<doc id="1022928" url="https://pl.wikipedia.org/wiki?curid=1022928" title="Małgorzata Winiarczyk-Kossakowska">
Małgorzata Winiarczyk-Kossakowska

Małgorzata Dorota Winiarczyk-Kossakowska (ur. 6 czerwca 1961 w Staszowie) – polska politolog, polityk, nauczyciel akademicki, posłanka na Sejm II i IV kadencji.
Życiorys.
Wykształcenie i praca naukowo-dydaktyczna.
W 1985 ukończyła studia na Wydziale Dziennikarstwa i Nauk Politycznych Uniwersytetu Warszawskiego, w 1989 uzyskała stopień doktora nauk humanistycznych na Uniwersytecie w Rostowie nad Donem (w ramach stypendium MEN). W 2009 na Wydziale Dziennikarstwa i Nauk Politycznych UW uzyskała stopień stopień doktora habilitowanego nauk humanistycznych w zakresie nauk o polityce.
Od 2001 do 2007 była adiunktem w Wyższej Szkole Pedagogicznej TWP w Warszawie. Została pracownikiem naukowym w Instytucie Nauk Politycznych na Wydziale Zarządzania i Administracji Uniwersytetu Jana Kochanowskiego w Kielcach. Była nauczycielem akademickim w Instytucie Stosunków Międzynarodowych Akademii Obrony Narodowej. Zatrudniona również na stanowisku profesora nadzwyczajnego na Uniwersytecie Pedagogicznym w Krakowie.
Opublikowała m.in. monografię pt. "Ustawy III Rzeczypospolitej o stosunku państwa do kościołów chrześcijańskich".
Działalność polityczna.
Od początku lat 80. do rozwiązania (1990) należała do Polskiej Zjednoczonej Partii Robotniczej. Następnie wstąpiła do Socjaldemokracji Rzeczypospolitej Polskiej. Na początku lat 90. pracowała w zespole parlamentarno-samorządowym rady naczelnej tej partii i w biurze klubu parlamentarnego Sojuszu Lewicy Demokratycznej. Z list tego ugrupowania dwukrotnie była wybierana na posła – w 1993 w elbląskim i w 2001 w okręgu kieleckim. W Sejmie IV kadencji była wiceprzewodniczącą Komisji Administracji i Spraw Wewnętrznych. Od maja do lipca 2004 była deputowaną do Parlamentu Europejskiego V kadencji.
W rządzie Włodzimierza Cimoszewicza pełniła funkcję wiceministra spraw wewnętrznych i administracji (1997). W latach 1998–2001 zasiadała w sejmiku pomorskim, była też doradcą Aleksandra Kwaśniewskiego.
W 2004 przeszła z SLD do Socjaldemokracji Polskiej. Zasiadała w zarządzie krajowym tej partii. W 2005 i 2007 jako kandydatka tej partii bez powodzenia kandydowała do Sejmu. Później odeszła z SDPL. W 2010 weszła w skład zespołu doradców kandydata na urząd Prezydenta RP, Grzegorza Napieralskiego. Została także dyrektorem klubu poselskiego SLD. W 2011 z listy tej partii po raz kolejny kandydowała bezskutecznie do Sejmu. Później ponownie wstąpiła do SLD i w 2014 bez powodzenia kandydowała do Parlamentu Europejskiego oraz do rady Bemowa. Została członkinią zarządu głównego Stowarzyszenia Parlamentarzystów Polskich. W 2022 odeszła z powstałej z przekształcenia SLD Nowej Lewicy.
Odznaczenia.
W 1997 została odznaczona przez prezydenta Aleksandra Kwaśniewskiego Srebrnym Krzyżem Zasługi.

</doc>
<doc id="1022931" url="https://pl.wikipedia.org/wiki?curid=1022931" title="1. Fußball-Club Kaiserslautern">
1. Fußball-Club Kaiserslautern



</doc>
<doc id="1022932" url="https://pl.wikipedia.org/wiki?curid=1022932" title="Pole Broki">
Pole Broki



</doc>
<doc id="1022944" url="https://pl.wikipedia.org/wiki?curid=1022944" title="Hilary Duff (album)">
Hilary Duff (album)

Hilary Duff – trzecia płyta Hilary Duff wydana 28 września 2004 roku.
Lista utworów.
Bonus (Japonia)

</doc>
<doc id="1022945" url="https://pl.wikipedia.org/wiki?curid=1022945" title="Prowincja Médéa">
Prowincja Médéa



</doc>
<doc id="1022948" url="https://pl.wikipedia.org/wiki?curid=1022948" title="Médéa">
Médéa



</doc>
<doc id="1022949" url="https://pl.wikipedia.org/wiki?curid=1022949" title="User-generated content">
User-generated content

User-generated content (UGC) (także consumer-generated media – CGM albo user-created content – UCC) – treści wytwarzane i nadawane przez końcowych użytkowników (w przeciwieństwie do zawartości mediów tradycyjnych, która tworzona jest przez zawodowych np. pisarzy, wydawców, dziennikarzy, nadawców, producentów).
Pojęcie UGC upowszechniło się w 2005 roku. Odzwierciedla zmiany w nowych mediach związane z rozwojem technologii, które dostępne są w coraz bardziej powszechnym użytku. UGC dotyczy różnych typów treści, np.: video, wpisów blogowych, podcastów, wpisów wiki.
Według definicji zawartej w raporcie OECD z 2007 roku treści tworzone przez użytkowników (UCC) cechuje:

</doc>
<doc id="1022951" url="https://pl.wikipedia.org/wiki?curid=1022951" title="II Zbór Kościoła Chrześcijan Baptystów „Blisko Boga” w Warszawie">
II Zbór Kościoła Chrześcijan Baptystów „Blisko Boga” w Warszawie

II Zbór Kościoła Chrześcijan Baptystów w Warszawie - Wspólnota Blisko Boga – Drugi Zbór Kościoła Chrześcijan Baptystów znajdujący się w Warszawie, przy ulicy Lęborskiej 8/10 lok. 1.
Opis.
Nabożeństwa odbywają się przy ul. Lęborskiej 8/10 w każdą niedzielę o godzinie 11.00. W 2007 roku do zboru przyłączył się III zbór warszawski − „Wspólnota Przymierze”. 
Pastorami zboru są prezb. Marek Głodek oraz prezb. Włodzimierz Tasak.

</doc>
<doc id="1022954" url="https://pl.wikipedia.org/wiki?curid=1022954" title="Ołeksandr Hładky">
Ołeksandr Hładky

Ołeksandr Mykołajowycz Hładky, ukr. Олександр Миколайович Гладкий (ur. 24 sierpnia 1987 w Łozowej, w obwodzie charkowskim, Ukraińska SRR) – ukraiński piłkarz, grający na pozycji napastnika, reprezentant Ukrainy.
Kariera piłkarska.
Kariera klubowa.
Wychowanek UFK Charków, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 18 kwietnia 2004 w klubie Metalist Charków. Na początku 2005 razem z trenerem Hennadijem Łytowczenkiem przeniósł się do FK Charków.
8 czerwca 2007 roku za 2,5 mln euro przeszedł do Szachtara Donieck, podpisując 5-letni kontrakt. 17 sierpnia 2010 za 7 mln euro został kupiony do Dnipra Dniepropetrowsk. 11 lutego 2012 został wypożyczony do Karpat Lwów, w którym występował do lata 2014. 29 maja 2014 ponownie wrócił do Szachtara Donieck. 23 maja 2016 podpisał 3-letni kontrakt z Dynamem Kijów. 2 marca 2017 znów został wypożyczony do Karpat Lwów. 13 lipca 2017 otrzymał status wolnego zawodnika. 15 września 2017 ponownie zasilił skład Karpat. 13 grudnia 2017 opuścił lwowski klub. 28 marca 2018 zasilił skład Czornomorca Odessa. 1 czerwca 2018 opuścił odeski klub. 31 sierpnia 2018 podpisał kontrakt z Rizesporem. 30 stycznia 2019 przeniósł się do Demirsporu.
Statystyki.
(Stan na dzień 17.09.2017), 
Kariera reprezentacyjna.
W 2004 roku zadebiutował w młodzieżowej reprezentacji Ukrainy, w której zagrał w 11 meczach, strzelił 4 bramki.
W pierwszej reprezentacji zadebiutował 22 sierpnia 2007 roku w wygranym 2:1 meczu z Uzbekistanem, strzelając jedną bramkę.

</doc>
<doc id="1022955" url="https://pl.wikipedia.org/wiki?curid=1022955" title="Maryla Strzembosz">
Maryla Strzembosz

Maria Strzembosz z domu Dawidowska ps. "Jagoda" (ur. 3 września 1922, zm. 23 lipca 2007 w Warszawie) – harcerka, sanitariuszka batalionu „Zośka”.
Maria Strzembosz, zwana Marylą, była córką Aleksego Dawidowskiego, dyrektora Warszawskiej Fabryki Karabinów na Woli i Janiny z Sagatowskich – inżyniera chemika oraz siostrą Alka Dawidowskiego. Jesienią 1939 roku ojciec Maryli i Alka został aresztowany, po czym rozstrzelany, gdy odmówił współpracy z Niemcami. Matka aresztowana trzy lata później, trafiła najpierw na Pawiak, a później do obozu Ravensbrück.
Maria była uczennicą Gimnazjum i Liceum im. J. Słowackiego w Warszawie. Podczas okupacji uczęszczała do Warszawskiej Szkoły Pielęgniarstwa i pracowała w Szpitalu im. Dzieciątka Jezus. Należała do Grup Szturmowych Szarych Szeregów, następnie służyła w batalionie „Zośka” jako sanitariuszka. W lipcu 1944 r. wyjechała z Warszawy na wakacje i nie wzięła udziału w powstaniu warszawskim.
Po wojnie studiowała na Uniwersytecie Jagiellońskim w Krakowie. Pracowała jako nauczycielka pielęgniarstwa.
Była żoną Tomasza Strzembosza i matką Doroty oraz Macieja, producenta filmowego.

</doc>
<doc id="1022957" url="https://pl.wikipedia.org/wiki?curid=1022957" title="Midija">
Midija



</doc>
<doc id="1022959" url="https://pl.wikipedia.org/wiki?curid=1022959" title="Czesław Pogoda">
Czesław Pogoda

Czesław Pogoda (ur. 24 sierpnia 1952 w Lądku-Zdroju) – polski polityk, przedsiębiorca, poseł na Sejm II, III i IV kadencji.
Życiorys.
W 1979 ukończył studia na Wydziale Nauk Politycznych Uniwersytetu Wrocławskiego. Od 1976 do rozwiązania należał do Polskiej Zjednoczonej Partii Robotniczej. W latach 70. był etatowym przewodniczącym zarządu powiatowego Związku Socjalistycznej Młodzieży Polskiej w Kłodzku. Od 1980 do 1981 pełnił funkcję sekretarza Komitetu Miejskiego PZPR w Polanicy-Zdroju, a następnie od 1981 do 1990 naczelnika gminy wiejskiej Kłodzko. Od 1998 do 2000 zasiadał w sejmiku dolnośląskim I kadencji.
W latach 1993–2005 sprawował mandat posła na Sejm II, III i IV kadencji, wybranego w okręgach wałbrzyskich: nr 48 i nr 2 z ramienia Sojuszu Lewicy Demokratycznej. W 2004 przeszedł do Socjaldemokracji Polskiej, z której list kandydował bezskutecznie w wyborach parlamentarnych w 2005. Działał we władzach regionalnych Socjaldemokracji Polskiej.
Po wyborczej porażce powrócił do prowadzenia działalności gospodarczej (m.in. jako współwłaściciel 400-hektarowego gospodarstwa rolnego).

</doc>
<doc id="1022960" url="https://pl.wikipedia.org/wiki?curid=1022960" title="Bob Gale">
Bob Gale

Michael Robert "Bob" Gale (ur. 25 maja 1951 w University City w stanie Missouri) – nominowany do Oscara scenarzysta, który zasłynął jako współautor scenariusza do filmów z cyklu "Powrót do przyszłości".
Jest także autorem scenariuszy do filmów "1941", "I Wanna Hold You Hand", "Używane samochody". W 2002 roku zadebiutował jako reżyser w filmie "Ale jazda!".
Gale był także autorem komiksów, wśród których znalazły się opowiadania z serii Daredevil oraz Batman. Napisał powieść na podstawie filmu "1941".

</doc>
<doc id="1022963" url="https://pl.wikipedia.org/wiki?curid=1022963" title="Etar Tyrnowo">
Etar Tyrnowo



</doc>
<doc id="1022966" url="https://pl.wikipedia.org/wiki?curid=1022966" title="Durin Nieśmiertelny">
Durin Nieśmiertelny



</doc>
<doc id="1022967" url="https://pl.wikipedia.org/wiki?curid=1022967" title="Animal X">
Animal X

Animal X – rumuński zespół tworzący muzykę elektroniczną, założony w 1999 roku.
Muzyka prezentowana przez rumuńską grupę bazuje na stylach electro i breakbeat, jednak w piosenkach można usłyszeć także elementy dance i trance.

</doc>
<doc id="1022970" url="https://pl.wikipedia.org/wiki?curid=1022970" title="Rusłan Fomin">
Rusłan Fomin

Rusłan Mykołajowycz Fomin, ukr. Руслан Миколайович Фомін (ur. 2 marca 1986 we wsi Ruska Łozowa, w obwodzie charkowskim) – ukraiński piłkarz, grający na pozycji napastnika.
Kariera piłkarska.
Kariera klubowa.
W wieku 10 lat rozpoczął naukę w sekcji piłkarskiej. Pierwszy trener - Ihor Petrenczuk. Wychowanek DJuFK Arsenału Charków. Jako 16-latek debiutował w meczu klubów profesjonalnych w koszulce Arsenału. W 2005 podpisał 5-letni kontrakt z Szachtarem Donieck. Jednak nie potrafił przebić się do podstawowej jedenastki Szachtara i został wypożyczony do Metalista Charków. 31 sierpnia 2010 został wypożyczony do Zorii Ługańsk. Latem 2011 roku ponownie został wypożyczony, tym razem do Illicziwca Mariupol. Po wygaśnięciu kontraktu z Szachtarem w lipcu 2012 podpisał nowy kontrakt z Illicziwcem Mariupol. 21 czerwca 2014 podpisał kontrakt z Czornomorcem Odessa. 16 stycznia 2015 przeszedł do FK Qəbələ. W czerwcu 2015 przeniósł się do kazachskiego FK Atyrau, w którym występował do stycznia 2016. 12 lutego został piłkarzem greckiego klubu Apollon Smyrnis. 21 września ponownie zasilił skład Illicziwca Mariupol. 2 lutego 2018 znów został piłkarzem Szachtara Donieck. Nie rozegrał żadnego meczu i 8 lipca 2018 wrócił do FK Mariupol.
Kariera reprezentacyjna.
Reprezentacyjną karierę rozpoczął od występów w juniorskiej reprezentacji Ukrainy U-18, następnie kontynuował w kadrze U-19, U-20 i U-21.

</doc>
<doc id="1022971" url="https://pl.wikipedia.org/wiki?curid=1022971" title="Maria Potępa">
Maria Potępa

Maria Barbara Potępa (ur. 25 marca 1948 w Dąbrowie Górniczej) – polska polityk, lekarka, ginekolog, posłanka na Sejm IV kadencji.
Życiorys.
W 1971 ukończyła studia na Wydziale Lekarskim Śląskiej Akademii Medycznej w Katowicach, posiada specjalizację w zakresie położnictwa i ginekologii. Od 1971 pracuje w służbie zdrowia, początkowo jako asystent, a w latach 1992–2001 jako ordynator oddziału ginekologiczno-położniczego Szpitala Miejskiego nr 3 w Sosnowcu. Od 1971 do rozwiązania partii należała do PZPR.
Pełniła funkcję posła na Sejm IV kadencji, wybranego w okręgu sosnowieckim z ramienia Sojuszu Lewicy Demokratycznej. W 2004 przeszła do Socjaldemokracji Polskiej, z której listy kandydowała bezskutecznie w wyborach parlamentarnych w 2005. Zasiadała w krajowym sądzie partyjnym SDPL.
Po wyborczej porażce powróciła do pracy w szpitalu. W 2006 została wybrana na radną powiatu będzińskiego z listy koalicji Lewica i Demokraci. W przedterminowych wyborach w 2007 bez powodzenia kandydowała z jej ramienia do Sejmu. Później wstąpiła do klubu radnych Platformy Obywatelskiej. Z listy PO w 2010 została radną sejmiku śląskiego. Rok później ubiegała się (jako członkini PO) o mandat poselski, a w 2014 ponownie została wybrana na radną wojewódzką. W 2018 bezskutecznie kandydowała do rady powiatu.
W 1997 otrzymała Brązowy Krzyż Zasługi.

</doc>
<doc id="1022972" url="https://pl.wikipedia.org/wiki?curid=1022972" title="Umbria Volley">
Umbria Volley

Umbria Volley – męski klub siatkarski z Włoch powstały w 2001 roku z siedzibą w San Giustino. W latach 2001-2010 klub nosił nazwę Perugia Volley.
Umbria Volley przez 10 sezonów występowała w Serie A1, gdzie największym sukcesem było dojście do finału fazy play-off w sezonie 2004/2005. W sezonie 2005/2006 brała udział w Lidze Mistrzów, natomiast w sezonie 2009/2010 wygrała Puchar Challenge.
W 2012 roku klub został zlikwidowany, a w jego miejsce powstał nowy - Altotevere Volley.
Sukcesy.
Puchar Challenge:

</doc>
<doc id="1022975" url="https://pl.wikipedia.org/wiki?curid=1022975" title="Limpio">
Limpio

Limpio − miasto w Paragwaju; 201 tys. mieszkańców (2012). Przemysł spożywczy, włókienniczy, maszynowy.

</doc>
<doc id="1022978" url="https://pl.wikipedia.org/wiki?curid=1022978" title="Nokia 3300">
Nokia 3300

Nokia 3300 – muzyczny telefon komórkowy wyprodukowany przez firmę Nokia. Ma funkcje mp3, radia oraz cyfrową nagrywarkę. Można na niego kopiować również pliki muzyczne typu AAC. Skrzynka odbiorcza mieści do 50 MMSów i 150 SMSów. Można przechowywać do 50 aplikacji i gier Java. Ma także GPRS i książkę adresową mieszczącą do 250 kontaktów.

</doc>
<doc id="1022981" url="https://pl.wikipedia.org/wiki?curid=1022981" title="Maciej Pawlak">
Maciej Pawlak

Maciej Matitjahu Pawlak (ur. 28 marca 1977 w Szczecinie) – polski rabin. Jest drugim – po Mateuszu Kosie – rabinem z Polski, który po 1989 ukończył wyższą uczelnię rabinacką.
Życiorys.
Urodził się w Szczecinie, w rodzinie pochodzenia żydowskiego. W latach 2002–2006 studiował na Isaac Elchnan Theological Seminary w Yeshiva University w Nowym Jorku, gdzie uzyskał ortodoksyjną smichę rabinacką. Wcześniej był gabajem synagogi im. Małżonków Nożyków w Warszawie oraz nadzorcą stołówki koszernej Gminy Wyznaniowej Żydowskiej w Warszawie. W latach 2016–2017 był dyrektorem polskiego przedstawicielstwa Fundacji Ronalda S. Laudera i dyrektorem naczelnym Zespołu Szkół Lauder-Morasha w Warszawie. Zastąpił na tym stanowisku pochodzącą ze Stanów Zjednoczonych Helise E. Lieberman. 23 lutego 2008 wszedł w skład Rabinatu Rzeczypospolitej Polskiej. Odbywał studia doktoranckie w Instytucie Judaistyki Uniwersytetu Jagiellońskiego. W 2017 wyemigrował do Stanów Zjednoczonych
Jego żoną była Karolina (Hadassa Rywka) Buchwald, z którą ma dwie córki. Buchwald pochodzi z Warszawy, jednak na początku lat 90. wyemigrowała do Izraela, gdzie odbyła służbę wojskową w Siłach Obronnych oraz była wieloletnim wolontariuszem w Magen David Adom. W Stanach Zjednoczonych ukończyła dwukierunkowe studia (psychologia i judaistyka) w nowojorskim Lander College for Women. W 2006 wraz z mężem wróciła do Warszawy. Przez ponad 3 lata pracowała w attachacie wojskowym Ambasady Izraela i ukończyła z wyróżnieniem Wydział Psychologii Uniwersytetu Warszawskiego. Przed emigracją do Stanów Zjednoczonych była również doktorantką Instytutu Judaistyki Uniwersytetu Jagiellońskiego, współtwórczynią i dyrektorką Lauder e-Learning Schools Polska w Fundacji Ronalda S. Laudera oraz dyrektorką ds. PR i współpracy z zagranicą w Zespole Szkół Lauder-Morasha w Warszawie. Jest laureatką nagrody "Moses &amp; Hannah Hoenig Judaic Studies Award" za wybitne osiągnięcia w nauce z dziedziny judaizmu w Touro College.

</doc>
<doc id="1022982" url="https://pl.wikipedia.org/wiki?curid=1022982" title="Pavaʻiaʻi">
Pavaʻiaʻi

Pavaʻiaʻi - wieś w Samoa Amerykańskim; 2 700 mieszkańców (2006). Przemysł spożywczy, ośrodek turystyczny.

</doc>
<doc id="1022983" url="https://pl.wikipedia.org/wiki?curid=1022983" title="Czwartek (Lublin)">
Czwartek (Lublin)

Czwartek – wzniesienie na terenie lubelskiego Śródmieścia, położone na północ od Starego Miasta, historycznie jedna z najstarszych części Lublina, przy trakcie prowadzącym na Ruś.
Geografia.
Czwartek stanowi krawędziowy fragment wierzchowiny lessowej położonej nad doliną dolnej Czechówki w strefie jej ujścia doliny do doliny Bystrzycy. Jego granice stanowią: ul. Czwartek (od północy), ul. Podzamcze (od wschodu), ul. Ruska (od południa) i ul. Lubartowska (od zachodu).
Historia.
Początki osadnictwa na tym terenie sięgają VI wieku, kiedy to na tym wzgórzu rozwinęła się jedna z pierwotnych osad na terenie Lublina. Świadczą o tym znalezione pozostałości chat i palenisk. Pozostałymi wzgórzami, na których w tym okresie także rozwinęły się osady, są: Zamkowe, Staromiejskie, Grodzisko (stary kirkut), Żmigród, Białkowska Góra.
Na wzgórzu wznosi się kościół pw. św. Mikołaja. Być może pierwszy kościół w tym miejscu został wzniesiony w X wieku z fundacji Mieszka I, w miejscu dawnego chramu. Hipoteza ta nie została jednak potwierdzona. Patronem kościoła jest św. Mikołaj, szczególnie czczony w Kościele Wschodnim, opiekun kupców i dzieci – wskazuje to na handlowy charakter osiedla. Dokumenty z 1424 potwierdzają istnienie w tym miejscu drewnianej kaplicy.
Nazwa wzgórza pochodzi od odbywających się w czwartki targów.
W drugiej połowie XVI wieku istniała pod Lublinem prywatna wieś duchowna Czwartek. W 1603 na Czwartku istniały cechy: szewski, piekarski, krawiecki i kuśnierski. Ponadto przy kościele była szkoła w domu murowanym i szpital dla 10 ubogich, a w połowie XVII wieku powstało na Czwartku „Stowarzyszenie, czyli Bractwo Muzyków Różnych Instrumentów Używających”. W późniejszych latach Czwartek był wielokrotnie niszczony, jako że nie posiadał umocnień obronnych. Jedynie kościół jest zachowanym do dziś elementem historycznej zabudowy. Pod koniec XIX wieku pojawiły się na Czwartku kamienice czynszowe i zabudowania o charakterze dworkowym, jednak zostały one rozebrane podczas II wojny światowej.
Po 1958 wybudowano na Czwartku 3 budynki 9-kondygnacyjne i kilka 5-kondygnacyjnych punktowców, wszystkie o charakterze mieszkalnym. U stóp wzgórza znajduje się targowisko.

</doc>
<doc id="1022987" url="https://pl.wikipedia.org/wiki?curid=1022987" title="Puchar Europy Mistrzów Klubowych (1991/1992)">
Puchar Europy Mistrzów Klubowych (1991/1992)

XXXVII Puchar Europy Mistrzów Klubowych 1991/1992

</doc>
<doc id="1022988" url="https://pl.wikipedia.org/wiki?curid=1022988" title="Henryk Ostrowski (polityk)">
Henryk Ostrowski (polityk)

Henryk Ostrowski (ur. 13 grudnia 1960 w Szprotawie, zm. 18 stycznia 2021 tamże) – polski polityk, związkowiec, rolnik, poseł na Sejm IV kadencji.
Życiorys.
W 1982 ukończył Średnie Studium Zawodowe. Prowadził liczące ponad 90 hektarów gospodarstwo rolne, zajmował się hodowlą trzody chlewnej. Od 1999 do 2005 przewodniczył lubuskiemu Związkowi Zawodowemu Rolnictwa „Samoobrona”. W 2011 wszedł w skład Rady Lubuskiej Izby Rolniczej.
Od 2000 do 2001 należał do Polskiego Stronnictwa Ludowego. W wyborach do Sejmu w 2001 jeszcze jako członek tej partii został z listy Samoobrony Rzeczpospolitej Polskiej wybrany na posła IV kadencji w okręgu lubuskim (dostał 9653 głosy). Tuż po wyborach wstąpił do partii Andrzeja Leppera. Kierował strukturami ugrupowania w województwie lubuskim. W Sejmie pełnił funkcję zastępcy przewodniczącego Komisji Edukacji, Nauki i Młodzieży oraz przewodniczącego Podkomisji stałej ds. Młodzieży. Wchodził też w skład prezydium klubu parlamentarnego Samoobrony RP. W 2005 opuścił partię z powodu nieumieszczenia go na listach wyborczych.
Wziął udział w założeniu Samoobrony Ruch Społeczny, kilka miesięcy później wstąpił do PSL „Piast”. Objął w tym ugrupowaniu funkcję członka rady politycznej i pełnomocnika wojewódzkiego. W wyborach samorządowych w 2006 ubiegał się o mandat radnego Sejmiku Województwa Lubuskiego z listy Prawa i Sprawiedliwości. W przedterminowych wyborach parlamentarnych w 2007 bez powodzenia kandydował z listy PiS jako przedstawiciel PSL „Piast” (dostał 1540 głosów). W sierpniu 2010 został pełnomocnikiem wojewódzkim Związku Zawodowego Rolnictwa i Obszarów Wiejskich „Regiony”. W wyborach samorządowych w tym samym roku ponownie bezskutecznie kandydował z ramienia PiS do sejmiku lubuskiego. Następnie wstąpił do tej partii i bez powodzenia kandydował do Sejmu z jej listy w wyborach parlamentarnych w 2011 (otrzymał 939 głosów) oraz do rady powiatu żagańskiego w wyborach samorządowych w 2014. W 2015 zrezygnował z członkostwa w PiS. W wyborach w 2018 startował bezskutecznie do sejmiku lubuskiego z ramienia KWW Bezpartyjni Samorządowcy.
Został pochowany na cmentarzu w Szprotawie.
Życie prywatne.
Henryk Ostrowski był żonaty, miał troje dzieci.

</doc>
<doc id="1022989" url="https://pl.wikipedia.org/wiki?curid=1022989" title="Mapusagafou">
Mapusagafou

Mapusagafou - wieś w Samoa Amerykańskim; 2 200 mieszkańców (2006). Przemysł spożywczy, ośrodek turystyczny.

</doc>
<doc id="1022993" url="https://pl.wikipedia.org/wiki?curid=1022993" title="Aūa">
Aūa

Aua - wieś w Samoa Amerykańskim, na wyspie Tutuila; (Dystrykt Wschodni); 2 100 mieszkańców (2006). Ośrodek turystyczny.

</doc>
<doc id="1022995" url="https://pl.wikipedia.org/wiki?curid=1022995" title="Clara Petacci">
Clara Petacci

Clara Petacci (ur. 28 lutego 1912, zm. 28 kwietnia 1945) – wieloletnia kochanka Benita Mussoliniego.
Życiorys.
Urodziła się w 1912 roku, jako córka późniejszego osobistego lekarza papieża Piusa XI. Edukację skończyła na gimnazjum, uczyła się także gry na skrzypcach. Okres jej dorastania przypadł na początki rządów Mussoliniego, gdy wizerunki dyktatora były wszechobecne. Młoda Petacci zakochała się w Mussolinim, jak wiele młodych dziewcząt. Była zamężna z porucznikiem lotnictwa Riccardo Federicim.
Clara Petacci pierwszy raz spotkała się z Mussolinim w 1932 roku, gdy jego pojazd zatrzymał się przy niej. Od tego czasu usiłowała pisać do Mussoliniego listy, zdołała uzyskać także audiencję. Ostatecznie została jedną z kochanek wodza. Po nawiązaniu romansu z Petacci, Mussolini wysłał jej męża z misją na Daleki Wschód, a z czasem Petacci wystąpiła o rozwód, który przeprowadzono w 1936 roku. Petacci przydzielono apartament w Pałacu Weneckim, aby Mussolini miał bliżej do kochanki. Jej zazdrość i natarczywość sprawiły, że od 1939 roku usiłował pozbyć się jej, a w 1943 roku zakazał wpuszczania do pałacu. Jednym z powodów były plotki o utrzymywaniu jej wystawnego trybu życia z pieniędzy publicznych, co szkodziło popularności wodza.
Po odsunięciu Mussoliniego od władzy, została wraz z nim aresztowana. Zwolniona po paru tygodniach, wraz z rodziną przedostała się na północ kraju, gdzie uwolniony przez niemieckich komandosów (Operacja Eiche) Mussolini tworzył Republikę Salo. Dyktator nie chciał już utrzymywać jednak stosunków z byłą kochanką.
W ostatnich tygodniach wojny Mussolini zaproponował jej ucieczkę do Hiszpanii, ale odmówiła. Podążyła za nim w próbie wspólnej ucieczki, ale po aresztowaniu Mussoliniego, została z nim. Na własne życzenie została z nim rozstrzelana w miejscowości Giulino di Mezzegra. 29 kwietnia ciała Mussoliniego i Petacci zostały powieszone głowami w dół i wystawione na widok publiczny na Piazzale Loreto w Mediolanie. 
Pomimo że Mussolini nie zaprzestał spotykania się z innymi kochankami, a także wciąż miał żonę Rachele, Petacci pozostała mu wierna do końca życia, a jego związek z nią należał do najdłuższych w życiu dyktatora (podobnie długi był jedynie romans z dziennikarką Margheritą Sarfatti, autorką jego biografii).
Swoje pamiętniki Petacci powierzyła hrabinie Rinie Cervis, z której ogrodu karabinierzy wykopali je w 1950 roku. Objęte klauzulą tajności na kilkadziesiąt lat, zaczęły być publikowane po 70 latach od ich napisania.
Linki zewnętrzne.
 

</doc>
<doc id="1022996" url="https://pl.wikipedia.org/wiki?curid=1022996" title="II liga włoska w piłce nożnej">
II liga włoska w piłce nożnej



</doc>
<doc id="1022998" url="https://pl.wikipedia.org/wiki?curid=1022998" title="Serie B w sezonie 2006/2007">
Serie B w sezonie 2006/2007



</doc>
<doc id="1022999" url="https://pl.wikipedia.org/wiki?curid=1022999" title="Vaitogi">
Vaitogi

Vaitogi - wieś w Samoa Amerykańskim; 1 400 mieszkańców (2006). Przemysł spożywczy, ośrodek turystyczny.

</doc>
<doc id="1023005" url="https://pl.wikipedia.org/wiki?curid=1023005" title="Henryk Lewczuk">
Henryk Lewczuk

Henryk Lewczuk, ps. „Młot” (ur. 4 lipca 1923 w Chełmie, zm. 15 czerwca 2009 tamże) – polski żołnierz, członek Armii Krajowej oraz organizacji Wolność i Niezawisłość, działacz emigracyjny i polityk, poseł na Sejm IV kadencji.
Życiorys.
Syn Józefa i Władysławy z domu Ostrowskiej. Jego ojciec brał udział w wojnie polsko-bolszewickiej oraz działał w Polskiej Partii Socjalistycznej. Henryk Lewczuk uczęszczał do Szkoły Powszechnej im. ks. Stanisława Staszica, a następnie do Państwowego Gimnazjum Koedukacyjnego im. Stefana Czarnieckiego w Chełmie. Uczestniczył w wojnie obronnej 1939. Później był dowódcą drużyny w oddziale partyzanckim Zygmunta Szumowskiego (ps. „Sędzimir”), brał udział w walkach z Niemcami w Lasach Parczewskich, pod Kolonią Warszawską i Czółnami. Działał w konspiracji w ramach Związku Walki Zbrojnej-Armii Krajowej. Uzyskał promocję w Oficerskiej Szkole Artylerii w Chełmie, następnie wstąpił do antykomunistycznego podziemia, gdzie działał w latach 1945–1947 (w ramach organizacji Wolność i Niezawisłość). Stworzył duży, dobrze wyposażony oddział, jako jedyny walczący do 1947 w obwodzie chełmskim. W maju 1946 oddział ten brał udział w uwolnieniu więźniów Powiatowego Urzędu Bezpieczeństwa Publicznego w Hrubieszowie.
Ujawnił się wraz z oddziałem w marcu 1947, w następnym roku wyemigrował na Zachód. Po krótkim pobycie w Monachium osiedlił się we Francji. Kierował tam jednym z okręgów polonijnej organizacji młodzieżowej „Ogniwo”.
Do Polski powrócił w 1992. Był jednym z założycieli Ruchu Odbudowy Polski. Bez powodzenia kandydował z jego ramienia do Senatu w wyborach parlamentarnych w 1997. Od 1994 zasiadał w radzie miasta Chełm II kadencji, a w latach 1998–2001 sprawował mandat radnego Sejmiku Województwa Lubelskiego z ramienia Akcji Wyborczej Solidarność. W późniejszym czasie przeprowadził się do Warszawy. W wyborach parlamentarnych w 2001 został wybrany na posła IV kadencji. Startował z listy Ligi Polskich Rodzin w okręgu chełmskim, w Sejmie należał do koła poselskiego ROP. W 2005 nie uzyskał mandatu, kandydując z ramienia Ruchu Patriotycznego.
Zmarł 15 czerwca 2009 w Chełmie, pochowany został 25 czerwca tego samego roku na cmentarzu parafialnym w rodzinnym mieście.
Odznaczenia.
W 2008 prezydent RP Lech Kaczyński nadał mu Krzyż Komandorski z Gwiazdą Orderu Odrodzenia Polski.

</doc>
<doc id="1023006" url="https://pl.wikipedia.org/wiki?curid=1023006" title="Namorik">
Namorik

Namorik – miejscowość na Wyspach Marshalla; na atolu Namorik; 727 mieszkańców (2006). Przemysł spożywczy, ośrodek turystyczny.

</doc>
<doc id="1023009" url="https://pl.wikipedia.org/wiki?curid=1023009" title="Enubirr">
Enubirr

Enubirr – miasto na Wyspach Marshalla; na atolu Kwajalein; 713 mieszkańców (2006). Przemysł spożywczy, ośrodek turystyczny.

</doc>
<doc id="1023011" url="https://pl.wikipedia.org/wiki?curid=1023011" title="Fefen">
Fefen

Fefen - miasto w Sfederowanych Stanach Mikronezji; w stanie Chuuk; 4 047 mieszkańców (2008). Ośrodek turystyczny. Miejsce urodzenia obecnego prezydenta kraju Manny Mori.

</doc>
<doc id="1023017" url="https://pl.wikipedia.org/wiki?curid=1023017" title="Uman">
Uman

Uman - miasto w Sfederowanych Stanach Mikronezji; w stanie Chuuk; 3 100 mieszkańców (2006). Przemysł spożywczy, ośrodek turystyczny.

</doc>
<doc id="1023019" url="https://pl.wikipedia.org/wiki?curid=1023019" title="Święta Anna Samotrzeć">
Święta Anna Samotrzeć



</doc>
<doc id="1023021" url="https://pl.wikipedia.org/wiki?curid=1023021" title="Maltodekstryny">
Maltodekstryny



</doc>
<doc id="1023024" url="https://pl.wikipedia.org/wiki?curid=1023024" title="Lewaszowo">
Lewaszowo

Lewaszowo () – wypoczynkowe osiedle w dzielnicy Wyborg w Petersburgu, 4420 mieszkańców (2016 r.). Znajduje się tam cmentarz ofiar sowieckich i baza lotnicza. Dawniej posiadłość hrabiów Lewaszowów, m.in. zwierzyniec. Dworzec "Linii Październikowej" zaprojektowany przez fińskiego architekta Bruno Granholma.

</doc>
<doc id="1023026" url="https://pl.wikipedia.org/wiki?curid=1023026" title="Jiri Hudler">
Jiri Hudler



</doc>
<doc id="1023030" url="https://pl.wikipedia.org/wiki?curid=1023030" title="Roto">
Roto

Roto - osada na Wyspach Cooka. Znajduje się na wyspie Pukapuka. W 2006 roku Roto liczyła 71 mieszkańców. Przemysł spożywczy, ośrodek turystyczny.

</doc>
<doc id="1023031" url="https://pl.wikipedia.org/wiki?curid=1023031" title="Gerard Malcher">
Gerard Malcher

Gerard Malcher (ur. 19 sierpnia 1919 w Bziu Górnym, zm. ? kwietnia 1942 w Katowicach) – żołnierz ZWZ/AK.
Po ukończeniu szkoły powszechnej przeniósł się z rodzicami do Jastrzębia-Zdroju i zaczął uczęszczać do rybnickiego gimnazjum, kończąc je w 1938 roku. Harcerz IV Drużyny Harcerzy im. Henryka Sienkiewicza w Rybniku. Wojna zastała go we Lwowie, gdzie studiował na Politechnice Lwowskiej. Z konieczności przerwał studia, lecz nie wrócił od razu do domu rodzinnego, gdyż uczulony na ludzką biedę, zaangażował się we Lwowie w działalność charytatywną. Stał się osobą niewygodną dla niechętnych mu miejscowych władz miejskich, zmuszony był opuścić Lwów i chciał dostać się na Węgry.
Gdy zamiar ten okazał się niemożliwy do zrealizowania, powrócił na Śląsk do Jastrzębia. Znowu zaangażował się w pomoc biednym rodzinom – zbierając datki pieniężne na ten cel u bogatszych przedstawicieli rodzinnej miejscowości. Zaopiekował się biblioteką szkoły powszechnej w Jastrzębiu Dolnym oraz prywatną biblioteką domu wypoczynkowego Spółki Brackiej w Jastrzębiu-Zdroju, którym groziło całkowite zniszczenie. Zaangażował się w działalność ruchu oporu. Wstąpił do ZWZ/AK, był inicjatorem uruchomienia druku gazetki konspiracyjnej „ZEW”. Osobiście uczestniczył w redagowaniu i wydawaniu tej gazetki, która była czytana nie tylko na terenie Rybnika, ale i w opolskiem.
W wyniku zdrady został aresztowany 31 marca 1942. Wpierw był więziony w budynku gestapo w Rybniku, a po kilku dniach przetransportowany do siedziby gestapo w Katowicach. Świadomy, że mógłby w trakcie przesłuchania nie wytrzymać wymyślnych tortur, a tym samym zdradzić konspiracyjne tajemnice i przyczynić się do aresztowania wielu osób, wyrwał się podczas przesłuchiwania z rąk oprawców i wyskoczył z trzeciego piętra, ponosząc śmierć na miejscu.
Jego imieniem nazwano wiele ulic w Polsce, między innymi ulicę na osiedlu Zofiówka w Jastrzębiu-Zdroju.

</doc>
<doc id="1023036" url="https://pl.wikipedia.org/wiki?curid=1023036" title="Tauhunu">
Tauhunu

Tauhunu – osada na Wyspach Cooka; 65 mieszkańców (2006); na atolu Manihiki; przemysł spożywczy, ośrodek turystyczny.

</doc>
<doc id="1023041" url="https://pl.wikipedia.org/wiki?curid=1023041" title="14 Dywizja Pancerna (III Rzesza)">
14 Dywizja Pancerna (III Rzesza)

14 Dywizja Pancerna (niem. "14. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana na podstawie rozkazu z 15 sierpnia 1940 roku po przekształceniu 4 Dywizji Piechoty.
W marcu 1941 roku została skierowana na Węgry, gdzie weszła następnie w skład 2. Armii. W składzie tej armii wzięła udział w ataku na Jugosławię i wzięła udział w zajęciu Belgradu. Po zakończeniu działań bojowych na terenie Jugosławii skierowano ją na teren Niemiec.
W czerwcu 1941 roku licząca 163 czołgi dywizja weszła w skład 1. Grupy Pancernej Grupy Armii „Południe i od lipca wzięła udział w walkach na terenie ZSRR. W składzie Grupy Armii „Południe” walczy na południowym odcinku frontu wschodniego do lipca 1942 roku.
W lipcu 1942 roku wchodzi w skład Grupy Armii „B” i bierze udział w natarciu na Stalingrad. W listopadzie 1942 roku zostaje podporządkowana 6 Armii i walczy w Stalingradzie, gdzie w styczniu 1943 roku kapituluje wraz z całą 6 Armią.
W kwietniu 1943 roku w ramach 1 Armii przystąpiono na terenie zachodniej Francji do jej odtworzenia. Jej organizację zakończono w październiku 1943 roku i ponownie skierowano na front wschodni.
Początkowo skierowano ją do Grupy Armii „Południe”, gdzie walczyła w rejonie Krzywego Rogu. Później broniła linii Dniepru i Dniestru. W sierpniu 1944 roku zostaje przerzucona do Kurlandii, gdzie wchodzi w skład 18 Armii Grupy Armii „Północ”.
Na terenie Kurlandii walczy do kwietnia 1945 roku, gdzie kapituluje w rejonie Lipawy przed wojskami radzieckimi.

</doc>
<doc id="1023045" url="https://pl.wikipedia.org/wiki?curid=1023045" title="(58098) Quirrenbach">
(58098) Quirrenbach

(58098) Quirrenbach – planetoida z wewnętrznej części pasa głównego asteroid okrążająca Słońce w ciągu 4 lat i 73 dni w średniej odległości 1,92 j.a. Została odkryta 9 października 1977 roku w "European Southern Observatory" przez Lutza Schmadela. Nazwa planetoidy została nadana na cześć "Andreasa Quirrenbacha" (ur. 1962), niemieckiego astronoma, dyrektora Landessternwarte Heidelberg-Königstuhl w Heidelbergu.

</doc>
<doc id="1023052" url="https://pl.wikipedia.org/wiki?curid=1023052" title="Leó Weiner">
Leó Weiner

Leó Weiner (ur. 16 kwietnia 1885 w Budapeszcie, zm. 13 września 1960 tamże) – węgierski kompozytor pochodzenia żydowskiego.
W swoich utworach wykorzystywał węgierskie tańce ludowe: czardasz i verbunkos. Przykładem może być znakomite „Peregi Verbunk” na klarnet i fortepian.
Bibliografia.
 

</doc>
<doc id="1023059" url="https://pl.wikipedia.org/wiki?curid=1023059" title="Zaburzenie wzorca homicidalnego">
Zaburzenie wzorca homicidalnego

Zaburzenie wzorca homicidalnego – (Homicidal Pattern Disorder) - kategoria diagnostyczna, wzorowana na podręcznikach diagnostycznych takich jak DSM-IV, która opisywać ma syndrom seryjnego zabójcy.
Według S.J. Giannangelo seryjni mordercy przejawiają skupienie cech i zachowań w sposób wystarczająco konsekwentny by możliwe było rozpoznawanie właściwego im wzorca zachowań.

</doc>
<doc id="1023062" url="https://pl.wikipedia.org/wiki?curid=1023062" title="Carlos Cabezas">
Carlos Cabezas

Carlos Eduardo Cabezas Jurado (ur. 14 listopada 1980 w Máladze) – hiszpański koszykarz, występujący na pozycji rozgrywającego, mistrz świata z 2006 roku, Europy z 2009, aktualnie zawodnik Alby Berlin.
Jego ojciec pochodzi z Urugwaju. Jest wychowankiem Unicai. W seniorskiej koszykówce debiutował pod koniec lat 90. Z klubem z Malagi był mistrzem Hiszpanii w sezonie 2005/06, a w 2005 zdobył Puchar Hiszpanii. Wcześniej - w 2001 - triumfował w Pucharze Koracza. W 2009 r. przeszedł do zespołu z ligi rosyjskiej Chimki Moskwa.
Mierzący 185 cm wzrostu koszykarz jest członkiem hiszpańskiej drużyny narodowej. Zdobył z nią złoty medal mistrzostw świata 2006, srebro na ME 2007 oraz brał udział w ME 2005. Sukcesy odnosił także w drużynach juniorskich i młodzieżowych.
2 listopada 2017 został zawodnikiem wenezuelskiego Guaros de Lara.
12 stycznia 2019 dołączył do niemieckiej Alby Berlin.

</doc>
<doc id="1023065" url="https://pl.wikipedia.org/wiki?curid=1023065" title="Maurycy Szymel">
Maurycy Szymel

Maurycy Szymel ("Mosze Schimel"), pseud. „Jerzy Sorkin” (ur. 18 grudnia 1903 lub 1904 we Lwowie, zm. 1942 w obozie janowskim we Lwowie) – poeta i publicysta żydowski, piszący w języku jidysz i po polsku, związany z gazetą „Chwila”.
Życie.
Ukończył lwowskie męskie gimnazjum żydowskie. Debiutował w 1925 roku w wychodzącej we Lwowie gazecie żydowskiej „Chwila” (ukazywała się ona w języku polskim, a publikowało w niej swoje wiersze wielu poetów żydowskich, m.in. Juliusz Wit, Karol Dresdner, Anda Eker, Stefan Pomer, Artur Lauterbach, Daniel Ihr oraz Roman Brandstaetter).
W drugiej połowie 1930 r. przeprowadził się do Warszawy, gdzie rozpoczął studia na Wydziale Polonistyki Uniwersytetu Warszawskiego. Żył w biedzie, utrzymując się z pisania wierszy i publikacji krótkich tekstów na łamach krakowskiego „Nowego Dziennika” oraz czasopism warszawskich: „Nasz Przegląd”, „Opinia”, „Lektura”, „Ster”, „Głos Literacki”, „Gazeta Warszawska”.
Po wybuchu II wojny światowej wyjechał do Lwowa, gdzie swoje wiersze publikował w gazetach wydawanych przez Rosjan. Po wkroczeniu wojsk niemieckich pracował w biurze Judenratu. Zginął w obozie janowskim w 1942 r.
Twórczość.
Do 1939 r. Maurycy Szymel wydał trzy tomiki wierszy po polsku: "Powrót do domu" (1931), "Skrzypce przedmieścia" (1932) oraz "Wieczór liryczny" (1935) oraz jeden w jidysz: "Mir iz umetik" (, 1936). W wierszach nawiązywał do historii, tematów biblijnych, wspomnień rodzinnych, życia w dzielnicy żydowskiej, relacji polsko-żydowskich, a także erotyki. Po 1936 r. zajął się tłumaczeniem tekstów z polskiego na jidysz, stał się poetą dwujęzycznym. Publikował w „Hajnt”, „Globusie” i „Szriftn”. Po roku 1938, przejęty nasilającym się nazizmem, zaczął często poruszać ten temat w swoich utworach.

</doc>
<doc id="1023067" url="https://pl.wikipedia.org/wiki?curid=1023067" title="Konklawe 1669–1670">
Konklawe 1669–1670

Konklawe 20 grudnia 1669 – 29 kwietnia 1670 – konklawe, które odbyło się po śmierci Klemensa IX. Zakończyło się niespodziewanym wyborem 80-letniego Klemensa X.
Śmierć Klemensa IX.
Papież Klemens IX zmarł 9 grudnia 1669 po ponad dwuletnim pontyfikacie w wieku 69 lat. Był on szczerze opłakiwany przez Rzymian, którzy kochali go i szanowali jako prostego i skromnego człowieka, opiekuna biednych i chorych. Politycznym tłem jego pontyfikatu były spory między Hiszpanią a Francją, w których próbował występować jako arbiter, oraz wzrastające zagrożenie ze strony Imperium Osmańskiego, które w 1669 podbiło należącą do Wenecjan Kretę.
Lista uczestników.
Kolegium Kardynalskie liczyło 70 kardynałów. W konklawe wzięło udział łącznie 66 purpuratów, ale ich liczba podlegała stałym wahaniom i jednorazowo w żadnym momencie nie było ich więcej niż 64. Siedmiu elektorów z powodu choroby musiało na stałe opuścić konklawe przed jego zakończeniem, w tym jeden z nich zmarł w trakcie sediswakancji:
Skład narodowościowy: dwóch Francuzów, jeden Niemiec, jeden Hiszpan, reszta Włosi.
Dziesięciu elektorów było nominatami Urbana VIII (1623–1644), dziewiętnastu Innocentego X (1644–1655), dwudziestu czterech Aleksandra VII (1655–1667), a dwunastu Klemensa IX (1667–1669).
Nieobecni.
Czterech kardynałów (dwóch Włochów i dwóch Hiszpanów, jeden z nominacji Urbana VII, jeden Innocentego X, pozostali dwaj Aleksandra VII) w ogóle nie przybyło na konklawe:
Kardynał Albergati-Ludovisi był wprawdzie w Rzymie, ale odmówił udziału w konklawe z uwagi na stan zdrowia. Pozostali nieobecni przebywali w Hiszpanii lub Francji.
Frakcje w Kolegium Kardynałów.
Wyróżniano sześć frakcji:
Kilku kardynałów mianowanych przez Innocentego X, w przeszłości związanych z „lotnym szwadronem”, było obecnie uważanych za neutralnych: Cibo, Odescalchi, Santa Croce, Spada i Albizzi, a także chory kardynał Albergati-Ludovisi.
Kandydaci na papieża.
Następujący kardynałowie byli uważani za papabile:
Kandydatem Azzoliniego był były nuncjusz apostolski w Polsce Pietro Vidoni, który był uważany za faworyta, gdyż był akceptowalny zarówno dla Francji jak i Hiszpanii. Poważnym oponentem Vidoniego był jednak Chigi, mimo że należał on do jego frakcji. Podobnie jak na poprzednim konklawe Chigi popierał kardynała d’Elci. Kardynał Francesco Barberini chciał wysunąć własną kandydaturę, a gdyby to się nie powiodło, doprowadzić do wyboru kardynała Spada (temu drugiemu sprzyjało wielu kardynałów „lotnego szwadronu”).
Konklawe.
Zmiany w składzie i liczbie elektorów.
Konklawe rozpoczęło się 20 grudnia 1669 roku mszą celebrowaną przez dziekana Świętego Kolegium Francesco Barberiniego. Liczba i skład grona elektorów ulegały ciągłym wahaniom. 20 grudnia na konklawe weszło 57 kardynałów, a następnego dnia dotarł kardynał von Hessen-Darmstadt. Ponieważ jednak dwaj purpuraci, Antonio Barberini i Federico Sforza, byli chorzy, początkowo nie brali udziału w głosowaniach. 22 grudnia przybyli kardynałowie Caracciolo i Barbarigo, 26 grudnia kardynał Borromeo, 28 grudnia kardynał d’Elci, a 30 grudnia kardynał Litta, zatem na przełomie 1669/70 liczba elektorów wynosiła 63.
Niemal od samego początku wśród elektorów zaczęły się szerzyć problemy zdrowotne. 7 stycznia 1670 kardynał Imperiali opuścił konklawe z powodu choroby, redukując liczbę elektorów do 62. W dniach odpowiednio 18 i 20 stycznia na konklawe weszli francuscy kardynałowie Retz i Bouillon, zatem głosujących było wówczas 64. Od 24 do 27 stycznia Virginio Orsini czasowo przebywał poza konklawe, również ze względów zdrowotnych. 28 stycznia konklawe opuścił kardynał Piccolomini, ale dwa dni później powrócił kardynał Imperiali, zatem liczba elektorów z końcem stycznia 1670 wynosiła 64.
W dniu 3 lutego kardynałowie Spada i Antonio Barberini z powodu choroby musieli opuścić konklawe, a cztery dni później w ich ślady poszedł kardynał Santacroce, który jednak powrócił już 16 lutego. 22 lutego kardynał Pallavicino opuścił konklawe. Następnego dnia to samo uczynił Bonelli, ale jednocześnie powrócił Piccolomini. 27 lutego chorzy kardynałowie Acquaviva i Orsini zostali zmuszeni do ostatecznego opuszczenia obrad ze względu na stan ich zdrowia. Z końcem lutego w konklawe brało zatem udział 59 elektorów.
15 marca powrócił kardynał Pallavicino, następnego dnia Bonelli a dwa dni później Antonio Barberini. W drugiej połowie marca jednak aż czterech purpuratów musiało definitywnie zakończyć swój udział w obradach konklawe: d’Elci 24 marca, Bonaccorsi 27 marca, Antonio Barberini 28 marca i Ginetti 30 marca. Z końcem tego miesiąca liczba elektorów uległa zatem obniżeniu do 58.
13 kwietnia 1670 zmarł przebywający poza konklawe kardynał d’Elci. 23 kwietnia na konklawe dotarł ostatni z elektorów, kardynał Portocarrero, ustalając finalną ich liczbę na 59.
Przebieg obrad.
Do pierwszego głosowania, z udziałem 56 elektorów, doszło 21 grudnia. Najwięcej głosów, uzyskali w nim kardynałowie Francesco Barberini (17), Benedetto Odescalchi (10), Alderano Cibo (8) i Giovanni Bona (6). Żaden z pozostałych kandydatów nie otrzymał więcej niż cztery głosy. Już na początku konklawe uformowały się dwa bloki: z jednej strony blok kardynała Chigiego złożony z jego partii oraz frakcji hiszpańskiej, a z drugiej blok kardynała Azzolini, złożony z jego „lotnego szwadronu” oraz ugrupowań Barberiniego i Rospigliosi, jednak przed przybyciem francuskich kardynałów w drugiej połowie stycznia żadne poważne kroki nie mogły zostać podjęte. W pierwszych głosowaniach najwięcej głosów (od 12 do 25) otrzymywał dziekan Świętego Kolegium Francesco Barberini.
Po przybyciu kardynałów z Francji (18-20 stycznia) Flavio Chigi, popierany przez Hiszpanów, zaczął intensywnie agitować na rzecz kardynała Scipione d’Elci. Francuzi, którzy początkowo nie przystąpili do żadnego z dwóch bloków, w dniu 10 lutego otwarcie sprzeciwili się tej kandydaturze, a groźba formalnego weta skłoniła Chigiego i Medici do porzucenia tego kandydata. Faktyczne weto Francji wobec d’Elci wywołało konsternację i przez resztę lutego nie zaproponowano żadnej realnej alternatywy dla niego. W głosowaniach najwięcej głosów otrzymywał na ogół kardynał Odescalchi (maksymalnie 15 w dniu 25 lutego).
5 marca Chigi zaproponował kandydaturę Buonvisiego, ale w głosowaniu Buonvisi otrzymał zaledwie trzy głosy, co wywołało wściekłość upokorzonego Chigiego. Co więcej, kilka dni później blok Azzoliniego przeprowadził prawdziwą demonstrację swej siły. W dniu 10 marca aż 33 głosy na 58 zostały oddane na kardynała Giacomo Rospigliosi, który z uwagi na wiek (41 lat) i bliskie pokrewieństwo ze zmarłym papieżem nie był brany pod uwagę jako kandydat. Zagłosowało na niego nawet kilku kardynałów z bloku Chigiego. Demonstracja ta miała na celu pokazanie Chigiemu i Hiszpanom, że nie są w stanie samodzielnie wybrać papieża bez porozumienia z pozostałymi frakcjami. W tym samym głosowaniu pięciu kardynałów z frakcji francuskiej zagłosowało na chorego kardynała Antonio Barberiniego.
Po tej demonstracji Azzolini jeszcze tego samego dnia wysunął oficjalnie kandydaturę swojego faworyta, Pietro Vidoniego, który uzyskał poparcie Francji. Jednakże Medici zdecydowanie go odrzucił, a hiszpański ambasador Astorga oświadczył, że królowa-regentka Marianna Habsburg wykluczyła tego kandydata. Chigi także się na niego nie zgodził, mimo że należał on do jego partii. W toku nocnych negocjacji z 10 na 11 marca w celi kardynała Sforzy Chigi i Medici uzgodnili wysunięcie jako kontrkandydata kardynała Benedetto Odescalchi, który już wcześniej uzyskiwał pewne poparcie w głosowaniach. Odescalchi został jednak odrzucony przez Azzoliniego oraz przez Francuzów. Choć jeszcze 17 marca wydawało się, że Odescalchi zdoła uzbierać wymaganą większość, 20 marca zagłosowało na niego jedynie siedmiu elektorów, a ambasador francuski przekazał kardynałom oświadczenie, że Francja nie zaakceptuje żadnego kandydata, który nie miałby żadnych zobowiązań wobec niej. Ta deklaracja była faktycznym wetem wobec Odescalchiego, który od tego momentu przestał się liczyć jako kandydat.
Po Wielkanocy (3 kwietnia) zaproponowano kandydaturę kardynała Brancaccio, którego poparł teraz także Azzolini, ale zdecydowany sprzeciw zgłosił Medici i Hiszpanie. 11 kwietnia ambasador hiszpański Astorga przekazał informację, że królowa-regentka nakazała zawetowanie tej kandydatury.
19 kwietnia przybył wreszcie do Rzymu hiszpański kardynał Portocarrero, który cztery dni później wszedł na konklawe. Dzień później z Hiszpanii przybył specjalny kurier ze świeżymi instrukcjami rady regencyjnej, które w dużej mierze dyskredytowały dotychczasowe działania ambasadora Astorgi oraz kardynała Medici. Nowe instrukcje stwierdzały, że Hiszpania nie zgłasza weta wobec żadnego kandydata, a "w szczególności wobec Pietro Vidoniego", co jednoznacznie odebrano jako wyraz oficjalnego poparcia dla tej kandydatury. Zwrot ten był wynikiem przetasowań personalnych w radzie regencyjnej – po śmierci markiza d’Aitona jego następcą został kardynał de Aragon, który sprzyjał Vidoniemu.
Ten nagły zwrot w stanowisku Hiszpanii tchnął nową nadzieję w kardynała Azzolini, największego zwolennika Vidoniego. Nadzieja ta jednak okazała się płonna. Chigi zareagował zerwaniem sojuszu z Hiszpanami i zwrócił się ku Francuzom, od których zdołał uzyskać obietnicę nie popierania Vidoniego. Z kolei kardynał Medici i inni włoscy kardynałowie z hiszpańskiej frakcji odmówili podporządkowania się instrukcjom, obawiając się, że Vidoni nie wybaczy im ich opozycji wobec niego, jaką prezentowali przez całe konklawe. W tej sytuacji przedstawiciele Hiszpanii i Francji oraz kardynałowie Chigi, Rospigliosi i Francesco Barberini na tajnych spotkaniach w dniach 27, 28 i 29 kwietnia uzgodnili, że papieżem zostanie kardynał Emilio Altieri z partii Rospigliosiego. Azzolini został z tych negocjacji wykluczony i dowiedział się o nich, dopiero gdy kardynał Rospigliosi 29 kwietnia oznajmił wszystkim kardynałom ich rezultaty.
Wybór Klemensa X.
W wieczornym głosowaniu w dniu 29 kwietnia kardynał Emilio Altieri otrzymał 21 głosów w fazie skrutynium i 35 w fazie akcesu, co dało mu łącznie 56 głosów na 59. Tylko Ottoboni i Azzolini do końca obstawali przy Vidonim, a sam Altieri zgodnie z obyczajem również nie głosował na siebie. Prawie 80-letni starzec niespodziewanie ociągał się jednak z przyjęciem tiary. Twierdził, że jest za stary i chce w spokoju dożyć do końca swoich dni. Ostatecznie jednak przyjął wybór jako Klemens X, na cześć Klemensa IX, który mianował go kardynałem. Uroczystości koronacyjne odbyły się 11 maja 1670 roku.

</doc>
<doc id="1023073" url="https://pl.wikipedia.org/wiki?curid=1023073" title="Hrabstwo Stark (Illinois)">
Hrabstwo Stark (Illinois)

Hrabstwo Stark – hrabstwo w USA, w stanie Illinois, z liczbą ludności wynoszącą 6 332, według spisu z 2000 roku. Siedzibą administracji hrabstwa jest Toulon.
Geografia.
Według spisu hrabstwo zajmuje powierzchnię 746 km², z czego 746 km² stanowią lądy, a 0 km² (0,10%) wody.
Historia.
Hrabstwo Monroe powstało w 1839 roku z terenów dwóch hrabstw Knox i Putnam. Swoją nazwę obrało na cześć Johna Starka, oficera w Brytyjskiej wojnie z Indianami i Francuzami oraz w wojnie o niepodległość Stanów Zjednoczonych. Stark dowodził regimentem z New Hampshire w bitwie pod Bunker Hill
Demografia.
Według spisu z 2000 roku hrabstwo zamieszkuje 6332 osób, które tworzą 2525 gospodarstw domowych oraz 1764 rodzin. Gęstość zaludnienia wynosi 8 osób/km2. Na terenie hrabstwa jest 2725 budynków mieszkalnych o częstości występowania wynoszącej 4 budynków/km2. Hrabstwo zamieszkuje 98,63% ludności białej, 0,06% ludności czarnej, 0,19% rdzennych mieszkańców Ameryki, 0,19% Azjatów, 0,14% ludności innej rasy oraz 0,79% ludności wywodzącej się z dwóch lub więcej ras, 0,85% ludności to Hiszpanie, Latynosi lub inni.
W hrabstwie znajduje się 2525 gospodarstw domowych, w których 30,30% stanowią dzieci poniżej 18. roku życia mieszkający z rodzicami, 60,00% małżeństwa mieszkające wspólnie, 7,00% stanowią samotne matki oraz 30,10% to osoby nie posiadające rodziny. 27,10% wszystkich gospodarstw domowych składa się z jednej osoby oraz 15,00% żyje samotnie i ma powyżej 65. roku życia. Średnia wielkość gospodarstwa domowego wynosi 2,46 osoby, a rodziny 3,00 osoby.
Przedział wiekowy populacji hrabstwa kształtuje się następująco: 25,10% osób poniżej 18. roku życia, 6,80% pomiędzy 18. a 24. rokiem życia, 25,20% pomiędzy 25. a 44. rokiem życia, 23,70% pomiędzy 45. a 64. rokiem życia oraz 19,20% osób powyżej 65. roku życia. Średni wiek populacji wynosi 40 lat. Na każde 100 kobiet przypada 93,20 mężczyzn. Na każde 100 kobiet powyżej 18. roku życia przypada 90,10 mężczyzn.
Średni dochód dla gospodarstwa domowego wynosi 35 826 USD, a dla rodziny 43 410 dolarów. Mężczyźni osiągają średni dochód w wysokości 30 774 dolarów, a kobiety 22 146 dolarów. Średni dochód na osobę w hrabstwie wynosi 16 767 dolarów. Około 6,30% rodzin oraz 8,60% ludności żyje poniżej minimum socjalnego, z tego 11,20% poniżej 18. roku życia oraz 8,00% powyżej 65. roku życia.

</doc>
<doc id="1023074" url="https://pl.wikipedia.org/wiki?curid=1023074" title="Suchość pochwy">
Suchość pochwy



</doc>
<doc id="1023080" url="https://pl.wikipedia.org/wiki?curid=1023080" title="Świadomość historyczna">
Świadomość historyczna

Świadomość historyczna – część świadomości narodowej obejmująca wiedzę i wyobrażenia o przeszłości własnego narodu i kraju na tle historii ogólnej. Składają się na nią: znajomość procesu kształtowania się własnego narodu, jego historycznych losów, osiągnięć i niepowodzeń, wiedza o jego rozwoju cywilizacyjnym i kulturowym. Świadomość historyczna wpływa na aktywny stosunek do przeszłości narodowej, pozwalający na wyrobienie sobie własnego zdania - krytykującego bądź aprobującego dane wydarzenie historyczne, kształtujące poczucie obowiązku i współodpowiedzialności za losy własnego państwa. Stan świadomości hist. ma wpływ na sposób myślenia historycznego, którego cechą jest umiejętność łączenia wiedzy o przeszłości z wiedzą o teraźniejszości, w celu prawidłowego prognozowania przyszłości. Do pogłębienia świadomości historycznej przyczynia się wiedza historyczna. Odpowiednimi podmiotami odpowiedzialnymi za kształtowanie świadomości historycznej są dom rodzinny, szkoła, odp. literatura oraz właściwe mass media.

</doc>
<doc id="1023082" url="https://pl.wikipedia.org/wiki?curid=1023082" title="Tom Brady (reżyser)">
Tom Brady (reżyser)

Thomas Adam „Tom” Brady (ur. 30 października 1963) – amerykański reżyser, scenarzysta, aktor i producent filmowy.
Życiorys.
Karierę rozpoczął rolą w filmie "Rok w piekle". Na swoim koncie ma scenariusze m.in. do filmów "The Critic", "Gorąca laska" czy "Zwierzak". Jest absolwentem Uniwersytetu Harvarda i University of Hawaii at Manoa.

</doc>
<doc id="1023084" url="https://pl.wikipedia.org/wiki?curid=1023084" title="Yui">
Yui

 – japońska piosenkarka rockowa i popowa, oraz aktorka, a także autorka tekstów i notacji muzycznych do śpiewanych przez siebie piosenek.
W Japonii jej albumy niejednokrotnie zajmowały czołowe miejsca na listach przebojów. Ponadto piosenki z jej udziałem były wielokrotnie wykorzystywane w spotach reklamowych.
Światową popularność i rozpoznawalność w kręgu muzycznym poza Japonią zyskała dzięki piosenkom użytym w serialu anime pt. "Bleach"; tj. dzięki piosence "Rolling Star" będącej tłem piątej "czołówki" tegoż anime i utworowi "Life", który posłużył za melodię do tzw. tyłówki wyżej wymienionej serii. , natomiast utwór "Again" został użyty jako pierwsze intro w anime "Fullmetal Alchemist: Brotherhood".

</doc>
<doc id="1023085" url="https://pl.wikipedia.org/wiki?curid=1023085" title="Aaron T. Beck">
Aaron T. Beck

Aaron Temkin Beck (ur. 18 lipca 1921 w Providence, zm. 1 listopada 2021 w Filadelfii) – amerykański psychiatra, profesor Uniwersytetu Pensylwanii, uważny za jednego z twórców .
Życiorys.
Dzieciństwo.
Urodził się w Nowej Anglii. Syn rosyjskich emigrantów pochodzenia żydowskiego: Harry’ego Becka i Elizabeth Temkin. Ojciec był drukarzem, a matka działaczką społeczności żydowskiej w Providence w stanie Rhode Island. Aaron Beck był najmłodszym z pięciorga dzieci. Najstarszy Bernard zmarł w pierwszym roku życia, zaś Beatrice w czasie epidemii grypy w 1911. Po ich śmierci Elizabeth popadła w depresję.
W wieku 7 lat spadł ze zjeżdżalni na placu zabaw i złamał sobie rękę. Zakażenie, które wdało się w ranę, doprowadziło do zapalenia kości i posocznicy. Mimo poważnego stanu wyzdrowiał. Choroba spowodowała duże opóźnienia w nauce, przez co chłopiec powtarzał pierwszą klasę. Jak sam stwierdził:
Aby udowodnić wszystkim, że wcale nie jest gorszy od innych, zaczął wyprzedzać program i w trakcie trzeciej klasy udało mu się przenieść do swoich równolatków. Dla Becka był to dowód na to, że nie poddając się i podejmując wyzwania, można przezwyciężyć trudności. Po szkole podstawowej uczył się w Hope High School, gdzie m.in. redagował szkolną gazetkę. Następnie, tak jak jego starsi bracia, dostał się na Uniwersytet Browna. Tam skupił się na filologii angielskiej i politologii. Uczęszczał również na zajęcia ze sztuki, muzyki i księgowości. W 1942 Beck ukończył studia na Uniwersytecie Browna z wyróżnieniem, dołączając tym samym do stowarzyszenia Phi Beta Kappa. W czasie stażu w Hillel Foundation na Uniwersytecie Browna Beck poznał swoją przyszłą żonę Phyllis Whitman. Ślub odbył się 4 czerwca 1950 w synagodze Temple Emanu-El w Providence.
Studia i początki praktyki.
Studiował medycynę na Uniwersytecie Yale. Początkowe zainteresowanie psychiatrią opadło, gdy Beck stwierdził, że „koncepcje Kraepelina są nihilistyczne i nie mogą satysfakcjonować lekarza, natomiast podejście psychodynamiczne jest zbyt ezoteryczne i «miękkie», ponadto nie dysponuje przekonującymi dowodami na oparcie teorii”. Gdy w trakcie studiów musiał zbadać pacjenta i opisać go zgodnie z podejściem psychodynamicznym, Beck nie podjął się tego zadania ze względu na to, iż „musiałby zbyt wiele wymyślać. Po ukończeniu studiów w 1946, wciąż niezdecydowany co do dalszego kierunku swojej kariery lekarskiej, podjął staż w Rhode Island Hospital. Jako specjalizację wybrał ostatecznie neurologię. W 1949 podjął rezydenturę z neurologii w Cushing Veterans Administration Hospital we Framingham. Pod koniec tego roku ordynator szpitala, ze względu na braki w oddziale psychiatrycznym, kazał wszystkim stażystom przenieść się na ten oddział. Cały oddział psychiatryczny był pod opieką Bostońskiego Instytutu Psychoanalitycznego. Tam też Beck postanowił, że zacznie zgłębiać tajniki psychoanalizy. „Ujęła go wtedy łatwość, z jaką psychoanalitycy znajdowali odpowiedzi na wszystkie pytania”.
W 1950 podjął pracę na oddziale psychiatrycznym w Austin Riggs Center w Stockbridge w stanie Massachusetts. Na całym oddziale dominowało podejście psychoanalityczne. Tam Beck pod kierunkiem Erika Eriksona uczył się psychoanalizy.
 Zainteresowany psychoanalizą zapisał się na kurs tej metody i teorii, kończący się certyfikatem.
Od 1952 do 1954 Beck pracował ochotniczo w Valley Forge Army Hospital pod Filadelfią. Był tam kolejno: kierownikiem poradni zdrowia psychicznego, zastępcą ordynatora neuropsychiatrii i ordynatorem oddziału psychiatrycznego. Tam spotkał się z wieloma żołnierzami walczącymi w Korei. Większość z nich cierpiała na zespół stresu pourazowego.
Od psychoanalizy do teorii poznawczej.
W 1953 uzyskał specjalizację w dziedzinie psychiatrii, a rok później objął stanowisko wykładowcy na wydziale medycznym Uniwersytecie Pensylwanii. W 1958 otrzymał dyplom ukończenia kursu w Filadelfijskim Instytucie Psychoanalitycznym. W 1959 został profesorem Uniwersytetu Pensylwanii (…) W pracy na uczelni zajął się projektowaniem badań, które by potwierdzały założenia psychoanalizy. Jego prace nad snami pacjentów depresyjnych miały potwierdzić psychoanalityczną koncepcję, stwierdzającą, że depresja jest wynikiem odwróconej wrogości. Wstępne wyniki badań wydawały się potwierdzać tę teorię, gdyż w snach pacjenci byli ofiarami losu – co mogło sugerować samoponiżanie. Beck jednak przeprowadził badanie polegające na segregacji kart. Przewidywania zgodne z teorią Freudowską były takie, że osoby z depresją, odczuwające potrzebę, aby cierpieć, powinny negatywnie reagować na sukces w teście. Wbrew temu, osoby, którym powiodło się w pierwszym teście, zwiększyły swoje poczucie wartości i lepiej wykonywały dalsze zadania. Co więcej, zmiany te były wyraźniejsze u osób z depresją niż u osób zdrowych. Beck wyciągnął z tego badania wniosek, że osoby z depresją nie dążą do niepowodzenia, ale zniekształcają rzeczywistość, przyjmując negatywny obraz siebie. Beck tak opisuje swoje spostrzeżenia:
 Teorie psychoanalityczne nie zostały potwierdzone w jego badaniach. Co więcej Beckowi przeszkadzał autorytarny styl prowadzenia psychoterapii.
Zaczął interesować się zagadnieniami poziomów poznania i „myślami automatycznymi” pacjentów. Wielu pacjentów nie uświadamiało sobie, że ma takie myśli, dopóki Beck ich o to nie zapytał wprost. Myśli te były przede wszystkim komentarzem do bieżących wydarzeń.
 Becka wywodziła się z obserwacji zachowań i przeżyć pacjentów. W konstruowaniu swojej teorii opierał się na koncepcji schematów poznawczych George’a Kelly i na pracach Karen Horney. Pozostawał również pod wpływem nauczyciela i analityka Leona Saula. Zerwanie z psychoanalizą nie było gwałtowne. Początkowo Beck uważał siebie za przedstawiciela neopsychoanalizy, stawiając siebie obok Karen Horney czy Harry’ego Stacka Sullivana. Dopiero w okresie od 1960 do 1963 wyraźnie zerwał z psychoanalizą. W tym okresie Beck zaczął publikować pierwsze artykuły na temat nowej teorii terapii.
Tworzenie terapii poznawczej.
Dzięki grantowi naukowemu, mógł otworzyć pracownię badań nad depresją w Philadelphia General Hospital. W szpitalu tym otworzył również poradnię przeciwdepresyjną. W 1961 opublikował skalę depresji Becka (ang. "Beck Depression Inventory", "BDI"). Od 1963 Albert Ellis, po przeczytaniu artykułu Becka o depresji, podjął z nim współpracę. Becka, Ellisa i Donalda Meichenbauma uważa się za ojców terapii poznawczo-behawioralnej.
Beck rozwijał swoją koncepcję terapii poznawczej i prowadził wykłady w Penn. W 1967 otrzymał tytuł profesora (ang. "associate professor"), a w 1971 tytuł profesora psychiatrii (ang. "full professor").

</doc>
<doc id="1023086" url="https://pl.wikipedia.org/wiki?curid=1023086" title="Aaron Beck">
Aaron Beck



</doc>
<doc id="1023087" url="https://pl.wikipedia.org/wiki?curid=1023087" title="Huby (województwo śląskie)">
Huby (województwo śląskie)

Huby – wieś w Polsce położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość administracyjnie należała do województwa częstochowskiego.
20 lipca 2007 przez Huby i kilka sąsiednich wsi przeszła trąba powietrzna raniąc kilka osób, zabijając zwierzęta, niszcząc domy, zabudowania gospodarskie i samochody.

</doc>
<doc id="1023090" url="https://pl.wikipedia.org/wiki?curid=1023090" title="Soczewka (budowa oka)">
Soczewka (budowa oka)



</doc>
<doc id="1023095" url="https://pl.wikipedia.org/wiki?curid=1023095" title="A Spanish Piece">
A Spanish Piece

„A Spanish Piece” (Hiszpański kawałek) – krótki, blisko minutowy, utwór brytyjskiej grupy Pink Floyd, pochodzący ze ścieżki dźwiękowej do filmu „More” z 1969 roku. Instrumental zawierający typowo hiszpański riff, któremu w tle towarzyszy wokaliza Davida Gilmoura.
W trakcie utworu słychać szept mówiący „Pass the Tequila Manuel” (pol. "podaj Tequilę, Manuelu"). W rzeczywistości jest to drink meksykański, mimo że tytuł piosenki sugeruje, iż jest ona "hiszpańskim kawałkiem".
„A Spanish Piece” jest pierwszym utworem napisanym dla Pink Floyd, przed Davida Gilmoura.

</doc>
<doc id="1023096" url="https://pl.wikipedia.org/wiki?curid=1023096" title="Dora (bunkier)">
Dora (bunkier)

DORA 1 – dawny niemiecki bunkier dla okrętów podwodnych zbudowany w czasie II wojny światowej w Trondheim.
Nazwa "DORA" to fonetyczny zapis litery D w języku niemieckim. Niemcy nazywali Trondheim "Drontheim".
Budowla została wzniesiona jesienią 1941, rok po inwazji na Norwegię. Baza miała być częścią największej bazy marynarki III Rzeszy – w pobliżu planowanej stolicy Północnej Europy.
Grubość stropów schronów to 3,5 metra betonu wzmacnianego stalą. Ściany miały grubość 3 metrów. Cały bunkier miał rozmiary 153×105 metrów. Budowa była prowadzona przez Organizację Todta "Einsatzgruppe Wiking" i firmę budowlaną Sager &amp; Wörner z Monachium. Organizacja Todta wykorzystywała szeroko pracę przymusowych robotników.
DORA 1 została przekazana Kriegsmarine 20 czerwca 1943 i budowla stała się bazą 13. Flotylla U-Bootów. Bunkier mógł pomieścić 16 okrętów podwodnych.

</doc>
<doc id="1023098" url="https://pl.wikipedia.org/wiki?curid=1023098" title="New American Standard Bible">
New American Standard Bible

New American Standard Bible (w skrócie NASB) – protestanckie tłumaczenie Biblii na język angielski. Najnowsza edycja New American Standard Bible została opublikowana w 1995 roku. Nowy Testament w tłumaczeniu NASB ukazał się po raz pierwszy w 1963 roku, zaś cała Biblia była wydana w roku 1971. Prawa do przekładu posiada "Lockman Foundation".
Wydania.
Wydawanie NASB przebiegało w etapach:
Tłumaczenie.
New American Standard Bible jest powszechnie uważany jako jeden z najdosłowniejszych współczesnych przekładów Biblii na język angielski. Zgodnie z przedmową do NASB, tłumaczom przyświecał „poczwórny cel” przy pracy nad tłumaczeniem:
NASB, jak wskazuje na to nazwa, jest rewizją American Standard Version z 1901 roku. Tłumaczenie to miało stanowić alternatywę dla innej rewizji ASV, Revised Standard Version, która w wielu środowiskach, w szczególności ewangelicznych, uchodziła za zbyt liberalną teologicznie. Tłumacze New American Standard Bible, zachowując angielszczyznę American Standard Version, porównali przekład ASV z oryginalnymi manuskryptami, modyfikując jego treść tak, aby możliwie jak najdosłowniej oddać treść oryginału. Fragmenty Starego Testamentu celowo przetłumaczono z chrześcijańskiego punktu widzenia, wiążąc je i harmonizując z przesłaniem Nowego Testamentu.
Podstawą dla tłumaczenia ksiąg hebrajskich (ST) stała się trzecia edycja Biblii Hebraica Rudolfa Kittela, przy równoczesnym uwzględnieniu Zwojów znad Morza Martwego. W opracowywaniu zmodernizowanego wydania NASB z 1995 r. wzięto pod uwagę również "Biblię Hebraica Stuttgartensia". W zakresie przekładu Nowego Testamentu korzystano z "Novum Testamentum Graece" Nestle-Alanda (edycja 23 w wydaniu oryginalnym oraz edycja 26 w rewizji z 1995 r.). Dostrzegając potrzebę dosłownego, współczesnego tłumaczenia Biblii na język angielski, tłumacze NASB starali się posługiwać wyłącznie współczesną angielszczyzną, utrzymując jednocześnie dosłowny styl przekładu. Niekiedy jednak, w przypadkach, gdzie całkowita dosłowność przekładu oznaczałaby znaczne odejście od wyrazistości i zrozumiałości tekstu w języku angielskim, starano się oddać sens oryginału w mowie współczesnej (zastosowano to m.in. w przypadku idiomów hebrajskich).
Zalety i wady.
Najbardziej zauważalną zaletą New American Standard Bible jest jej rzetelność i wierność wobec tekstu oryginalnego. Przekład pozbawiony jest teologicznej interpretacji, a także liberalnego podejścia do tekstu biblijnego, jakie prezentował Revised Standard Version. Dzięki temu spotkał się z aprobatą ewangelicznych środowisk protestanckich. NASB, podobnie jak pozostałe przekłady dosłowne uwzględnia wszelkie pojawiające się wieloznaczności w tekście oryginalnym, co składa się na wspomnianą obiektywność teologiczną tłumaczenia. Wadą przekładu jest niekiedy jego nieczytelność i styl literacki, będące niezrozumiałymi dla przeciętnego czytelnika. Wydania NASB zazwyczaj nie zachowują akapitów, z uwagi na traktowanie każdego wersetu jako oddzielnej jednostki. Spotkało się to z krytyką i nowsze wydania nie kontynuują tej tradycji.
Wydanie z 1995 r..
W 1995 roku, "Lockman Foundation" wznowiła wydanie New American Standard Bible w zmodernizowanej wersji (NASB95). Wydanie z 1995 roku jest nieco mniej dosłowne od tradycyjnej wersji NASB. Zmiany obejmowały m.in. uwspółcześnienie języka i zwrotów oraz poprawienie miejsc, w których zbyt daleko posuniętą dosłowność tłumaczenia, czyniła tekst niezrozumiałym i nieczytelnym (ok. 85 miejsc). Pomimo poprawek, NASB pozostaje nadal najbardziej dosłownym przekładem Biblii na język angielski, którego powszechnie używa się w kościołach i szeroko pojętych środowiskach chrześcijańskich. Ze względu na swą konsekwencję w ścisłym trzymaniu się tekstów oryginalnych, stał się wyjątkowo popularnym narzędziem pracy w szkołach teologicznych i seminariach duchownych.

</doc>
<doc id="1023099" url="https://pl.wikipedia.org/wiki?curid=1023099" title="Huta Pokój">
Huta Pokój

Huta Pokój (niem. "Friedenshütte") – huta żelaza znajdująca się w Nowym Bytomiu, dzielnicy Rudy Śląskiej, producent i dystrybutor wyrobów stalowych. Należy do Grupy Węglokoks S.A.
Historia.
Od założenia do końca II wojny światowej.
W 1840 roku David Löwenfeld, Moritz Friedländer i Simon Löwi założyli hutę o nazwie „Friedenshütte” (huta „Pokój”). Utworzony wówczas zakład składał się z wielkiego pieca opalanego koksem, hali odlewniczej, kotłowni i stolarni. W 1851 roku hutę odkupił hrabia Andrzej Renard. Nowy właściciel rozbudował ją o drugi wielki piec oraz koksownię. W 1855 roku przedsiębiorstwo stało się własnością Śląskiej Spółki Leśno-Górniczo-Hutniczej „Minerwa” z Wrocławia. Nadal kontynuowano rozbudowę huty. Pod koniec lat 60. XIX wieku posiadała cztery wielkie piece, koksownie oraz piece pudlerskie. Zakończenie inwestycji zbiegło się z załamaniem ekonomicznym na rynku stali, które doprowadziło w 1871 roku spółkę do bankructwa. Hutę wraz z pozostałym majątkiem spółki przejął nowy podmiot „Oberschlesische Eisenbahn-Bedarfs-Aktiengesellschaft (Oberbedarf)”, którego założycielem był hrabia Karol Wolfgang Ballestrem. W 1881 roku uruchomiono kuźnię, w 1884 roku stalownię tomasowską, a trzy lata później stalownię martenowską oraz zakładową elektrownię. W nocy z 24 na 25 lipca 1887 roku doszło do tragicznego w skutkach wybuchu gazu w kotłowni zakładowej. W jego wyniku zginęło 10 osób, a 55 zostało rannych. Straty wyliczono na 375 tys. marek. Z początkiem XX wieku huta skupiła działalność inwestycyjną na rozbudowie oferowanego asortymentu. Rozpoczęto tworzenie walcowni oraz innych wytwórni gotowych wyrobów. Równocześnie zwiększano moce produkcyjne wielkich pieców oraz stalowni. W przededniu I wojny światowej huta wyprodukowała 250 000 ton surówki, co odpowiadało 23,8% produkcji wszystkich hut na Górnym Śląsku.
W wyniku podziału politycznego Górnego Śląska w 1922 roku, huta „Pokój” znalazła się po polskiej stronie granicy. Wraz z pozostałą częścią koncernu znajdującą się w Polsce przyjęła nazwę „Friedenshütte Aktiengesellschaft”. Kapitał nowej spółki w 74% należał do hrabiego Ballestrema, a w 26% do koncernu „Oberbedarf”. W 1928 roku doszło do fuzji spółki „Friedenshütte Aktiengesellschaft” z hutą „Baildon” w Katowicach.
Z dniem 8 lutego 1930 roku zmieniono nazwę koncernu na Huta „Pokój” – Śląskie Zakłady Górniczo-Hutnicze Spółka Akcyjna.  W ślad za nazwą koncernu, zmieniono także nazwę jego największego zakładu. W skład majątku spółki wchodziły: 2 huty żelaza huta „Pokój”, huta „Baildon”, 4 kopalnie „Friedensgrube”, „Eminencja”, „Hrabia Franciszek”, „Wolfgang” i Elektrownia „Mikołaj”.
Rozwój nowego koncernu zahamował kryzys ekonomiczny, który opanował światową gospodarkę na początku lat 30. XX wieku. Brak zamówień oraz spore zobowiązania kredytowe zaciągnięte na inwestycję oraz realizację połączenia z hutą „Baildon” zagroziły spółce bankructwem. W grudniu 1931 roku huta „Pokój” wstrzymała produkcję, a spółka poddała się pod nadzór sądowy. W następstwie działań komisarzy sądowych usprawniono działalność ekonomiczną spółki oraz sfinalizowano proces polonizacji zakładu. Pod koniec 1932 roku zniesiono zarząd komisaryczny w spółce, a w 1934 roku państwo polskie stało się jej większościowym udziałowcem. W tym samym czasie inż. Tadeusz Sendzimir prowadził pracę projektowe nad nowym typem walcarki umożliwiającej wielokrotne zmniejszenie grubości blachy przy jednorazowym zetknięciu z walcami. W 1934 roku uruchomiono regularną produkcję przy użyciu tego urządzenia, które uznawane jest za jeden z przełomowych wynalazków w dziedzinie hutnictwa. Podczas II wojny światowej władze okupacyjne zmieniły nazwę huty na „Friedenshütte – Schlesische Berg – und Hütten Werke AG” i włączyły go do koncernu „Oberhütten” z Gliwic. Przekształcono także produkcję zakładu na potrzeby zbrojeniowe.
Na przestrzeni tego okresu zatrudnienie prezentowało się w następujący sposób: 1840 – 12 osób, 1865 – 228 osób, 1887 – 1352 osób, 1910 – 3898 osób, 1922 – 8284 osoby, 1942 – 7102 osoby.
Okres powojenny.
W pierwszych latach powojennych pracownicy huty „Pokój” angażowani byli w akcje związane z uruchomieniem zakładów hutniczych znajdujących się na terenach wchodzących wcześniej w skład państwa niemieckiego m.in.: huty „Zabrze”, „Andrzej” i „Szczecin”. Z początkiem 1946 roku decyzją Centralnego Związku Przemysłu Hutniczego do huty „Pokój” przyłączono zakłady „Łabędy” i „Gliwice”, tworząc największą hutę żelaza i stali w Polsce. W skali całego kraju produkowano tu 23,4% koksu, 28,9% surówki, 22,6% stali oraz 24% wyrobów walcowanych. W 1948 roku rozwiązano trzyzakładowe przedsiębiorstwo, a huta „Pokój” weszła w skład Gliwickich Zakładów Hutniczych, jednego z trzech przedsiębiorstw powstałych wówczas w polskim hutnictwie. Po dwóch latach zrezygnowano z takiej organizacji przemysłu hutniczego, przywracając samodzielność zakładom. W 1954 roku ukończono prace budowlane przy nowej walcowni blach grubych.
W latach 60. XX wieku rozpoczął się proces powolnej likwidacji uciążliwych dla okolicznych osiedli metod produkcji. W 1961 roku wygaszono wydział koksowni, a w 1970 roku zlikwidowano spiekalnię rudy. Działania te przyczyniły się do gruntownej modernizacji huty związanej ze częściową zmianą profilu działalności. W 1973 roku zrezygnowano z produkcji cienkiej blachy, a w 1975 roku wyłączono z użytkowania walcownie „Sendzimira”. Z początkiem lat 80. XX rozpoczął się proces wygaszania kolejnych wielkich pieców, a w 1988 roku zlikwidowano stalownię. Z użytku wycofano także walcownie, zgniatacz oraz nawrotną. Równocześnie rozpoczęto produkcję na nowoczesnym wydziale kształtowników spawanych oraz profili formowanych na zimno. Pod koniec XX wieku huta rozpoczęła proces restrukturyzacji, który po kilku latach zakończył się przekształceniem wydziałów produkcyjnych w spółki wchodzące w skład grupy kapitałowej „Huta Pokój S.A.”. W styczniu 2009 roku spółka otrzymała tytuł „Perły Polskiej Gospodarki”. Inwestycje w park maszynowy spółek produkcyjnych umożliwiły poszerzenie asortymentu oraz sprzedaż wyrobów na wielu wymagających rynkach. Na przykład w 2009 roku huta dostarczała konstrukcje stalowe na fasadę stadionu w Kapsztadzie. Od 2015 roku spółka należy do Grupy Kapitałowej „Węglokoks S.A.”.
W opisywanym okresie zatrudnienie prezentowało się w następujący sposób: 1949 – 9075 osób, 1956 – 9177 osób, 1969 – 8086 osób, 1977 – 6531 osób, 1987 – 4292 osób.
Profil produkcji.
W pierwszych latach istnienia głównym produktem huty „Pokój” była surówka powstająca w wielkich piecach. Już po kilku latach zakład zdobył przodującą pozycje w tej produkcji na Górnym Śląsku. W 1856 roku rozszerzono asortyment o wydział pieców pudlarskich, przeznaczonych do obróbki termicznej surówki z wielkich pieców do postaci umożliwiającej produkcję wyrobów gotowych. Zamierzając dorównać trendom panującym w europejskim hutnictwie, w 1884 roku uruchomiono stalownie do produkcji żelaza zlewnego przy użyciu konwertorów thomasowskich. Trzy lata później uruchomiono w hucie piec martenowski do produkcji wlewków stalowych. Kolejne rozszerzenie metod produkcji stali stanowił piec elektryczny systemu Nathusiusa uruchomiony w 1909 roku. W 1924 roku zrezygnowano z produkcji stali thomasowskiej, a dwa lata później rozebrano zabudowania tego wydziału. Od tego momentu całość produkcji wsadu odbywała się przy użyciu pieców martenowskich.
W ramach zakładu pracowało kilka walcowni, które przygotowywały gotowe wyroby. Pierwszą z nich była walcownia zgniatacz, gdzie produkowano kęsiska będące półproduktem przeznaczonym do dalszej obróbki. Najcięższe elementy gotowe produkowano w walcowni zwrotnej. Walcownia duża służyła do wytwarzania belek, profili, szyn oraz rygli kolejowych. Szyny kopalniane oraz kształtowniki i belki mniejszych rozmiarów produkowano w walcowni średniej. Oprócz produkcji wyrobów długich huta prowadziła produkcję blach cienkich oraz grubych, które powstawały na jednej z dwóch specjalistycznych walcowni. Wydział młotowni zajmował się wytwarzaniem wyrobów przeznaczonych dla kolejnictwa m.in.: osi, obręczy oraz kół.
Od lat 60. XX wieku huta zaczęła wycofywać z produkcji uciążliwe dla środowiska wydziały, wprowadzając w ich miejsce nowy asortyment. W 1974 roku rozpoczęto produkcję kształtowników spawanych. Za pomocą agregatów spawalniczych przygotowywano z walcowanych w hucie blach dwuteowniki o wysokości od 600 do 2000 mm. Z początkiem 1986 roku ruszyła produkcja wydziału profili giętych. Oferta nowego wydziału składa się z szerokiego asortymentu profili wytwarzanych na zimno.
Perspektywy.
W połowie 2022 r. podano, że Grupa Węglokoks S.A. planuje wybudować na terenie dawnej stalowni konwertorowej Huty "Pokój" nową stalownię o zdolnościach produkcyjnych rzędu 1 mln ton stali rocznie. Ok. połowy z tej produkcji ma zostać przeznaczona na potrzeby wewnętrzne zakładów Grupy Węglokoks, a reszta ma trafić na rynek. Przychody roczne szacowane są na poziomie do 4,5 mld zł. Ma to być nowoczesny zakład o bardzo ograniczonej emisji spalin i innych zanieczyszczeń, zatrudniający 2-2,5 tys. pracowników. Start inwestycji planowany jest na rok 2023, zakończenie – na 2027.
Huta a miasto.
Wraz z rozwojem zakładu postępowało budownictwo mieszkaniowe dla zatrudnionych w nim pracowników. Już w 1840 roku w sąsiedztwie huty zbudowano dwa pierwsze budynki mieszkalne. Początkowo przyzakładowe budownictwo mieszkaniowe składało się z wielorodzinnych, parterowych domów z czerwonej cegły. Wraz ze zwiększeniem zapotrzebowania na mieszkania dla pracowników zaczęto budować budynki wielopiętrowe. Na osiedlu na terenie Czarnego Lasu wybudowano dom towarowy, szkołę i przedszkole. Od potocznej nazwy domu towarowego Kaufhaus (niem. – „dom towarowy”) osiedle nazwano osiedlem Kaufhaus. W 1913 roku blisko 57% załogi huty zamieszkiwało zakładowe budynki mieszkalne znajdujące się w pobliskich koloniach robotniczych. Dalsza rozbudowa osiedli robotniczych miała miejsce zarówno w okresie międzywojennym, jak również po zakończeniu II wojny światowej. W 1985 roku huta dysponowała liczbą 3178 mieszkań.
Oprócz budownictwa mieszkaniowego, zakład angażował się w wielu płaszczyznach życia społecznego, wpływając równocześnie na rozwój miasta. Już przed wybuchem II wojny światowej przyczynił się do powstania Szkoły Rzemieślniczej, gdzie wykształcenie mogli podnosić dorośli pracownicy huty. Po zakończeniu wojny uruchomiono Szkołę Przemysłową Huty „Pokój”, którą w 1950 roku w wyniku reformy przekształcono w Zasadniczą Szkołę Zawodową oraz Technikum Przemysłowe. Opiekę medyczną nad pracownikami sprawowała zakładowa przychodnia lekarska. Z myślą o dzieciach pracowników zakładu prowadzono przedszkole przyzakładowe „Florianka”. Przy hucie funkcjonował także Klub Sportowy „Pogoń”, który w najlepszym okresie prowadził m.in. sekcję: piłki nożnej, koszykówki, gimnastyki, bokserską, pływacką i tenisa stołowego. Klub dysponował własną halą widowiskową, gdzie mecze rozgrywały drużyny koszykówki, stadionem piłkarskim, halą zapaśniczą oraz halą treningową.
Huta dbała także o realizację życia kulturalnego załogi. W 1946 roku reaktywowano mieszany chór „Harmonia”, który otrzymał finansowe wsparcie zakładu. W Zakładowym Domu Kultury huty „Pokój” funkcjonował m.in.: Amatorski Zespół Teatralny, Dziecięcy Zespół Pieśni i Tańca oraz Towarzystwo Przyjaciół Sztuk Pięknych, skupiające malarzy amatorów będących pracownikami zakładu. Prowadzono także ogólnodostępną bibliotekę. Organizowano liczne wydarzenia kulturalne oraz prowadzono bogatą ofertę warsztatów oraz sekcji zainteresowań.

</doc>
<doc id="1023110" url="https://pl.wikipedia.org/wiki?curid=1023110" title="M jak magia">
M jak magia

M jak magia (ang. "M is for Magic") – wydany w 2007 roku zbiór opowiadań Neila Gaimana. Przełożyła go Paulina Braiter, a ukazał się nakładem wydawnictwa Mag.
Spis opowiadań.
Większość opowiadań znajdujących się w zbiorze była już wcześniej publikowana.
Promocja książki.
Promując tę książkę Gaiman pojawił się w Polsce. 17 marca 2007 odwiedził 7 Warszawskie Spotkania Komiksowe, następnego dnia podpisywał książki i spotkał się z fanami w centrum kinowym ARS w Krakowie, a 19 marca ponownie pojechał do Warszawy. Trasa promująca przebiegała przez Niemcy, Polskę i Francję.

</doc>
<doc id="1023112" url="https://pl.wikipedia.org/wiki?curid=1023112" title="Rzęsy">
Rzęsy



</doc>
<doc id="1023113" url="https://pl.wikipedia.org/wiki?curid=1023113" title="Noc noży">
Noc noży

Noc noży (ang. "Night of Knives") – powieść fantasy i zarazem debiut literacki kanadyjskiego autora Iana Camerona Esslemonta. Akcja książki została umieszczona w świecie "Malazańskiej Księgi Poległych", który autor współtworzył wraz ze Stevenem Eriksonem
Książka została wydana w limitowanym nakładzie pięciuset egzemplarzy w 2004, dopiero w 2006 pojawiła się w większej liczbie. Polska edycja przełożona przez Michała Jakuszewskiego i wydana nakładem wydawnictwa Mag ukazała się w 2007.
Czas i miejsce akcji.
Akcja powieści ma miejsce w Malazie, rok po znanej z prologu Ogrodów Księżyca Stevena Eriksona pacyfikacji zamieszek w Mysiej dzielnicy. Książka opisuje wydarzenia 24 godzin przed i w czasie trwania Księżyca Cienia.
Postacie.
Część postaci z "Nocy noży" pojawia się w "Łowcach kości", dlatego najlepiej przeczytać powieść Esslemonta przed lekturą VI tomu "Malazańskiej Księgi Poległych".

</doc>
<doc id="1023116" url="https://pl.wikipedia.org/wiki?curid=1023116" title="Lydia Cornell">
Lydia Cornell

Lydia Cornell (ur. 23 lipca 1962 w El Paso) - amerykańska aktorka filmowa, teatralna i telewizyjna.
Życiorys.
Urodziła się jako Lydia Korniloff w El Paso w stanie Teksas. Była najstarszą córką skrzypaczki koncertowej Irmy Jean Stowe, prawnuczki Harriet Beecher Stowe, i Gregory’ego Jacoba Korniloffa, absolwenta Konserwatorium Muzyki i Sztuki w Los Angeles, który był później asystentem koncertmistrza El Paso Symphony Orchestra. Jej młodszy brat, Paul Korniloff, był pianistą, a siostra, Kathryn Korniloff, współzałożycielką zespołu Two Nice Girls i kompozytorką od 1995. 
W marcu 1963, w wieku dziewięciu lat, jako uczennica czwartej klasy w Mesita Elementary School, została wybrana „Małą Miss Cotton” El Paso. W 1966 wraz z rodziną przeprowadziła się do Scarsdale, gdzie uczęszczała do Scarsdale Junior High School i w 1971 ukończyła Scarsdale High School. Studiowała biznes, dramat, język angielski, rosyjski, hiszpański i antropologię na Uniwersytecie Kolorado w Boulder. Latem między drugim a drugim rokiem studiów pracowała w studiu nagraniowym Caribou Ranch w Nederland w Kolorado, gdzie poznała takich artystów jak Billy Joel, Dennis Wilson, Carole King, Joni Mitchell czy David Cassidy.
W 1978 przeniosła się do Los Angeles, aby rozpocząć karierę aktorską. Uczęszczała do Los Angeles Conservatory of Music and Arts. Pracowała przez trzy miesiące w studiu nagraniowym. Po raz pierwszy wystąpiła jako Lydia Korniloff w roli dziewczynki w samochodzie w filmie sensacyjno-przygodowym "Stal" ("Steel", 1979) z udziałem Lee Majorsa i Jennifer O’Neill. Za rolę Sarah Rush w serialu ABC "Zbyt blisko dla wygody" ("Too Close for Comfort", 1980–1986) zdobyła nagrodę People’s Choice Award. 
Gościła na małym ekranie w serialach, w tym "Aniołki Charliego" (1979), "Statek miłości" ("The Love Boat", 1980-1986), "Nieustraszony" (1984) z Davidem Hasselhoffem, "Diukowie Hazzardu" (1984), "Drużyna A" (1986), "Pełna chata" (1989), "Zagubiony w czasie" (1989) i "Pohamuj entuzjazm" (2005). 
Grała na scenie w przedstawieniach: "Sen nocy letniej" na festiwalu szekspirowskim w Kolorado, "Otello", "Jak wam się podoba", "Wróg ludu" ("An Enemy of the People") Henrika Ibsena, "Myszy i ludzie", "Mewa", "Wujaszek Wania", "Przystanek autobusowy", "Motyle są wolne", "Noc 16 stycznia" i "Los árboles mueren de pie" w języku hiszpańskim. 

</doc>
<doc id="1023119" url="https://pl.wikipedia.org/wiki?curid=1023119" title="Stanisław Likiernik">
Stanisław Likiernik

Stanisław Bolesław Likiernik, ps. „Staszek”, „Stach” (ur. 25 czerwca 1923 w Garwolinie, zm. 17 kwietnia 2018 w Wersalu) – podpułkownik Wojska Polskiego, żołnierz Armii Krajowej, uczestnik powstania warszawskiego, politolog pochodzenia żydowskiego. Posiadał podwójne obywatelstwo: polskie i francuskie.
Losy okupacyjne.
Syn Tadeusza i Stanisławy Likierników. W 1939 miał 16 lat, początkowo nie próbował dostać się do konspiracji. Jego ojciec został pojmany przez Niemców jako oficer wywiadu i wywieziony do obozu jenieckiego. Nad Stanisławem całą okupację ciążyło zagrożenie związane z żydowskim pochodzeniem. W 1940 brał udział w tajnych kompletach. W tym samym roku przez swojego przyjaciela nawiązał kontakt z podziemiem. Jego przyjęcie opóźnił starszy rangą znajomy, którego zdaniem Stanisław nie ukłonił się na ulicy, więc postulował, aby nie przyjmować go w szeregi AK. Od początku 1943 walczył w szeregach Kolegium A Kedywu; brał udział w likwidacjach jako obstawa (m.in. w akcji Panienka w marcu 1944). Uczestniczył w wielu akcjach sabotażowo-dywersyjnych.
Powstanie warszawskie.
W powstaniu warszawskim walczył w szeregach Zgrupowania „Radosław”, był wielokrotnie ranny. Przebywał m.in. w szpitalu przy ul. Kilińskiego 13 sierpnia, „Czarnej Niedzieli”, co opisywał w swoich publikacjach. Był uczestnikiem przejścia przez Ogród Saski tzw. górą (Stare Miasto - Śródmieście). Szlak bojowy Stanisława Likiernika to: Wola, Stare Miasto i Czerniaków. Wspomnienia dotyczące okupacji i powstania warszawskiego opisał w książce "Diabelne szczęście czy palec Boży?". Jego wspomnienia zawiera także opublikowana w czerwcu 2014 książka Emila Marata i Michała Wójcika pt. "Made in Poland. Opowiada jeden z ostatnich żołnierzy Kedywu Stanisław Likiernik".
Losy powojenne.
W 1946 wyjechał do Francji, by uniknąć aresztowania przez komunistyczny Urząd Bezpieczeństwa. Ukończył studia w Instytucie Nauk Politycznych w Paryżu. Zajmował stanowiska dyrektorskie w firmie Philips. Obywatelstwo francuskie uzyskał w 1957. Wielokrotnie później odwiedzał Polskę, m.in. przy okazji odsłonięcia w sierpniu 2012 tablicy pamiątkowej na cześć Kolegium A Kedywu na warszawskim Żoliborzu, a także w 2014 przy okazji przejęcia tradycji Oddziału Dyspozycyjnego „A” Kedywu przez Oddział Specjalny ŻW w Warszawie.
Zmarł 17 kwietnia 2018 w podparyskim Wersalu. Został pochowany 21 maja 2018 na Cmentarzu Wojskowym na Powązkach (kwatera 18D kolumbarium lewe B-8-5).
Upamiętnienie w literaturze.
Stanisław Likiernik był jednym z pierwowzorów (obok Krzysztofa Sobieszczańskiego) postaci Stanisława Skiernika „Kolumba” w powieści "Kolumbowie. Rocznik 20" (1957) Romana Bratnego, na podstawie której powstał serial "Kolumbowie" (1970) w reżyserii Janusza Morgensterna.

</doc>
<doc id="1023121" url="https://pl.wikipedia.org/wiki?curid=1023121" title="Międzynarodowy Festiwal Odkrywców, Podróżników i Ludzi Aktywnych &quot;Mediatravel&quot;">
Międzynarodowy Festiwal Odkrywców, Podróżników i Ludzi Aktywnych &quot;Mediatravel&quot;



</doc>
<doc id="1023126" url="https://pl.wikipedia.org/wiki?curid=1023126" title="Russell Leetch">
Russell Leetch

Russell Leetch (ur. 5 marca 1982 w Solihull) - brytyjski muzyk, basista, członek formacji Editors. 
Studiował technologię muzyczną na Staffordshire University, gdzie poznał przyszłych członków wspólnego zespołu.
 

</doc>
<doc id="1023127" url="https://pl.wikipedia.org/wiki?curid=1023127" title="Big Mountain">
Big Mountain

 
Big Mountain – amerykańska grupa reggae założona w 1991 w San Diego.
W skład grupy wchodzą: Quino (wokalista i gitarzysta), Jerome Cruz (gitarzysta), Gregory Blakney (perkusista), Lance Rhodes (perkusista), Manfred Reinke (klawiszowiec) i Lynn Copeland (basista). Grupa najbardziej znana jest z coveru piosenki Petera Framptona "Baby, I Love Your Way".

</doc>
<doc id="1023130" url="https://pl.wikipedia.org/wiki?curid=1023130" title="Juliusz Wilczur-Garztecki">
Juliusz Wilczur-Garztecki

Juliusz Witold Wilczur-Garztecki, także Juliusz Garztecki ps. "Wilczur", "Ludwik", "Maks" (ur. 6 maja 1920 w Warszawie, zm. 2 kwietnia 2017 w Halinowie) – polski pisarz, krytyk literacki, tłumacz, publicysta, fotograf, oficer Armii Krajowej, pracownik aparatu bezpieczeństwa PRL, agent oraz współpracownik UB, funkcjonariusz GZI WP, kapitan WP.
Życiorys.
Syn Stanisława i Anny. Absolwent liceum im. Stefana Batorego w Warszawie (rocznik 1938). Uczestnik kampanii wrześniowej, trafił do niewoli niemieckiej, skąd zbiegł. Na przełomie 1939/40 wstąpił do ZWZ. Współzałożyciel miesięcznika „Droga” wydawanego od 1943 podczas okupacji hitlerowskiej. W tym czasie przyjaźnił się z poetą Krzysztofem Kamilem Baczyńskim. Był oficerem kontrwywiadu Armii Krajowej, zastępcą szefa Referatu Politycznego Kontrwywiadu Komendy Głównej Armii Krajowej (kryptonim „Sonda”). Walczył w powstaniu warszawskim. We wrześniu 1944 opuścił szeregi AK i przeszedł do PAL, gdzie został zastępcą szefa II Oddziału KG PAL ds. kontrwywiadu. Po kapitulacji powstania udał się do oflagu II-D Gross Born (nr jeniecki 101669) w celu organizacji Komitetu Demokratycznego Obozu.
Po wyzwoleniu obozu wstąpił do wojska i został oficerem politycznym oraz korespondentem wojennym w Głównym Zarządzie Polityczno-Wychowawczym Wojska Polskiego. W 1945 przekazał archiwum kontrwywiadu AK w ręce UB, ujawniając wszystkich znanych sobie pracowników II Oddziału AK. W 1946 pracował w Polskiej Misji Wojskowej w Rzymie, w 1947 przeniesiony do centrali Oddziału II Sztabu Generalnego (wywiad). W 1947 zdemobilizowany, rozpoczął pracę jako wicekonsul w Rzymie, gdzie z ramienia Departamentu VII MBP zajmował się rozpracowaniem środowisk wywiadowczych 2. Korpusu Polskiego. Po dekonspiracji przeniesiony do Paryża na stanowisko wicekonsula i attaché ds. społecznych. W 1949 aresztowany przez UB, zwolniony w 1954. Po uwolnieniu (z przerwą na okres od 1955–1957) był konfidentem służb specjalnych PRL (od 1957 Służby Bezpieczeństwa PRL jako TW „Maksym”). Współzałożyciel Klubu Krzywego Koła. Od 1957 pracował w Ministerstwie Spraw Zagranicznych, później zajmował się fotografią, publicystyką i tłumaczeniami. Był członkiem ZPAF-u oraz Fotoklubu Rzeczypospolitej Polskiej. Od 1976 uczestniczył w kombinacji operacyjnej SB polegającej na powołaniu fikcyjnej organizacji opozycyjnej o charakterze socjalistycznym używającej różnych nazw (Polscy Socjaliści – ogłoszono jej powstanie w 1979, Polska Partia Socjal-Demokratyczna). Celem operacji było najprawdopodobniej przejęcie kontroli nad żywiołowo powstającymi grupkami odwołującymi się do tradycji polskiego socjalizmu niepodległościowego. Zamiar ten nie udał się m.in. wobec podejrzeń odnośnie do Garzteckiego, jakie żywił Jan Józef Lipski, jeden z liderów środowiska opozycyjnych socjalistów w PRL. Niemniej grupa istniała aż do końca PRL.
W czasie stanu wojennego internowany, najprawdopodobniej w celu uwiarygodnienia jego osoby.
Życie prywatne.
Jego pierwszą żoną była Ewa Urszula Wilczur-Garztecka, współpracowniczka służb specjalnych PRL (ps. „Monika”, „Tkanina”), syn Marek Garztecki został dyplomatą i publicystą. Z drugą żoną, aktorką Haliną Jabłonowską, miał córkę Izę Garztecką-Kwiatkowską.
Pochowany na cmentarzu ewangelicko-reformowanym w Warszawie (kolumbarium CI-4-18).

</doc>
<doc id="1023131" url="https://pl.wikipedia.org/wiki?curid=1023131" title="Ed Lay">
Ed Lay



</doc>
<doc id="1023140" url="https://pl.wikipedia.org/wiki?curid=1023140" title="Festiwal Dialogu Czterech Kultur w Łodzi">
Festiwal Dialogu Czterech Kultur w Łodzi



</doc>
<doc id="1023143" url="https://pl.wikipedia.org/wiki?curid=1023143" title="Akaʻaka">
Akaʻaka

Akaʻaka – wieś we francuskim terytorium zamorskim Wallis i Futuna; położona na wyspie Wallis, w dystrykcie Hahake. W 2018 r. liczyła 474 mieszkańców.

</doc>
<doc id="1023144" url="https://pl.wikipedia.org/wiki?curid=1023144" title="Sezam wschodni">
Sezam wschodni



</doc>
<doc id="1023145" url="https://pl.wikipedia.org/wiki?curid=1023145" title="Kunżut">
Kunżut



</doc>
<doc id="1023146" url="https://pl.wikipedia.org/wiki?curid=1023146" title="Halalo">
Halalo

Halalo – miasto w Wallis i Futunie (zbiorowość zamorska Francji); 632 mieszkańców (2006); w dystrykcie Muʻa; przemysł spożywczy, ośrodek turystyczny.

</doc>
<doc id="1023147" url="https://pl.wikipedia.org/wiki?curid=1023147" title="Łogowa wschodnia">
Łogowa wschodnia



</doc>
<doc id="1023150" url="https://pl.wikipedia.org/wiki?curid=1023150" title="Takefumi Sakata">
Takefumi Sakata

 – japoński bokser, były zawodowy mistrz świata organizacji WBA w kategorii muszej (do 112 funtów).
Na zawodowym ringu zadebiutował pod koniec 1998. W 2001 zdobył tytuł zawodowego mistrza Japonii. Swój tytuł zdołał obronić trzy razy, m.in. remisując z przyszłym mistrzem świata organizacji WBC, Daisuke Naitō. W, kwietniu 2002, w swojej czwartej obronie, przegrał decyzją większości z Trashem Nakanumą. Do pojedynku rewanżowego obu pięściarzy doszło rok później. Sakata wygrał na punkty i odzyskał tytuł mistrza Japonii.
Sakata jeszcze dwukrotnie obronił ten tytuł, a następnie stanął przed szansą zdobycia tytułu mistrza świata WBA. 4 czerwca 2004 przegrał jednak decyzją większości z Lorenzo Parrą.
19 września 2005 roku obaj pięściarze spotkali się w walce rewanżowej. I tym razem Wenezuelczyk okazał się lepszy, ponownie pokonując Sakatę decyzją większości na punkty.
Po tej walce Japończyk odniósł pięć kolejnych zwycięstw, a następnie 2 grudnia 2006 przegrał z tymczasowym mistrzem WBA, Roberto Vasquezem. Mimo tego że Sakata w piątej rundzie leżał na deskach, pojedynek był wyrównany i bokser z Panamy wygrał walkę niejednogłośną decyzją sędziów.
19 marca 2007 zmierzył się po raz trzeci z Lorenzo Parrą. Po raz pierwszy zwyciężył Sakata, kończąc walkę już w trzeciej rundzie (TKO). Dodatkowo Parra nie zdołał zmieścić się w limicie wagowym.
W swojej pierwszej obronie mistrzowskiego pasa, 1 lipca 2007, po raz drugi zmierzył się z Roberto Vasquezem, pokonując go na punkty. Cztery miesiące później zremisował z Tajem Denkaosanem Kaovichitem i utrzymał tytuł mistrzowski. 29 marca 2008 po zaciętej walce (Sakata leżał na deskach w trzeciej rundzie) pokonał na punkty swojego rodaka Shingo Yamaguchiego. Cztery miesiące później pokonał na punkty kolejnego rodaka, Hiroyuki Hisatakę.
31 grudnia 2008 roku po raz drugi zmierzył się z Denkaosanem Kaovichitem. Japończyk został znokautowany już w drugiej rundzie i stracił na rzecz Taja tytuł mistrza świata WBA.
Na ring powrócił w czerwcu 2009 roku, pokonując jednogłośnie na punkty mało znanego Koreańczyka Jin-Man Jeona. Trzy miesiące później znokautował już w drugiej rundzie Decky Putrę.

</doc>
<doc id="1023156" url="https://pl.wikipedia.org/wiki?curid=1023156" title="Cirez D">
Cirez D



</doc>
<doc id="1023157" url="https://pl.wikipedia.org/wiki?curid=1023157" title="Joe Mantegna">
Joe Mantegna

Joseph Anthony Mantegna Jr. (ur. 13 listopada 1947 w Chicago) – amerykański aktor, reżyser i producent. Szerokiej publiczności znany głównie z ról drugoplanowych. Swoje największe sukcesy osiągnął we współpracy z Davidem Mametem.
Życiorys.
Wczesne lata.
Urodził się i wychował w Chicago w stanie Illinois w rodzinie rzymskokatolickiej jako syn Mary Ann (z domu Novelli), urzędniczka wysyłkowa z Acquaviva delle Fonti, i Josepha Anthony’ego Mantegny, sprzedawca ubezpieczeń z Calascibetta na Sycylii. W 1965 ukończył J. Sterling Morton High School East w Cicero w Illinois. W latach 1964–1969 śpiewał i grał na basie w zespole rockowym Apochryphals w Chicago. W latach 1967–1969 studiował aktorstwo w The Theatre School na Uniwersytecie DePaul i w Chicago Drama Academy Goodman School of Drama w Chicago.
Kariera.
Po ukończeniu studiów dołączył do lokalnego teatru Organic Theatre Company w Chicago. W 1969 zadebiutował w roli Bergera w scenicznej produkcji "Hair". W latach 1972–1973 grał postać Judasza w musicalu Stephena Schwartza "Godspell".
W 1978 wystąpił po raz pierwszy na Broadwayu jako Emilio Hernandez i Dave McCormick w spektaklu "Working". W 1984 otrzymał Tony Award i Drama Desk Award dla najlepszego aktora jako Richard Roma w sztuce Davida Mameta "Glengarry Glen Ross" z Robertem Prosky, J.T. Walshem, Williamem Petersenem, Lane’em Smithem i Jamesem Tolkanem. W 1988 był nominowany do Drama Desk Award za rolę Bobby’ego Goulda w przedstawieniu "Speed-the-Plow" u boku Madonny i Rona Silvera.
Debiutował na ekranie w familijnym dramacie krótkometrażowym "Medusa Challenger" (1977). Zagrał kobiecego dentystę Bruce’a Flecksteina w komediodramacie "Kompromisowe pozycje" ("Compromising Positions", 1985) z Susan Sarandon, menadżera i przyjaciela Elvisa Presleya (w tej roli Kurt Russell) – Josepha Carmine Esposito w filmie biograficznym Johna Carpentera "Elvis" (1979), muzę w komedii muzycznej fantasy "Xanadu" (1980) z Olivią Newton-John i Gene’em Kellym, Arta Shirka w komedii Richarda Benjamina "Skarbonka" ("The Money Pit", 1986) z Tomem Hanksem i Shelley Long oraz Harry’ego Fluglemana w komedii Johna Landisa "Trzej Amigos" (1986), gdzie w rolach głównych wystąpili: Steve Martin, Chevy Chase i Martin Short. W dreszczowcu kryminalnym Davida Mameta "Dom gry" ("House of Games", 1987) z Lindsay Crouse wcielił się w postać gangstera, który grozi śmiercią załamanemu psychicznie nałogowemu hazardziście w pokera, jeśli nie spłaci swego długu.
W 1999 został uhonorowany Commitment to Chicago Award za zasługi dla swojego miasta Chicago.
Życie prywatne.
3 grudnia 1975 ożenił się z Arlene Vrhel. Mają dwie córki: Mię (ur. 5 czerwca 1987) i Gię (ur. 17 kwietnia 1990).

</doc>
<doc id="1023162" url="https://pl.wikipedia.org/wiki?curid=1023162" title="Mięśnie zewnętrzne gałki ocznej">
Mięśnie zewnętrzne gałki ocznej

 
Mięśnie zewnętrzne gałki ocznej - grupa ośmiu mięśni otaczających gałkę oczną, z których sześć stanowi aparat ruchowy gałki ocznej. 
Aparat ruchowy gałki ocznej.
Jest jednym z narządów dodatkowych gałki ocznej, który stanowią mięśnie gałki ocznej ("musculi bulbi oculi") wymienione w tabeli poniżej. Unerwione są przez nerwy czaszkowe III, IV i VI oraz część współczulną układu autonomicznego (mięsień oczodołowy).
Do aparatu ruchowego należą cztery mięśnie proste i dwa mięśnie skośne. Wszystkie mają swój początkowy przyczep na pierścieniu ścięgnistym wspólnym, poza mięśniem skośnym dolnym, który rozpoczyna się na kości łzowej. Włókna mięśnia skośnego górnego w swym przebiegu zakręca pod kątem ostrym na bloczku.
Pozostałym mięśniem zewnętrznym gałki ocznej, nienależącym do aparatu ruchowego, jest mięsień oczodołowy, przebiegający płasko nad szczeliną oczodołową dolną.

</doc>
<doc id="1023166" url="https://pl.wikipedia.org/wiki?curid=1023166" title="Ivana Đerisilo">
Ivana Đerisilo

Ivana Đerisilo; serbs. Ивана Ђерисило (ur. 8 sierpnia 1983 roku w Belgradzie) – serbska siatkarka występująca na pozycji atakującej. Wraz z reprezentacją zdobyła brązowy medal na Mistrzostwach Świata w 2006 roku w Japonii. Od stycznia 2017 roku występuje w tureckiej drużynie Sarıyer Belediyesi.
Życie prywatne.
Była żoną Borisa Stankovića, serbskiego szczypiornisty. Po rozwodzie spotykała się z Miloradem Čaviciem serbskim pływakiem. Od 2012 jest związana z Ognjenem Kajganićem serbskim piłkarzem ręcznym.
Sukcesy klubowe.
Puchar Serbii i Czarnogóry:
Mistrzostwo Serbii i Czarnogóry:
Mistrzostwo Turcji:
Puchar Szwajcarii:
Mistrzostwo Szwajcarii:
Puchar Rumunii:
Mistrzostwo Rumunii:
Puchar Challenge:
Mistrzostwo Polski:
Sukcesy reprezentacyjne.
Mistrzostwa Świata:
Mistrzostwa Europy:
Letnia Uniwersjada:

</doc>
<doc id="1023168" url="https://pl.wikipedia.org/wiki?curid=1023168" title="Neoproterozoik">
Neoproterozoik

Neoproterozoik (ang. "Neoproterozoic") 
W erze tej powstały złoża ropy naftowej w dystrykcie Athabaska, w Kanadzie, a także sól kamienna w Afryce Zachodniej i Australii.

</doc>
<doc id="1023169" url="https://pl.wikipedia.org/wiki?curid=1023169" title="Tokelau (Tuvalu)">
Tokelau (Tuvalu)

Tokelau – miejscowość w Tuvalu, na wyspie koralowej Nanumanga; 306 mieszkańców (2006). Przemysł spożywczy, ośrodek turystyczny.

</doc>
<doc id="1023177" url="https://pl.wikipedia.org/wiki?curid=1023177" title="Tokelau (ujednoznacznienie)">
Tokelau (ujednoznacznienie)



</doc>
<doc id="1023178" url="https://pl.wikipedia.org/wiki?curid=1023178" title="Mezoproterozoik">
Mezoproterozoik

Mezoproterozoik
W sensie geochronologicznym: druga era proterozoiku, trwająca od 1,6 do 1,0 mld lat temu. Dzieli się na 3 okresy: kalim, ektas i sten.
W sensie chronostratygraficznym: środkowy eratem proterozoiku, dzielący się na trzy systemy: kalim, ektas i sten.
Podział ten opiera się na datowaniu izotopowym wieku skał.
Środowisko.
Zapis kopalny wskazuje na długotrwałą stabilność środowiska w tej erze. Paleoproterozoiczny wzrost stężenia tlenu w atmosferze wyhamował, a warunki w oceanach ponownie stały się redukujące, nie utleniające, jak obecnie. Organizmy żywe reprezentowały głównie bakterie. Eukarionty, które pojawiły się w poprzedniej erze i przypuszczalnie utworzyły po raz pierwszy organizmy wielokomórkowe, w mezoproterozoiku stanowiły mniejszość w biosferze i nie pozostawiły wyraźnych, makroskopowych skamieniałości (możliwymi wyjątkami są Grypania spiralis i Horodyskia).
Geologia.
W mezoproterozoiku wystąpiły intensywne ruchy górotwórcze określane jako orogeneza grenwilska, związane z formowaniem superkontynentu Rodinii. Ok. 1 mld lat temu powstały złoża miedzi, kobaltu oraz uranu w dzisiejszej Zambii i Demokratycznej Republice Konga. W Polsce natomiast, na Suwalszczyźnie tworzyły się rudy żelaza i tytanu.

</doc>
<doc id="1023179" url="https://pl.wikipedia.org/wiki?curid=1023179" title="El Tigre">
El Tigre



</doc>
<doc id="1023183" url="https://pl.wikipedia.org/wiki?curid=1023183" title="Kostkowo">
Kostkowo



</doc>
<doc id="1023188" url="https://pl.wikipedia.org/wiki?curid=1023188" title="Separate Lives">
Separate Lives

Separate Lives - piosenka Phila Collinsa i Marilyn Martin napisana przez Stephena Bishopa na potrzeby filmu "Białe Noce". Utwór stał się numerem jeden na liście Billboard Hot 100. Poza soundtrackiem z filmu, piosenka pojawia się na płycie Collinsa .

</doc>
<doc id="1023192" url="https://pl.wikipedia.org/wiki?curid=1023192" title="Faguibine">
Faguibine

Jezioro Faguibine (fr. "Lac Faguibine") – wyschnięte jezioro w Mali, na północ od miasta Goundam i na zachód od Timbuktu. Znane było już w czasach prehistorycznych – na klifach w pobliżu jego dawnych północnych brzegów znajdują się malowidła naskalne. W średniowieczu jezioro było ważnym źródłem wody dla wczesnych cywilizacji dorzecza Nigru, m.in. dla Imperium Ghany. Wyschło pod koniec lat 80. XX wieku w wyniku katastrofalnej suszy w Sahelu. Współcześnie zalewane jest jednak wodą podczas wylewów Nigru.

</doc>
<doc id="1023194" url="https://pl.wikipedia.org/wiki?curid=1023194" title="Schulpforte">
Schulpforte

Schulpforte (hist. "Schulpforta", "Pforta") – dzielnica miasta Naumburg (Saale) w Niemczech, w kraju związkowym Saksonia-Anhalt, w powiecie Burgenland, nad rzeką Soława. Znana z klasztoru cystersów oraz szkoły "Landesschule Pforta" do której uczęszczał m.in. Fryderyk Nietzsche w latach 1858–1864.

</doc>
<doc id="1023195" url="https://pl.wikipedia.org/wiki?curid=1023195" title="Jezioro Faguibine">
Jezioro Faguibine



</doc>
<doc id="1023201" url="https://pl.wikipedia.org/wiki?curid=1023201" title="Kostkowo (województwo warmińsko-mazurskie)">
Kostkowo (województwo warmińsko-mazurskie)

Kostkowo – osada leśna śródleśna w Polsce położona w województwie warmińsko-mazurskim, w powiecie działdowskim, w gminie Rybno.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1023205" url="https://pl.wikipedia.org/wiki?curid=1023205" title="1070 p.n.e.">
1070 p.n.e.



</doc>
<doc id="1023207" url="https://pl.wikipedia.org/wiki?curid=1023207" title="Stwierdzenie zgonu">
Stwierdzenie zgonu



</doc>
<doc id="1023208" url="https://pl.wikipedia.org/wiki?curid=1023208" title="Lesiak (Rumian)">
Lesiak (Rumian)

Lesiak – część wsi Rumian w Polsce, położona w województwie warmińsko-mazurskim, w powiecie działdowskim, w gminie Rybno.
W latach 1975–1998 Lesiak należał administracyjnie do województwa ciechanowskiego.
Lesiak położony jest na północnym skraju Welskiego Parku Krajobrazowego, w nad jeziorem Lesiak. W dawnym domu młynarza znajduje się gospodarstwo agroturystyczne. Znajdują się tutaj stawy rybne (hodowla karpia).
Historia.
W 1885 r. we osadzie mieszkało 13 osób.

</doc>
<doc id="1023212" url="https://pl.wikipedia.org/wiki?curid=1023212" title="Kościół Wniebowzięcia Najwiętszej Marii Panny w Biłgoraju">
Kościół Wniebowzięcia Najwiętszej Marii Panny w Biłgoraju



</doc>
<doc id="1023215" url="https://pl.wikipedia.org/wiki?curid=1023215" title="Aleksander Krystian Wirtemberski">
Aleksander Krystian Wirtemberski

Aleksander Krystian Fryderyk Wirtemberski (ur. 5 listopada 1801 w Kopenhadze, zm. 7 lipca 1844 w Bad Wildbad) – hrabia Wirtembergii, niemiecki oficer i poeta.
Był synem Wilhelma Wirtemberskiego i Doroty Fryderyki Rhodis von Tunderfelt. Jego ojciec był bratem króla Wirtembergii Fryderyka I oraz carycy Marii Fiodorownej.
Z wykształcenia wojskowy, służył w regimencie kawalerii wirtemberskiej w Esslingen am Neckar, był również pisarzem. Przyjaźnił się z Nikolausem Lenau’em, pisarzem austriackiem epoki literackiej biedermeier. Pozostawił zbiór wierszy "Stimmen der Zeit", niedokończoną komedię "Salvator Rosa in Rom", wiersze i listy.
W 1832 ożenił się w Keszthely z Heleną von Festetics-Tolna, z którą miał 4 dzieci:
Zmarł na udar mózgu.

</doc>
<doc id="1023217" url="https://pl.wikipedia.org/wiki?curid=1023217" title="Joseíto">
Joseíto

Joseíto, właśc. José Iglesias Fernández (ur. 23 grudnia 1926 w Zamorze, zm. 12 lipca 2007 w Grenadzie) - hiszpański piłkarz grający na pozycji napastnika, a następnie trener piłkarski.
Jego pierwszym klubem był lokalny Atlético Zamora, skąd w 1947 odszedł do UD Salamanca. Następnym klubem był Racing Santander, a w roku 1951 został piłkarzem Realu Madryt, gdzie grał do sezonu 1958/1959. Z Madrytu trafił do Levante UD. Karierę zakończył w barwach Rayo Vallecano.
W hiszpańskiej pierwszej lidze rozegrał 134 mecze i strzelił 54 gole.
W reprezentacji Hiszpanii rozegrał jeden mecz - w 1952 przeciwko Niemcom.
Jako trener pracował w Celcie Vigo, Granadzie, Córdobie, Alavés, CD Tenerife i Deportivo La Coruña.

</doc>
<doc id="1023218" url="https://pl.wikipedia.org/wiki?curid=1023218" title="Augusta Amalia Wittelsbach">
Augusta Amalia Wittelsbach

Augusta Amalia Ludwika Wittelsbach (ur. 21 czerwca 1788 w Strasburgu, zm. 13 maja 1851 w Monachium) – księżniczka bawarska.
Życiorys.
Córka króla Bawarii Maksymiliana I Józefa i księżniczki heskiej – Augusty Wilhelminy. Była siostrą króla Bawarii – Ludwika I i cesarzowej Austrii – Karoliny oraz przyrodnią siostrą królowej Prus – Elżbiety, królowej Saksonii – Amelii, królowej Saksonii – Marii, arcyksiężnej austriackiej Zofii, księżniczki bawarskiej Ludwiki.
Małżeństwo.
Początkowo Augusta Amalia była zaręczona z Karolem Ludwikiem Zahringenem, bratem rosyjskiej carycy Elżbiety, ale ten został zmuszony do zerwania z nią zaręczyn i ustąpienia miejsca pasierbowi Napoleona. 14 stycznia 1806 Augusta Amalia wyszła za księcia Eugeniusza de Beauharnais, wicekróla Italii i księcia Wenecji. Eugeniusz był synem Aleksandra de Beauharnais i Józefiny z domu Tascher de La Pagerie (późniejszej żony cesarza Napoleona). Para miała 7 dzieci:

</doc>
<doc id="1023220" url="https://pl.wikipedia.org/wiki?curid=1023220" title="Lustrzana maska">
Lustrzana maska

Lustrzana maska () – brytyjski film fantasy z 2005 roku zrealizowany na podstawie scenariusza Neila Gaimana i Dave’a McKeana. Film jest niemal w całości animowany. Koszt jego produkcji wyniósł 4 miliony dolarów. Pracowało nad nim 17 osób przez 18 miesięcy.
Opis fabuły.
Film opowiada o córce cyrkowców, Helenie, która marzy o tym, by uciec i żyć samodzielnie z dala od magicznych sztuczek. Matka Heleny zaczyna chorować, a dziewczynka jest pewna, że to jej wina. W przeddzień operacji Helena we śnie przenosi się do fantastycznego świata, którym rządzą dwie bliźniacze królowe o wyglądzie jej matki, stojące po stronie dobra i zła. Harmonia w królestwie została zachwiana, gdyż Biała Królowa zapadła na nieznaną chorobę, z tego powodu świat się rozpada. Jedyną szansą na jego uratowanie jest odnalezienie Lustrzanej Maski. Helena podejmuje się tego zadania.

</doc>
<doc id="1023221" url="https://pl.wikipedia.org/wiki?curid=1023221" title="Joseito">
Joseito



</doc>
<doc id="1023222" url="https://pl.wikipedia.org/wiki?curid=1023222" title="Pupilek (film 2004)">
Pupilek (film 2004)

Pupilek (ang. "Teacher’s Pet", 2004) – amerykański film animowany, stworzony na podstawie serialu animowanego pod tym samym tytułem ("Pupilek"). Bohaterem jest potrafiący mówić i czytać pies o imieniu Spot. Podaje się on za chłopca o imieniu Scott, dzięki czemu może uczęszczać do szkoły wraz ze swoim panem Leonardem.
Film ten był wyemitowany w telewizji Polsat 1 kwietnia 2007 roku.
Obsada.
i inni
Wersja polska.
Wersja polska: na zlecenie Disney Character Voices International, Inc. – Sun Studio Polska
Reżyseria: Waldemar Modestowicz
Dialogi: Jan Jakub Wecsile
Teksty piosenek: Marek Robaczewski
Kierownictwo muzyczne: Piotr Gogol
Dźwięk i montaż: Michał Skarżyński i Przemysław Nowak
Opieka artystyczna: Michał Wojnarowski
W wersji polskiej udział wzięli:
oraz
Piosenki śpiewali: Aleksandra Bieńkowska, Anna Sochacka, Magdalena Tul, Paweł Hartlieb, Adam Krylik, Krzysztof Pietrzak, Michał Rudaś

</doc>
<doc id="1023224" url="https://pl.wikipedia.org/wiki?curid=1023224" title="Wilhelm Wirtemberski-Urach">
Wilhelm Wirtemberski-Urach

Fryderyk Wilhelm Aleksander Ferdynand Wirtemberski (ur. 6 lipca 1810 Stuttgart, zm. 17 lipca 1869 Lichtenstein) – hrabia Wirtembergii, książę "von Urach".
Syn księcia Wilhelma Wirtemberskiego i Doroty Fryderyki Rhodis von Tunderfelt. Jego ojciec był bratem króla Wirtembergii, Fryderyka I i carycy Marii Fiodorownej
Tak jak jego brat Aleksander Krystian Wirtemberski był z wykształcenia wojskowym. Pasjonował się matematyką, fizyką oraz naukami przyrodniczymi. Był również architektem, zaprojektował zamek Lichtenstein, uważany za wirtemberski odpowiednik zamku Neuschwanstein wybudowanego przez "bajkowego króla", Ludwika II Bawarskiego.
Życie prywatne.
8 lutego 1841 roku ożenił się z księżniczką Teodolindą de Beauharnais (zm. 1 kwietnia 1857), córką Eugeniusza de Beauharnais (syn Józefiny, pasierb Napoleona Bonaparte) i Augusty Amalii. Para miała czworo dzieci:
15 lutego 1863 roku ożenił się z Florestyną Grimaldi. W prezencie ślubnym para otrzymała dziedziczny tytuł książąt "von Urach". Para miała 2 dzieci:

</doc>
<doc id="1023225" url="https://pl.wikipedia.org/wiki?curid=1023225" title="Hrabstwo Adams (Kolorado)">
Hrabstwo Adams (Kolorado)

Hrabstwo Adams (ang. "Adams County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 3 102,05 km². Według szacunków United States Census Bureau w roku 2006 liczyło 414 338 mieszkańców. Siedzibą hrabstwa jest Brighton.

</doc>
<doc id="1023226" url="https://pl.wikipedia.org/wiki?curid=1023226" title="Pneumatologia">
Pneumatologia

Pneumatologia lub teologia Ducha Świętego (gr. "pneuma" – duch, "logos" – słowo, nauka) – dział teologii dogmatycznej, nauka o Duchu Świętym, Jego osobie, naturze i działaniu.
Bada m.in. relacje łączące Ducha Świętego z pozostałymi osobami Trójcy Świętej, problem Jego osobowości i pośrednictwa zbawczego, obecność i działanie Ducha Świętego w świecie, Kościele, kościelnym poznawaniu i przekazywaniu wiary, w otwarciu Kościoła na znaki czasu i działalności misyjnej oraz obecność i działanie w życiu Maryi, wierzących, wyznawców innych religii oraz niewierzących.
Podstawowe źródła pneumatologii stanowią: Pismo Święte, Tradycja, zmysł wiary (sensus fidei) ludu Bożego oraz doświadczenia w życiu jednostek i wspólnot chrześcijańskich.

</doc>
<doc id="1023227" url="https://pl.wikipedia.org/wiki?curid=1023227" title="Emmanuel Théodose de la Tour d'Auvergne de Bouillon">
Emmanuel Théodose de la Tour d'Auvergne de Bouillon



</doc>
<doc id="1023229" url="https://pl.wikipedia.org/wiki?curid=1023229" title="Stanisław Kowalczyk (związkowiec)">
Stanisław Kowalczyk (związkowiec)

Stanisław Kowalczyk (ur. 18 września 1942 w Szyszkach, zm. 2 marca 2021) – polski polityk, działacz związkowy, poseł na Sejm II kadencji.
Życiorys.
Syn Bolesława. Był absolwentem technikum budowlanego w Olsztynie. Był współtwórcą Związku Zawodowego „Budowlani” i długoletnim członkiem jego kierowniczych organów. Działał w Ogólnopolskim Porozumieniu Związków Zawodowych. Od 2002 do 2014 był przewodniczącym rady OPZZ w województwie warmińsko-mazurskim. W latach 1993–1997 sprawował mandat posła na Sejm II kadencji wybranego z listy Sojuszu Lewicy Demokratycznej w okręgu olsztyńskim.
W 1997 otrzymał Złoty Krzyż Zasługi.
Pochowany na Cmentarzu Komunalnym w Olsztynie-Dywitach.

</doc>
<doc id="1023230" url="https://pl.wikipedia.org/wiki?curid=1023230" title="Karol Teodor Wittelsbach">
Karol Teodor Wittelsbach

Karol Teodor Wittelsbach, niem. Carl Theodor Herzog in Bayern (ur. 9 sierpnia 1839 w Possenhofen, zm. 30 listopada 1909 w Kreuth) – książę Bawarii, okulista.
Życiorys.
Syn księcia Maksymiliana Bawarskiego i księżniczki Ludwiki Bawarskiej. Jego siostrami były: cesarzowa Austrii Elżbieta Bawarska, Maria Zofia Bawarska, żona Franciszka II, króla Obojga Sycylii oraz Helena Karolina Wittelsbach, nazywana w rodzinie „Nene”.
Dzieciństwo i młodość.
Karol Teodor w rodzinnym gronie nazywany Gackl (Kogucik) był człowiekiem wesołej natury, ulubionym synem swojej matki. Najbliższe stosunki spośród rodzeństwa łączyły go z siostrą Elżbietą, z którą spędzał wiele czasu na grach i zabawach. Już w bardzo młodym wieku zaczął wykazywać wszechstronne zainteresowania. Miał talent do wszystkiego, czego tylko się dotknął. Łatwo uczył się języków, celował w nauce, posiadał muzyczne uzdolnienia. Grał na fortepianie i skrzypcach. Podobnie jak pozostałe rodzeństwo, dobrze jeździł konno i był doskonałym myśliwym. Miał zamiłowanie do różnych dyscyplin sportowych, zwłaszcza sportów wodnych.
Kariera wojskowa i dalsze losy.
Karol Teodor w wieku 14 lat wstąpił do armii bawarskiej. Zgodnie z życzeniem matki służył jako porucznik w czwartym pułku lekkiej kawalerii niedaleko domu. Po czterech latach służby, w której faktycznie nie uczestniczył, został przeniesiony do trzeciego pułku królewskiej artylerii. Awansowany na oficera zapoznawał się ze sztuką wojenną, studiując taktykę i strategię. Po zakończeniu służby studiował na Uniwersytecie Ludwika i Maksymiliana w Monachium, gdzie ukończył studia medyczne w 1880 roku. Obronił doktorat. Słuchał wykładów profesora Arlta w Wiedniu oraz profesora Hornera w Zurychu. Praktykował w Monachium, Tegernsee i Merano. W 1875 roku został honorowym członkiem Bawarskiej Akademii Nauk.
Medycyna.
Karol Teodor został lekarzem z powołania. Początkowo wśród profesorów wyższych uczelni, w których kształcił się książę, przeważała opinia, że studia podjął on z nudów, aby robić coś dla zabicia czasu. Pracowitość, sumienność i samodyscyplina księcia wkrótce kazały zweryfikować ten pogląd. Noce i dnie poświęcał na naukę i działalność naukową. Pracował w szpitalu w Monachium, a jednocześnie przyjmował ubogich pacjentów. Prowadził badania. Opublikował studium pt. "Badania akumulacji leukocytów w korze mózgu".
W 1895 roku otworzył w Monachium prywatną klinikę okulistyczną. Przeprowadził w niej 5000 operacji.
Małżeństwa i potomstwo.
11 lutego 1865 ożenił się z Zofią Wettyn, córką króla Saksonii Jana i Amelii Wittelsbach. Mieli jedną córkę, Amelię (1865–1912). Zofia zmarła 9 marca 1867.
28 kwietnia 1874 ożenił się z Marią Józefą Bragancą, córką króla Portugalii Michała I i Adelajdy. Para miała pięcioro dzieci:

</doc>
<doc id="1023231" url="https://pl.wikipedia.org/wiki?curid=1023231" title="Konklawe 1676">
Konklawe 1676

Konklawe 2 sierpnia – 21 września 1676 – konklawe, które po śmierci Klemensa X wybrało na jego następcę błogosławionego Innocentego XI.
Śmierć Klemensa X.
Papież Klemens X zmarł 22 lipca 1676 roku w wieku 86 lat. Główną troską jego pontyfikatu było powstrzymywanie tureckiej agresji w Europie, w tym celu udzielał znacznego wsparcia Polsce. W polityce wewnętrznej papież nie mianował żadnego ze swoich krewnych kardynałem, adoptował jednak jako bratanka spowinowaconego z rodem Altieri kardynała Paluzzo Paluzzi degli Albertoni, nadał mu swoje nazwisko i obdarzył go godnością kardynała-nepota. Nadużywał on hojności papieża do zgromadzenia ogromnego majątku i budowania swoich wpływów. W polityce zagranicznej papież i kardynał Altieri popadli w silny konflikt z królem Francji Ludwikiem XIV z powodu ingerencji króla w nominacje na stanowiska kościelne we Francji. Konflikt ten zaostrzył się wskutek odmowy ze strony papieża uwzględnienia postulatów króla przy kolejnych nominacjach kardynalskich oraz ograniczenia przywilejów ambasadora Francji w Rzymie.
Lista uczestników.
W chwili śmierci Klemensa X Kolegium Kardynałów liczyło 67 członków, z czego dwóch zmarło w okresie sediswakancji, a dwóch innych nie przybyło do Rzymu. W konklawe wzięło więc udział 63 kardynałów:
Pięćdziesięciu pięciu elektorów było Włochami, czterech Francuzami (Retz, Bouillon, d’Estrées i Bonzi), dwóch Niemcami(von Baden-Durlach i Nidhard) jeden Hiszpanem (Portocarrero) a jeden Anglikiem (Howard). Sześciu otrzymało kapelusz kardynalski jeszcze od Urbana VIII (1623–1644), dwunastu od Innocentego X (1644–1655), osiemnastu od Aleksandra VII (1655–1667), ośmiu od Klemensa IX (1667–1669), a dziewiętnastu – od Klemensa X (1670–1676).
Nieobecni.
Czterech kardynałów nie uczestniczyło w konklawe. Dwóch z nich (Hiszpan Pascual de Aragon i Niemiec von Hessen) nie przybyło do Rzymu, natomiast dwaj inni (Włosi Orsini i Bonelli) byli wprawdzie w Rzymie, ale z powodu choroby nie wzięli udziału w konklawe i zmarli jeszcze przed wyborem nowego papieża:
Pascual de Aragon został mianowany przez Aleksandra VII, Carlo Bonelli i Friedrich von Hessen przez Innocentego X, a Virginio Orsini przez Urbana VIII.
Frakcje i kandydaci.
Wyróżniano siedem frakcji w Świętym Kolegium:
Czterech kardynałów mianowanych przez Innocentego X, w przeszłości powiązanych z „lotnym szwadronem”, obecnie było uważanych za neutralnych: Albizzi, Odescalchi, Cibo i Albergati-Ludovisi.
Choć liczba kardynałów uważanych za papabile wynosiła około 20, było oczywiste, że ze względów politycznych najwyżej kilku ma realne szanse na wybór. Z uwagi na stanowisko Francji żaden kandydat z partii Altieriego nie mógł być brany pod uwagę. Z podobnych względów wykluczeni byli papabili z frakcji Chigiego. W tej sytuacji jedynymi kandydatami pozostawali Odescalchi i Cibo spośród nominatów Innocentego X, Facchinetti z partii Barberiniego oraz Cerri z partii Rospigliosiego. Szczególnie Odescalchi był wymieniany jako papabile. Z racji świątobliwego, ascetycznego życia i nie angażowania się w rozgrywki frakcyjne nazywano go Karolem Boromeuszem Świętego Kolegium. Na jego niekorzyść działało jedynie to, że jako obywatel Como był poddanym króla Hiszpanii, w związku z czym Francuzi patrzyli na jego kandydaturę z dużym sceptycyzmem.
Kardynał Altieri, zdając sobie sprawę ze znaczenia stanowiska Francji, niezwłocznie po śmierci Klemensa X zaoferował Ludwikowi XIV pojednanie i zaproponował sojusz na konklawe, jednak król nawet nie odpowiedział na jego list.
Przebieg konklawe.
Konklawe rozpoczęło się 2 sierpnia z udziałem 44 kardynałów. 3 sierpnia dotarli Nidhard i Raggi, 6 sierpnia Buonvisi i Litta, 7 sierpnia Barbarigo, 8 sierpnia Rosetti, 9 sierpnia Facchinetti, 11 sierpnia Savelli, 16 sierpnia Carpegna, 18 sierpnia Ottoboni i Cerri, 29 sierpnia Gabrielli, 30 sierpnia Retz, Bouillon, Bonsi i Maidalchini, 7 września Grimaldi, 9 września Baden-Durlach i Albergati Ludovisi.
W pierwszych dniach konklawe głosy były mocno rozproszone. Początkowo postanowiono bowiem, że do czasu przybycia kardynałów z frakcji francuskiej nie należy rozpoczynać na poważnie obrad. Kiedy jednak 15 sierpnia przyszedł list króla Ludwika XIV do Kolegium Kardynalskiego i stało się jasne, że Francuzi nie wejdą w żadne układy z Altierim, ten zaczął otwarcie forsować kandydaturę Odescalchiego nie czekając na przybycie przedstawicieli Paryża. Kandydata tego natychmiast poparła frakcja hiszpańska, ale jedyny obecny wówczas francuski kardynał D’Estrees zagroził użyciem weta. Jednocześnie jednak Francuz zaznaczył, że nie ma osobiście nic przeciwko Odescalchiemu, a jedynie sprzeciwia się dokonaniu wyboru przed przybyciem jego rodaków i 22 sierpnia wysłał kuriera do Paryża z prośbą o zgodę na poparcie tego kandydata. W tym momencie dodatkowym, oprócz pochodzenia, czynnikiem osłabiającym tę kandydaturę w oczach Francji, było to, że wysunął ją i popierał znienawidzony Altieri. Chigi i Rospigliosi, choć także skłaniali się ku Odescalchiemu, uważali, że należy poczekać na Francuzów i z tego względu wraz ze swymi protegowanymi uchylali się od popierania go w poszczególnych głosowaniach. Jednocześnie jednak wysłali do Paryża listy z rekomendacjami dla Odescalchiego, przedstawiając go jako ofiarę intryg Altieriego.
29 sierpnia przybyli do Rzymu kardynałowie z francuskiej frakcji i dzień później weszli na konklawe. Ich postawa zadziwiła i zarazem oburzyła większość kardynałów. Był bowiem zwyczaj, że na konklawe dziekan Świętego Kolegium przedstawiał zagranicznym purpuratom kardynałów mianowanych przez ostatniego papieża. Francuzi, zgodnie z wytycznymi króla, odmówili jakichkolwiek kontaktów z Altieristami, co spotkało się z bardzo złym odbiorem.
Mimo przybycia Francuzów oraz cesarskiego przedstawiciela kardynała Baden-Durlach, kolejne głosowania nie przynosiły żadnych rezultatów, gdyż wciąż oczekiwano na odpowiedź Ludwika XIV. Nadeszła ona w końcu 20 września. Król, z pewnymi zastrzeżeniami dotyczącymi swych prerogatyw wobec Kościoła we Francji, zaaprobował kandydaturę Odescalchiego. Po odczytaniu listu kardynał D’Estrees wygłosił przemowę do kardynałów, w której wezwał do wyboru „najlepszego kandydata”. Choć nie wymienił nikogo z nazwiska, wszyscy rozumieli, że ma na myśli Odescalchiego. Chwilę później kardynałowie poinformowali Odescalchiego o osiągniętym porozumieniu co do jego wyboru.
Wybór Innocentego XI.
Rankiem 21 września kardynał Benedetto Odescalchi otrzymał 20 głosów w fazie skrutynium i kolejne 42 w fazie akcesu, co oznaczało jego jednomyślny wybór na Stolicę Piotrową. Tylko on sam, zgodnie z obyczajem, zagłosował na kardynała-dziekana Francesco Barberiniego. Przyjął wybór z oporami, zmuszając kardynałów do podpisania czternastopunktowego programu reform, obejmującego m.in. zniesienie nepotyzmu. Przybrał imię Innocentego XI, w celu upamiętnienia Innocentego X, który mianował go kardynałem. Koronacja odbyła się 4 października.

</doc>
<doc id="1023233" url="https://pl.wikipedia.org/wiki?curid=1023233" title="Amelia Wittelsbach">
Amelia Wittelsbach

Amelia Maria Wittelsbach (ur. 24 grudnia 1865 w Monachium – zm. 26 maja 1912) – księżniczka bawarska, księżniczka Urach.
Życiorys.
Córka księcia Karola Teodora Wittelsbacha i Zofii Wettyn. Jej dziadkami byli książę bawarski Maksymilian, księżniczka bawarska Ludwika Wittelsbach oraz król Saksonii Jan Wettyn i Amelia Wittelsbach.
4 lipca 1892 roku wyszła za księcia Urach Wilhelma. Mieli 9 dzieci:

</doc>
<doc id="1023235" url="https://pl.wikipedia.org/wiki?curid=1023235" title="Tadeusz Kowalczyk">
Tadeusz Kowalczyk



</doc>
<doc id="1023240" url="https://pl.wikipedia.org/wiki?curid=1023240" title="Terytorium Saary">
Terytorium Saary

Terytorium Saary (ang. "Territory of the Saar Basin", fr. "Territoire du Bassin de la Sarre", niem. "Saargebiet") – istniejące w latach 1920–1935 terytorium pod kontrolą Ligi Narodów.
Zgodnie z art. 45 - 50 traktatu wersalskiego obowiązującego od 10 stycznia 1920 Saara została oddana na 15 lat pod wspólną kontrolę Zjednoczonego Królestwa Wielkiej Brytanii i Irlandii (od 1922 Wielkiej Brytanii) i Francji. Francja otrzymała też prawo do wszystkich kopalń węgla. Władzę sprawowało podległe Lidze Narodów 5-osobowe Zgromadzenie na czele z komisarzem.
13 stycznia 1935, po upływie 15-letniego protektoratu francusko-brytyjskiego, przeprowadzono referendum w sprawie przyszłości terytorium. 90,73% głosujących opowiedziało się za przyłączeniem do III Rzeszy.
17 stycznia 1935 niemieckie oddziały Reichswehry wkroczyły do Terytorium Saary. Formalne włączenie do Niemiec nastąpiło 1 marca 1935.

</doc>
<doc id="1023241" url="https://pl.wikipedia.org/wiki?curid=1023241" title="Harcerski Klub Modelarstwa Lotniczego i Kosmicznego">
Harcerski Klub Modelarstwa Lotniczego i Kosmicznego

Harcerski Klub Modelarstwa Lotniczego i Kosmicznego (HKMLiK) – powstał formalnie w 1986 roku (nieformalnie – dużo wcześniej), w ramach krakowskiego lotniczego Szczepu 19 KLDH "Słoneczne Drogi" im. F.Żwirki i St. Wigury, należącego do środowiska Krakowskiej 19 Lotniczej).
Przewodniczącymi HKMLiK byli m.in.:
- hm. Tadeusz Kasprzycki HR, instruktor/trener modelarstwa lotniczego i kosmicznego;
- Krzysztof Przybytek - wielokrotny mistrz Świata, Europy i Polski w modelarstwie kosmicznym, który nadal pełni opiekę instruktorską/trenerską. 

</doc>
<doc id="1023245" url="https://pl.wikipedia.org/wiki?curid=1023245" title="Andrzej Otręba">
Andrzej Otręba

Andrzej Jan Otręba (ur. 23 lipca 1949 w Tyńcu) – polski polityk, działacz związkowy, poseł na Sejm III i IV kadencji.
Życiorys.
W 1980 ukończył studia na Wydziale Prawa i Administracji Uniwersytetu Wrocławskiego. Od 1977 do rozwiązania należał do Polskiej Zjednoczonej Partii Robotniczej. W latach 1985-1990 był wiceprzewodniczącym Wojewódzkiego Porozumienia Związków Zawodowych we Wrocławiu. Od 1991 kieruje radą Ogólnopolskiego Porozumienia Związków Zawodowych w województwie wrocławskim (obecnie dolnośląskim).
Pełnił funkcję posła na Sejm III i IV kadencji wybranego z listy Sojuszu Lewicy Demokratycznej w okręgu Wrocław. Bez powodzenia kandydował w 2005 i 2007 w wyborach parlamentarnych, w 2006 bezskutecznie ubiegał się o miejsce w sejmiku dolnośląskim jako kandydat koalicji Lewica i Demokraci.
W 2005 otrzymał Krzyż Kawalerski Orderu Odrodzenia Polski.

</doc>
<doc id="1023247" url="https://pl.wikipedia.org/wiki?curid=1023247" title="Graminologia">
Graminologia

Graminologia, trawoznawstwo, agrostologia (z łac. "Gramineae" = trawy; z gr. αγρωστις "agrostis" = trawa i λόγος "logos" = nauka) – gałąź botaniki poświęcona studiom nad trawami. Za jej narodziny uważa się ukazanie się pierwszej monografii tej rodziny "Agrostographiae Helveticae Prodromus" opublikowanej przez Johanna Scheuchzera w 1709. Termin "agrostografia" został z czasem zastąpiony przez używany do dnia dzisiejszego termin "agrostologia". 
Rozwój wiedzy o trawach wiąże się z ich ogromnym znaczeniem w przyrodzie i rolnictwie oraz bogactwem gatunkowym (w Polsce ponad 150 gatunków). Dziedzina ta zwyczajowo była wiązana z łąkarstwem. Wraz z rozwojem nauki w zakresie genetyki, ekologii, kształtowania krajobrazu i ochrony przyrody, badania nad trawami wykroczyły poza tradycyjne granice zainteresowania nimi jako roślinami łąkowymi lub zbożowymi.

</doc>
<doc id="1023248" url="https://pl.wikipedia.org/wiki?curid=1023248" title="Kino samochodowe">
Kino samochodowe

Kino samochodowe (drive-in) – miejsce stanowiące połączenie kina z parkingiem, przeznaczone do oglądania filmów bezpośrednio z samochodów. Pomysł ten opatentował Richard Hollingshead w 1933 roku.
Kino samochodowe na świecie.
Pierwszy seans w kinie samochodowym miał miejsce 6 czerwca 1933 w Camden w stanie New Jersey. Była to skrócona wersja filmu "Two White Arms" (o tytule zmienionym na "Wives Beware"). Szczyt popularności kina samochodowego na świecie przypadł na lata 50. i 60. XX wieku. W samych Stanach Zjednoczonych funkcjonowało wówczas ok. 5000 kin.
Historia kina samochodowego w Polsce.
W Polsce pierwsze kino samochodowe uruchomił Dariusz Krzysztof Zawiślak i Rafał Wnuk w roku 1994, mieściło się na warszawskim osiedlu Żerań. Hitem kina stały się m.in. filmy: przedpremierowy pokaz filmu "Cztery wesela i pogrzeb", który otwierał działalność kina, "Flintstonowie" z performancem z udziałem aktorów przebranych za postaci z filmu i specjalnym pokazem fajerwerków oraz "Gliniarz z Beverly Hills III", na którego seans przyjechało tylu widzów, że oczekujące na wjazd samochody zablokowały ulice dojazdowe.
Dźwięk w kinie samochodowym.
W kinie samochodowym ścieżka dźwiękowa filmu nadawana jest radiowo na falach FM, dzięki czemu widzowie mogą odbierać dźwięk za pomocą radioodbiorników samochodowych. Aby legalnie transmitować dźwięk, konieczne jest zezwolenie Urzędu Komunikacji Elektronicznej.

</doc>
<doc id="1023249" url="https://pl.wikipedia.org/wiki?curid=1023249" title="Two White Arms">
Two White Arms

Two White Arms – czarno-biały film produkcji brytyjskiej, zrealizowany na podstawie sztuki, Harolda Deardena, wyreżyserowany przez Freda Niblo. W historii kinematografii zapisał się tym, że był pierwszym filmem pokazanym w kinie samochodowym, co miało miejsce 6 czerwca 1933 w Camden w stanie New Jersey. Była to wersja skrócona w stosunku do brytyjskiej, a tytuł zmieniono na "Wives Beware".

</doc>
<doc id="1023250" url="https://pl.wikipedia.org/wiki?curid=1023250" title="Drive-in">
Drive-in



</doc>
<doc id="1023252" url="https://pl.wikipedia.org/wiki?curid=1023252" title="Klęska suszy w Sahelu">
Klęska suszy w Sahelu

Klęska suszy w Sahelu – katastrofalna susza w Sahelu trwająca od końca lat 60. do połowy lat 80. XX wieku, która doprowadziła do śmierci głodowej szacunkowo około miliona osób i wywarła wpływ na dalsze 50 milionów. 
Przyczyny.
Przyczyn suszy należy upatrywać zarówno w czynnikach naturalnych, jak i działalności człowieka. W strefie Sahelu występują wahania klimatu, w wyniku których może znacznie spadać wysokość rocznych opadów w czasie pory deszczowej. Do czynników spowodowanych przez człowieka można zaliczyć wycinanie lasów, nadmierny wypas zwierząt i nadmierną eksploatację terenów rolniczych. Pogłębiło to zjawisko pustynnienia obszarów przyległych do Sahary.
Współcześnie uważa się, że jedną z przyczyn katastrofalnej suszy w Sahelu mogło być także zjawisko globalnego zaciemnienia. Fenomen ten powstaje w wyniku zanieczyszczenia powietrza pyłami znad Europy i Ameryki Północnej i prowadzi do wzmożonego powstawania chmur, ale jednocześnie zmniejsza parowanie, co redukuje wysokość opadów.
Następstwa.
Spowodowana suszą klęska głodu miała daleko idące następstwa. Wielu mieszkańców położonych w Sahelu państw uciekło do krajów położonych bardziej na południe i zasobniejszych w wodę (do m.in. Wybrzeża Kości Słoniowej). Wzrosło też tempo migracji ludności ze wsi do miast, co w wielu krajach doprowadziło do głębokich zmian w strukturze społeczeństw. Szczególnie widoczne jest to na przykładzie Mauretanii, gdzie susza wymusiła zanik tradycyjnego koczowniczego trybu życia mieszkańców. Uważa się, że susza (zwłaszcza w latach 1984–1985) była też jedną z przyczyn obecnego konfliktu w Darfurze, gdzie klęska zwiększyła przepaść między arabską koczowniczą ludnością a prowadzącymi osiadły tryb życia czarnoskórymi rolnikami. W niektórych regionach, ze względu na wysychanie zbiorników wodnych, zniknęły możliwości rozwoju tradycyjnych gałęzi gospodarki, takich jak rybołówstwo. W wielu krajach (w m.in. Nigrze, Mauretanii i Czadzie) doszło też do ostrych niepokojów społecznych i do upadku rządów.

</doc>
<doc id="1023253" url="https://pl.wikipedia.org/wiki?curid=1023253" title="Piotr Konieczyński">
Piotr Konieczyński

Piotr Konieczyński (ur. 10 sierpnia 1964 w Wodzisławiu Śląskim) – polski aktor teatralny, telewizyjny i filmowy. Absolwent wrocławskiej filii PWST (rocznik 1988), na scenie zadebiutował 18 września 1987 roku w sztuce "Człowiek jak człowiek" Bertolta Brechta w reżyserii Hanny Herman-Cieślik, Mieczysławy Walczak-Deleżyńskiej i Jerzego Kozłowskiego na deskach Teatru im. C. K. Norwida w Jeleniej Górze, z którym związał się na stałe.

</doc>
<doc id="1023254" url="https://pl.wikipedia.org/wiki?curid=1023254" title="Reprezentacja Namibii w piłce nożnej mężczyzn">
Reprezentacja Namibii w piłce nożnej mężczyzn

Reprezentacja Namibii w piłce nożnej nazywana "The Brave Warriors" ("Dzielni Wojownicy"), to reprezentacja kraju afrykańskiego Namibii. Jest zarządzana przez Namibia Football Association, czyli Namibijski Związek Piłki Nożnej. Zespół Namibii nigdy nie grał w Mistrzostwach Świata. Federacja Namibii przystąpiła do FIFA w 1992 roku, podobnie jak do CAF, czyli Afrykańskiej Federacji Piłkarskiej.

</doc>
<doc id="1023256" url="https://pl.wikipedia.org/wiki?curid=1023256" title="Giovanni Antonio Facchinetti de Nuce">
Giovanni Antonio Facchinetti de Nuce



</doc>
<doc id="1023257" url="https://pl.wikipedia.org/wiki?curid=1023257" title="Hrabstwo Barcelony">
Hrabstwo Barcelony

Hrabstwo Barcelony – frankijskie, a następnie aragońskie hrabstwo na Półwyspie Iberyjskim, w początkowym okresie swojego istnienia współtworzące Marchię Hiszpańską.
Historia.
Okres wczesny.
Arabowie podbili wspomniany obszar, ale pod koniec VIII wieku Karolingowie interweniowali w północno-wschodniej części Półwyspu Iberyjskiego mając za sobą wsparcie ludności tubylczej. Panowanie frankijskie zostało umocnione przez podbicie Gerony (785), a zwłaszcza kiedy w 801 roku Barcelona została zdobyta przez króla Akwitanii Ludwika I Pobożnego. Wtedy to włączono Barcelonę do Królestwa Franków, ustanawiając w niej hrabstwo Barcelony, zależne od króla frankijskiego. Terytorium zdobyte na muzułmanach zaczęto nazywać Marchią Hiszpańską, stała się ona zbiorem hrabstw iberyjskich (katalońskich i aragońskich) zależnych od monarchów karolińskich.
Na początku władza przypadała lokalnej arystokracji plemiennej lub wizygockiej, ale opór, który ta przedstawiała skłonił Karolingów do zastąpienia jej hrabiami pochodzenia frankijskiego. Autonomia została skonsolidowana wprowadzeniem praw dziedziczenia pomiędzy rodzinami hrabiowskimi. Tej tendencji towarzyszył proces unifikacji hrabstw. Hrabia Wilfred Włochaty, ostatni hrabia mianowany przez królów frankijskich kontynuował wspomnianą politykę. Zdołał zjednoczyć pod swoim panowaniem grupę hrabstw i przekazać je w spadku swoim dzieciom. Wraz z jego śmiercią w 897 r. jedność się skończyła, ale rdzeń nowego państwa utworzony przez hrabstwa Barcelony, Gerony i Vic pozostał niepodzielny. 
Okres ekspansji.
W X wieku hrabiowie Barcelony wzmocnili swoją władzę i wydobyli się stopniowo spod wpływu frankijskiego. W 985 r. Barcelona, rządzona wówczas przez hrabiego Borrella II, została zaatakowana i spalona przez muzułmanów. Hrabia schronił się wtedy w górach Montserrat oczekując pomocy króla frankijskiego, ale siły sojusznicze nie pojawiły się. W 988 r. w Królestwie Franków wygasła dynastia karolińska i została zastąpiona przez dynastię Kapetyngów. Borrell II został zobligowany do złożenia przysięgi wierności nowemu królowi frankijskiemu, ale nie uczynił tego. Król frankijski musiał natomiast przybyć na północ, aby rozwiązać tamtejszy konflikt. 
W następnych latach hrabstwo Barcelony zyskiwało na znaczeniu i terytorialnie. Przyłączano inne hrabstwa Marchii Hiszpańskiej i prowadzono ekspansję w kierunku południowym, dzięki zwycięskim walkom z Arabami, i północnym poprzez walki z Frankami. Rajmund Berengar I (1035-1076) zajął w 1067 Carcassonne, a w 1071 Razès. Chciał rozdzielić hrabstwo między swych synów Rajmunda Berengara II i Berengara Rajmunda II. Nie udało mu się i bracia rządzili razem, aż do śmierci pierwszego w 1082 roku, prawdopodobnie zamordowanego przez Berengara Rajmunda II. 
Rajmund Berengar III (1097-1131) ożenił się w 1113 roku z Dulcią dziedziczką hrabstwa Prowansji, przyłączył ją tym samym do swych ziem. Musiał się nią jednak podzielić z Alfonsem Jordanem z Tuluzy, który także rościł sobie do niej pretensje. Ostateczny pokój podpisał jednak już jego syn Berengar Rajmund I w 1034 roku, który objął po nim Prowansję. W Barcelonie jego następcą został starszy syn Rajmund Berengar IV (1131-1162).
Unia z Aragonią.
Jego małżeństwo z Petronelą Aragońską w 1137 pozwoliło mu włożyć na skronie koronę aragońską. Rajmund Berengar IV był aż do swej śmierci hrabią Barcelony oraz księciem Aragonii i Katalonii. Syn Ramona i Petronili Alfons II został pierwszym królem Aragonii i zarazem hrabią Barcelony. W 1258 r. Jakub I Zdobywca na podstawie traktatu z Corbeil, uniezależnił oficjalnie hrabstwo Barcelony spod wpływu Franków.
Od 1162 tytuły króla Aragonii i hrabiego Barcelony były dziedziczone przez wszystkich królów Aragonii. Mimo wszystko hrabiowie posiadali wewnątrz Korony praktycznie absolutną niezależność, utrzymując własne dwory i prawa (fueros). Fueros (odrębne prawa) hrabstwa Barcelony utrzymały się nienaruszone, aż do zniesienia ich w 1714 roku przez Dekrety de Nueva Planta. Narzucono wtedy prawa kastylijskie, które obowiązywały do wprowadzenia demokracji. 
W formalnej tytulaturze królów Hiszpanii tytuł hrabiego Barcelony przetrwał do czasów współczesnych.

</doc>
<doc id="1023260" url="https://pl.wikipedia.org/wiki?curid=1023260" title="Piotr Zacharow (1866–1942)">
Piotr Zacharow (1866–1942)

Piotr Matwiejewicz hrabia Zacharow (ur. 28 czerwca 1866, zm. 11 listopada 1942) – rosyjski generał.
Życiorys.
Zacharowowie pochodzili z dziedzicznej szlachty obwodu Wojska Dońskiego. Piotr Matwiejewicz hrabia Zacharow ukończył szkołę junkrów w Nowoczerkasku, służył w 12 pułku kozaków dońskich. Studiował w Akademii Sztabu Generalnego, a po jej ukończeniu w stopniu esauła skierowany został do Wileńskiego Okręgu Wojennego. Następnie, już jako kapitan był st. adiutantem w 1 brygadzie kawalerii, następnie w 50 Irkuckim pułku dragonów. W 1899 został podpułkownikiem, w 1901. po działaniach bojowych w Chinach, uzyskał rangę pułkownika, a w 1904 został generałem-majorem. W randze generała-lejtnanta brał udział w bojach pod Łowiczem i Wolą Szydłowską w I wojnie światowej.
Odznaczenia.
Odznaczony orderami: św. Stanisława I i III stopnia, św. Anny III stopnia, św. Włodzimierza III i IV stopnia, krzyżem św. Jerzego, srebrnym medalem pamiątkowym Aleksandra III, medalem za wyprawę do Chin 1900-1901, medalem wojny rosyjsko-japońskiej 1904-1905, medalami Czerwonego Krzyża, medalem pamiątkowym 100-lecia wojny 1812, medalem pamiątkowym 300-lecia domu Romanowów oraz kilkoma zagranicznymi: rzymskim Orderem św. Sylwestra, austriackim Orderem Żelaznej Korony II stopnia, pruskim Orderem Czerwonego Orła II stopnia z mieczami.

</doc>
<doc id="1023261" url="https://pl.wikipedia.org/wiki?curid=1023261" title="Agustín Rodríguez Santiago">
Agustín Rodríguez Santiago

Agustín Rodríguez Santiago (ur. 10 września 1959 w Pontevedrze) – piłkarz hiszpański grający na pozycji bramkarza.
Większość kariery spędził w Realu Madryt, w którym spędził dziewięć sezonów, większość jako rezerwowy, choć w 1983, kiedy to rozegrał 29 meczów ligowych, udało mu się zdobyć Trofeo Zamora. W 1990 został piłkarzem CD Tenerife, gdzie pozostał do 1994.
Nigdy nie wystąpił w pierwszej reprezentacji Hiszpanii, zagrał jedynie 12 spotkań w drużynie do lat 21.

</doc>
<doc id="1023262" url="https://pl.wikipedia.org/wiki?curid=1023262" title="Agustín">
Agustín



</doc>
<doc id="1023265" url="https://pl.wikipedia.org/wiki?curid=1023265" title="(10002) Bagdasarian">
(10002) Bagdasarian

(10002) Bagdasarian – planetoida z grupy pasa głównego asteroid okrążająca Słońce w ciągu 5 lat i 215 dni w średniej odległości 3,15 j.a. Została odkryta 8 października 1969 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy została nadana na cześć Aleksandra Sergiejewicza Bagdasariana (ur. 1946), wybitnego specjalisty w dziedzinie radioelektroniki, dyrektora Elco – przedsiębiorstwa badawczo-rozwojowego w Moskwie. Przed nadaniem nazwy planetoida nosiła oznaczenie tymczasowe (10002) 1969 TQ1.

</doc>
<doc id="1023267" url="https://pl.wikipedia.org/wiki?curid=1023267" title="Jan Budkiewicz">
Jan Budkiewicz

Jan Edward Budkiewicz (ur. 19 maja 1934 w Warszawie, zm. 2 sierpnia 2022 tamże) – polski publicysta, krytyk filmowy, scenarzysta i reżyser, działacz związkowy, poseł na Sejm II kadencji (1993–1997).
Życiorys.
Syn Bronisława i Wiktorii. W latach 1952–1956 studiował na Wydziale Dziennikarstwa Uniwersytetu Warszawskiego (specjalizacja krytyka filmowa), a w latach 1958–1963 – w Państwowej Wyższej Szkole Filmowej, Telewizyjnej i Teatralnej im. Leona Schillera (dyplom w 1966). Podczas studiów filmowych zrealizował osiem etiud, w tym "Wiślane teatrum" z 1961 i "Opowiadanie niemoralne" z 1963, które wyróżniono nagrodami na festiwalu etiud PWSFTviT w 1964.
Należał do Związku Młodzieży Polskiej oraz Zrzeszenia Studentów Polskich. Zainicjował powstanie, następnie przewodniczył pierwszemu w Polsce Dyskusyjnemu Klubowi Filmowemu "Po prostu (Zygzakiem)". Był współzałożycielem Federacji Dyskusyjnych Klubów Filmowych. Jako krytyk filmowy i publicysta kulturalny współpracował czasopismami „Nowa Wieś”, „Sztuka Filmowa”, „Głos Pracy”, „Ekran”
Jako reżyser filmów dokumentalnych debiutował w 1965, pierwszy film fabularny wyreżyserował w 1971. Był scenarzystą i reżyserem kilku fabularnych filmów, telewizyjnych i kinowych powstałych w latach 70. i 80. Najbardziej znany z nich to "Dekameron 40, czyli cudowne przytrafienie pewnego nieboszczyka" z udziałem aktorów z Polski i Bułgarii (m.in. Hanny Skarżanki). Był reżyserem w Przedsiębiorstwie Realizacji Filmów „Zespoły Filmowe” (od 1964). Współpracował (m.in. jako drugi reżyser) przy filmach Janusza Nasfetera, Aleksandra Forda, Jerzego Gruzy, Andrzeja Wajdy czy Siergieja Bondarczuka.
W latach 1978–1980 był sekretarzem rady reżyserów w Stowarzyszeniu Filmowców Polskich. W 1981 został przewodniczącym związku, a w 1984 przewodniczącym Federacji Związków Zawodowych Pracowników Kultury i Sztuki, zrzeszonej w Ogólnopolskim Porozumieniu Związków Zawodowych. Członek rady, a także prezydium OPZZ. Był członkiem komisji kultury Patriotycznego Ruchu Odrodzenia Narodowego. Od 1984 do 1990 członek Narodowej Rady Kultury. W 2020 powołany w skład Rady ds. Unii Europejskiej przy marszałku województwa mazowieckiego.
W latach 1993–1997 sprawował mandat posła na Sejm II kadencji, uzyskał go jako bezpartyjny kandydat z listy ogólnopolskiej Sojuszu Lewicy Demokratycznej. Zasiadał w Komisji Mniejszości Narodowych i Etnicznych, Komisji Kultury i Środków Przekazu oraz Komisji Regulaminowej i Spraw Poselskich. Od 1998 do 2002 był radnym Warszawy.
Współtwórca publikacji "DSS"/"Wspomnienia o Dziennikarskiej Spółdzielni Satyrycznej" (2005), "Grzeszni – niezlustrowani. Wspomnienia absolwentów Wydziału Dziennikarskiego Uniwersytetu Warszawskiego (rocznik 1952–1956)" (w trzech częściach: 2000, 2003 i 2014). Autor książek "Moje posłowanie. Niektóre wystąpienia. Dokumenty" (1997) oraz "Samolustracja w niedorzeczu Wisły" (2019).
Został pochowany na cmentarzu w Radości.
Życie prywatne.
Syn Bronisława i Wiktorii. Zawarł związek małżeński z Kamilą Balcerską, miał dwie córki: Joannę i Zofię.

</doc>
<doc id="1023273" url="https://pl.wikipedia.org/wiki?curid=1023273" title="Bohdan Osiński">
Bohdan Osiński

Bohdan Wacław Osiński (ur. 24 kwietnia 1925 w Neuchâtel w Szwajcarii, zm. 18 października 1991) – polski inżynier chemik, poseł na Sejm X kadencji.
Życiorys.
W okresie II wojny światowej należał do Armii Krajowej. Był uczestnikiem powstania warszawskiego (walczył w Zgrupowaniu Pułku Baszta – w stopniu kaprala podchorążego, pseud. "Chmiel"). W 1952 ukończył studia na Politechnice Łódzkiej. Zatrudniony w Instytucie Przemysłu Organicznego (1952–1958), następnie był kierownikiem Spółdzielni Pracy Chemików „Xenon” w Łodzi. Pracował również w Spółdzielczym Ośrodku Badawczo-Rozwojowym Pralnictwa w Łodzi. Był współautorem trzech patentów.
W 1965 wstąpił do Stronnictwa Demokratycznego. Był członkiem Prezydium Dzielnicowego Komitetu SD w dzielnicy Łódź-Śródmieście, a także Prezydium Łódzkiego Komitetu SD. Zasiadał w Centralnym Komitecie SD. W latach 1980–1981 należał do NSZZ „Solidarność”. W 1982 w związku z brakiem akceptacji dla wprowadzenia stanu wojennego został pozbawiony stanowisk partyjnych, a także zawieszony w członkostwie w SD. W latach 1981–1983 współorganizował Duszpasterstwo Żołnierzy AK, w 1987 przeszedł na emeryturę.
W 1989 został wybrany na posła na Sejm X kadencji w okręgu Łódź-Śródmieście z puli SD. Był sekretarzem Klubu Poselskiego SD, następnie przeszedł do Parlamentarnego Klubu Ekologicznego. Politycznie związany też z Porozumieniem Centrum. Zasiadał w zarządzie okręgu łódzkiego Stowarzyszenia Żołnierzy AK. Zmarł przed końcem kadencji parlamentu, został pochowany na cmentarzu na Mani w Łodzi.
Żonaty z Mają Osińską, pracowniczką zakładów „Xenon”, miał dwoje dzieci. Odznaczony w 1981 Złotym Krzyżem Zasługi.

</doc>
<doc id="1023275" url="https://pl.wikipedia.org/wiki?curid=1023275" title="Sikora plamista">
Sikora plamista

Sikora plamista ("Pardaliparus elegans") – gatunek niewielkiego ptaka z rodziny sikor (Paridae), zamieszkujący wyłącznie Filipiny. Podgatunek nominatywny ("P. elegans elegans") jest liczny na terenie swego występowania, inne podgatunki są mniej znane nauce. W większości nie przelotny.
Systematyka.
Zasięg większości podgatunków jest ograniczony do poszczególnych wysp lub archipelagów Filipin. Wyróżnia się kilka podgatunków, zamieszkujących odpowiednio:
Środowisko.
Występuje licznie we wszystkich biotopach Filipin do około 2000 metrów, choć widziano osobniki żyjące na wysokości prawie 2300 metrów.
Lęgi.
Czas godów przypada na okres od stycznia do kwietnia, jaja składane są w maju i czerwcu.
Status.
IUCN uznaje sikorę plamistą za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Trend liczebności populacji uznawany jest za stabilny.

</doc>
<doc id="1023276" url="https://pl.wikipedia.org/wiki?curid=1023276" title="Kazimierz Wasilewski (zm. 1929)">
Kazimierz Wasilewski (zm. 1929)

Kazimierz Wasilewski (ur. 1849 w Warszawie, zm. 17 stycznia 1929 tamże) – polski działacz szachowy, szachista amator, kupiec.
Wasilewski należał do wiodących kupców warszawskich. Prowadził przy ul. Miodowej dom handlowo-rolniczy, specjalizujący się w nasionach. Zasłużył się jako propagator używania w polskim rolnictwie żniwiarek i żniwiarko-snopowiązałek. Powiedzenie z epoki głosiło, że "po dobrą koniczynę i trawę chodziło się wyłącznie na Miodową do Wasilewskiego".
Pozazawodową pasją Wasilewskiego były szachy. Grą zainteresował się w latach 90. XIX wieku i dołączył do grona szachistów, toczących pojedynki na umówione stawki i zakłady w kawiarniach i cukierniach warszawskich. W 1897 należał do kilkunastoosobowej grupy inicjatywnej, która zawiązała Warszawskie Towarzystwo Zwolenników Gry Szachowej. Klub doczekał się zatwierdzenia statutu przez władze carskie w 1899 i w listopadzie tegoż roku otworzył swój lokal przy Krakowskim Przedmieściu, a Kazimierz Wasilewski i inny z inicjatorów powołania towarzystwa Jan Sobieszczański stoczyli wówczas inauguracyjną partię.
W życiu turniejowym, które rozwinęło się po powołaniu Warszawskiego Towarzystwa Zwolenników Gry Szachowej, Wasilewski nie brał udziału jako zawodnik. Zajmował się stroną organizacyjną imprez, przez kilka lat zasiadając w zarządzie towarzystwa oraz pełniąc od 1900 funkcję skarbnika. Grywał partie towarzyskie, partie konsultacyjne (zachowała się m.in. partia, w której Wasilewski razem z Józefem Żabińskim pokonali Szymona Winawera i Jana Taubenhausa), brał udział w pokazach "żywych szachów". Uczestniczył także w symultanach Jana Taubenhausa i Franka Marshalla.

</doc>
<doc id="1023278" url="https://pl.wikipedia.org/wiki?curid=1023278" title="Jerzy Piotr Nowakowski">
Jerzy Piotr Nowakowski

Jerzy Piotr Nowakowski (ur. 14 czerwca 1936 w Warszawie, zm. 8 października 1990) – polski inżynier mechanik, poseł na Sejm X kadencji.
Życiorys.
Absolwent Technikum Energetycznego w Płocku (1954), gdzie następnie pracował w Fabryce Maszyn Żniwnych. Ukończył w 1970 studia na Politechnice Łódzkiej. W latach 1959–1966 pracował w Spółdzielni Pracy „Mechanik”, po czym zatrudnił się w płockim Przedsiębiorstwie Transportowo-Sprzętowym Budownictwa przekształconym następnie w PTSB „Transbud-Warszawa” Oddział V. W 1975 przeniósł się do Warszawy, gdzie w 1986 został dyrektorem PTSB „Transbud-Warszawa”. Zgłosił 25 projektów racjonalizatorskich.
W 1989 został wybrany na posła na Sejm kontraktowy w okręgu mokotowskim z listy Polskiej Zjednoczonej Partii Robotniczej do której należał od 1965 do rozwiązania. W 1990 wstąpił do Polskiej Unii Socjaldemokratycznej. Pełnił funkcję wiceprezesa Okręgowego Związku Sportów Walki Dalekiego Wschodu i wiceprzewodniczącego Porozumienia Transportu Samochodowego w Warszawie. Od września 1990 był również wiceprzewodniczącym Rady Ochrony Pracy. W Sejmie zasiadał w Komisji Polityki Społecznej, zmarł w trakcie kadencji.

</doc>
<doc id="1023279" url="https://pl.wikipedia.org/wiki?curid=1023279" title="Su-34">
Su-34

Su-34 (planowana nazwa eksportowa samolotu, Su-32), oznaczenie NATO "Fullback") – rosyjski wielozadaniowy bombowiec taktyczny, klasyfikowany również jako samolot myśliwsko-bombowy, zdolny do przenoszenia taktycznej broni jądrowej (termojądrowej). Samolot może także pełnić role rozpoznawcze i szturmowe, bezpośredniego wsparcia lotniczego. Samolot zdolny tankować w locie.
Naddźwiękowy dwusilnikowy i dwumiejscowy średniopłat o konstrukcji metalowej z podwójnym usterzeniem pionowym. Podwozie z kołem przednim, chowane w locie.
Historia.
Maszynę opracowano jeszcze w Związku Radzieckim na bazie dwumiejscowego myśliwca Su-27. Prototyp oznaczony T10-W1 oblatano jednak 13 kwietnia 1990 roku, a drugi – 18 grudnia 1993 roku. Ze względu na proces rozpadu ZSRR i związanego z nim znaczącego ograniczenia finansowania program postępował wolno, dopiero w czerwcu 2003 roku zakończono pierwszy etap połączonych prób państwowych, a wobec ogłoszonej wówczas zmiany wymogów technicznych nastąpiło kolejne opóźnienie: powtórzony cykl prób zakończono we wrześniu 2006 roku. Głównodowodzący rosyjskich wojsk lotniczych podpisał dokument rekomendujący Su-34 do wprowadzenia na uzbrojenie dopiero 19 września 2011 roku.
9 stycznia 2008 roku kierownictwo OKB Suchoj poinformowało o rozpoczęciu produkcji 32 bombowców; realizacja kontraktu dobiegła końca w grudniu 2013 roku. Pierwszą liniową (a nie doświadczalną) jednostką wojskową, w której te bombowce pełnią służbę (od grudnia 2011 roku), jest 7000 Gwardyjska Borisowsko-Pomorska Baza Lotnicza Woroneż-Bałtimor.
1 marca 2012 r. Minister Obrony Federacji Rosyjskiej Anatolij Sierdiukow zamówił następne 92 statki powietrzne, które dostarczono do lipca 2020 r. W 2020 roku, po zrealizowaniu kontraktów z lat 2008 i 2012, WWS RF będą dysponowały 124 samolotami. Seria samolotów z 2012 r. jest malowana dwubarwnie, na kolor jagodowy góra płatowca i błękitny jego dół, takie malowanie będzie również w następnych dostawach.
18 lipca 2014 roku 559 Pułk Lotnictwa Bombowego w Mrozowsku przyjął na uzbrojenie trzy samoloty, pomalowane na błękitno z białym nosem. NAPO im. Czkałowa miało opóźnienie w dostawach samolotów i MO FR złożyło wniosek do sądu arbitrażowego w Nowosybirsku o 80 mln RUB kary dla producenta. Na 2017 rok zaplanowano dostawę szesnastu Su-34.
W styczniu 2016 roku Algieria zdecydowała się na zakup 12 Su-34 i zostanie tym samym pierwszym zagranicznym użytkownikiem tego samolotu.
W czerwcu 2020 roku podpisano z NAZ im. W.P.Czkałowa (dawniej NAPO) umowę na budowę ok. 20 samolotów.
W 2021 roku rozpoczęto dostawy zmodyfikowanej wersji samolotu, oznaczonego Su-34M bądź Su-34NWO, kolejne dostawy są prowadzone w 2022 roku. Nowa wersja będzie wykorzystywać technikę rozpoznawczą, która jest przewidziana dla samolotu, jako nosiciela rozmaitych urządzeń rozpoznania i walki elektronicznej. W modyfikacji zostaną uwzględnione wnioski z użycia bojowego w Syrii. Ogólna nazwa systemu brzmi: (Bazowy Kompleks Rozpoznania) BKR-3. Technikę mają stanowić: uniwersalne kontenery (zasobniki) rozpoznawcze UKR-RŁ (prowadzący rozpoznanie SAR, zawierający Pika-M), UKR-RT (zawierający M410 inaczej zwany Antrakt-RT, prowadzący rozpoznanie elektromagnetyczne), UKR-OE (zawierający kamerę podczerwieni Raduga-WM, kamerę TV Antrakt-TW, prowadzący rozpoznanie obrazowe). Dodatkowo ma być wyposażony w Sz-141M i rozwinięte odmiany systemu "Chibiny" do osłony przeciwradiolokacyjnej i walki elektronicznej.
W 2021 roku Algieria odebrała pierwszą partię eksportowej wersji samolotu Su-34E bądź Su-32.
Użycie bojowe.
Według źródeł rosyjskich dwóch samolotów pierwszej serii produkcyjnej użyto z sukcesami podczas wojny w Osetii w 2008 roku, prowadziły tam walkę elektroniczną z gruzińską obroną przeciwlotniczą. Od 2014 roku Su-34 uczestniczą również w lotach sprawdzających i prowokujących obronę powietrzną członków NATO, a od 2015 roku – w działaniach rosyjskich wojsk lotniczych w syryjskiej wojnie domowej.
Su-34 wykonały wiele lotów na rozpoznanie (obrazowe, elektromagnetyczne) i bombardowanie celów lądowych, w tym prowadząc bezpośrednie wsparcie lotnicze podczas użycia Sił Zbrojnych Federacji Rosyjskiej w Syryjskiej Republice Arabskiej w toku syryjskiej wojny domowej. Bombowce zwalczały przeciwnika, nielegalne organizacje zbrojne, m.in. Dżabhat an-Nusra i Da’isz. W styczniu 2017 roku Su-34 i Su-24 wykonały pierwszy lot bojowy wspólnie z samolotami wojsk lotniczych Turcji.
Samolot bierze udział w wojnie rosyjsko-ukraińskiej, prowadząc cały zakres zadań dla niego przeznaczonych, poza jądrowym.
Konstrukcja.
Zmiany w stosunku do Su-27 wynikają z przeznaczenia samolotu. Całą kabinę umieszczono wewnątrz tytanowej skrzyni o grubości ścian 17 milimetrów, gdyż wykonując swe typowe zadanie bojowe samolot leci na małej wysokości w warunkach silnego ognia przeciwlotniczego. Samoloty mają wzmocnione podwozie ze zdwojonymi kołami głównymi (jedno za drugim), wyższy i pełniejszy garb za kabiną, większe żądło wystające z tylu pomiędzy silnikami, które mieści stację radiolokacyjną obserwacji tylnej półsfery. Kabina, z fotelami wyrzucanymi klasy „zero-zero” K-36DM ustawionymi obok siebie, jest pierwszą tak komfortową w rosyjskich samolotach tej klasy, wysoka i przestronna, pilot może wstać z fotela i całkowicie się wyprostować. Z tyłu znajduje się niewielki przedział mieszczący kuchenkę, pojemnik na odchody oraz apteczkę. Piloci wsiadają do kabiny od dołu, wchodząc po drabince umieszczonej za przednim podwoziem. Wewnątrz kabiny, do wysokości lotu na poziomie 10 kilometrów, utrzymane są warunki jak dla wysokości 2400 metrów n.p.m., co pozwala załodze w trakcie działań pełnić służbę bez masek tlenowych. Nieco zmieniono usterzenie pionowe samolotu, dokonano zmian aerodynamicznych. Stateczność Su-34 zwiększają canardy, czyli małe skrzydełka na przodzie samolotu, takie same, jakie ma Su-30MK. Su-34 wyposażono w dwa silniki Saljut AŁ-31F M1. Wloty do silników mają zmienną geometrię, a także zabezpieczenie przed zasysaniem przedmiotów.
Jądrem systemu kierowania uzbrojenia jest stacja radiolokacyjna W004 związana z systemem Sz-141. To wielofunkcyjny radar ze skanowaniem elektronicznym opracowany w biurze konstrukcyjnym Leniniec w Leningradzie (dziś St. Petersburg). Potrafi wykrywać i śledzić cele zarówno w przestrzeni powietrznej, jak też na powierzchni ziemi lub wody. W zadaniach nawigacyjnych przedstawia pilotowi mapę terenu, a także umożliwia automatyczne omijanie i oblatywanie przeszkód terenowych w locie na małej wysokości. Zasięg wykrycia celu powietrznego wynosi 200-250 km, może wykrywać cele powietrzne wielkości myśliwca w odległości około 90 kilometrów. Pozwala też na automatyczny lot z odwzorowaniem rzeźby terenu. Su-34 wyposażono w system Nawigacji bezwładnościowej i antenę komunikacji satelitarnej. Systemy obronne samolotu obejmują: czujniki opromieniowania wiązką radaru oraz defensywne, elektroniczne systemy zakłócające typu Ł-175W "Chibiny" montowane w stałych zasobnikach znajdujących się na końcówkach skrzydeł. Do naprowadzania na cel bomb oraz rakiet sterowanych podczerwienią, laserem służy podwieszany zasobnik typu Sapsan. Pierwotnie planowano zamontować z tyłu samolotu, w tzw. żądle radar ostrzegania w tylnej półsferze przed atakiem rakiet powietrze-powietrze Fazotron/Rasswiet N012 (W005). Jednak wersja produkcyjna ma tam zamontowaną pomocniczą jednostkę mocy. Su-34 ma szklany kokpit z trzema kolorowymi, wielofunkcyjnymi wyświetlaczami. Obaj piloci mają przed sobą celowniki przezierne z ang. HUD. Su-34 wyposażony jest w działko kalibru 30 mm typu GSz-301 z zapasem 180 nabojów. Na 12 podskrzydłowych i podkadłubowych węzłach uzbrojenia samolot może przenosić osiem ton uzbrojenia. Samolot może przenosić każdy typ obecnie używanych i projektowanych taktycznych rakiet powietrze-ziemia i powietrze-woda. Su-34, chociaż zoptymalizowany do wykonywania zadań uderzeniowych, ma w zamierzeniach nie ustępować innym myśliwcom w działaniach powietrze-powietrze. Do walki powietrznej wykorzystuje rakiety typu R-27, R-73 i R-77.
Projekt samolotu w 2010 r. został zmodernizowany, modele od 2011 r. są wyposażone w ulepszenia mające w zamyśle polepszyć zdolności bojowe bombowca. Wprowadzono pomocniczą jednostkę mocy TA14-130-35 (zainstalowaną w "żądle") umożliwiającą rozruch samolotu na lotnisku bez urządzeń naziemnych - zwiększającą możliwości operowania ze słabo wyposażonych lotnisk, lądowisk, stację ostrzegania przed opromieniowaniem falami radarów Ł-150 "Pastel", możliwość stosowania najnowszych rosyjskich pocisków i bomb.
Zapotrzebowanie na taki samolot zostało zgłoszone do biura konstrukcyjnego Suchoja (OKB Suchowo) przez Radę Ministrów ZSRR 19 czerwca 1986. W maju 1988 biuro Suchoj przedstawiło do oceny koncepcję samolotu. Głównym konstruktorem statku powietrznego jest Rollan Gurgienowicz Martirosow. Prototyp oblatano w grudniu 1993 roku. Pierwsze osiem egzemplarzy seryjnych trafiło do testów w SZ FR w 2004 roku. Samolot ma być następcą Su-24. Prognozowano zapotrzebowanie na około 220 egzemplarzy. Obecnie trwa produkcja i przyjmowanie na stan Sił Powietrznych FR.
Problemy techniczne.
Szesnaście pierwszych seryjnych samolotów jest różnie wykonanych, były z nimi problemy natury technicznej i uznawano je za niegotowe do służby bojowej. Taką opinię w 2012 roku dla Ministra Obrony FR wystawiła komisja Dowództwa Wojsk Lotniczych FR i Departamentu Uzbrojenia MO FR. Wg producenta żołnierze mieli problemy z ich użytkowaniem i obsługą, bo samolot był nowoczesnym i nowo wprowadzonym produktem. Minister Obrony FR Siergiej Szojgu otrzymał raport o głównych wadach produktu NAPO związanych z pierwszymi 6 latami użytkowania.
Uzbrojenie.
Bomby lotnicze.
i inne tego wagomiaru
Taktyczne bomby termojądrowe (odpowiedniki B61) m.in.
Pociski.
Samolot może być wyposażony w następujące modele pocisków rakietowych i pocisków manewrujących:
i nowo projektowane kierowane pociski rakietowe, a także zewnętrzne zbiorniki paliwa, zasobniki różnego typu w tym rozpoznawcze i walki elektronicznej.
Wypadki.
6 samolotów utracono dla służby bojowej, m.in. dwa jednocześnie.

</doc>
<doc id="1023282" url="https://pl.wikipedia.org/wiki?curid=1023282" title="Hrabstwo Alamosa">
Hrabstwo Alamosa

Hrabstwo Alamosa (ang. "Alamosa County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 1 873,93 km². Według szacunków United States Census Bureau w roku 2006 liczyło 15 225 mieszkańców. Siedzibą administracyjną hrabstwa jest Alamosa.

</doc>
<doc id="1023284" url="https://pl.wikipedia.org/wiki?curid=1023284" title="Hrabstwo Arapahoe">
Hrabstwo Arapahoe

Hrabstwo Arapahoe (ang. "Arapahoe County") to hrabstwo w stanie Kolorado w Stanach Zjednoczonych, należące do obszaru metropolitalnego Denver. Jest to trzecie najbardziej zaludnione hrabstwo Kolorado. Siedzibą administracyjną hrabstwa jest Littleton, a największym miastem Aurora.
Demografia.
W latach 2010–2020 populacja hrabstwa wzrosła o 14,5% do 655,1 tys. mieszkańców, w tym 76,5% stanowiła ludność biała, 11,5% było rasy czarnej lub Afroamerykanami, 6,6% miało pochodzenie azjatyckie i 4,0% było rasy mieszanej. Latynosi stanowili 19,8% populacji hrabstwa.
W 2010 roku największymi grupami religijnymi pod względem członkostwa w hrabstwie, są: protestanci (16,4%), katolicy (12,1%), mormoni (2,6%) i muzułmanie (1,9%). Mieszka tu największa populacja (10,6 tys.) wyznawców islamu w stanie Kolorado.

</doc>
<doc id="1023287" url="https://pl.wikipedia.org/wiki?curid=1023287" title="Bitwa o Pruszków">
Bitwa o Pruszków

Bitwa o Pruszków – działania zbrojne w czasie I wojny światowej na froncie wschodnim, trwające od 12 do 14 października 1914 roku.
Walki w okolicach Pruszkowa w dniach 12-18 października 1914 były jednym z epizodów bitwy pod Warszawą i Iwangorodem. Wojska niemieckie miały zamiar zdobyć Warszawę i 11 października 1914 roku wkroczyły do Pruszkowa. Rosjanom udało się przy dużej przewadze liczebnej w kontrataku odepchnąć oddziały Niemców i zmusić do wycofania.
Działania na froncie przyniosły wielkie zniszczenia. W następstwie pojedynku baterii artylerii Niemców i Rosjan w Pruszkowie oraz Żbikowie zniszczonych całkowicie lub częściowo zostało setki domów mieszkalnych, zginęło lub zostało rannych wielu ludzi. Poważnie ucierpiały powstałe dopiero dwa kościoły: kościół pw. św. Kazimierza w Pruszkowie i kościół pw. Niepokalanego Poczęcia NMP na Żbikowie.
W centrum ostrzelane zostały budynki stacji kolejowej, w Parku Bersohna - wszystkie budynki, zrujnowany został budynek SKE (Stowarzyszenia Księży Emerytów). Prawie wszystkie budynki w fabryce ołówków St. Majewskiego poważnie zostały uszkodzone. Zrujnowane zostały wszystkie zakłady przemysłowe w mieście. 
W sierpniu 1915 roku Pruszków i Żbików zostały zajęte przez Niemców już bez walki.
Współczesnym świadectwem bitwy jest wspólna kwatera wojenna żołnierzy rosyjskich i niemieckich na cmentarzu parafialnym przy ul. Cmentarnej w Pruszkowie oraz cmentarz wojenny zlokalizowany w miejscowości Pęcice, ok. 200 m od wschodniego krańca ul. Pęcickiej.

</doc>
<doc id="1023289" url="https://pl.wikipedia.org/wiki?curid=1023289" title="Hormon tropowy">
Hormon tropowy



</doc>
<doc id="1023290" url="https://pl.wikipedia.org/wiki?curid=1023290" title="Pepton">
Pepton



</doc>
<doc id="1023293" url="https://pl.wikipedia.org/wiki?curid=1023293" title="Wodorowęglan">
Wodorowęglan



</doc>
<doc id="1023297" url="https://pl.wikipedia.org/wiki?curid=1023297" title="Who’s Next">
Who’s Next

Who’s Next – album brytyjskiej grupy rockowej The Who z 1971 roku. Przez wielu fanów zespołu uważany jest za najlepsze osiągnięcie grupy. Choć pierwotnie album miał stać się kolejnym koncept albumem lub rock operą zespołu, tematyka jest bardzo zróżnicowana - znajdują się tu zarówno odniesienia do filozofii życiowej (pierwsze dwa utwory), miłości (kolejne dwa), czy polityki (ostatni utwór). Wiele piosenek było wielokrotnie coverowanych przez innych artystów, m.in. przez Pearl Jam i Limp Bizkit. „Baba O’Riley” oraz „Won't Get Fooled Again” zostały wykorzystane w serialach , i Dr House oraz w filmie Kostka przeznaczenia. Do końca lat 90. XX wieku ostatni utwór był zakazany w Korei Południowej.
W 2003 album został sklasyfikowany na 28. miejscu listy 500 albumów wszech czasów dwutygodnika „Rolling Stone”.

</doc>
<doc id="1023301" url="https://pl.wikipedia.org/wiki?curid=1023301" title="Siemens Combino Plus">
Siemens Combino Plus

Combino Plus (Combino Supra, Combino MkII) – rodzaj tramwaju niskopodłogowego,
wprowadzonego na rynek w 2006 przez firmę Siemens AG jako
następca modelu Combino. Druga generacja tego modelu nosi nazwę Siemens Avenio. Są one produkowane w zakładzie w Wiedniu-Simmeringu.
Budowa.
Nadwozie Combino Plus jest zespawane i zostało wykonane całkowicie ze stali. Wzmocniona konstrukcja ma za zadanie wyeliminować pojawiające się pęknięcia na mocowaniach pudła w poprzedniej wersji pojazdu. Tramwaj jest zbudowany w technice modułowej, to znaczy, że jego długość można skonfigurować w zależności od potrzeb danego przedsiębiorstwa. Najkrótsza wersja składa się z 2 członów (18 m), najdłuższa możliwa do wykonania zaś z 8 (72 m). Nie zastosowano w nim jednakże członów bez podparcia na wózku. Nieskrętny układ jezdny znajduje się pod każdym modułem. W celu zachowania odpowiednich możliwości skrętu pojazdu, wydłużono przeguby harmonijkowe.
Zasilanie pojazdu odbywa się poprzez odbiór prądu za pomocą
pantografu z napowietrznej sieci trakcyjnej. Combino Plus wyposażone są w asynchroniczne silniki o mocy 100 kW.
Zasilane są prądem przemiennym o napięciu równym 380 V. Pojazd wyposażono w hamulce sprężynowe szczękowe, tarczowe, oraz elektromagnetyczne szynowe.
Combino Supra.
Mianem Combino Supra NF12B, określono tramwaj zaprojektowany dla węgierskiego przedsiębiorstwa komunikacyjnego BKV w Budapeszcie (Budapesti Közlekedési Zrt.). Zamówienie na 40 tramwajów niskopodłogowych zostało złożone w 2003 jednak z powodu problemów niemieckiego koncernu z poprzednim modelem Combino zdecydowano się zaproponować zmianę w warunkach przetargu. Combino Supra to pojazd składający się z sześciu członów, a łączna długość wynosi aż 54 metry. Dostawa wagonów dla węgierskiej stolicy zakończyła się 4 maja 2007. Większość z nich kursuje na liniach 4 i 6, których trasy zostały wcześniej specjalnie zmodernizowane.
Tramwaje dla Budapesztu o szerokości pudła 2,4 m dysponują łączną liczbą 352 miejsc dla pasażerów w tym 64 to miejsca siedzące.
Wszystkie wyposażone są w klimatyzacje dla kabiny motorniczego. Rozważa się montaż agregatów chłodniczych dla całej przestrzeni pasażerskiej.
Almada, Lizbona.
W 2002 przedsiębiorstwo z portugalskiej Lizbony – Metro Transportes Sul de Tejo (MST) zamówiło 24 sztuki 5 członowych tramwajów. Combino. Ze względu na wycofanie z produkcji poprzednika, podobnie jak w Budapeszcie zdecydowano się na zakup Combino Plus wykonanego całkowicie ze stali zamiast z aluminium. Dostawę zakończono w 2007 r. Pojazdy dla Lizbony mają długość 36 m, szerokość nadwozia 2,65 m i są w stanie przewieźć 232 pasażerów.
Toronto.
W celu rozpowszechnienia nowego modelu, Siemens przygotował ofertę na zakup Combino Plus dla kanadyjskiego miasta Toronto. Proponowane na rynek północnoamerykański, w tym dla Toronto, Combino S70 to pojazdy złożone z trzech członów, o łącznej długości 28 m, szerokości pudła 2,5 m. Są w stanie pomieścić 183 pasażerów.
Siemens Avenio.
Druga generacja tramwaju Combino Plus zadebiutowała w 2009 roku na wystawie UITP 2009 w Wiedniu. Pierwszymi odbiorcami tych tramwajów stały się Tel Aviv Light Rail w Tel Awiwie oraz Haga. W tym drugim przypadku chodzi o 40 tramwajów o długości 35 metrów i szerokości 2,55 metra.

</doc>
<doc id="1023303" url="https://pl.wikipedia.org/wiki?curid=1023303" title="Hrabstwo Boulder">
Hrabstwo Boulder

Hrabstwo Boulder (ang. "Boulder County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 1 946,04 km². Według szacunków United States Census Bureau w roku 2006 liczyło 282 304 mieszkańców. Siedzibą administracyjną hrabstwa jest Boulder.

</doc>
<doc id="1023304" url="https://pl.wikipedia.org/wiki?curid=1023304" title="Dworzyszcze (województwo wielkopolskie)">
Dworzyszcze (województwo wielkopolskie)

Dworzyszcze – osada w Polsce położona w województwie wielkopolskim, w powiecie kępińskim, w gminie Rychtal. Miejscowość wchodzi w skład sołectwa Krzyżowniki.
W latach 1975–1998 miejscowość administracyjnie należała do województwa kaliskiego.

</doc>
<doc id="1023305" url="https://pl.wikipedia.org/wiki?curid=1023305" title="Anielska Fontanna">
Anielska Fontanna



</doc>
<doc id="1023306" url="https://pl.wikipedia.org/wiki?curid=1023306" title="Szansi">
Szansi



</doc>
<doc id="1023309" url="https://pl.wikipedia.org/wiki?curid=1023309" title="Mały Buczek">
Mały Buczek



</doc>
<doc id="1023310" url="https://pl.wikipedia.org/wiki?curid=1023310" title="Wojna chińsko-japońska">
Wojna chińsko-japońska



</doc>
<doc id="1023311" url="https://pl.wikipedia.org/wiki?curid=1023311" title="Mały Buczek (powiat kępiński)">
Mały Buczek (powiat kępiński)

Mały Buczek – wieś w Polsce położona w województwie wielkopolskim, w powiecie kępińskim, w gminie Rychtal. Miejscowość wchodzi w skład sołectwa Wielki Buczek.
W latach 1975–1998 miejscowość administracyjnie należała do województwa kaliskiego.
Nazwa.
Nazwa miejscowości wywodzi się od drzewa bukowego.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Bucecz".
Przypisy.
Zobacz też: Mały Buczek

</doc>
<doc id="1023312" url="https://pl.wikipedia.org/wiki?curid=1023312" title="Frotka">
Frotka

Frotka – opaska, wykonana najczęściej z bawełny, noszona przez sportowców na ręce do wycierania potu, mniejsza służy do wiązania włosów.

</doc>
<doc id="1023313" url="https://pl.wikipedia.org/wiki?curid=1023313" title="Dalanów">
Dalanów

Dalanów – część wsi Proszów w Polsce, położona w województwie wielkopolskim, w powiecie kępińskim, w gminie Rychtal. 
Wchodzi w skład sołectwa Proszów.
W latach 1975–1998 Dalanów administracyjnie należał do województwa kaliskiego.

</doc>
<doc id="1023314" url="https://pl.wikipedia.org/wiki?curid=1023314" title="II wojna chińsko-japońska">
II wojna chińsko-japońska



</doc>
<doc id="1023316" url="https://pl.wikipedia.org/wiki?curid=1023316" title="Druga wojna chińsko-japońska">
Druga wojna chińsko-japońska



</doc>
<doc id="1023317" url="https://pl.wikipedia.org/wiki?curid=1023317" title="Nowa Wieś Książęca (gmina Rychtal)">
Nowa Wieś Książęca (gmina Rychtal)

Nowa Wieś Książęca – osada leśna w Polsce, położona w województwie wielkopolskim, w powiecie kępińskim, w gminie Rychtal. Wchodzi w skład sołectwa Drożki.
W latach 1975–1998 osada administracyjnie należała do województwa kaliskiego.

</doc>
<doc id="1023318" url="https://pl.wikipedia.org/wiki?curid=1023318" title="Remiszówka">
Remiszówka

Remiszówka – osada w Polsce położona w województwie wielkopolskim, w powiecie kępińskim, w gminie Rychtal. Miejscowość wchodzi w skład sołectwa Drożki.
W latach 1975–1998 miejscowość administracyjnie należała do województwa kaliskiego.

</doc>
<doc id="1023322" url="https://pl.wikipedia.org/wiki?curid=1023322" title="Szarlota">
Szarlota



</doc>
<doc id="1023324" url="https://pl.wikipedia.org/wiki?curid=1023324" title="Szarlota (województwo wielkopolskie)">
Szarlota (województwo wielkopolskie)

 Szarlota – przysiółek wsi Wielki Buczek w Polsce, położony w województwie wielkopolskim, w powiecie kępińskim, w gminie Rychtal. Wchodzi w skład sołectwa Wielki Buczek.
W latach 1975–1998 przysiółek administracyjnie należał do województwa kaliskiego.

</doc>
<doc id="1023326" url="https://pl.wikipedia.org/wiki?curid=1023326" title="Demografia Raciborza">
Demografia Raciborza

Demografia Raciborza – w XIV wieku Racibórz należał do najludniejszych miast na Górnym Śląsku. Później jednak liczba mieszkańców nie ulegała większym zmianom i miasto zaczęło tracić na znaczeniu. Dopiero na przestrzeni ostatnich dwustu lat populacja Raciborza znacznie wzrosła, jednak przy równoległym wzroście populacji innych miast Racibórz nie odzyskał dawnej pozycji.
Pierwsza wzmianka o Raciborzu pochodzi z 1108 roku, lecz liczba osób zamieszkujących miasto w tamtym okresie jest trudna do określenia. W połowie XIV wieku Racibórz liczył około 3100 mieszkańców i był wtedy jednym z najludniejszych miast na Górnym Śląsku. Podobną liczbę mieszkańców Racibórz miał u końca XVIII wieku. Od XIX wieku następowało zwiększanie liczby mieszkańców. Pod koniec tego stulecia w mieście mieszkało już ponad 21 000 osób. W XX wieku wzrost liczby ludności dodatkowo spotęgowało włączanie do granic miasta kolejnych ościennych miejscowości. Już na początku dwudziestego stulecia liczba mieszkańców przekroczyła 30 000 i Racibórz stał się powiatem grodzkim. Na przełomie lat 20. i 30. liczba ta doszła do 50 000. W latach 30. nie obserwowano już jednak wzrostu tej liczby, zaczęła ona nawet maleć. Mimo to Racibórz wciąż był jednym z ważniejszych ośrodków miejskich na Górnym Śląsku. W latach 1924–1938, choć stolicą prowincji górnośląskiej było Opole, miasto było siedzibą landtagu. Koniec II wojny światowej zastał Racibórz jedynie z trzema tysiącami mieszkańców, liczba ta półtora roku później wynosiła już jednak niemal 20 000, a w II połowie lat 50. przekroczyła 30 000. W dalszych latach Racibórz stale zwiększał liczbę swych mieszkańców, osiągając kulminacyjny punkt w 1991 roku, kiedy to wyniosła ona 65 300. Miasto, mimo rozwoju, stopniowo traciło jednak na znaczeniu w regionie, do czego przyczynił się gwałtowny rozwój miast Górnośląskiego Okręgu Przemysłowego oraz powstanie w latach 60. XX wieku Rybnickiego Okręgu Węglowego. W latach 1950–1975, gdy Racibórz należał jeszcze do województwa opolskiego, był po Opolu drugim co do wielkości miastem województwa. Od 1991 roku liczba mieszkańców zmalała i według danych z 31 grudnia 2009 roku wynosi 56 484, co daje 81. miejsce w Polsce pod względem liczby ludności. W świetle prognozy demograficznej przeprowadzonej przez Główny Urząd Statystyczny liczba ta dalej będzie maleć, po 2015 roku spadnie poniżej 50 000, a w 2030 roku wyniesie 41 115.
Liczba ludności.
Pierwsze odnalezione ślady obozowisk ludzkich na terenie obecnego Raciborza pochodzą z okresu przedostatniego zlodowacenia środkowopolskiego. Pochodzą z Raciborza-Studziennej, datowane są na 240 do 180 tys. lat p.n.e. Natrafiono także na znaleziska z późniejszych okresów czasów prehistorycznych, również na ślady osadnictwa. Kolejne ślady pochodzą z wczesnego średniowiecza. W tym okresie istniał na Ostrogu gród obronny Gołęszyców.
Ludność Raciborza od początków miasta do XIX wieku.
Pierwsza wzmianka o Raciborzu pochodzi z 1108 roku. Liczba ludności w pierwszym okresie powstawania miasta jest trudna do określenia. Do jej wzrostu przyczyniały się zarówno przyrost naturalny, jak i napływ ludności. Jednak wojny, choroby, pożary i inne klęski żywiołowe powodowały wahania w liczebności mieszkańców. Według danych szacunkowych na podstawie świętopietrza w 1329 roku Racibórz liczył 2348, a w 1337 roku 2882 mieszkańców, co czyni go jednym z najliczebniejszych miast ówczesnego Górnego Śląska. W połowie XIV wieku szacuje się, że Racibórz wraz z przedmieściami miał ok. 3100 mieszkańców. Zawierał się wtedy tylko w granicach murów miejskich, od 1307 roku powiększony był także o niewielką osadę Nowe Miasto ("Rybaki") wyrosłą w pobliżu Bramy Odrzańskiej. Informacje z XVI wieku mówią o regresie gospodarczym miasta, a co za tym idzie spadku jego liczebności. W 1532 roku Racibórz posiadał 288 domów, z których 229 należało do mieszczan, 12 do szlachty, 10 do duchowieństwa, a 37 było pustych. Wzrostowi liczby mieszkańców nie sprzyjały także pożary, które nękały miasto w latach 1546–1574. Na początku XVII wieku liczba ludności wynosiła ok. 3300 osób, a pod koniec pierwszej połowy XVIII wieku spadła do ok. 2700 osób. Pod koniec XVIII wieku Racibórz liczył 259 domów mieszczańskich.
W 1749 roku miasto zamieszkiwało 1577 mieszkańców. W 1772 roku miasto liczyło 2530 osób. Z 1787 roku pochodzą najwcześniejsze oficjalne dane, które mówią o 3272 mieszkańcach, w tym 3255 chrześcijan oraz 17 żydów. Wśród chrześcijan znajdowało się 30 przedstawicieli szlachty, w tym 12 mężczyzn. Z obowiązku służby wojskowej zostało zwolnionych 7, ponieważ byli zbyt niscy (mieli poniżej 5 stóp, to jest około 157 cm), 107 obcokrajowców, 43 niezdolnych do służby i 65 zwolnionych na podstawie przywilejów, a także 1824 kobiet. W 1790 roku liczba mieszkańców osiągnęła liczbę 3 596. Można znaleźć również dane z końca XVIII wieku, według których w 1791 roku miasto zamieszkiwały 3511 osoby, a w 1793 roku liczba ludności wynosiła 3629 mieszkańców. W 1795 roku liczba mieszkańców wyniosła 3081 osób.
Ludność Raciborza w XIX wieku.
W 1800 roku populacja Raciborza wynosiła 3457 mieszkańców. Warto tutaj zaznaczyć, że w tamtych czasach miasto zamykało się w obrębie murów miejskich. W 1840 roku liczba ludności sięgnęła 7022 mieszkańców, w tym 5154 katolików, 1155 ewangelików i 713 żydów. Liczba zawartych małżeństw wynosiła 880, mężczyzn było 3342 (47,6% populacji), a kobiet 3680 (52,4% populacji). W 1842 roku miasto liczyło 7102 osoby. W 1849 roku liczba mieszkańców wzrosła do 8499 osób. W 1852 roku było już 9384 mieszkańców. Następne dane można znaleźć z 1858 oraz 1861 roku, kiedy to miasto przekroczyło liczbę 10 000 mieszkańców. W 1858 roku Racibórz liczył 10 226 osób, a w 1861 roku już 11 794. Tak wielki wzrost liczby mieszkańców związany jest z włączeniem w 1860 roku do miasta wsi Nowe Zagrody, która liczyła 1455 osób. 3 grudnia 1867 roku w Raciborzu było 14 571 mieszkańców.
1 grudnia 1871 roku w ówczesnych Prusach został przeprowadzony spis powszechny, który objął również Racibórz. Według danych w nim zawartych w mieście znajdowały się 724 budynki mieszkalne, w których zamieszkiwało 2579 rodzin oraz 241 osób samotnych. Liczba ludności wynosiła 15 322, z czego mężczyzn było 7867 (51,3%), a kobiet – 7455 (48,7%). Jedynie 5777 (37,7%) osób urodziło się w Raciborzu. W mieście było wtedy 11 883 (77,6%) katolików, 2220 (14,5%) ewangelików, 10 innych chrześcijan oraz 1209 (7,9%) żydów. Wykształcenie mieszkańców było następujące: 2943 (19,2%) to dzieci poniżej 10 roku życia, 10 986 (71,7%) to osoby umiejące pisać i czytać, 250 (1,6%) to osoby, które nie podały swojego wykształcenia, natomiast analfabetami było 1143 (7,5%) osób. W Raciborzu mieszkało 13 niewidomych, 113 głuchoniemych oraz 24 "idiotów i wariatów", natomiast upośledzonych było 150 osób.
1 grudnia 1885 roku odbył się kolejny spis ludności. Według niego liczba ludności wynosiła 19 524 mieszkańców i w przeciągu 14 lat wzrosła o 27,4%. Mężczyzn było 9747 (49,9%), a kobiet – 9777 (50,1%). Miasto było zamieszkiwane przez 3075 (15,8%) ewangelików, 15 131 (77,5%) katolików, 1 innego chrześcijanina oraz 1317 (6,7%) żydów. W Raciborzu znajdowało się 818 budynków mieszkalnych, w których mieściło się 3786 gospodarstw domowych. 2 grudnia 1895 roku odbył się następny spis ludności. Według niego w mieście znajdowało się 21 680 ludzi, w tym 11 098 (51,2%) kobiet i 10 582 (48,8%) mężczyzn. Wśród mieszkańców było 3538 (16,4%) ewangelików, 17 113 (78,9%) katolików, 6 innych chrześcijan, 1021 (4,7%) żydów.
Ludność Raciborza w latach 1900–1945.
W 1900 roku miasto poszerzyło swoje granice o Bosacz, mający w 1895 roku 944 mieszkańców, a w 1902 roku również o Starą Wieś oraz Proszowiec mające kolejno 4105 oraz 807 mieszkańców. Racibórz liczył łącznie 30 398 mieszkańców. 1 kwietnia 1903 roku miasto stało się powiatem miejskim z 32 500 mieszkańcami na powierzchni 15,49 km².
1 grudnia 1905 roku przeprowadzono spis ludności. W mieście było 1404 domów mieszkalnych, a także 29 innych zamieszkałych budynków, chat, namiotów, wozów i innych. W tym czasie w Raciborzu było 6256 rodzin wieloosobowych oraz 721 gospodarstw jednoosobowych. Liczba ludności sięgnęła 32 690, gdzie było 15 996 mężczyzn (w tym 604 żołnierzy) i 16 694 kobiet. Pod względem wyznania wśród mieszkańców było 27 718 katolików, 4138 ewangelików, 9 innych chrześcijan, 823 żydów, a także 2 osoby innego wyznania. Podczas tego spisu zaprezentowano również dane o deklarowanym języku ojczystym i tak 21 195 osób zadeklarowało język niemiecki jako ojczysty, w tym było 16 297 katolików, 2090 ewangelików i 808 żydów. 9892 osoby zadeklarowały język polski jako ojczysty, w tym było 22 ewangelików. Inny język został zadeklarowany przez 513 osób, gdzie 438 mieszkańców mówiło po morawsku, w tym 13 ewangelików. 1077 mieszkańców za język ojczysty uznało dwa języki (język niemiecki i inny). 1 kwietnia 1910 roku do miasta włączono Płonię, która liczyła 5450 mieszkańców, a sam Racibórz liczył wtedy 38 424 mieszkańców. Przed wybuchem I wojny światowej miasto liczyło 38 600 mieszkańców.
20 marca 1921 roku przeprowadzono plebiscyt, w którym spośród 25 836 uprawnionych do głosowania udział wzięło 24 675 osób. 2227 (9%) głosowało za Polską, a 22 291 (90,4%) za Niemcami. W wyniku plebiscytu oraz powstań śląskich po polskiej stronie granicy znalazł się należący do miasta obszar o powierzchni 437 ha, w tym las miejski Widok, tereny wokół wieży Bismarcka oraz folwark w Brzeziu. Wszystkie te tereny wciąż były jednak własnością magistratu. W 1925 roku liczba mieszkańców osiągnęła liczbę 41 000. W 1927 roku Racibórz liczył 49 076 mieszkańców, a w 1933 roku 51 680 mieszkańców. Tak wielki wzrost liczby ludności wynika z włączenia 5 stycznia 1927 roku Ostroga, Studziennej, obszarów dworskich i Ocic do miasta. Racibórz zwiększył swoją powierzchnię o 1 787,4 hektary, które zamieszkiwały 8108 osoby, do ogólnej powierzchni 4286 ha.
W 17 maja 1939 roku liczba ludności wynosiła 49 724, czyli w przeciągu ostatnich 6 lat zmniejszyła się o 1656 osób.
Ludność Raciborza od 1945 roku.
W maju 1945 roku miasto zamieszkiwało około 3000 osób. Pod koniec roku było już ponad 23 000 mieszkańców, w tym 13 145 Polaków, 10 000 Niemców, 87 Czechów, 18 Żydów i 32 osoby innego pochodzenia. Przybyło także 4435 repatriantów ze wschodnich ziem polskich. Pod koniec 1946 roku liczba ta wyniosła 19 605 osób.
W grudniu 1950 roku liczba ludności wyniosła 26 447 mieszkańców. 45% przyrostu w latach 1950–1955, który wyniósł niecałe 4000 osób stanowiła ludność napływowa. W 1957 roku Racibórz liczył 29 830 mieszkańców, w tym 13 564 (45,5%) mężczyzn oraz 16 266 (54,5%) kobiet.
27 maja 1975 roku do miasta przyłączono Brzezie nad Odrą, które liczyło wówczas 2900 osób. Pod koniec 1975 roku Racibórz liczył 50 293 osób, w tym 23 934 mężczyzn oraz 26 359 kobiet. Na każdych 100 mężczyzn przypadało wówczas 110,1 kobiet. Gęstość zaludnienia wynosiła 671 osób na 1 km². 1 lutego 1977 roku włączono Ocice Górne, które liczyły 235 osób oraz Sudół liczący 110 mieszkańców, a także Markowice i Miedonię. 31 grudnia 1980 roku miasto liczyło 55 532 mieszkańców, w tym 26 803 mężczyzn oraz 28 739 kobiet. Na każdych 100 mężczyzn przypadało 107,2 kobiet, a gęstość zaludnienia wynosiła 741 osób/km².
W 1984 roku Racibórz liczył 59 819 mieszkańców, w tym 28 965 mężczyzn oraz 30 854 kobiet. Na każdych 100 mężczyzn przypadało 106,5 kobiet, a gęstość zaludnienia wynosiła 798 osób/km².
W 1991 roku miasto osiągnęło jak najwyższą jak dotąd liczbę mieszkańców, która wynosiła wtedy 65 300. 31 grudnia 1993 roku miasto liczyło 64 875 mieszkańców, w tym 31 189 mężczyzn oraz 33 686 kobiet. Na każdych 100 mężczyzn przypadało 108 kobiet. W Raciborzu było 6372 (9,8%) dzieci w wieku do 6 lat, 13 310 (20,5%) młodzieży w wieku od 7 do 17 lat, 1927 (3%) młodzieży w wieku 18–19 lat, 29 322 (45,2%) osób w wieku produkcyjnym, od 20 do 49 lat, 9362 (14,4%) osób w wieku 50–64 lat oraz 4578 (7%) osób w wieku emerytalnym. Gęstość zaludnienia wynosiła 865 osób/km².
W 2002 roku miasto liczyło 60 162 mieszkańców, w 2003 roku – 59 466 mieszkańców, a w 2004 roku – 58 817 mieszkańców. Dane z 2006 roku mówią o 57 987 mieszkańcach, a na koniec 2008 roku Racibórz liczył 56 727 mieszkańców. Według danych z 31 grudnia 2009 roku liczba ludności wynosiła 56 484, co daje miastu 81. miejsce pod względem liczby ludności miast w Polsce. 31 grudnia 2010 r. liczba ludności wynosiła 56 397.
W świetle prognozy demograficznej przeprowadzonej przez Główny Urząd Statystyczny liczba mieszkańców w najbliższych latach będzie maleć, po 2015 roku spadnie poniżej 50 000, a w 2030 roku wyniesie 41 115.
Powierzchnia miasta.
Szacuje się, że w XIV wieku miasto rozlokowane w zakolu Odry zajmowało powierzchnię ok. 19 hektarów.
Pierwsze rozszerzenie miasta o okoliczną wieś miało miejsce w 1860 roku Wtedy to zostały włączone do niego Nowe Zagrody. W 1885 roku powierzchnia Raciborza wynosiła 5,95 km², a w 1895 roku – 5,932 km².
W 1900 roku do miasta włączono kolejną wieś – Bosacz. W 1902 roku wsie Stara Wieś i Proszowiec znalazły się w granicach Raciborza. 1 kwietnia 1903 roku miasto o powierzchni 15,43 km² stało się powiatem grodzkim. 1 kwietnia 1910 roku włączono do niego wieś i obszar dworski Płonia, a powierzchnia wyniosła wtedy 22,24 km².
20 marca 1921 roku w wyniku przeprowadzonego plebiscytu miasto utraciło 4,37 km² swojej powierzchni i obejmowało 17,87 km². 5 stycznia 1927 roku do włączono do niego wsie Ostróg i Studzienną, a także obwody dworskie Racibórz-Zamek, Ocice-Zamek, Studzienna, Stara Wieś i Proszowiec o łącznej powierzchni 14,99 km². Powierzchnia Raciborza wyniosła wtedy 32,86 km².
W 1975 roku do miasta włączono wieś Brzezie. 1 lipca 1975 roku w wyniku reformy administracyjnej Racibórz został pozbawiony praw miasta wyłączonego z powiatu. 1 lutego 1977 roku zostają włączone do niego wsie Markowice, Miedonia, Ocice Górne i Sudół. W 1980 roku powierzchnia wynosiła 74,96 km².
W 1995 roku miasto miało powierzchnię 74,96 km². 1 lipca 1999 roku Racibórz nie skorzystał z możliwości stania się powiatem grodzkim i wchodzi w skład powiatu raciborskiego. W 2006 roku powierzchnia wzrosła do 75,01 km². Zmiana powierzchni wynikała prawdopodobnie z modernizacji ewidencji gruntów.

</doc>
<doc id="1023328" url="https://pl.wikipedia.org/wiki?curid=1023328" title="Sakramenty (Społeczność Chrystusa)">
Sakramenty (Społeczność Chrystusa)

Sakramenty (inaczej Ustanowienia) postrzegane są w Społeczności Chrystusa jako służby niezbędne dla rozwoju duchowego zarówno jednostki, jak i wspólnoty w jej misji, tożsamości i orędziu, stanowiąc wspólny fundament praktyk religijnych Kościoła na całym świecie. Wyrażają one obecność Boga w życiu członków Kościoła i kapłaństwa, stanowiąc metaforyczne akty służące budowaniu i odnawianiu duchowej relacji z Bogiem. Przystępowanie do sakramentów postrzegane jest jako zawieranie z Bogiem przymierzy w odpowiedzi na jego wezwanie i łaskę. Społeczność Chrystusa praktykuje osiem sakramentów: chrzest, konfirmację, wieczerzę Pańską, zaślubiny, namaszczenie chorych, ordynację, błogosławienie dzieci i błogosławieństwo ewangelisty. Społeczność Chrystusa nie traktuje spowiedzi jako sakramentu, uznając ją jako osobistą modlitwę pokutną do Boga.
Chrzest.
W Społeczności Chrystusa, chrzest jest przymierzem inicjującym, zawieranym między poszczególną osobą a Bogiem, wyrazem wiary i zaufania do Boga. Po zawarciu chrztu osoba staje się członkiem wspólnoty. Chrzest oznacza także zobowiązanie wobec powszechnego chrześcijaństwa, uznanie i docenianie wkładu innych chrześcijan. Do zawarcia chrztu w Społeczności Chrystusa wymagany jest od katechumena „wiek odpowiedzialny” (co najmniej osiem lat). Określenie „wiek odpowiedzialny” sugeruje, że osoba w takim wieku zdolna jest do odpowiedzialności za swoje decyzje, środki, którymi dysponuje oraz całe życie. Zgodnie z tradycją Społeczności Chrystusa chrztu dokonuje się poprzez całkowite zanurzenie w wodzie. Wynurzenie z wody symbolizuje zmartwychwstanie do nowego życia. Sakramentu chrztu mogą udzielać zarówno członkowie kapłaństwa Aarona, jak i Melchisedeka.
Konfirmacja.
Konfirmacja, określana również jako chrzest Duchem Świętym, następuje po chrzcie wodnym i oznacza przyjęcie osoby do Kościoła. Jedynym warunkiem udzielenia konfirmacji danej osobie jest wcześniejsze przyjęcie przez nią chrztu w Społeczności Chrystusa. Najczęściej dokonuje się jej kilka dni lub tygodni po chrzcie, czasami jednak udzielana jest bezpośrednio po chrzcie, podczas tego samego nabożeństwa. Konfirmacji udziela się poprzez nałożenie rąk. Zazwyczaj konfirmant siada na krzesło i dwóch członków kapłaństwa Melchisedeka nakłada swoje ręce na głowę konfirmanta, po czym jeden z nich zmawia modlitwę konfirmacyjną. Nie ma żadnych reguł co do jej treści.
Błogosławienie dzieci.
Błogosławienie dzieci sankcjonuje pojawienie się nowego życia w społeczności zborowej. Sakrament ten opiera się na sprawozdaniach ewangelii o Jezusie, który przyjmował i błogosławił dzieci; symbolizuje i dowodzi Bożej miłości i troski o najmłodszych. Udzielany jest do ósmego roku życia. Zazwyczaj dzieci członków Kościoła są błogosławione podczas pierwszych sześciu miesięcy po urodzeniu, chociaż błogosławi się także starsze dzieci oraz dzieci osób zaprzyjaźnionych z Kościołem. Sakramentu tego mogą udzielać jedynie członkowie kapłaństwa Melchisedeka.
Wieczerza Pańska.
Wieczerza Pańska jest obchodzona regularnie w każdą pierwszą niedzielę miesiąca, a także przy specjalnych okazjach. Tradycyjnie używa się niesfermentowanego soku z winogron oraz pełnoziarnistego chleba, choć można używać również innych emblematów do celebracji sakramentu w zależności od regionu, kultury, potrzeb i możliwości. Sakrament wieczerzy Pańskiej może być sprawowany zarówno przez członków kapłaństwa Aarona, jak i Melchisedeka. Społeczność Chrystusa nie uznaje rzeczywistej obecności ciała i krwi Chrystusa w emblematach sakramentalnych.
Zaślubiny.
Społeczność Chrystusa uważa, że ślub powinien odbywać się zgodnie z prawem danego kraju, co czyni go wyjątkowym spośród innych sakramentów Kościoła. Śluby wewnątrzkościelne są zawierane podczas publicznych zgromadzeń, co zazwyczaj ma miejsce w ramach nabożeństwa. Są one udzielane zarówno przez członków kapłaństwa Aarona, jak i Melchisedeka. Kościół uznaje za ważne także małżeństwa usankcjonowane przez urzędników państwowych czy duchownych innych wyznań.
Namaszczenie chorych.
Sakrament namaszczenia chorych jest dostępny zarówno dla członków, jak i osób niezwiązanych z Kościołem. Każdemu, kto jest w złym stanie zdrowia, czy to fizycznym, czy psychicznym, lub cierpi w jakikolwiek inny sposób, może być udzielone namaszczenie. Celem tego sakramentu jest zapewnienie potrzebującego o Bożej trosce i opiece oraz o zainteresowaniu Kościoła tą osobą. Namaszczenie odbywa się zazwyczaj tylko w obecności dokonującego namaszczenia członka kapłaństwa. Sakramentu udziela się albo w oddzielonym pomieszczeniu Kościoła, albo w domu chorego, bądź też w szpitalu. Sporadycznie można udzielać namaszczenia w obecności osób trzecich lub jako część nabożeństwa. Sakrament ten jest sprawowany wyłącznie przez członków kapłaństwa Melchisedeka.
Ordynacja.
Ordynacja jest obrzędem przez który nadaje się władzę i odpowiedzialność kapłańską. Udziela ona kompetencji do sprawowania pewnych obowiązków. Władza ta jest nadawana poszczególnym osobom przez Boga i Kościół.
Błogosławieństwo ewangelisty.
Błogosławieństwo ewangelisty (dawniej: patriarchalne) służy jako sposobność dla Boga do utwierdzenia i wsparcia osób w ich życiowych przedsięwzięciach. Doświadcza się go poprzez nałożenie rąk i modlitwę skupiającą się na Bożej twórczej miłości w życiu danej osoby, rodziny czy zboru. Błogosławieństwo jest doświadczeniem, które pomaga poznać siebie, swoje wartości i zdolności, jak również cel i sens życia. Sakrament może być udzielony konkretnej osobie, rodzinie lub całemu zborowi. Nie istnieją żadne ograniczenia związane z wiekiem, rasą, płcią, wyznaniem czy stanem społecznym, które by uniemożliwiały przyjęcie tego sakramentu. O błogosławieństwo ewangelisty można prosić wiele razy, w różnych momentach życia. Sakrament ten jest sprawowany wyłącznie przez członków porządku ewangelistów.

</doc>
<doc id="1023330" url="https://pl.wikipedia.org/wiki?curid=1023330" title="Wesoła (gmina Rychtal)">
Wesoła (gmina Rychtal)

Wesoła – osada leśna w Polsce położona w województwie wielkopolskim, w powiecie kępińskim, w gminie Rychtal. Miejscowość wchodzi w skład sołectwa Zgorzelec.
W latach 1975–1998 miejscowość administracyjnie należała do województwa kaliskiego.
Zobacz też: Wesoła

</doc>
<doc id="1023331" url="https://pl.wikipedia.org/wiki?curid=1023331" title="NASB">
NASB



</doc>
<doc id="1023332" url="https://pl.wikipedia.org/wiki?curid=1023332" title="Familia H.P.">
Familia H.P.

Familia H.P. – polski zespół hip-hopowy, działający od 1999 roku. Znany również pod nazwą Familia Hocoos Pocoos.
Początki grupy sięgają 1994 roku. Wówczas Oxy (MC) i DJ Joe (Jouleen) z łódzkiego osiedla Dąbrowa, wraz z Jędrzejem (MC) i Shopciem, producentem z osiedla Zarzew założyli zespół ponad nazwą Y.A.S.. Następnie miejsce Jędrzeja zajął Capsel. Później w składzie pojawiali się jeszcze m.in. Adit i Aisha. W styczniu 1999 roku do zespołu dołączył MC z Pabianic, Thomass, a odszedł Shopciu, wtedy także formacja przyjęła nazwę Familia H.P.. Produkcją częściowo zajął się Oxy. Z grupą współpracował także Raadradd. W 2000 roku ukazał się debiutancki album Familii H.P., "Sprawdź sytuację", wydany nakładem wytwórni Gigant Records oraz Koch International. Zespół jest także jedną z grup projektu Eudezet Allstars, zrzeszającego artystów hip-hopowych z Łodzi, z którym to projektem wystąpił m.in. na winylowym EP "Junoumi Records vol.I". W listopadzie 2002 roku, ukazał się kolejny album łódzkiej formacji – "Miejskie wibracje" wydany przez Blend Records. W 2003 roku Eudezet Allstars wydaje mixtape "Eudezet Allstars vol.1", na którym to występuje także Familia. W 2007 roku grupa wydała swój trzeci album, "Soundsystem", na którym gościnnie wystąpił amerykański raper Afu-Ra.

</doc>
<doc id="1023333" url="https://pl.wikipedia.org/wiki?curid=1023333" title="Greenham Common">
Greenham Common



</doc>
<doc id="1023335" url="https://pl.wikipedia.org/wiki?curid=1023335" title="Cimicifuga racemosa">
Cimicifuga racemosa



</doc>
<doc id="1023339" url="https://pl.wikipedia.org/wiki?curid=1023339" title="Alex Mumbrú">
Alex Mumbrú

Álex Mumbrú Murcia (ur. 12 czerwca 1979 w Barcelonie) – hiszpański koszykarz, występujący na pozycji niskiego skrzydłowego, mistrz świata (2006), Europy (2009), srebrny medalista olimpijski z Pekinu. Po zakończeniu kariery zawodniczej, trener koszykarski, aktualnie trener RETAbet Bilbao Basket.
W seniorskiej koszykówce debiutował w Joventucie Badalona pod koniec lat 90. W klubie tym grał w latach 1997-2002 oraz 2004-2006 (zwycięstwo w FIBA EuroCup w 2006). Sezony 2002-2004 spędził w Realu, a od 2006 ponownie jest koszykarzem madryckiego klubu. Z "Królewskimi" w 2007 zdobył tytuł mistrza Hiszpanii oraz triumfował w Pucharze ULEB.
Mierzący 202 cm wzrostu koszykarz jest członkiem hiszpańskiej drużyny narodowej. Zdobył z nią złoty medal 2006, srebro ME 2007, IO 08 oraz ME 2009 w Polsce.

</doc>
<doc id="1023341" url="https://pl.wikipedia.org/wiki?curid=1023341" title="Alex Mumbru">
Alex Mumbru



</doc>
<doc id="1023343" url="https://pl.wikipedia.org/wiki?curid=1023343" title="Isla de Mar">
Isla de Mar



</doc>
<doc id="1023344" url="https://pl.wikipedia.org/wiki?curid=1023344" title="Isla de Tierra">
Isla de Tierra



</doc>
<doc id="1023345" url="https://pl.wikipedia.org/wiki?curid=1023345" title="Don’t Lose My Number">
Don’t Lose My Number

Don’t Lose My Number – singel z trzeciej solowej płyty Phila Collinsa – No Jacket Required. Piosenka jest adresowana do kobiety imieniem Billie, którą śpiewający chciałby odnaleźć (i ma nadzieje, że Billie nie zgubiła jego numeru telefonu). Utwór dotarł na 4. miejsce amerykańskiej listy przebojów, w Wielkiej Brytanii nie został wydany.

</doc>
<doc id="1023346" url="https://pl.wikipedia.org/wiki?curid=1023346" title="Linda Evans">
Linda Evans

Linda Evans, właśc. Linda Evanstad, (ur. 18 listopada 1942 w Hartford) – amerykańska aktorka. Odtwórczyni roli Krystle Carrington w operze mydlanej ABC "Dynastia" (1981–1989).
W 1987 otrzymała własną gwiazdę w Alei Gwiazd w Los Angeles znajdującą się przy 6834 Hollywood Boulevard.
Życiorys.
Wczesne lata.
Urodziła się w Hartford w Connecticut jako jedyne dziecko profesjonalnych tancerzy Alby i Arlene Evanstadów. Jej rodzina ze strony ojca miała pochodzenie norweskie, a ze strony matki – angielskie, niemieckie, polskie, irlandzkie, szkockie i walijskie. Kiedy miała sześć miesięcy rodzina przeprowadziła się do Północnego Hollywood, gdzie ukończyła szkołę średnią Hollywood High School ze Stefanie Powers. Jej szkolny kolega zachęcił ją do wzięcia udziału w castingu do reklamy Canada Dry TV, który wygrała. Po dwóch kolejnych spotach reklamowych rozpoczęła karierę aktorską.
Kariera.
Już jako osiemnastolatka pojawiła się w sitcomie NBC "Ojciec kawaler" ("Bachelor Father", 1960) z udziałem Johna Forsythe’a. Później znalazła się w obsadzie sitcomu ABC "Przygody Ozziego i Harriet" ("The Adventures of Ozzie &amp; Harriet", 1961–1962), serialu ABC "Nietykalni" ("The Untouchables", 1962), zanim zadebiutowała na kinowym ekranie w dramacie "Odcienie honoru" ("Twilight of Honor", 1963) u boku Richarda Chamberlaina. Podpisała kontrakt z MGM, lecz wystąpiła w produkcji Disneya "Ci Callowayowie" ("Those Calloways", 1965) i komedii muzycznej "Plaża okryta bingo" ("Beach Blanket Bingo", 1965), w której zaśpiewała dwie piosenki – „He’s My New Love” i „He’s My Fly Boy”.
Powróciła przed kamery telewizyjne w roli Audra Barkley, córki Victorii (Barbara Stanwyck) i młodszej siostry Heatha (Lee Majors) w seryjnym westernie ABC "Wielka dolina" ("The Big Valley", 1965–1969). Wystąpiła w dramacie swojego ówczesnego męża Johna Dereka "Wyznania Toma Harrisa" ("Childish Things", 1969), jej zdjęcia pojawiły się dwukrotnie w 1971 i 1982 w magazynie „Playboy”. Dwukrotnie zagrała u boku Lee Marvina – w dreszczowcu "Człowiek klanu" ("The Klansman", 1974) i dramacie sensacyjnym "Ekspres pod lawiną" ("Avalanche Express", 1979). Zdobyła uznanie krytyków w westernie "Tom Horn" (1980) ze Steve’em McQueenem, gdzie zrezygnowała z makijażu. W serialu CBS "Łowca" ("Hunter", 1977) pojawiła się jako agentka CIA Marty Shaw.
Aktorską satysfakcję przyniosła jej rola Krystle Carrington, żony potężnego magnata naftowego w operze mydlanej ABC "Dynastia" (1981–1989) i sequelu Aaron Spelling Productions "" ("Dynasty: The Reunion", 1991). Za tę postać została uhonorowana nagrodą Złotego Globu w 1982 i People’s Choice Award w 1985 oraz zdobyła nominację do nagrody Emmy w 1983. W którymś z odcinków z 1985 roku romansowała z Rockiem Hudsonem i scena ich pocałunku stała się później, po śmierci aktora z powodu AIDS, tematem niewybrednych sensacji.
Stworzyła błyskotliwą sylwetkę powściągliwej damy w telewizyjnym westernie CBS "Hazardzista: Przygoda trwa" ("Kenny Rogers as The Gambler: The Adventure Continues", 1983) i jego sequelu NBC "Hazardzista powraca" ("The Gambler Returns: The Luck of the Draw", 1991) z Kennym Rogersem. W miniserialu ABC "Północ-Południe" ("North and South, Book II", 1986) pojawiła się jako zawodowa aktorka. W dwuczęściowym tele dramacie CBS "Ostatnia granica/Miłość na Antypodach" ("The Last Frontier", 1986) wystąpiła w głównej roli Amerykanki, która z dwojgiem dzieci ląduje w Australii.
Od 12 września 2006 do 6 maja 2007 grała rolę Leatrice Monsee w komedii broadwayowskiej "Legendy!" ("Legends!") z Joan Collins.
Życie prywatne.
Była dwukrotnie mężatką; z reżyserem filmowym Johnem Derekiem (1968–1974) oraz zajmującym się sprzedażą nieruchomości Stanem Hermanem (1976-81). Była także w nieformalnym związku z projektantem mody Olegiem Cassini, Jonem Petersem, Lee Majorsem (1963–1964), producentem telewizyjnym Patrickiem Curtisem (1960–1962), włoskim restauratorem George Santo Petro (1983) i greckim muzykiem Yannim (1989–1998).
W maju 2014 Evans została aresztowana za jazdę pod wpływem alkoholu.

</doc>
<doc id="1023347" url="https://pl.wikipedia.org/wiki?curid=1023347" title="Klęska głodu w Sahelu">
Klęska głodu w Sahelu



</doc>
<doc id="1023348" url="https://pl.wikipedia.org/wiki?curid=1023348" title="Dušan Jurkovič">
Dušan Jurkovič

Dušan Samo Jurkovič (ur. 23 sierpnia 1868 w Turej Lúce, zm. 21 grudnia 1947 w Brezovej pod Bradlom) – słowacki architekt.
Życiorys.
Urodził się 23 sierpnia 1868 r. w rodzinie ewangelickiego proboszcza, jako piąte dziecko z sześciorga, na pograniczu Słowacji i Moraw w miejscowości Turá Lúka pod Myjavą, powiat Senica, zmarł 21 grudnia 1947 r. w Brezovej pod Bradlom.
Pochodził z patriotycznej słowackiej rodziny – był prawnukiem działacza patriotycznego Samuela Jurkoviča (1796–1873), a jego stryjem był działacz narodowy i polityk Jozef Miloslav Hurban (1817–1888).
Postanowieniem Prezydenta Republiki Słowackiej z dnia 1 stycznia 2007, został pośmiertnie odznaczony Krzyżem Pribiny I Klasy.
Dzieciństwo. Szkoła.
Do dziesiątego roku życia mieszkał w domu rodzinnym, potem uczęszczał do szkoły w węgierskim miasteczku Šamorín. Następnie zapisał się do niższego gimnazjum w mieście Sopron. Studiował w Wiedniu architekturę – był absolwentem wiedeńskiej Kunstgewerbeschule.
Sylwetka.
Był budowniczym, działaczem kulturalnym i społecznym. Interesował się sztuką ludową i prowadził samodzielne badania etnograficzne. Podczas krótkiej praktyki w pracowni architektonicznej w Martinie zafascynowało go mistrzostwo miejscowych góralskich cieśli, wykonujących drewniane elementy konstrukcji budowlanych. Kolejne sześć lat przepracował w pracowni architekta Michala Urbanka w morawskim Vsetínie. Dzięki jego poparciu zaprojektował budowle na Wystawę Krajoznawczą we Vsetínie oraz zorganizował chałupę wałaską (czes. "Valašská chalupa") na wielką ogólnokrajową Wystawę Krajoznawczą w Pradze w 1895 r., stając się pionierem muzealnictwa skansenowego.
Żywe zainteresowania folklorystyczne odcisnęły wyraźne piętno na twórczości Jurkoviča, obfitującej w przetworzone motywy ludowe. Wysoka ocena jego dokonań w Pradze przyniosła mu zamówienie na projekty zespołu schronisk turystycznych na grzbiecie Pustevny pod Radgoszczem w Beskidzie Śląsko-Morawskim. Zbudowane w latach 1897-1899 obiekty ("Libušín" i "Maměnka") do dziś wyróżniają się oryginalną architekturą i pieczołowicie zachowanym wystrojem wnętrz. Jedną z kolejnych jego realizacji była Droga Krzyżowa na górze Hostyn koło Ołomuńca (1903), której stacje przypominały góralskie kapliczki. Z innych jego prac warto wymienić budowlę Instytutu Pomologicznego w miejscowości Bohunice (1900-1901), dom regionalny w Skalicy (1905), willę "U Rezku", przypominającą styl zakopiański, oraz stację kolei linowej w Tatrzańskiej Łomnicy (1935-1937). Interesującym przykładem twórczości Jurkoviča jest jego własna willa wzniesiona w Brnie Žabovřeskach (1905-1906), która jest wyjątkowym przykładem syntezy twórczości ludowej z aktualnymi trendami wiedeńskiej moderny i wzorami brytyjskimi. Wiedeński geometryzm widoczny jest również na plakacie z "Wystawy architektury i przemysłu artystycznego", jaką Jurkovič zorganizował w swej willi z okazji jej ukończenia.
Działalność w Oddziale Grobów Wojennych C. i K. Komendantury Wojskowej w Krakowie.
Bardzo ciekawy epizod wiąże Dušana Jurkoviča z Polską i Beskidem Niskim podczas I wojny światowej. Zgłosił się do armii austro-węgierskiej jako jednoroczny ochotnik. W latach 1916-1918 na terenie Beskidu Niskiego został pracownikiem Oddziału Grobów Wojennych C. i K. Komendantury Wojskowej w Krakowie przy dowództwie okręgu wojskowego "Galicja Zachodnia" w Krakowie. Mianowano go kierownikiem, projektantem i nadzorcą budowy cmentarzy wojennych w Okręgu Żmigrodzkim (jednym z dziesięciu w Galicji Zachodniej) z siedzibą w Nowym Żmigrodzie, w którym powstało 31 cmentarzy wojennych. Stał się najpopularniejszą i niekonwencjonalną postacią w środowisku artystycznym skupionym w Oddziale Grobownictwa Wojennego. Zachwyt i podziw budziły, powszechnie uznane za najbardziej udane kompozycyjnie i krajoznawczo, jego rozwiązania projektowe cmentarzy wojennych w całej Galicji Zachodniej.
Jurkovič osobiście zaprojektował ok. 35 cmentarzy wojennych. Obok założeń kompozycyjnych i przestrzennych cmentarzy, z upodobaniem projektował również elementy składowe cmentarzy i szczegóły ich wystroju. Zaprojektował m.in. kilkanaście wersji drewnianych krzyży nagrobnych i duże krzyże pomnikowe, pojedyncze oraz w zbiorowe. Jego projekty krzyży były wykorzystane również w innych okręgach cmentarnych krakowskiego Wydziału Grobownictwa Wojennego. Projektował głównie w drewnie, opierając się na rozwiązaniach technicznych stosowanych od wieków przez karpackich cieśli. Zdarzały się również projekty krzyży kamiennych oraz żeliwnych z palmetową dekoracją (można spotkać je na dwóch cmentarzach: w Nowym Żmigrodzie (Cmentarz Wojenny nr 8) i na (Cmentarzu Wojennym nr 11 w Woli Cieklińskiej). Jego pięknym dziełem była drewniana, unikatowa gontyna, królująca nad Cmentarzem Wojennym nr 123 z I Wojny Światowej w miejscowości Łużna, położonej w powiecie gorlickim.
Dorobek.
Twórczość Jurkoviča jest oryginalna i nieporównywalna do dzieł innych projektantów zachodniogalicyjskich cmentarzy wojennych. Głównym czynnikiem odróżniającym Jurkoviča były: inspiracja budownictwem regionalnym oraz fantastyczne wyczucie nastroju beskidzkiego krajobrazu.
Poza zachodniogalicyjskimi cmentarzami wojennymi, do najbardziej znanych projektów Jurkoviča należą (obok wspomnianych wyżej):
Do ostatnich lat życia pozostał twórczy i czynny zawodowo. W celu popierania i umocnienia dorobku kultury i sztuki słowackiej, z grupą zapaleńców utworzył 21 czerwca 1921 r. tzw. Artystyczną Biesiadę Słowacką w Bratysławie. Tę ciekawą grupę artystyczną powołano w celu popierania i umocnienia dorobku kultury i sztuki słowackiej.
Po II wojnie światowej zaprojektował monumentalny pomnik-mauzoleum Słowackiego Powstania Narodowego (SNP) w Kremniczce koło Bańskiej Bystrzycy wybudowany w 1949 r. w stylu przypominającym kamienne cmentarze Dušana Jurkoviča.
Uwagi o źródłach.
Artykuł przygotowano na podstawie wielu źródeł. Większość z nich podana jest w dziale "Literatura". Podstawowe informacje biograficzne pochodzą z pozycji: Duda Oktawian. Cmentarze I wojny światowej w Galicji Zachodniej 1914-1918. Warszawa: Ośrodek Ochrony Zabytkowego Krajobrazu 1995. ; s. 53 oraz ze strony internetowej http://www.jurkovic.cz .

</doc>
<doc id="1023362" url="https://pl.wikipedia.org/wiki?curid=1023362" title="Edward J. Ruppelt">
Edward J. Ruppelt

Edward J. Ruppelt (ur. 17 lipca 1923 w Iowa, USA, zm. wrzesień 1960) – oficer wojska amerykańskiego, szef Projektu Uraza oraz Projektu Niebieskiej Księgi. Zmarł nagle na atak serca w wieku 37 lat.
Kariera.
Brał aktywny udział w II wojnie światowej jako załogant bombowca. Jako jeden z pierwszych żołnierzy został przeszkolony w obsłudze radaru. Został odznaczony wieloma medalami. Po wojnie przeszedł do rezerwy, gdzie skończył studia w 1951 na kierunku inżynierii lotniczej. Ponownie powołany w czasie wojny z Koreą Północną. Przeniesiony do dowództwa bazy lotnictwa we Wright-Patterson. Potem był szefem wymienionych powyżej projektów, a po rozwiązaniu ostatniego zaczął pracę dla Northrop Aircraft Company jako inżynier.
Działalność dot. UFO.
Podczas jego szefowania w programach dot. badania UFO przebadał ponad 4500 przypadków oznaczonych jako niewyjaśnione.
Pozwolono mu wydać jego książkę dotyczącą UFO, która ukazała się w 1956 roku (najpierw w Londynie, a dopiero w 1960 w USA), jednak stosownie ją ocenzurowano. Jest to pierwsza książka napisana przez człowieka bezpośrednio związanego z rządowymi, czy wojskowymi programami badania zjawiska UFO.

</doc>
<doc id="1023371" url="https://pl.wikipedia.org/wiki?curid=1023371" title="Zahir Szach">
Zahir Szach



</doc>
<doc id="1023372" url="https://pl.wikipedia.org/wiki?curid=1023372" title="Lanxi Daolong">
Lanxi Daolong

Lanxi Daolong (chiń. 蘭溪道隆, pinyin "Lánxī/qī Dàolóng" także jako "Lanqi Daolong"; kor. 란계도륭 "Langye Toryung"; jap. "Rankei Dōryu", także "Dōryu Daikaku"; wiet. "Lan Khê Ðạo Long"; ur. 1213, zm. 24 lipca 1278) – chiński mistrz chan ze szkoły linji, propagator zenu w Kamakurze.
Życiorys.
Urodził się w Lanxi, Fujian (obecny Mianyang) w prowincji Syczuan. W 1226 r. wieku 13 lat został nowicjuszem w klasztorze Daci (chiń. 大慈寺) w Chengdu. Później rozpoczął wędrówkę po klasztorach chan, odwiedzając różnych mistrzów chan (m.in. Wuzhuna Shifana) w klasztorze Wanshou (chiń. 万寿寺) w prowincji Zhejiang oraz m.in. Chijue Daochonga i Beijiana Jujiana. Nie został jednak stałym uczniem żadnego z nich.
Udał się podróż przez takie prowincje jak Hunan, Hubei i Jiangxi. W końcu w Yangshan (w Wuxi w Jiangsu) natrafił na odpowiedniego nauczyciela i został uczniem mistrza Wuminga Huixina w klasztorze Cuiwei. Praktykował u niego gong’any.
Około 34 roku życia osiągnął oświecenie i zaproszony przez japońskich mnichów popłynął w 1246 r. do Japonii. Najpierw udał się do Hakaty na wyspie Kiusiu, a po roku – do Kioto. Jednak jeszcze w 1247 r. został zaproszony do Kamakury przez regenta, którym był siogun Hōjō Tokiyori, ówczesny wojskowy (zobacz: bakufu) władca Japonii i gorący zwolennik zen.
Tokiyori najpierw wybudował mistrzowi Jōraku-ji, a później Kenchō-ji (1253 r.) – wielki klasztor, którego został pierwszym opatem. Był także aktywnym nauczycielem w Kennin-ji w Kioto, gdzie nauczał cesarza Go-Saga (po abdykacji).
Lanxi był niezwykle poważany przez Japończyków i nawet taki fanatyczny wróg innych buddyjskich tradycji jak Nichiren mówił "W Kamakurze ludzie wszelkiego autoramentu czczą go jak prawdziwego Buddę".
Nigdy nie nauczył się dobrze mówić po japońsku, ale to nie przeszkadzało mu w nauczaniu.
Jego najbardziej znanymi uczniami zostali Gio i Chōkei. Chokei został później czwartym z kolei nauczycielem w Engaku-ji.
Lanxi zmarł 24 lipca 1278 r. w klasztorze Kenchō i otrzymał pośmiertnie honorowy tytuł Daikaku Zenji.
Jego dziełem jest krótka praca o zen zwana "Zuochanlun" (坐禅論; chin. [Traktat] O medytacji), która natychmiast została przetłumaczona na język japoński jako "Zazenron", oraz "Daikaku Zenji goroku" (大覺禅師語録).
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1023373" url="https://pl.wikipedia.org/wiki?curid=1023373" title="Hrabstwo Chaffee">
Hrabstwo Chaffee

Hrabstwo Chaffee (ang. "Chaffee County") – hrabstwo w stanie Kolorado w Stanach Zjednoczonych. Hrabstwo zajmuje powierzchnię 2 628,86 km². Według szacunków United States Census Bureau w roku 2006 liczyło 16 918 mieszkańców. Siedzibą administracyjną hrabstwa jest Salida.

</doc>
<doc id="1023374" url="https://pl.wikipedia.org/wiki?curid=1023374" title="Božidar Đelić">
Božidar Đelić

Bożidar Đelić, cyr. Божидар Ђелић (ur. 1 kwietnia 1965 w Belgradzie) – serbski ekonomista i polityk, były wicepremier, minister finansów i minister nauki.
Życiorys.
Božidar Đelić ukończył Szkołę Wyższych Nauk Handlowych w Paryżu (HEC Paris) oraz Instytut Nauk Politycznych w Paryżu (1987). W 1991 zdobył magisterium z ekonomii i administracji w Harvard Business School w Stanach Zjednoczonych. Po studiach pracował w renomowanych agencjach doradztwa ekonomicznego. Na początku lat 90. doradzał rządom kilku państw (Polski, Rosji i Rumunii) w sprawach prywatyzacji. Od 1993 do 2000 był wspólnikiem w firmie McKinsey&amp;Company w Paryżu i Kalifornii.
Od stycznia 2001 do marca 2003 sprawował funkcję ministra finansów w rządzie Zorana Đinđicia, następnie (po zamordowaniu premiera) do marca 2004 w gabinecie Zorana Živkovicia. W 2004 uzyskał na Światowym Forum Ekonomicznym w Davos nominację do nagrody Global Young Leader w uznaniu za swoje osiągnięcia. W latach 2005–2007 był dyrektorem ds. Europy Środkowej w grupie bankowej Crédit Agricole. W maju 2007 został wicepremierem ds. integracji europejskiej w drugim rządzie Vojislava Koštunicy. W imieniu Serbii 29 kwietnia 2008 podpisał porozumienie o stabilizacji i stowarzyszeniu Serbii z UE.
W wyniku przedterminowych wyborów parlamentarnych w 2008 rząd Vojislava Koštunicy podał się do dymisji. W lipcu 2008 w nowym rządzie Mirka Cvetkovicia Božidar Đelić objął funkcję wicepremiera ds. integracji europejskiej oraz ministra nauki i rozwoju technologicznego. Ze stanowiska ministra odszedł w marcu 2011, a z urzędu wicepremiera w grudniu tego samego roku.
Božidar Đelić był wieloletnim działaczem i członkiem władz Partii Demokratycznej. Trzykrotnie (2007, 2008, 2012) uzyskiwał mandat posła do Skupsztiny. W 2014 został dyrektorem zarządzającym banku inwestycyjnego Lazard, rezygnując ze wszystkich funkcji politycznych.

</doc>
<doc id="1023377" url="https://pl.wikipedia.org/wiki?curid=1023377" title="Li (noumen)">
Li (noumen)

Li (理) – zasada, noumen, absolut, takość (skt tathatā) (kor. li; jap. ri; wiet. li) – jeden z podstawowych terminów chińskiej buddyjskiej szkoły huayan, czyli szkoły Awatamsaki, powstałej pod wpływem Sutry Awatamsaki. 
W starożytnych tekstach chińskich znak (理) czytany jako "li", oznaczał żyłkowanie w wypolerowanym marmurze, a przenośnie – podstawowe zasady. Dlatego "li" odnoszono zawsze do rozumu, a ściślej do niebiańskiego rozumu. W takim właśnie znaczeniu "li" jako kosmicznego porządku używane było przez konfucjanistów, jako przeciwieństwo ludzkich pragnień czy pożądań.
Następnie znak "li" przejęli buddyści. Zhidun (314–366), znany także jako Zhi Daolin, jeden z najważniejszych mnichów IV wieku i założyciel szkoły Pradżni wczesnego buddyzmu chińskiego, pierwszy zreinterpretował "li". Dla niego termin ten oznaczał "najwyższą prawdę", "ostateczną zasadę", "takość" (skt tathatā). 
Gdy termin ten zaczęli wykorzystywać buddyści ze szkoły huayan, np. Dixin Dushun, utożsamili go z indyjską siunjatą, czyli pustką, a właściwie" pustością". Poprawnym chińskim odpowiednikiem siunjaty jest słowo "kong", które używano zwykle w stosunku do niezajętej przestrzeni, tzn. pozbawionej czegoś, co tam się przedtem znajdowało. Jednak prawdziwe znaczenie siunjaty jest ontologiczne. Jest ona absolutną rzeczywistością, wolną od dychotomii istnienia i nieistnienia, formy i bezkształtu itd. Ponieważ chińskie "kong" łatwo doprowadzało do swojego względnego znaczenia (czyli nieobecności rzeczy), mistrzowie huayan zaczęli używać raczej terminu "li", który został wprowadzony jako jeden z elementów teorii dharmadhatu. Opisuje on absolutną rzeczywistość i współdziała z "shi" – fenomenem, rzeczą-zdarzeniem. Gdzie nie ma "shi", tam nie ma "li". Dlatego "li" jako najwyższa rzeczywistość istnieje tylko w "shi".
Jednym z pierwszych przejawów oddziaływania "li" jest uwolnienie człowieka od ograniczeń i przywiązań do ulubionych sposobów działania. Robić coś zgodnie z "li", to odczuwać swoją całkowitą jedność ze swoim działaniem.

</doc>
<doc id="1023378" url="https://pl.wikipedia.org/wiki?curid=1023378" title="Lucent Technologies">
Lucent Technologies



</doc>
<doc id="1023380" url="https://pl.wikipedia.org/wiki?curid=1023380" title="Pieprz chilijski">
Pieprz chilijski



</doc>
<doc id="1023381" url="https://pl.wikipedia.org/wiki?curid=1023381" title="Lentibulariaceae">
Lentibulariaceae



</doc>
<doc id="1023383" url="https://pl.wikipedia.org/wiki?curid=1023383" title="Lipa Nowa">
Lipa Nowa

Lipa Nowa – przysiółek wsi Lipa w Polsce, położony w województwie wielkopolskim, w powiecie obornickim, w gminie Ryczywół.
W latach 1975–1998 przysiółek administracyjnie należał do województwa pilskiego.

</doc>
<doc id="1023384" url="https://pl.wikipedia.org/wiki?curid=1023384" title="Piłka-Młyn">
Piłka-Młyn

Piłka-Młyn – część wsi Jaracz w Polsce, położona w województwie wielkopolskim, w powiecie obornickim, w gminie Rogoźno.
W latach 1975–1998 Piłka-Młyn administracyjnie należała do województwa pilskiego.
Od 1595 odnotowywany był w tym miejscu młyn na Flincie o nazwie "Pila". W czasach późniejszych założono tu, łącznie z Jaraczem, osadę olęderską. Po II wojnie światowej działał tu ośrodek wypoczynkowy i leśniczówka wraz z kąpieliskiem na stawie (obecnie wszystko w ruinie).

</doc>
<doc id="1023387" url="https://pl.wikipedia.org/wiki?curid=1023387" title="Isanozaur">
Isanozaur

Isanozaur ("Isanosaurus") – rodzaj zauropoda żyjącego na obecnych terenach Azji. Został opisany w 2000 roku przez Érica Buffetauta i współpracowników w oparciu o kość udową, kręgi i fragmenty obręczy barkowej należące do jednego osobnika. Skamieniałości te odnaleziono w osadach formacji Nam Phong w prowincji Chaiyaphum w Tajlandii. Wiek osadów, w których odkryto jego skamieniałości jest niepewny. Pierwotnie uznano, że kości "Isanosaurus" odkryto w osadach górnotriasowych, co czyniłoby go jednym z najstarszych jeśli nie najstarszym znanym zauropodem. Późniejsze badania sugerują jednak, że skamieniałości tego zauropoda mogły w rzeczywistości zostać odkryte w osadach górnojurajskich.
Holotyp był stosunkowo niewielkim zwierzęciem jak na zauropoda – jego długość szacuje się na około 6,5 m – jednak prawdopodobnie zmarł przed osiągnięciem maksymalnych rozmiarów. Odkryto również kości drugiego triasowego tajlandzkiego zauropoda, mierzącego prawdopodobnie 12–15 m długości, jednak nie ma materiału kopalnego pokrywającego się z holotypem isanozaura, dlatego też nie wiadomo, czy te skamieniałości należą do przedstawicieli jednego rodzaju. Budowa kości isanozaura wskazuje na jego przynależność do zauropodów, a nie bardziej bazalnych zauropodomorfów, jednak występuje u niego wiele cech prymitywnych dla zauropodów.
W roku 2000, kiedy został nazwany, "Isanosaurus" był najstarszym zauropodem znanym z materiału kostnego. W 2003 roku opisano rodzaj "Antetonitrus", pierwotnie uznany za prawdopodobnie jeszcze starszy od "Isanosaurus"; późniejsze badania sugerują jednak, że "Antetonitrus" mógł żyć we wczesnej jurze, a nie w późnym triasie. Nie jest też pewne, czy " Antetonitrus" należał do Sauropoda czy też był jedynie bliskim krewnym tej grupy.

</doc>
<doc id="1023390" url="https://pl.wikipedia.org/wiki?curid=1023390" title="Hudiezaur">
Hudiezaur

Hudiezaur ("Hudiesaurus sinojapanorum") – zauropod z grupy euzauropodów (Eusauropoda).
Żył w okresie późnej jury na terenach wschodniej Azji. Jego szczątki znaleziono w Chinach (w Sinciangu).

</doc>
<doc id="1023392" url="https://pl.wikipedia.org/wiki?curid=1023392" title="Ferganazaur">
Ferganazaur

Ferganazaur ("Ferganasaurus verzilini") – dinozaur z grupy zauropodów (Sauropoda) o bliżej niesprecyzowanej pozycji systematycznej
Żył w epoce środkowej jury na terenach centralnej Azji. Jego szczątki znaleziono w Kirgistanie.

</doc>
<doc id="1023393" url="https://pl.wikipedia.org/wiki?curid=1023393" title="Kuliki">
Kuliki



</doc>
<doc id="1023394" url="https://pl.wikipedia.org/wiki?curid=1023394" title="Petro Fedun">
Petro Fedun

Petro Fedun ps. "Połtawa" (ur. 24 lutego 1919 w Sznyrowie, zm. 22 grudnia 1951) – pułkownik UPA, członek i kierownik biura informacji UHWR, nacjonalista.
Życiorys.
Ukończył gimnazjum w Brodach w 1938, rozpoczął studia medyczne na Uniwersytecie Lwowskim. W jesieni 1939 został zmobilizowany do Armii Czerwonej i wysłany na wojnę z Finlandią. W 1941 (również w Armii Czerwonej) walczył przeciwko Niemcom, trafił do niewoli, z której uciekł. W latach 1942-1944 prowadził kursy ideologiczne we Lwowie.
Był redaktorem pisma "Junak", krajowym przewodniczącym Junactwa OUN na ziemiach zachodnich Ukrainy (1943-1943), komendantem szkoły kadr Junactwa w Karpatach w 1944, naczelnikiem wydziału polityczno-wychowawczego Krajowego Sztabu Wojskowego UPA-Zachód.
Był również kierownikiem wydziału propagandy Prowodu OUN, naczelnikiem wydziału polityczno-wychowawczego Głównego Sztabu Wojskowego UPA (1946-1949), kierownikiem biura informacji UHWR (1946-1951), członkiem Prowodu od lata 1950.
Odznaczony Srebrnym Krzyżem Zasługi i medalem "Za walkę w szczególnie ciężkich warunkach".
Zginął w walce z oddziałem NKWD w obwodzie iwanofrankiwskim.

</doc>
<doc id="1023395" url="https://pl.wikipedia.org/wiki?curid=1023395" title="Kuliki (powiat kwidzyński)">
Kuliki (powiat kwidzyński)

Kuliki – osada leśna w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.
Zobacz też: Kuliki

</doc>
<doc id="1023397" url="https://pl.wikipedia.org/wiki?curid=1023397" title="Szadówko">
Szadówko

Szadówko – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.

</doc>
<doc id="1023398" url="https://pl.wikipedia.org/wiki?curid=1023398" title="Epizaur">
Epizaur

Epizaur ("Aepisaurus elephantinus") – czworonożny, roślinożerny dinozaur z grupy zauropodów (Sauropoda) o bliżej niesprecyzowanej pozycji systematycznej; jego nazwa znaczy "jaszczur wysoki jak słoń"
Żył w okresie kredy (ok. 100 mln lat temu) na terenach współczesnej Europy. Długość ciała ok. 15-17 m, wysokość ok. 6 m, masa ok. 40 t. Jego szczątki znaleziono we Francji w departamencie Vaucluse, w pobliżu miejscowości Bédoin.

</doc>
<doc id="1023399" url="https://pl.wikipedia.org/wiki?curid=1023399" title="Szkaradowo Szlacheckie">
Szkaradowo Szlacheckie

Szkaradowo Szlacheckie – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.
Zobacz też: Szadówko

</doc>
<doc id="1023402" url="https://pl.wikipedia.org/wiki?curid=1023402" title="Stary Dwór (Tychnowy)">
Stary Dwór (Tychnowy)

Stary Dwór – nieoficjalny przysiółek wsi Tychnowy w Polsce położony w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość należała administracyjnie do województwa elbląskiego.

</doc>
<doc id="1023403" url="https://pl.wikipedia.org/wiki?curid=1023403" title="Datouzaur">
Datouzaur

Datouzaur ("Datousaurus bashanensis") – dinozaur z grupy zauropodów (Sauropoda) o bliżej niesprecyzowanej pozycji systematycznej.
Żył w epoce środkowej jury (ok. 165 mln lat temu) na terenach wschodniej Azji. Długość ciała ok. 14-15 m, wysokość ok. 5 m. Jego szczątki znaleziono w Chinach, w prowincji Syczuan, w pobliżu miasta Zigong, w skałach formacji Shaximiao.

</doc>
<doc id="1023404" url="https://pl.wikipedia.org/wiki?curid=1023404" title="Lake of Fire (utwór)">
Lake of Fire (utwór)

Lake of Fire – utwór wykonywany przez grunge'owy zespół Nirvana na potrzeby koncertu MTV Unplugged, wydany na albumie "MTV Unplugged in New York". W oryginale wykonuje go zespół Meat Puppets, który wsparł Nirvanę podczas występu w MTV. Nirvana na tym samym koncercie wykonała jeszcze dwa inne utwory Meat Puppets: „Plateau” i „Oh, Me”. 

</doc>
<doc id="1023406" url="https://pl.wikipedia.org/wiki?curid=1023406" title="Blikanazaur">
Blikanazaur

Blikanazaur ("Blikanasaurus cromptoni") – roślinożerny, czworonożny dinozaur z rodziny blikanazaurów (Blikanasauridae).
Znaczenie jego nazwy: jaszczur z góry Blikana
Żył w okresie triasu (ok. 228-210 mln lat temu) na terenach południowej Afryki. 
Długość ciała ok. 3-5 m, masa ok. 450 kg. Jego szczątki znaleziono w Republice Południowej Afryki (w Kraju Przylądkowym).
Wczesny dinozaur, co do którego nie ma pewności, czy zaliczyć go jeszcze do prozauropodów, czy już do zauropodów. Mógł poruszać się na dwóch oraz na czterech kończynach.

</doc>
<doc id="1023407" url="https://pl.wikipedia.org/wiki?curid=1023407" title="Chudów">
Chudów



</doc>
<doc id="1023412" url="https://pl.wikipedia.org/wiki?curid=1023412" title="Chudów (Leopoldów)">
Chudów (Leopoldów)

Chudów – część wsi Leopoldów w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość należała administracyjnie do województwa lubelskiego.

</doc>
<doc id="1023418" url="https://pl.wikipedia.org/wiki?curid=1023418" title="Operacja 1001-Frombork">
Operacja 1001-Frombork

Operacja 1001-Frombork – harcerska akcja odbudowy zniszczonego podczas II wojny światowej Fromborka.
Wybór miasta i ogłoszenie akcji.
Na miejsce tej największej w dziejach polskiego harcerstwa akcji wybrano Frombork. Powodów takiej decyzji było kilka. Po II wojnie światowej miasto praktycznie nie istniało (na pewien czas, do 1959, utraciło nawet prawa miejskie). Zniszczenia wojenne pochłonęły 80% jego zabudowy. Najważniejszym powodem było jednak przygotowanie z wielkim rozmachem uroczystych obchodów 500-lecia urodzin Mikołaja Kopernika w roku 1973. Frombork, w którym przez wiele lat mieszkał i pracował Mikołaj Kopernik, gdzie zmarł i został pochowany, doskonale wpisywał się w propagandowo-polityczne działania władz do promocji rozkwitu państwa.
Pomysł akcji powstał w 1965 roku, a decyzja o jej podjęciu zapadła 29 marca 1966 w Olsztynie na naradzie z udziałem władz województwa olsztyńskiego i powiatu braniewskiego oraz miasta Fromborka. Byli również obecni Szef Urzędu Rady Ministrów, minister Janusz Wieczorek i Naczelnik ZHP Wiktor Kinecki.
Nazwa akcji miała nawiązywać do 1001 rocznicy powstania państwa polskiego, choć często za początek akcji podaje się zarówno rok 1966, jak i 1967.
Przebieg.
W latach 1966–1973 w ramach akcji Związku Harcerstwa Polskiego pod kryptonimem „Operacja 1001-Frombork” od 30 do 46 tysięcy instruktorów, harcerek i harcerzy ze szkół zawodowych i przyzakładowych prowadziło akcję odbudowy Fromborka. 2391 spośród nich za swoją pracę, trwającą co najmniej trzy turnusy, otrzymało najwyższe wyróżnienie – tytuł Honorowego Obywatela Fromborka (HOF). „Operacja 1001-Frombork” przygotowywała obchody 500. rocznicy urodzin Mikołaja Kopernika (Rok Kopernikański).
Akcja miała na celu odbudowanie miasta, które zostało poważnie zniszczone podczas II wojny światowej – kładziono ulice i chodniki, sadzono drzewka, odbudowywano budynki. Akcja była finansowana m.in. poprzez sprzedaż cegiełek („koperników”).
Kierownikiem akcji z ramienia Głównej Kwatery ZHP był Ireneusz Sekuła.
Inspiracje dla innych akcji.
„Operacja 1001-Frombork” stała się też inspiracją innych akcji podejmowanych przez Związek Harcerstwa Polskiego. W 1974 ZHP, wykorzystując fromborskie doświadczenia, podjął kolejną wielką akcję Operację Bieszczady 40. W latach 80. próbowano, bez większego już oddźwięku, reaktywować akcję we Fromborku pod kryptonimem „Operacja 2001 Frombork”.
Upamiętnienie.
Z okazji zbliżającej się 40. rocznicy zakończenia „Operacji 1001-Frombork”, na wniosek wiceprzewodniczącego ZHP hm. Rafała M. Sochy Rada Naczelna ZHP podjęła w dniu 18 listopada 2012 uchwałę, w której z uznaniem przyjęła inicjatywę spotkania osób wyróżnionych honorowym obywatelstwem Fromborka po 40 latach od zakończenia operacji. Wyraziła jednocześnie nadzieję, "że spotkanie to będzie wielkim przeżyciem dla jego uczestników, a także szansą na poznanie dorobku ZHP i uroku miasta Kopernika przez współczesnych harcerzy". W uchwale złożono podziękowanie władzom samorządowym Fromborka "za pamięć o operacji, życzliwość oraz wspieranie harcerskich działań".

</doc>
<doc id="1023422" url="https://pl.wikipedia.org/wiki?curid=1023422" title="Belluzaur">
Belluzaur

Belluzaur ("Bellusaurus") – roślinożerny, czworonożny dinozaur z grupy zauropodów (Sauropoda) o bliżej niesprecyzowanej pozycji systematycznej. Przez niektórych jest zaliczany do rodziny euhelopów (Euhelopodidae). Mały zauropod spokrewniony z cetiozaurem.
Jego nazwa znaczy "piękny jaszczur".
Żył w epoce środkowej jury (ok. 180-159 mln lat temu) na terenach wschodniej Azji. 
Długość ciała do 5 m, wysokość ok. 1,8 m, a masa ok. 500 kg. Jego szczątki znaleziono w Chinach (w prowincji Syczuan).
Niewielki zauropod. Szczątki kilkunastu osobników znaleziono w kamieniołomie. Istnieją przypuszczenia, że mogą to być młodociane klamelizaury. Jak dotąd sklasyfikowano jeden gatunek belluzaura: "Bellusaurus sui" (Dong, 1990).

</doc>
<doc id="1023423" url="https://pl.wikipedia.org/wiki?curid=1023423" title="Stara Sieniawa">
Stara Sieniawa

Stara Sieniawa (ukr. Стара Синява, "Stara Syniawa") – osiedle typu miejskiego na Ukrainie, w obwodzie chmielnickim, siedziba władz rejonu starosyniawskiego.
Miejscowość leży nad rzeką Ikwą, została założona w I połowie XVI wieku, na prawie magdeburskim od 1543. Prywatne miasto szlacheckie położone było w XVI wieku w województwie podolskim.
Pod rozbiorami siedziba gminy Stara Sieniawa w powiecie lityńskim guberni podolskiej.
Status osiedla typu miejskiego od 1956.
W 2020 ludność miejscowości liczyła 5221 osób, dla porównania spis powszechny w 2001 zanotował ich 5961.
Obok miasta znajduje się duża cukrownia.
Urodził się tu Zbigniew Laskowski – polski lekarz, więzień KL Mauthausen, współpracownik Radia Wolna Europa, przez blisko 30 lat pracował w szpitalach Sojuszu Północnoatlantyckiego w bazach w Europie.

</doc>
<doc id="1023424" url="https://pl.wikipedia.org/wiki?curid=1023424" title="Teofipol">
Teofipol

Teofipol lub Teofilpol (ukr. "Теофі́поль", dawniej "Kamień" [do XVI wieku], "Kamień Czowhański" [XVII wiek], "Czowhań" [1681-1740]), Biały Kamień – osiedle typu miejskiego w obwodzie chmielnickim Ukrainy, siedziba władz rejonu teofipolskiego.
Leży nad rzeką Połtwa, 6396 mieszkańców (2020), dla porównania spis powszechny w 2001 zanotował ich 7026. W sąsiedztwie miasta znajduje się duża cukrownia.
Historia.
Miejscowość założona w 1420 na prawie magdeburskim jako posiadłość Sieniutów i zwana była wówczas Kamieniem, a potem Białym Kamieniem. Za czasów kolejnych posiadaczy, rodziny Czołhańskich, nazywano ją Kamieniem Czołhańskim lub Czołhanem. Pod koniec XVII stulecia, około 1681 r., dobra nabył hetman wielki koronny Stanisław Jan Jabłonowski (1634–1702). Teofilpol był jedną z siedzib jego syna – chorążego wielkiego koronnego Aleksandra Jana Jabłonowskiego (zm. 1723), a następnie stał się głównym miejscem rezydencji  wdowy – Teofili z Sieniawskich. Zapewne za jej czasów nastąpiła zmiana nazwy miejscowości, upamiętniona wielokrotnie przytaczanymi anegdotami. Po śmierci Teofili w 1754 roku majątek przejął wojewoda nowogródzki książę Józef Aleksander Jabłonowski (1711–1777), a po zgonie ojca dobra odziedziczyła starsza córka – Teofila Strzeżysława Sapieżyna. Była ona od 1761 roku żoną krajczego litewskiego Józefa Sapiehy (1737–1792). Teofila po separacji osiedliła się najpierw  w sapieżyńskich Wisznicach, a następnie (od ok. 1792 r.) zamieszkała w Teofilpolu, gdzie przeniosła słynną bibliotekę lachowiecką (część z niej przekazała w 1805 r. Liceum Krzemienieckiemu). Po śmierci została pochowana w Teofilpolu jako jedyna z przedstawicieli obu rodów. Kolejnym spadkobiercą Teofilpola był Aleksander Antoni Sapieha (1773–1812) miecznik Księstwa Warszawskiego, adiutant cesarza Napoleona I, żonaty z Anną Jadwigą Zamoyską. Ten podróżnik, przyrodnik, mecenas, członek Towarzystwa Przyjaciół Nauk w Warszawie (od 1800 r.) jest uznawany za jednego z twórców polskiej geologii i mineralogii. Ostatnim właścicielem miejscowości był książę Leon Ludwik Sapieha (1803–1878), późniejszy marszałek Sejmu Galicyjskiego. Z powodu udziału w powstaniu listopadowym władze rosyjskie skonfiskowały mu majątek.
W 1895 w miejscowości urodził się Stanisław Zieliński - polski dowódca wojskowy, kapitan piechoty Wojska Polskiego II RP i komisarz Policji Państwowej II RP.
Pałac.
Przypuszczalnie to Teofila z Sieniawskich Jabłonowska wybudowała w latach 30 XVIII wieku rezydencję znaną z widoku Napoleona Ordy. Projektantem był prawdopodobnie Francesco Capponi. Pałac został przebudowany w XIX wieku. Pałac był piętrowy, miał plan prostokątny i był nakryty dachem mansardowym. Na narożach znajdowały się pawilony alkierzowe.
Majątek został skonfiskowany po 1831 roku za udział Leona Sapiehy w Powstaniu listopadowym.
Kościół Trynitarzy.
Kościół barokowy z połowy XVIII wieku zaprojektował Franciszek Placidi i ufundował Józef Aleksander Jabłonowski. Kościół ten wraz z klasztorem trynitarzy z 1742 roku został zburzony w XX wieku.

</doc>
<doc id="1023425" url="https://pl.wikipedia.org/wiki?curid=1023425" title="Azjatozaur">
Azjatozaur

Azjatozaur ("Asiatosaurus") – dwunożny, roślinożerny dinozaur z grupy zauropodów (Sauropoda) o bliżej niesprecyzowanej pozycji systematycznej; jego nazwa znaczy "jaszczur z Azji".
Żył w epoce wczesnej kredy (ok. 140-100 mln lat temu) na terenach Azji. Długość ciała ok. 15 m, masa ok. 2 t. Jego szczątki znaleziono w Chinach i w Mongolii.
Gatunki azjatozaura:

</doc>
<doc id="1023426" url="https://pl.wikipedia.org/wiki?curid=1023426" title="Połtwa">
Połtwa

Połtwa ("Połkwa") – rzeka na Ukrainie, w obwodzie chmielnickim, prawy dopływ Horynia.
Płynie przez Teofipol.

</doc>
<doc id="1023427" url="https://pl.wikipedia.org/wiki?curid=1023427" title="Zjawisko odbicia światła">
Zjawisko odbicia światła



</doc>
<doc id="1023428" url="https://pl.wikipedia.org/wiki?curid=1023428" title="Basutoland">
Basutoland



</doc>
<doc id="1023429" url="https://pl.wikipedia.org/wiki?curid=1023429" title="Running Up That Hill (singel Within Temptation)">
Running Up That Hill (singel Within Temptation)

Running Up That Hill – wydany w 2003 roku singel holenderskiej kapeli metalowej Within Temptation, będący coverem Kate Bush.

</doc>
<doc id="1023430" url="https://pl.wikipedia.org/wiki?curid=1023430" title="GWŻ w Warszawie">
GWŻ w Warszawie



</doc>
<doc id="1023435" url="https://pl.wikipedia.org/wiki?curid=1023435" title="Wodorotlenek manganu(II)">
Wodorotlenek manganu(II)

Wodorotlenek manganu(II), – nieorganiczny związek chemiczny, wodorotlenek manganu na stopniu utlenienia II. Występuje naturalnie jako minerał pirochroit.
Otrzymywanie.
Można go otrzymać w reakcji wodnego roztworu soli manganu(II) i zasady litowca, np. :
Reakcję tę należy prowadzić w ściśle beztlenowych warunkach, np. w atmosferze wodoru lub w obecności chlorowodorku hydroksyloaminy. Osad pierwotny jest bezpostaciowy, można przeprowadzić go w formę krystaliczną przez ogrzewanie.
Właściwości.
Wodorotlenek manganu(II) jest ciałem stałym barwy białej. Na powietrzu brązowieje w wyniku utleniania, dając uwodniony tlenek manganu(IV) o barwie brunatnej:
Łatwość utleniania się do wykorzystuje się do oznaczania zawartości tlenu w wodzie ( utlenia jodki do jodu, który można oznaczyć przez miareczkowanie).
Jest to substancja bardzo słabo rozpuszczalna w wodzie. Jego iloczyn rozpuszczalności wynosi 2,2. Reaguje łatwo z kwasami, tworząc sole manganu(II), np.
Rozpuszcza się w gorących stężonych roztworach KOH lub NaOH (np. ok. 12 g/l w 50% NaOH, 140 °C), co wykorzystuje się do jego oczyszczania przez krystalizację. W roztworach takich przyjmuje się występowanie jonów lub .

</doc>
<doc id="1023436" url="https://pl.wikipedia.org/wiki?curid=1023436" title="Jan Novak">
Jan Novak



</doc>
<doc id="1023437" url="https://pl.wikipedia.org/wiki?curid=1023437" title="Guillem Guifré">
Guillem Guifré

Guillem Guifré de Cerdanya (zm. 1075) – biskup Seo de Urgel do 1075 roku.
W 1068 uczestniczył w synodzie w Gironie.
Zamordowany w styczniu 1075.

</doc>
<doc id="1023438" url="https://pl.wikipedia.org/wiki?curid=1023438" title="Guillem Guifre de Cerdanya">
Guillem Guifre de Cerdanya



</doc>
<doc id="1023439" url="https://pl.wikipedia.org/wiki?curid=1023439" title="Ludwików (Ostrowiec Świętokrzyski)">
Ludwików (Ostrowiec Świętokrzyski)

Ludwików – osiedle samorządowe Ostrowca Świętokrzyskiego położone w jego południowo-wschodniej części. Obejmuje obszar wsi Ostrówek i osady Ludwików przyłączonych do Ostrowca w 1924 oraz osady Zygmuntówka włączonej w granice miasta w 1954.
Położenie.
Ludwików położony jest na prawym brzegu Kamiennej. Osiedle ulokowane jest w większej części w dolinie rzeki, z wyjątkiem części południowej, która znajduje się na Wyżynie Opatowskiej. Od północy rzeka oddziela je od osiedli Denków i Kamienna. Od zachodu Ludwików sąsiaduje z Osiedlem Hutniczym. Część granicy między tymi osiedlami przebiega na linii Szewnianki – dopływu Kamiennej. Z pozostałych stron osiedle otaczają sołectwa gminy Bodzechów: od wschodu Denkówek, od południa Jędrzejów i Miłków, a od południowego zachodu Szewna.
Przez osiedle przebiegają dwa ważniejsze szlaki komunikacyjne: droga krajowa nr 9 z Radomia do Rzeszowa (ulice: Sandomierska i Opatowska) oraz droga wojewódzka nr 755 do Ożarowa (Sandomierska i Zygmuntówka). Ludwików leży na trasie czerwonego szlaku rowerowego im. Mieczysława Radwana.
Zasięg terytorialny.
Osiedle obejmuje następujące ulice: Bławatna, Jasna, Modra, Mostowa "(parzyste numery 34-120 i nieparzyste 49-79)", Niska, Opatowska, Partyzantów, Poniatowskiego "(nieparzyste 9-57 i parzyste 12-60)", Różana, Sandomierska "(nieparzyste 7-121 i parzyste 12-122)", Stalowa, Śliska, Wąwozy, Wiejska, Winnica, Zygmuntówka i Żytnia.
Historia.
Osada Ludwików powstała pod koniec XIX w. na tzw. "Łąkach", po wybudowaniu w tym rejonie cegielni Władysława Klepackiego. Nazwa osiedla pochodzi od imienia Ludwika Rybińskiego – pierwszego stałego mieszkańca.
W 1906 żona właściciela fabryki, Maria Klepacka, założyła koło Polskiej Macierzy Szkolnej. W Ludwikowie powstała jednoklasowa szkoła dla dzieci z sąsiedztwa. W grudniu 1907 koło PMS zostało zlikwidowane, a szkole zabroniono działalności. Do 1911 działała ona jako placówka prywatna.
W 1907 osada miała 28 domów oraz 389 mieszkańców.
W 1924 Ludwików przyłączono do Ostrowca. W 1954 do miasta włączona została osada "Zygmuntówka", która powstała na wschód od cegielni, na początku XX w. Jej nazwa pochodzi od mieszkańca Zygmunta Kosteckiego.

</doc>
<doc id="1023441" url="https://pl.wikipedia.org/wiki?curid=1023441" title="Roma (Lesotho)">
Roma (Lesotho)

Roma – miasto w Lesotho (8000 mieszkańców), położone 34 km na południowy wschód od Maseru, siedziba Narodowego Uniwersytetu Lesotho.
Historia.
Miasto zostało założone przez misjonarzy katolickich w 1862 roku i jest położone w dolinie o nazwie Tloutle. 
Nazwa.
Nazwa związana jest z założycielami miasta – misjonarzami katolickimi. Mimo że byli oni Francuzami, kojarzono ich z siedzibą papieża – Rzymem. Stąd nazwa Roma.
Szpital.
W 1937 roku założono tu Szpital św. Józefa. Zarząd szpitala podlega biskupowi z archdiecezji Maseru. Szpital ma 120 łóżek. Składa się 5 parterowych budynków i zapewnia opiekę 120 000 okolicznych mieszkańców.
Przy szpitalu działa Roma College of Nursing. Jest to 3-letnia szkoła dla pielęgniarek i 1 roczna dla położnych.
Pro-Katedra Matki Jezusa.
W Pro-katedrze rzymskokatolickiej Matki Jezusa (Mather Jesu) znajduje się grób błogosławionego Józefa Gerarda, który był pierwszym misjonarzem katolickim w Basutolandzie (jak wówczas nazwano Lesotho). 14 września 1988 roku w kościele odprawił mszę św. Jan Paweł II. Dzień później w Maseru beatyfikował Józefa Gerarda.

</doc>
<doc id="1023445" url="https://pl.wikipedia.org/wiki?curid=1023445" title="Obóz dla uchodźców">
Obóz dla uchodźców

Obóz dla uchodźców, obóz dla osób przemieszczonych – obóz przeznaczony dla osób, które musiały opuścić miejsce stałego zamieszkania ze względu na zagrożenie życia, zdrowia, bądź wolności. Zagrożenie to jest najczęściej związane z walkami zbrojnymi, klęskami żywiołowymi, prześladowaniami z powodu religii, rasy lub przekonań politycznych.
Po II wojnie światowej obozy takie funkcjonowały w Niemczech, Austrii i Włoszech. Obecnie funkcjonują obozy dla Palestyńczyków w Libanie i Jordanii, mieszkańców Darfuru w Sudanie, czy też dla Afgańczyków w Pakistanie.

</doc>
<doc id="1023448" url="https://pl.wikipedia.org/wiki?curid=1023448" title="Drain You">
Drain You

Drain You – utwór amerykańskiego zespołu grunge’owego Nirvana, wydany na albumie "Nevermind" z numerem 8. 
Utwór znalazł się na stronie B singla „Come as You Are”, na płycie VHS "Live! Tonight! Sold Out!!" oraz płytach CD i DVD "Live at Reading" w wersji koncertowej, na albumie "From the Muddy Banks of the Wishkah" (również w wersji koncertowej) i na box secie "With the Lights Out". 

</doc>
<doc id="1023449" url="https://pl.wikipedia.org/wiki?curid=1023449" title="Michael Douglas Griffin">
Michael Douglas Griffin



</doc>
<doc id="1023450" url="https://pl.wikipedia.org/wiki?curid=1023450" title="Zgromadzenie Misjonarzy Oblatów Maryi Niepokalanej">
Zgromadzenie Misjonarzy Oblatów Maryi Niepokalanej



</doc>
<doc id="1023452" url="https://pl.wikipedia.org/wiki?curid=1023452" title="Oersted">
Oersted



</doc>
<doc id="1023461" url="https://pl.wikipedia.org/wiki?curid=1023461" title="Ticinum">
Ticinum



</doc>
<doc id="1023462" url="https://pl.wikipedia.org/wiki?curid=1023462" title="Synagoga w Głogówku">
Synagoga w Głogówku

Synagoga w Głogówku – synagoga znajdująca się w Głogówku przy ulicy Szkolnej 1, w pobliżu dawnych murów obronnych.
Historia.
Synagoga została zbudowana w 1864 roku, według projektu architekta i budowniczego Wilhelma Fraenkla. W latach 30. XX wieku została gruntownie przebudowana. Podczas nocy kryształowej z 9 na 10 listopada 1938 roku bojówki hitlerowskie podpaliły synagogę, jednak pożar został szybko ugaszony, aby ogień nie rozniósł się na sąsiednie budynki. W 1939 zniszczony budynek zakupił właściciel miejscowego kina, który następnie odbudował go w uproszczonej formie.
Po zakończeniu wojny budynek synagogi został gruntownie wyremontowany i równocześnie przebudowany z przeznaczeniem na magazyn. Wówczas wnętrze podzielono stropem i ścianami działowymi, częściowo zamieniono otwory okienne, rozebrano sterczyny oraz na początku lat 50. rozebrano półokrągłą apsydę, która przylegała do ściany wschodniej. Obecnie we wnętrzach synagogi znajduje się sklep.
Architektura.
Murowany budynek synagogi wzniesiono na planie prostokąta o wymiarach 11,65 na 18,75 metrów. Pierwotnie w narożnikach synagogi znajdowały się wieżyczki. Wewnątrz dawniej w zachodniej części znajdował przedsionek, z którego wchodziło się do prostokątnej, głównej sali modlitewnej. Z trzech stron otaczały ją galerie dla kobiet, wsparte na żeliwnych kolumnach. Galeria znajdująca się nad przedsionkiem była wysunięta w głąb sali. Na wschodniej ścianie znajdował się bogato zdobiony Aron ha-kodesz w kształcie portalu, zwieńczonego kopułą.

</doc>
<doc id="1023463" url="https://pl.wikipedia.org/wiki?curid=1023463" title="HSPS">
HSPS



</doc>
<doc id="1023464" url="https://pl.wikipedia.org/wiki?curid=1023464" title="Pere Berenguer">
Pere Berenguer

Pere Berenguer (ur. ??? – zm. 1???) – hiszpański duchowny katolicki, biskup Seo de Urgel od 1123 roku do 1141 roku.

</doc>
<doc id="1023465" url="https://pl.wikipedia.org/wiki?curid=1023465" title="Bazylika Julia">
Bazylika Julia

Bazylika Julia (łac. "Basilica Iulia") – niezachowana do czasów współczesnych bazylika, stojąca dawniej w południowo-zachodniej części Forum Romanum, pomiędzy świątynią Saturna a świątynią Kastora i Polluksa.
Budowę bazyliki, mającej zastąpić stojącą wcześniej w tym miejscu Bazylię Sempronia z 170 roku p.n.e., rozpoczął około 54 p.n.e. Juliusz Cezar. Niewykończony jeszcze budynek został poświęcony w 46 p.n.e., chociaż prace budowlane zakończono ostatecznie dopiero za panowania Oktawiana Augusta. Niedługo po ukończeniu bazylika spłonęła w pożarze, po odbudowie została poświęcona w 12 roku p.n.e. wnukom Augusta, Gajuszowi i Lucjuszowi. Po ponownym pożarze za panowania Karinusa w 283 roku odbudowana w 305 roku przez Dioklecjana. Po zdobyciu Rzymu przez Wizygotów w 410 roku została zniszczona, odbudowano ją jednak w 416 roku staraniem prefekta Rzymu Gabiniusa Vettiusa Probianusa. W VIII wieku północno-wschodnią część bazyliki zaadaptowano na kościół, co jednak nie uchroniło jej przed zniszczeniem – z czasem budowla zaczęła służyć jako źródło darmowego budulca. Ostatnie pozostałości rozebrano w XVI wieku, a pozyskany w ten sposób materiał wykorzystano do wzniesienia Palazzo Torlonia. Do czasów współczesnych zachowały się jedynie odsłonięte podczas przeprowadzonych w XIX wieku prac archeologicznych podium, część schodów oraz fragmenty konstrukcji w zachodnim narożniku, pochodzące z czasów odbudowy dokonanej przez Dioklecjana.
Zajmująca powierzchnię o wymiarach 101×49 m bazylika składała się z głównego budynku o długości 82 i szerokości 16 m, otoczonego podwójnym, dwukondygnacyjnym portykiem. Wyłożony marmurem portyk, szeroki na 7,5 m, posiadał po osiemnaście kolumn na dłuższych bokach i osiem na krótszych. Kolumny na dolnym poziomie wzniesione zostały w porządku toskańskim, na górnym natomiast w jońskim.

</doc>
<doc id="1023468" url="https://pl.wikipedia.org/wiki?curid=1023468" title="Max Roach">
Max Roach

Maxwell Lemuel „Max” Roach (ur. 10 stycznia 1924 w Newland w Karolinie Północnej, zm. 16 sierpnia 2007 w Nowym Jorku) – amerykański perkusista i kompozytor jazzowy. Laureat NEA Jazz Masters Award 1984.
Związany był najsilniej z jazzowymi nurtami bebopu i hard bopu. Znany dzięki nagraniom i koncertom z najsłynniejszymi amerykańskimi jazzmenami. Znaleźli się wśród nich m.in.: Dizzy Gillespie, Charlie Parker, Duke Ellington, Charles Mingus, Sonny Rollins i Clifford Brown.
Po początkowym sprzeciwie wobec free jazzu, zaakceptował go i rozpoczął kilkuletnią współpracę z Cecilem Taylorem, tworząc z nim Cecil Taylor-Max Roach Duo.
Max Roach, uważany obok Arthura Blakeya i Kenny’ego Clarke’a za jednego z najlepszych perkusistów gatunku, wywarł olbrzymi wpływ na kształtowanie metody i techniki gry na jazzowej perkusji.

</doc>
<doc id="1023469" url="https://pl.wikipedia.org/wiki?curid=1023469" title="Atlazaur">
Atlazaur

Atlazaur ("Atlasaurus imelakei") – dinozaur z grupy zauropodów (Sauropoda) o bliżej niesprecyzowanej pozycji systematycznej. Autorzy jego opisu, Monbaron, Russell i Taquet (1999) uznali go za blisko spokrewnionego z brachiozaurem; Upchurch i Martin (2003) uznali go za przedstawiciela rodziny Brachiosauridae. Według analizy kladystycznej przeprowadzonej przez Upchurcha, Barretta i Dodsona (2004) atlazaur nie należał jednak do Brachiosauridae, lecz był bazalnym przedstawicielem kladu Macronaria. Z analizy tej wynika, że taksonem siostrzanym atlazaura był inny środkowojurajski zauropod z Afryki – "Jobaria"; oba te rodzaje tworzyły klad siostrzany do chińskiego rodzaju "Bellusaurus", zaś wszystkie trzy rodzaje tworzyły klad siostrzany do kladu obejmującego wszystkich pozostałych przedstawicieli Macronaria. Z kolei z analiz kladystycznych Allaina i współpracowników (2004) oraz Royo-Torres i współpracowników (2006) wynika, że atlazaur był bazalnym przedstawicielem kladu Eusauropoda nie należącym do kladu Neosauropoda, i tym samym niebędącym przedstawicielem Macronaria (ani tym bardziej Brachiosauridae); według analizy Allaina i współpracowników (2004) atlazaur był taksonem siostrzanym do Neosauropoda, natomiast według analizy Royo-Torres i współpracowników (2006) był on taksonem siostrzanym do kladu tworzonego przez grupy Neosauropoda i Turiasauria oraz rodzaje "Cetiosaurus", "Patagosaurus", "Barapasaurus", "Omeisaurus", "Euhelopus" i "Mamenchisaurus". Wreszcie według analizy Wilsona i Upchurcha (2009) "Atlasaurus", "Bellusaurus" i "Jobaria" tworzyły klad siostrzany do Neosauropoda.
Jego nazwa pochodzi od tytana z mitologii greckiej – Atlasa (ze względu na rozmiary) – oraz od pasma górskiego Atlas (ze względu na miejsce znalezienia kości atlazaura).
Żył w okresie jury (ok. 165-161 mln lat temu) na terenach północnej Afryki. Długość ciała ok. 15 m, ciężar ok. 22 t. Jego szczątki znaleziono w Maroku (w górach Atlas).

</doc>
<doc id="1023470" url="https://pl.wikipedia.org/wiki?curid=1023470" title="French Open 2007 (gra pojedyncza chłopców)">
French Open 2007 (gra pojedyncza chłopców)



</doc>
<doc id="1023472" url="https://pl.wikipedia.org/wiki?curid=1023472" title="Przejście graniczne Gołdap-Gusiew">
Przejście graniczne Gołdap-Gusiew

Przejście graniczne Gołdap-Gusiew to polsko-rosyjskie drogowe przejście graniczne położone w województwie warmińsko-mazurskim, w powiecie gołdapskim, w gminie Gołdap, w miejscowości Gołdap. Do przejścia po stronie polskiej prowadzi droga krajowa nr 65, a po stronie rosyjskiej droga nr 27A-011.
Przejście graniczne Gołdap-Gusiew powstało dzięki umowie między Rządem Rzeczypospolitej Polskiej a Rządem Federacji Rosyjskiej. Czynne jest przez całą dobę. Dopuszczony jest ruch osobowy, autobusy zarejestrowane w Rzeczypospolitej Polskiej i Federacji Rosyjskiej, towarowy – pojazdami o masie całkowitej do 7,5 tony. W okresie od 27 lipca 2012 do 3 lipca 2016 otwarty był również mały ruch graniczny. Przejście graniczne obsługuje Placówka Straży Granicznej w Gołdapi.
W okresie istnienia Związku Radzieckiego od 24 stycznia 1986 r. zaczął funkcjonować tu polsko-radziecki Punkt Uproszczonego Przekraczania Granicy Gołdap-Oziersk. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną.

</doc>
<doc id="1023473" url="https://pl.wikipedia.org/wiki?curid=1023473" title="G kod">
G kod



</doc>
<doc id="1023476" url="https://pl.wikipedia.org/wiki?curid=1023476" title="Pierre de Beaumarchais">
Pierre de Beaumarchais



</doc>
<doc id="1023477" url="https://pl.wikipedia.org/wiki?curid=1023477" title="One Step Closer">
One Step Closer

One Step Closer – pierwszy singel amerykańskiego zespołu numetalowego Linkin Park. Jest on również pierwszym, który promował ich debiutancką płytę "Hybrid Theory". Jest to drugi utwór z tej płyty. Oryginalnie piosenka miała nazywać się "Plaster". Tekst piosenki mówi o tym, że ludzie często robią to, czego nie powinni robić. Piosenka odniosła duży sukces w Australii gdzie zajęła 4 miejsce natomiast w Anglii i Stanach Zjednoczonych zdecydowanie mniejszy – w Anglii zajęła 24 miejsce a w Stanach Zjednoczonych 75. Do piosenki został nakręcony teledysk. Zremiksowana wersja "One Step Closer" znalazła się również na płycie "Reanimation" pod tytułem "1Stp Klosr", znalazła się ona też na EP "Collision Course".
Ocena krytyków.
Magazyn „Billboard” uznał w swoim zestawieniu najlepszych utworów Linkin Park "One Step Closer" za ich czwartą najlepszą kompozycję i jest zdania, że żaden zespół tak doskonale nie zadebiutował.

</doc>
<doc id="1023481" url="https://pl.wikipedia.org/wiki?curid=1023481" title="The Way I Are">
The Way I Are

The Way I Are – singel amerykańskiego producenta muzycznego i rapera Timbalanda. Pochodzi z wydanego w 2007 r. albumu Timbaland Presents Shock Value.
Bit utworu został oparty na samplach z piosenki "Push It" zespołu Salt'n'Pepa z 1986 roku.
Wideoklip.
Teledysk do "The Way I Are" reżyserowany był przez Shane'a Drake'a oraz filmowany w brytyjskim mieście Salford w maju 2007. Klip miał premierę w Niemczech na kanale VIVA 15 czerwca 2007
Formaty i spis utworów singla.
Formaty i tracklisty singla "The Way I Are"

</doc>
<doc id="1023483" url="https://pl.wikipedia.org/wiki?curid=1023483" title="Delmer Daves">
Delmer Daves

Delmer Lawrence Daves (ur. 24 lipca 1904 w San Francisco w stanie Kalifornia, zm. 17 sierpnia 1977 w La Jolla w stanie Kalifornia) – amerykański scenarzysta i reżyser filmowy.
Życiorys.
Chociaż ukończył studia na wydziale prawa Stanford University w Stanford w stanie Kalifornia, nigdy nie miał sposobności sprawdzić swojej wiedzy ze studiów. Podczas gdy wciąż przebywał na uczelni, dostał pracę jako goniec przy realizacji westernu "Karawana" (1923). Po ukończeniu studiów, kontynuował karierę w Hollywood. Wkrótce potem występował w produkcjach filmowych jako aktor, a następnie zadebiutował jako autor scenariusza komedii MGM "Tak więc to jest uczelnia" (1928). Następnie pisał scenariusze do takich filmów jak dramat "Królowa Kelly" (1929) z Glorią Swanson, musical "Promenada miłości" (1934), gangsterski "Skamieniały las" (1936) z Humphreyem Bogartem i Bette Davis, melodramat "Ukochany" (1939) z Marią Ouspenskayą, komedia muzyczna "Moja najmilsza" (1942) z Ritą Hayworth i Fredem Astaire i melodramat "Niezapomniany romans" (1957) z Carym Grantem. Jako reżyser debiutował klasycznym dramatem wojennym w 1943 pt. ' z kreacją Cary’ego Granta w roli kapitana Cassidy’ego, jako dowódcy amerykańskiego okrętu podwodnego. Największy rozgłos przyniósł mu zrealizowany w 1957 western '. Po raz ostatni stanął za kamerą w 1965 reżyserując dramat "Bitwa pod Villa Fiorita".
Życie prywatne.
Od roku 1938 był żonaty z aktorką Mary Lawrence (ur. 17 maja 1918, zm. 24 września 1991). Był ojcem Michaela i Deborah.
Filmografia.
Reżyseria:

</doc>
<doc id="1023489" url="https://pl.wikipedia.org/wiki?curid=1023489" title="Oscar François de Jarjayes">
Oscar François de Jarjayes

 – główna bohaterka mangi i anime "Róża Wersalu", stworzona przez Riyoko Ikedę w 1972 roku.
Początkowo "Róża Wersalu" była komiksem, na podstawie którego w latach 1979-80 powstał serial anime. Ich akcja rozgrywa się w XVIII-wiecznej Francji. Lady Oscar, córka generała, wychowywana była przez niego tak, jakby była chłopcem. Gdy ukończyła szkołę wojskową, w wieku 14 lat otrzymała za zadanie ochronę przybyłej na dwór francuski Dauphine Marie Antoinette.
Nawiązania do historii.
Ojciec głównej bohaterki, François Augustin Reynier de Jarjayes (ur. 1745 zm. 1822), postać autentyczna, był francuskim hrabią i generałem. Znany ze swojego oddania i lojalności, nawiązał dobre stosunki z rodziną królewską. Uznawany był za jednego z najzdolniejszych dowódców i strategów, cieszył się powodzeniem u kobiet i powszechnym szacunkiem u ludu. Miał dwójkę dzieci:
W przypadku drugiego dziecka nie wiadomo jednak, czy rzeczywiście było mężczyzną. Niektóre źródła, jak biblioteka w Paryżu podają, iż generał miał dwie córki, oficjalnie przyjęto jednak tę pierwszą wersję. Być może ta historyczna niespójność posłużyła do stworzenia postaci Lady Oscar. Sama autorka przyznała, że nie czuła się na siłach i nie była pewna swych umiejętności narracyjnych, aby stworzyć mężczyznę. 

</doc>
<doc id="1023495" url="https://pl.wikipedia.org/wiki?curid=1023495" title="Archeodontozaur">
Archeodontozaur

Archeodontozaur ("Archaeodontosaurus descouensi") – dinozaur z grupy zauropodów (Sauropoda) o bliżej niesprecyzowanej pozycji systematycznej; jego nazwa znaczy "pradawny ząb jaszczura", ze względu na zęby, które bardziej zbliżają go do prozauropodów.
Żył w epoce środkowej jury (ok. 167-164 mln lat temu) na terenach obecnego Madagaskaru. Długość ciała ok. 15 m, wysokość ok. 5 m, masa ok. 40 t. Jego szczątki znaleziono na Madagaskarze w pobliżu miasta Mahajanga.
Archeodontozaur stanowił ogniwo pośrednie w ewolucji zauropodów. Jego zęby przypominały jeszcze zęby prozauropodów.

</doc>
<doc id="1023496" url="https://pl.wikipedia.org/wiki?curid=1023496" title="Price">
Price

Price - miasto w Stanach Zjednoczonych, w stanie Utah, w hrabstwie Carbon. Jest ono stolicą tego hrabstwa i zarazem jego największym miastem.

</doc>
<doc id="1023498" url="https://pl.wikipedia.org/wiki?curid=1023498" title="Riyoko Ikeda">
Riyoko Ikeda

 – japońska mangaka, twórczyni m.in. mangi "Róża Wersalu" oraz "Aż do nieba" – jednej z pierwszych mang przetłumaczonych na język polski.
Twórczość.
Riyoko Ikeda nie uczęszczała nigdy do szkoły plastycznej, choć – jak sama twierdzi – rysuje mangę od niepamiętnych czasów. 
W 1967 r. magazyn Shojo Friend opublikował jej pierwszą mangę noszącą tytuł "Bara-Yashiki-no Shojo". Komiks cieszył się dużą popularnością, jak na debiutancką pracę, toteż autorka porzuciła studia w Wyższej Szkole Pedagogicznej w Tokio, aby móc rozpocząć karierą zawodową. 
Kolejnym sukcesem Ikedy stała się manga "Róża Wersalu") opublikowana na łamach tygodnika dla dziewcząt „Margaret”. Dzieło przyniosło autorce niemałą sławę i już po 6 latach Francuz Jacques Demy (twórca m.in. "Parasolek z Cherbourga"), we wnętrzach Wersalu, zrealizował fabularną wersję komiksu, nadając mu nowy tytuł, pochodzący od imienia tytułowej Róży, "Lady Oscar". Główna rola przypadła Catrionie MacColl. Obok niej wystąpili między innymi Barry Stokes i Christina Bohm – jako Maria Antonina. Film był wyświetlany we Francji, Anglii oraz Japonii (po angielsku, z japońskimi napisami), jednak nie odniósł spodziewanego sukcesu. W 1979 r. podjęto kolejną próbę nakręcenia filmu na podstawie historii stworzonej przez Ikedę i przy osobistym udziale autorki stworzono serial animowany.
Najdłuższym, liczącym w sumie ponad trzy tysiące stron oraz w wielu kręgach uznawanym za najlepsze, dziełem Ikedy jest saga "Orpheus-no mado" ("Okno Orfeusza"). Manga zawierająca odwołania do słynnej książki Johna Reeda – "Dziesięć dni, które wstrząsnęły światem", z czasów rosyjskiej Rewolucji Październikowej, po raz pierwszy ukazała się 1975 r. w czasopiśmie „Seventeen”. W 1998 autorka nakreśliła również scenariusz do dalszych części tej historii, jednak oprawą graficzną "Orpheus-no mado gaiden" zajęła się Erika Miyamoto.

</doc>
<doc id="1023501" url="https://pl.wikipedia.org/wiki?curid=1023501" title="Mykoła Szczors">
Mykoła Szczors

Mykoła Ołeksandrowycz Szczors (w historiografii rosyjskojęzycznej "Nikołaj Aleksandrowicz Szczors"), ukr. Микола Олександрович Щорс, ros. Николай Александрович Щорс (ur. w Snowsku, zm. 30 sierpnia 1919 w Biłoszczycach k. Korostenia) – Ukrainiec, felczer, oficer armii carskiej, dowódca pułku, brygady i dywizji Armii Czerwonej, jeden z najbardziej znanych dowódców wojny domowej.
Życiorys.
Wczesna działalność.
Mykoła Szczors urodził się i wychował w Snowsku, jego ojciec był kolejarzem. W 1914 ukończył wojskową szkołę felczerską w Kijowie. Po wybuchu I wojny światowej wysłany na front północno-zachodni jako sanitariusz w jednostce artyleryjskiej. W 1915 przyjęty do służby czynnej, wysłany w styczniu 1916 do Wileńskiej Szkoły Wojskowej, w tym czasie z siedzibą, w związku z ewakuacją, w Połtawie. Po jej ukończeniu służył w 335 Pułku Piechoty 84 Dywizji Piechoty na froncie południowo-zachodnim.
W maju 1917 chory na gruźlicę Szczors został wysłany na leczenie do Symferopola. W tamtejszym pułku rezerwistów zetknął się z ideologią markistowsko-leninowską. Zwolniony ze służby wrócił w rodzinne strony, gdzie w marcu 1918 utworzył we wsi Siemionowka oddział partyzancki walczący z niemieckim wojskiem okupacyjnym. W maju oddział wycofał się do Rosji Radzieckiej, gdzie Nikołaj Szczors podporządkował się bolszewikom.
Dowódca Pułku im. Bohuna i 1 Ukraińskiej Dywizji Radzieckiej.
Przebywając w Moskwie starał się rozpocząć studia medyczne na Uniwersytecie Moskiewskim, jednak we wrześniu został mianowany dowódcą 1 Pułku im. Bohuna 1 Ukraińskiej Dywizji Radzieckiej, który sam formował wspólnie z polskim rewolucjonistą Kazimierzem Kwiatkiem. Miesiąc później został przeniesiony na stanowisko dowódcy II Brygady tej dywizji. Według Władimira Antonowa-Owsiejenki, dowódcy radzieckiego Frontu Ukraińskiego, Szczors był ceniony i szanowany przez podkomendnych i przełożonych. Brał udział w walkach o Kijów, którego komendantem został po jego zdobyciu, w lutym 1919, we wczesnej fazie interwencji Armii Czerwonej na Ukrainie.
6 marca 1919 mianowano go dowódcą 1 Ukraińskiej Dywizji Radzieckiej, z którą walczył przeciwko Armii Czynnej URL i Wojsku Polskiemu. Szczors sprzeciwił się powstaniu Hryhorjewa. 15 sierpnia objął dowództwo nad 44 Dywizją Strzelców (powstała ze zjednoczenia 1 UDR i 3 Dywizji Pogranicznej), z którą walczył przeciwko białej Armii Ochotniczej.
Naczdyw Nikołaj Szczors zginął koło wsi Biłoszczyce k. Korostenia, nazwanej później Szczorsiwką, w niewyjaśnionych do dziś okolicznościach, w walce z 7 brygadą Ukraińskiej Armii Halickiej. Pochowany został we wrześniu 1919 na prawosławnym cmentarzu w Samarze, 10 lipca 1949 jego szczątki zostały ekshumowane ze zniszczonego cmentarza i przeniesione na cmentarz miejski.
Kontrowersje wokół śmierci.
Według oficjalnej wersji podanej przez Iwana Dubowoja (zastępcę Szczorsa w 44 dywizji strzeleckiej), Mykoła Szczors zginął trafiony w głowę przez ukraińskiego cekaemistę, kiedy obserwował przez lornetkę pozycje nieprzyjaciela.
Wersja ta spotkała się z krytyką w czasach rządów Nikity Chruszczowa. Początkowo o zabójstwo Szczorsa oskarżano Dubowoja (zamordowanego w czasach stalinizmu, podczas czystki w Armii Czerwonej), który nie pozwolił sanitariuszce Annie Rozenblum zmienić opatrunek głowy naczdywa (który sam mu zakładał). Po śmierci Szczorsa Dubowoj przejął po nim stanowisko dowódcy dywizji.
Później zrodziła się teoria, według której Szczorsa zabił komisarz polityczny 12 Armii Pawieł Tanchil-Tanchilewicz, z którym naczelnik 44 Dywizji popadł w konflikt. Zleceniodawcą zabójstwa miał być ludowy komisarz wojny i floty Lew Trocki, gdyż m.in. żołnierze Szczorsa na pierwszym miejscu wierzyli jemu, a nie wyższym dowódcom RKKA.
Ciało Nikołaja Szczorsa, bezpośrednio po śmierci, z nieznanych przyczyn zostało wywiezione na głębokie tyły, do Saratowa.
Ekshumacja ciała z 1949 i badania szczątków (których analiza nastąpiła dopiero po śmierci Józefa Stalina) potwierdza, że Szczors zginął od strzału w głowę, ale został trafiony od tyłu.
Istnieje także mało popularna wersja, według której Szczors został postrzelony przypadkowo przez jednego z czerwonoarmistów w czasie walki. Iwan Dubowoj nie pozwolił zmienić opatrunku, gdyż widząc, z której strony weszła kula, nie chciał siać paniki wśród żołnierzy, oskarżać ich o zabójstwo lubianego i szanowanego dowódcy, zrzucając całą winę na żołnierzy Symona Petlury.
27 lipca 1919 został zabity bez śledztwa kombryg Anton Bohunski, który agitował za władzą rad na Ukrainie, ale bez udziału bolszewików, 11 sierpnia 1919 zginął w niewyjaśnionych okolicznościach kombryg Timofiej Czerniak, zaś 21 sierpnia 1919 zmarł nagle (prawdopodobnie otruty) kombryg Wasyl Bożenko. Wszyscy trzej dowodzili brygadami w dywizji Szczorsa i byli jego bliskimi współpracownikami.
Życie prywatne.
Żoną Szczorsa była Fruma Jefimowa Rostowa (1897-1977), czekistka, uczestniczka wojny domowej, która wraz z trzema siostrami brała udział w ostatniej drodze męża do Samary. Para pobrała się jesienią 1918. Po wojnie domowej Rostowa ukończyła studia i jako inżynier elektryk uczestniczyła w realizacji planu elektryfikacji ZSRR. W 1940 otrzymała mieszkanie w moskiewskim Domu na nabrzeżu. Pochowana na Nowym Cmentarzu Dońskim. Mieli jedną córkę - Walentynę (1920-2005), która urodziła się po śmierci ojca. Pracowała jako lekarz w klinice KGB, jej mężem był radziecki fizyk Izaak Chałantikow.
Upamiętnienie.
W Związku Radzieckim (szczególnie w Ukraińskiej SRR) jego osoba była przedmiotem kultu – zbudowano wiele pomników (w tym pomnik konny w centrum Kijowa, pomnik na miejscu jego śmierci i pomnik w Korosteniu), utworzono muzeum. Powstała też powieść ("Szlach na Kyjiw" autorstwa S. Sklarenki) i opera Borysa Latoszyńskiego. W latach 1935-2016 rodzinne miasto Mykoły Szczorsa Snowśk nosił jego imię.
W roku 1939 wyprodukowano film biograficzny pt. "Szczors" (reż. Julija Sołncewa i Ołeksandr Dowżenko). Rolę tytułową zagrał Jewgienij Samojłow.
Wiele radzieckich oddziałów partyzanckich w czasie II wojny światowej nosiło imię Nikołaja Szczorsa.
Mykoła Szczors jest często porównywany do innego bardzo znanego czerwonego dowódcy z czasów wojny domowej - naczdywa Wasilija Czapajewa. Stąd Szczors jest czasem nazywany "ukraińskim Czapajewem".
Pieśń o Szczorsie.
Do lat 30 Nikołaj Szczors był pomijany wśród upamiętnianych dowódców wojny domowej. W 1935 pisarz Michaił Gołodny i kompozytor Matwiej Błanter stworzyli pieśń ku pamięci naczdywa. Jest to jeden z najbardziej znanych utworów o rosyjskiej wojnie domowej.
Pieśń o Szczorsie został przetłumaczona min. na język polski, niemiecki i angielski.
Do muzyki Błantera powstał także osobny utwór ku pamięci pułkownika Savy Kovačevicia - oficera NOV i POJ poległego nad Sutjeską. Nosi ona tytuł "Komandant Sava".

</doc>
<doc id="1023504" url="https://pl.wikipedia.org/wiki?curid=1023504" title="Algoazaur">
Algoazaur

Algoazaur ("Algoasaurus bauri") – dinozaur z grupy zauropodów (Sauropoda) o bliżej niesprecyzowanej pozycji systematycznej.
Żył na przełomie jury i kredy (ok. 150-136 mln lat temu) na terenach południowej Afryki. Długość ciała ok. 9 m, wysokość ok. 3 m, masa ok. 10 t. Jego szczątki znaleziono w 1904 roku Republice Południowej Afryki (Kraj Przylądkowy) w zatoce Algoa.

</doc>
<doc id="1023505" url="https://pl.wikipedia.org/wiki?curid=1023505" title="Sparkling Mediolan">
Sparkling Mediolan

Sparkling Milano – męski klub siatkarski z Włoch, powstały w Mediolanie. W sezonie 2007/2008 drużyna występowała w Serie A, a jej barwy reprezentował Polak - Łukasz Kadziewicz. Z powodu kłopotów finansowych prezydent klubu Tomano Bertoldi wycofał drużynę z najwyższej klasy rozgrywek.

</doc>
<doc id="1023506" url="https://pl.wikipedia.org/wiki?curid=1023506" title="Synagoga w Mławie">
Synagoga w Mławie

Synagoga w Mławie − zniszczona w 1939 synagoga znajdująca się w Mławie przy ulicy Koziej, zwanej potem Bożniczą.
Pierwsza źródłowa wzmianka o istnieniu w Mławie synagogi pochodzi z akt kapituły katedralnej w Płocku z 4 maja 1551 r. dotyczących sprawy cyrulika mławskiego Ambrożego Broze, który przeszedł na judaizm i jak wynika z tych akt "co szabat do synagogi uczęszczał". Ta pierwotna zlokalizowana była najprawdopodobniej na przedmieściach Zabrody w sąsiedztwie najstarszego mławskiego cmentarza żydowskiego. Kolejna wzmianka o synagodze pochodzi z 1775 roku, ks. Michał Mdzewski zapisał wizytując mławską parafię: "domów żydowskich jest 14, mają swoją bożnicę na końcu miasta, za miastem zaś chowają się na osobnym kirkucie"
Współczesna zlokalizowana w bliskim sąsiedztwie rynku i istniejąca do 1939 Synagoga została zbudowana w 1856 roku staraniem rabina Wolfa Lipszyca. W części wschodniej od ul.Siennej posiadała cztery wysokie witrażowe okna natomiast od strony północnej i południowej po dwa. Po obu stronach wejścia do synagogi znajdowały się kolumny. Z przedsionka prowadziły schody na babiniec następnie do wnętrza synagogi wchodziło się po schodach w dół tak, że poziom podłogi był niższy od poziomu ulicy. Ściany były pomalowane na czerwono i niebiesko natomiast dach spoczywał na szaro-białych kolumnach. Na wschodniej ścianie znajdowała się "święta skrzynia" Aron ha-Kodesz ze zwojami Tory. Po obydwóch stronach synagogi znajdowały się bejt ha midrasze, w których studiowano święte księgi. We wrześniu 1939 roku, prawdopodobnie w pierwszym dniu po wkroczeniu Niemców do Mławy, hitlerowcy spalili synagogę. Ryszard Juszkiewicz twierdzi, że synagoga został przez Niemców podpalona w czasie święta Jom Kippur a zgromadzonym Żydom zabroniono podejmowania działań ratowniczych w stosunku do synagogi i jej wyposażenia. Po zakończeniu wojny nie została odbudowana, a ulica, przy której stała, została zatarta w planie miasta inną zabudową.

</doc>
<doc id="1023507" url="https://pl.wikipedia.org/wiki?curid=1023507" title="Piotr z Dusburga">
Piotr z Dusburga

Piotr z Dusburga (łac. "Peter de Dusburg", niem. "Petrus von Dusburg", lit. "Petras Dusburgietis") – żyjący na przełomie XIII i XIV wieku kronikarz niemiecki, kapłan zakonu krzyżackiego, autor kroniki "Chronicon terrae Prussiae" (1326), obejmujących dzieje zakonu od jego założenia do czasów współczesnych autorowi.

</doc>
<doc id="1023510" url="https://pl.wikipedia.org/wiki?curid=1023510" title="Linda Ronstadt">
Linda Ronstadt

Linda Maria Ronstadt (ur. 15 lipca 1946 w Tucson) – amerykańska piosenkarka, autorka tekstów, muzyk, producentka muzyczna, aktorka i aktywistka społeczna. Wykonuje muzykę określaną jako folk rock i country rock.
Kariera artystyczna.
Linda Ronstadt rozpoczęła karierę w folkowym zespole The Stone Poneys, z którym nagrała w sumie trzy studyjne krążki. Zespół nie zdobył większej popularności, a ich jedyny przebój "Different Drum" zdołał dotrzeć do pozycji trzynastej na amerykańskiej liście bestsellerów.
Po odejściu z grupy Ronstadt rozpoczęła solową karierę, wydając w 1969 roku debiutancki krążek zatytułowany "Hand Sown...Home Grown". Mimo iż album nie odniósł większego komercyjnego sukcesu, został uznany przez krytyków za jeden z pierwszych krążków wywodzących się z nurtu tzw. alternatywnego country. Drugi solowy album wokalistki pt. "Silk Purse" ukazał się w 1970 roku i zdołał dotrzeć do miejsca 103. na liście Billboard. Pochodzący z tej płyty utwór "Long, Long Time", mimo iż nie stał się przebojem, został nominowany do nagrody Grammy.
W 1972 roku artystka wydała trzeci album pt. "Linda Ronstadt", utrzymany, podobnie jak poprzednie krążki, w stylistyce country. Pomimo przychylnych recenzji krążek nie odniósł większego sukcesu komercyjnego. W 1973 roku Linda Ronstadt opublikowała krążek "Don't Cry Now", na którym po raz pierwszy miała okazję współpracować z brytyjskim producentem Peterem Asherem. Album okazał się hitem i sprzedał się w ponad 500.000 tysiącach kopii, stając się pierwszą złotą płytą w karierze artystki.
Prawdziwy przełom w karierze Ronstadt nastąpił jednak w 1974 roku, za sprawą albumu "Heart Like A Wheel". Album łączył rockową stylistykę z elementami country i popu. Krążek zdobył najwyższe uznanie wśród krytyków muzycznych, a także w samych tylko Stanach Zjednoczonych okrył się podwójną platyną. Magazyn Rolling Stone umieścił "Heart Like a Wheel" na swojej prestiżowej liście 500 najlepszych płyt wszech czasów na miejscu 164. Krążek promowały dwa przebojowe single "You're No Good" (który dotarł na sam szczyt amerykańskiej listy bestsellerów) oraz "When Will I Be Loved" (który dotarł do miejsca drugiego w Stanach Zjednoczonych). Na krążku znalazła się także ballada "I Can't Help It (If I'm Still in Love with You)", za którą Ronstadt otrzymała pierwszą w swojej karierze nagrodę Grammy.
W 1975 roku Linda Ronstadt wydała platynowy album "Prisoner in Disguise", który zawierał takie przeboje jak "Heatwave", czy "Tracks of My Tears". Na krążku znalazł się także cover przeboju Dolly Parton "I Will Always Love You", który dwadzieścia lat później stanie się światowym hitem w wykonaniu Whitney Houston. W 1976 roku Ronstadt wydała album "Hasten Down The Wind", który również okrył się platyną, za który otrzymała również nagrodę Grammy. W tym samym roku piosenkarka opublikowała pierwszą w swojej karierze kompilację największych przebojów pt. "Greatest Hits". Album, mimo iż nie zawierał premierowego materiału, zdołał w Stanach Zjednoczonych sprzedać się w ponad siedmiu milionach egzemplarzy.
W 1977 roku Ronstadt wydała płytę "Simple Dreams", która dotarła na szczyt amerykańskich i australijskich zestawień. Krążek uzyskał w USA status trzykrotnej platyny, chociaż jego rzeczywista sprzedaż przekroczyła liczbę pięciu milionów egzemplarzy. Album zawiera m.in. dwa singlowe przeboje "It's So Easy" oraz "Blue Bayou" (przeróbka przeboju Roya Orbisona), które w tym samym czasie okupowały pozycję w TOP5 amerykańskiej listy bestsellerów. W 1978 roku Ronstadt ustanowiła rekord, stając się pierwszym w historii amerykańskiej fonografii artystą, którego płyta zanim trafiła do sprzedaży zyskała status podwójnej platyny na podstawie zamówień składanych przez wyspecjalizowane sieci sklepów muzycznych. Sprzedaż krążka przekroczyła ostatecznie cztery miliony egzemplarzy, a single "Just One Look" i "Oh Baby Baby" dotarły do wysokich pozycji na listach przebojów. W tamtym okresie Ronstadt była również najlepiej zarabiającą piosenkarką oraz jedną z pierwszych kobiet, które występowały na stadionach przed kilkudziesięciotysięczną rzeszą fanów. Linda Ronstadt zakończyła dekadę lat siedemdziesiątych jako najpopularniejsza i najlepiej sprzedająca się piosenkarka (jedyna, której każda płyta począwszy od 1974 roku zyskała co najmniej status platyny).
W 1980 roku Ronstadt postanowiła urozmaicić swój repertuar, wzbogacając go o wpływy nowej fali i punk rocka. Efektem muzycznych eksperymentów była płyta "Mad Love", która wylansowała takie przeboje jak "How Do I Make You" oraz "It Hurts So Bad". Krążek zyskał status platyny i przyniósł artystce kolejną nominację do nagrody Grammy. W 1981 roku Ronstadt wydała drugą kompilację pt. "Greatest Hits Vol.2". Mimo iż album nie zdołał powtórzyć komercyjnego sukcesu swojego poprzednika i tak ostatecznie został wyróżniony platynowym certyfikatem. W tym czasie Ronstadt rozpoczęła występy na Broadwayu w przedstawieniu "Piraci z Penzance". Za swoją rolę Ronstadt otrzymała nominację do nagrody Tony. Kiedy sztukę przeniesiono na ekran, Ronstadt otrzymała nominację do Złotego Globu. Do muzyki powróciła w 1982 roku, wydając krążek "Get Closer"". Album przyniósł jej dwie nominacje do nagrody Grammy, był to jednak pierwszy od wielu lat krążek artystki, który nie zdołał okryć się platyną.
W 1983 roku Ronstadt podjęła współpracę z kompozytorem i aranżerem Nelsonem Riddle. Owocem ich współpracy były trzy albumy ("What's New", "Lush Life" oraz "For Sentimental Reasons"), zawierające covery popowych standardów z lat 40. i 50. Każda z tych płyt nominowana była do nagrody Grammy. Współpraca z Riddlem okazała się także sukcesem komercyjnym. Pierwszy z serii album "What's New" zyskał w USA status trzykrotnej platyny, a pozostałe dwa krążki pokryły się platyną. W 1987 roku Ronstadt wzięła udział w projekcie TRIO obok Dolly Parton i Emmylou Harris. Trzy piosenkarki nagrały platynową płytę pt. "Trio", za którą uhonorowane zostały nagrodą Grammy.
W tym samym roku Linda Ronstadt wydała także płytę "Canciones de mi Padre" zawierającą tradycyjną meksykańską muzykę mariachi. Album okrył się podwójną platyną, pozostając przez długi czas najlepiej sprzedającym się krążkiem nagranym w języku hiszpańskim. Album przyniósł artystce także nagrodę Grammy w kategorii najlepsza płyta z tradycyjną muzyką meksykańską. W 1989 roku Ronstadt wydała płytę "Cry Like A Rainstorm, Howl Like The Wind", będącą powrotem do jej rockowych i popowych korzeni. Album pokrył się potrójną platyną i zdobył dwie nagrody Grammy. Krążek promował singel "Don't Know Much" zaśpiewany w duecie z Aaronem Neville.
W 1991 roku Ronstadt wydała drugą hiszpańskojęzyczną płytę pt. "Mas canciones". Album przyniósł jej kolejną statuetkę Grammy. W 1992 roku piosenkarka wydała ostatni hiszpańskojęzyczny krążek pt. "Frenesi", który podobnie jak poprzednie, zdobył nagrodę Grammy. W 1993 roku Linda Ronstadt wydała album "Winter Light", zawierający tytułową piosenkę filmu Agnieszki Holland pt. "Tajemniczy ogród". Album rozszedł się w USA w ponad 200.000 kopii.
W 1995 roku piosenkarka powróciła z albumem "Feels like home". Krążek nie odniósł sukcesu komercyjnego, a większość utworów z niego pochodzących znalazła miejsce na wydanym kilka lat później albumie "Trio 2" nagranym wespół z Dolly Parton i Emmylou Harris. W 1996 roku Ronstadt opublikowała album dla dzieci pt. "Dedicated To The One I Love", który uhonorowany został nagrodą Grammy.
W 1998 Ronstadt wydała studyjny krążek pt. "We Ran" oraz czteropłytowe wydawnictwo specjalne "The Box Set", podsumowujące jej dotychczasową karierę. W 2004 roku wokalistka nagrała album jazzowy "Hummin' To Myself", a w 2006 roku razem z Anne Savoy wydała nominowaną do nagrody Grammy płytę "Adieu False Heart" inspirowaną nowoorleańską muzyką folkową.

</doc>
<doc id="1023512" url="https://pl.wikipedia.org/wiki?curid=1023512" title="Douzain">
Douzain

Douzain – francuska srebrna moneta groszowa blanc o wartości 12 denarów turońskich (masa 2,846 grama, fajn 1,022 grama), bita w XVI w. za Franciszka I w zmieniających się różnych typach.

</doc>
<doc id="1023514" url="https://pl.wikipedia.org/wiki?curid=1023514" title="Dulag 121 Pruszków">
Dulag 121 Pruszków

Dulag 121 Pruszków ("Durchgangslager 121" Pruszków) – niemiecki nazistowski obóz przejściowy, w którym gromadzono cywilną ludność Warszawy i okolicznych miejscowości, wypędzaną z domów w trakcie oraz po zakończeniu powstania warszawskiego.
Obóz został utworzony 6 sierpnia 1944 na terenie dawnych Zakładów Naprawczych Taboru Kolejowego w Pruszkowie. Funkcjonował do połowy grudnia 1944, a w formie szczątkowej – do 16 stycznia 1945. Przez Dulag 121 przeszło w tym okresie od 390 tys. do 410 tys. osób, spośród których dziesiątki tysięcy zostały po krótkim pobycie w obozie wywiezione na roboty przymusowe w głąb Rzeszy lub zesłane do obozów koncentracyjnych. Z powodu chorób, wyczerpania lub z rąk strażników poniosło śmierć od kilkuset do kilku tysięcy więźniów Dulagu 121. Ponad 30 tys. osób zdołało jednak opuścić obóz dzięki pomocy zatrudnionego tam polskiego personelu.
Powstanie obozu.
Obóz przejściowy w Pruszkowie powstał w szóstym dniu powstania warszawskiego (6 sierpnia 1944). Utworzono go na podstawie zarządzenia SS-Obergruppenführera Ericha von dem Bacha-Zelewskiego (dowódcy sił niemieckich wyznaczonych do stłumienia powstania), uzgodnionego dwa dni wcześniej z władzami administracyjnymi Generalnego Gubernatorstwa. Pierwszy transport wypędzonych warszawiaków dotarł do obozu w dniu 7 sierpnia. Znalazło się w nim około 5 tys. ocalałych z rzezi mieszkańców warszawskiej Woli, których najpierw zgromadzono w kościele św. Wojciecha, a później pieszo pognano do Pruszkowa.
Utworzenie obozu pruszkowskiego związane było ze zmianą niemieckich planów odnośnie do losu mieszkańców zbuntowanej Warszawy. Wieczorem 5 sierpnia 1944 Bach doprowadził bowiem (zapewne za wiedzą i zgodą nazistowskich przywódców) do częściowego uchylenia rozkazu Hitlera z 1 sierpnia, nakazującego całkowitą eksterminację mieszkańców miasta – bez względu na wiek i płeć. Bach zakazał swoim oddziałom mordowania kobiet i dzieci, utrzymując jednak w mocy rozkaz likwidacji wszystkich polskich mężczyzn – zarówno wziętych do niewoli powstańców, jak i cywilów. Decyzja ta wynikała nie tyle z pobudek humanitarnych, co z pragmatycznej kalkulacji. Bach szybko zorientował się, że zbiorowe mordy wzmagają tylko wolę oporu Polaków, a zajęci mordowaniem, gwałtami i grabieżą niemieccy żołnierze nie są w stanie prowadzić działań ofensywnych przeciw powstańcom. Ponadto od samego początku zamierzał stłumić powstanie za pomocą kombinacji czynników natury politycznej i militarnej, gdyż obawiał się, że zastosowanie rozwiązań czysto siłowych uniemożliwi mu osiągnięcie podstawowego celu – tzn. szybką likwidację niebezpiecznego punktu zapalnego na tyłach frontu wschodniego, którym stała się ogarnięta powstaniem Warszawa. 12 sierpnia Bach jeszcze bardziej złagodził rozkaz Hitlera poprzez wydanie zakazu mordowania polskich mężczyzn-cywilów. Obok wymienionych wcześniej przesłanek wzięto wówczas pod uwagę również aspekt ekonomiczny. Na tym etapie wojny III Rzesza nie mogła sobie bowiem pozwolić na zmarnowanie tak wielkiego rezerwuaru potencjalnej siły roboczej. Eksterminację zastąpiono więc całkowitym wysiedleniem ludności Warszawy. Wbrew oficjalnym zapewnieniom, że celem akcji wysiedleńczej jest wyłącznie zapewnienie bezpieczeństwa cywilom poprzez ich usunięcie ze strefy frontowej, Niemcom zależało jedynie na tym, aby wykorzystać uchodźców w charakterze niewolniczej siły roboczej, a samo miasto ograbić i zburzyć. W myśl nowych wytycznych Dulag 121 w Pruszkowie miał pełnić rolę obozu przejściowego dla wysiedlanej ludności Warszawy. Po krótkim pobycie w obozie osoby zdolne do pracy miały być wysyłane do gospodarstw, zakładów przemysłowych i obozów na terenie Rzeszy.
Dulag 121 zorganizowano na terenie Zakładów Naprawczych Taboru Kolejowego położonych w pruszkowskiej dzielnicy Żbików. Za wyborem tego miejsca przemawiało kilka czynników. Jesienią 1939 na terenie zakładów funkcjonował obóz przejściowy dla polskich jeńców wojennych, którego pojemność wynosiła wówczas 2 tys. osób. Później (od 20 stycznia 1941) mieścił się tam przez pewien czas obóz pracy dla Żydów. Dzięki temu w 1944 na terenie zakładów wciąż istniały elementy infrastruktury ochronnej (bunkry, wieże strażnicze), które można było zaadaptować na potrzeby nowego obozu. Miejsce to wybrano także ze względu na korzystną lokalizację – niewielką odległość od stolicy oraz dogodne położenie przy linii kolejowej z Warszawy do Skierniewic, które umożliwiało sprawne „rozładowanie” obozu. Dulag 121 był zorganizowany i zaopatrywany przez cywilną administrację Generalnego Gubernatorstwa, lecz kontrolę nad nim sprawował Bach.
Początkowo Dulag 121 funkcjonował w warunkach całkowitej improwizacji i chaosu. Kierownictwo spoczywało w rękach Oberführera SA Stephana i Sturmbannführera SA Augusta Pollanda, którzy okazali się całkowicie niezdolni do zarządzania obozem i przyjmowania napływających wciąż transportów. Zgodnie z zeznaniem pracownika Rady Głównej Opiekuńczej, Władysława Mazurka, Stephan nie będąc w stanie sprawnie kierować obozem „po 2 czy 3 dniach upił się, pobił ludzi, z Niemcami się pokłócił, wyjechał z obozu i więcej nie wrócił”. Zastąpił go wówczas Polland, który „będąc prawie stale pijanym, chodził po obozie z rewolwerem w ręku, strzelając i bijąc przy lada okazji”. Sytuacja unormowała się nieco dopiero w okolicach 10 sierpnia, wraz z przybyciem nowej załogi złożonej z żołnierzy Wehrmachtu i SS.
Dulag 121 i jego załoga.
Powierzchnia obozu pruszkowskiego wynosiła 48 hektarów. Na jego zabudowę składało się dziewięć wielkich hal produkcyjnych oraz kilkanaście mniejszych budynków. Obóz był otoczony betonowym murem z czterema bramami. Niemiecka załoga kwaterowała w budynku biurowym „Pałacyk” oraz w budynku dawnej szkoły kolejowej. Hale produkcyjne pełniły natomiast następujące funkcje:
Komendantem obozu w Pruszkowie był pułkownik Kurt Sieber, któremu podlegała około 100-osobowa załoga złożona z żołnierzy Wehrmachtu. Obok Niemców w skład załogi wchodziło także kilkudziesięciu jeńców sowieckich, których wykorzystywano do prac porządkowych. Siebera, oficera tzw. starej daty, charakteryzował ludzki stosunek do osadzonych w Pruszkowie Polaków. Jednym z pierwszych jego zarządzeń było wprowadzenie zakazu strzelania na terenie obozu.
Sieber – formalnie komendant Dulagu 121 – odpowiadał w praktyce wyłącznie za utrzymanie porządku na terenie obozu oraz kwestie logistyczne. O losie więźniów decydowali natomiast jego zastępcy z SS, tj. SS-Sturmbannführer Gustaw Diehl i SS-Untersturmführer Wetke. Obaj rezydowali w tzw. zielonym wagonie, w pobliżu którego stały dwa wagony towarowe pełniące funkcję obozowego aresztu. Diehl odpowiadał za funkcjonowanie obozowego kontrwywiadu, jak również za selekcję nowo przybyłych i organizację wywózek. Prawdopodobnie to właśnie on decydował o liczebności i miejscu docelowym każdego transportu wychodzącego z obozu. Przy organizacji selekcji i wywózek Diehla wspierało kilkunastu funkcjonariuszy pruszkowskiego "Arbeitsamtu" (pol.: Urzędu Pracy), którymi kierował znany z brutalności Sturmbannführer SA August Polland. Władysław Mazurek wspominał, że Polland:
Lekarzem naczelnym obozu był Stabsarzt Adolf König (od 12 sierpnia 1944), podczas gdy funkcję jego zastępców pełnili Stabsarzt Peter Klenner oraz – przez krótki czas – Unterarzt Tössman. W listopadzie 1944 König opuścił Dulag 121, a na stanowisku naczelnego lekarza zastąpił go doktor Herbert Weigel, który sprawował tę funkcję do końca istnienia obozu. Przejściowo, w okresie największego napływu ludności, w obozie pracowało także kilku wojskowych lekarzy niemieckich. Osobami, u których zdiagnozowano gruźlicę lub chorobę zakaźną opiekował się natomiast personel sanitarny złożony z jeńców radzieckich. W hali nr 2 zorganizowano niewielki szpital zakaźny, którego ordynatorem został doktor Aleksander Anikiejew. Ponadto niemieckiemu personelowi medycznemu przydzielono do pomocy polskie tłumaczki. Niemieckich lekarzy cechował na ogół dość życzliwy stosunek do Polaków, przejawiający się m.in. „przymykaniem oczu” na próby uchronienia wysiedleńców przed wywózką do Rzeszy (pod pozorem choroby lub ułomności). O ile jednak niemieccy lekarze przygotowywali listy z nazwiskami osób uznanych za niezdolnych do pracy, o tyle ostateczne decyzje w sprawie zwolnienia z obozu podejmowali zawsze esesmani z „zielonego wagonu”.
Polski personel.
W Dulagu 121 – w odróżnieniu od innych niemieckich obozów – dopuszczano do pracy dochodzący z zewnątrz polski personel sanitarny i kuchenny, który cieszył się w dodatku względną swobodą. Polskie służby, odróżniające się od tłumu białymi fartuchami z opaskami czerwonego krzyża, działały na terenie obozu oraz opiekowały się rannymi i chorymi, których umieszczano zarówno w miejscowych szpitalach, jak i w prywatnych mieszkaniach. Wielu członków polskiego personelu zostało skierowanych do Pruszkowa przez Polskie Państwo Podziemne.
W kuchni obozu pruszkowskiego pracowało zwykle od 200 do 400 osób, a w szczytowym momencie zatrudnionych było tam blisko 480 pracowników. Personelem kuchennym kierowała Ewa Maria Bogucka. Obozowa kuchnia pracowała niemal bez przerwy, przygotowując codziennie od 20 tys. do 25 tys., a sporadycznie nawet do 35 tys. półlitrowych porcji zupy. Ponadto rano i wieczorem personel kuchenny starał się rozwozić wysiedleńcom racje żywnościowe, na które składało się pół litra zbożowej kawy i 200–250 gramów razowego chleba. Na terenie obozu zorganizowano również lotne kantyny (kierował nimi inż. Stanisław Zabielski), które dostarczały wysiedleńcom – po cenach zakupu – papierosy, artykuły pierwszej potrzeby oraz dodatkowe racje żywności. O ich przydatności może świadczyć fakt, iż w okresie od 25 września do 13 października 1944 obroty kantyn wyniosły blisko 500 tys. okupacyjnych złotych.
W obozowych służbach sanitarnych pracowało społecznie kilkudziesięciu lekarzy oraz blisko 300 sanitariuszek. Doktor porucznik Kazimierz Szupryczyński „Bożymir I” – lekarz kolejowy, a zarazem szef służb sanitarnych VI Rejonu AK, skierował do pomocy wysiedleńcom cały podległy sobie personel medyczny oraz personel pomocniczy Wojskowej Służby Kobiet. Ponadto zaangażował w charakterze wolontariuszy lekarzy i pielęgniarki z Pruszkowa. Według niektórych źródeł w szczytowym momencie służby sanitarne Dulagu 121 zatrudniały ok. 500 osób – w tym 102 lekarzy, 122 pielęgniarki oraz liczne siostry szarytki. Na kierowniczkę polskiego personelu medycznego władze niemieckie wyznaczyły Jadwigę Kiełbasińską, akuszerkę z Milanówka, która bardzo dobrze znała język niemiecki oraz cieszyła się pełnym zaufaniem władz okupacyjnych. Kiełbasińska, bezprawnie posługująca się tytułem lekarza medycyny, nie była lubiana przez polski personel. Starała się jednak, nie tracąc zaufania Niemców, pomagać uchodźcom. Między innymi, na terenie willi „Perełka” w Milanówku Kiełbasińska zorganizowała szpital, w którym za jej wiedzą ukrywało się wielu powstańców.
W skład polskiego personelu wchodziła także grupa mężczyzn, którzy pod różnymi pretekstami uzyskiwali prawo wchodzenia na teren obozu. Zazwyczaj pracowali oni jako tragarze lub woźnice (obozowa stajnia posiadała trzy konie i cztery wozy). Ponadto każda hala miała swojego kierownika – tzw. "Hallenleitera" – wyznaczanego na to stanowisko przez pruszkowską delegaturę Rady Głównej Opiekuńczej. Funkcja szefa hali wiązała się z licznymi przywilejami oraz umożliwiała niesienie skutecznej pomocy wysiedleńcom.
Należy także wspomnieć o tzw. złotych siostrach, czy też „białych hienach” działających na terenie obozu. Były to kobiety, które podszywając się pod członków polskiego personelu sanitarnego wyłudzały od wysiedlonych pieniądze i kosztowności w zamian za rzekomą pomoc w zwolnieniu z obozu. Niektóre z nich pracowały również jako konfidentki Gestapo. Działalności „złotych sióstr” starali się przeciwdziałać pozostali polscy pracownicy obozu.
Polski personel starał się chronić ludność przed zesłaniem do obozów koncentracyjnych bądź wywózką na roboty przymusowe. W tym celu podejmowano wysiłki na rzecz zakwalifikowania jak największej liczby wysiedleńców jako „rannych” lub „chorych” (skuteczne były zwłaszcza „rozpoznania” gruźlicy i innych chorób zakaźnych) – a więc niezdolnych do podjęcia pracy. Przed wywózką chroniło także zatrudnienie w obozowej kuchni (ocalono w ten sposób m.in. literatów Stanisława Dygata i Stefana Otwinowskiego). Wysiedleńców wyciągano również z obozu na inne, niekiedy bardzo ryzykowne sposoby – np. przebierając ich w uniformy polskiego personelu sanitarnego (było to możliwe dopóki Niemcy nie wprowadzili obowiązku posiadania przez członków personelu przepustek z fotografiami) lub ukrywając w wozach opuszczających obóz. Niektórzy uchodźcy wychodzili z Dulagu pod pozorem zatrudnienia w komandach roboczych prowadzących prace porządkowe poza obozem lub nocami – przez małą furtkę w murze przy ul. Warsztatowej, do której klucz posiadali polscy kolejarze. Łącznie z obozu w Pruszkowie udało się wyprowadzić około 30 tys. uwięzionych. Ponadto w ramach tzw. akcji „Raków”, kolejarze z EKD umożliwili ucieczkę z transportu blisko 1 tys. osób.
Wśród uchodźców wyprowadzonych w ten sposób z obozu znalazło się wiele osób zasłużonych dla nauki, kultury lub życia społecznego, a nawet członkowie ruchu oporu. Staraniem polskiego personelu uwolniono m.in. byłego prezydenta RP, Stanisława Wojciechowskiego; delegata rządu na województwo warszawskie, Józefa Kwasiborskiego „Niemirę”; jedenastu profesorów Politechniki Warszawskiej; literatów – Tadeusza Brezę, Stanisława Dygata, Wilama Horzycę, Stefana Otwinowskiego, Marię Rodziewiczównę i Jerzego Zawieyskiego; felietonistę Stefana Wiecheckiego „Wiecha”; grafika Eryka Lipińskiego; profesora Walerego Goetela (rektora krakowskiej AGH), ludzi filmu – Antoniego Bohdziewicza (reżysera i scenarzystę) i Mariana Wyrzykowskiego (aktora i reżysera) oraz wielu innych. Ze względu na podeszły wiek zwolniono m.in. Wincentego Tomaszewicza. Pomoc więźniom wiązała się jednak z dużym ryzykiem. Wielu członków polskiego personelu ukarano odebraniem przepustek i aresztem. Kilka osób wywieziono do obozów koncentracyjnych. Znane są także cztery wypadki zamordowania przez Niemców osób pomagających wysiedleńcom.
O ile polski personel dysponował wieloma środkami umożliwiającymi udzielenie wysiedleńcom doraźnej pomocy, o tyle nie miał większego wpływu na ogólną sytuację panującą w obozie. W szczególności jego członkom kategorycznie zabroniono brać udziału w „selekcjach” i formowaniu transportów kierowanych w głąb III Rzeszy.
Funkcjonowanie obozu.
Napływ ludności do Dulagu 121 był bardzo nieregularny i zależał od sytuacji na frontach powstańczych. Transporty z wysiedlonymi warszawiakami zazwyczaj docierały do obozu równolegle z opanowywaniem przez Niemców poszczególnych dzielnic stolicy:
Do obozu w Pruszkowie wysiedlano również ludność z najbliższych okolic Warszawy: Anina, Babic, Bemowa, Boernerowa, Jelonek, Kobyłki, Łomianek, Młocin, Tłuszcza, Ursusa, Wawra, Wawrzyszewa, Włoch i Zielonki, co było związane z realizacją niemieckiego planu przerzedzenia ludności polskiej w promieniu 35 kilometrów od stolicy.
W pierwszych dniach istnienia Dulagu 121 wysiedleńców pędzono pieszo do Pruszkowa. W następnych tygodniach przywożono ich koleją – zazwyczaj z warszawskiego Dworca Zachodniego. Warszawiaków dowożono do Pruszkowa zarówno pociągami kolei skierniewickiej, jak i składami EKD. Te drugie zatrzymywały się w Pruszkowie, skąd ich pasażerów (zazwyczaj przywiezionych z targowiska „Zieleniak” na Ochocie) pieszo pędzono do obozu trzykilometrową trasą wiodącą przez miasto. Pociągi kolei skierniewickiej rozładowywano natomiast na terenie Dulagu 121 – w pobliżu bramy nr 14. Pod koniec sierpnia i we wrześniu 1944 do obozu przyjeżdżało dziennie kilkadziesiąt pociągów osobowych (od 3 do 6 wagonów) i towarowych. Jednorazowo w Pruszkowie przebywało zazwyczaj od 5 tys. do 40 tys. uchodźców. Ogromne zagęszczenie nastąpiło po upadku Starego Miasta, gdy w Dulagu 121 znalazło się około 75 tys. wysiedleńców. Największa liczba uchodźców trafiła jednak do obozu po kapitulacji powstania warszawskiego. Przez Dulag 121 przeszło wówczas blisko 150 tys. osób.
Dulag 121 nie był w stanie przyjąć wszystkich wysiedleńców. Celem choć częściowego rozładowania obozu pruszkowskiego Niemcy zmuszeni byli utworzyć przejściowo kilka podobozów w sąsiednich miejscowościach. Zostały one zorganizowane m.in. w: Ursusie (na terenie Państwowych Zakładów Inżynierii), Piastowie (na terenie fabryki gumowej „Tudor i Piastów”), Ożarowie Mazowieckim (na terenie fabryki kabli i huty szkła), Włochach (na terenie fabryki „Era”), Skierniewicach (Dulag 142) i Grodzisku Mazowieckim. Zwierzchnictwo nad tymi obozami sprawowała komendantura Dulagu 121 w Pruszkowie, a konkretnie SS-Sturmbannführer Diehl. Obozy w Ursusie i Piastowie funkcjonowały w pierwszych tygodniach października 1944. Po kapitulacji powstania przyjęły one blisko 50 tys. cywilnych mieszkańców Warszawy. Z kolei wzięci do niewoli żołnierze AK trafiali do obozów przejściowych w Ożarowie (funkcjonował od 4 do 15 października 1944) oraz Skierniewicach. Przez oba obozy przeszło odpowiednio 11 668 i 3 tys. jeńców.
20 sierpnia 1944 Dulag 121 wizytował biskup pomocniczy warszawski, ksiądz biskup Antoni Szlagowski. Interweniował on w komendanturze obozu, domagając się m.in. zwolnienia uwięzionych duchownych oraz respektowania zasady nierozdzielania rodzin. Mimo obietnic składanych przez Niemców położenie wysiedleńców nie uległo zmianie. Władze obozowe zgodziły się jedynie uwolnić przetrzymywanych duchownych oraz udzieliły trzem księżom zgody na sprawowanie funkcji duszpasterskich w charakterze kapelanów obozowych.
5 września 1944 obóz wizytował SS-Obergruppenführer von dem Bach. Pielęgniarka Kazimiera Drescher, towarzysząca mu jako tłumaczka, nie dała sobie przerwać esesmanom z dowództwa obozu i opisała Bachowi faktyczny stan rzeczy. Ten zapewnił, że do nieprawidłowości doszło bez jego zgody i dał oficerskie słowo honoru, że zostaną one usunięte. W Dulagu 121 nie nastąpiły jednak żadne zmiany, a siostra Drescher wraz dwoma innymi pracownikami personelu została „za karę” zesłana do Auschwitz. Pod koniec dnia zmuszono polską delegację RGO do podpisania przygotowanej przez Niemców deklaracji, stwierdzającej, że „oswobodzona” ludność Warszawy przebywająca w przejściowym obozie w Pruszkowie znajduje się w takich warunkach, na jakie pozwalają miejscowe środki, że ma dostateczną ilość żywności oraz że korzysta z opieki lekarskiej i duchowej, a jakiekolwiek nadużycia względem niej nie zdarzają się. Niemcy zagrozili usunięciem z obozu polskiego personelu w przypadku, gdyby pracownicy RGO odmówili podpisania deklaracji. Ta groźba skłoniła delegację polską do podpisania oświadczenia. Później w zmienionej formie zostało ono opublikowane w gadzinowym „Nowym Kurierze Warszawskim”.
18 września 1944 do obozu przybyła dwuosobowa delegacja Międzynarodowego Czerwonego Krzyża, na czele której stał dr Paul Wyss (obywatel Szwajcarii). Niemcy zaimprowizowali wówczas komfortowy transport wysiedlonych. Na peronach czekały wagony osobowe, uprzątnięto niektóre hale (zawczasu usuwając z nich część ludności) oraz wydano więźniom lepszy posiłek. Dr Jadwiga Oszkielowa, która mimo gróźb Niemców przedstawiła delegatom MCK prawdziwą sytuację wysiedleńców, została ukarana odebraniem karty wstępu na teren obozu. Grożono jej także aresztowaniem. Po wyjeździe przedstawicieli MCK sytuacja w obozie powróciła do poprzedniego stanu.
Po kapitulacji sił powstańczych na Mokotowie do obozu pruszkowskiego przybył pierwszy transport jeńców wojennych, w którym znalazło się około 1200 oficerów i żołnierzy AK. Przybyłych rozlokowano w hali nr 7. Kilka dni później do Dulagu 121 przywieziono ok. 1 tys. żołnierzy AK wziętych do niewoli na Żoliborzu. Cywilnym uchodźcom surowo zabroniono utrzymywania kontaktów z jeńcami. Tego samego dnia, gdy przywieziono transport z Mokotowa, esesmani ciężko pobili kilku jeńców. Żołnierzy AK uratowała wówczas interwencja oficerów Wehrmachtu. Wszystkim jeńcom rozkazano jednakże usunięcie orzełków z powstańczych beretów i mundurów. Opornym odpruto orzełki za pomocą noży.
W połowie października 1944 Niemcy zasadniczo zakończyli wysiedlanie ludności lewobrzeżnej Warszawy. W dniu 5 listopada 1944 obóz pruszkowski został oficjalnie zamknięty i od tego momentu trwała jego stopniowa likwidacja. Ograniczono działalność ambulatorium, a 12 grudnia Dulag 121 opuściła dotychczasowa załoga złożona z żołnierzy Wehrmachtu. Kontrolę nad obozem przejęła wówczas miejscowa żandarmeria oraz inspektor "Arbeitsamtu". W rzeczywistości obóz nadal funkcjonował – choć w ograniczonym zakresie. Więziono tam w pierwszym rzędzie ofiary łapanek przeprowadzanych na dworcach kolejowych lub w miejscowościach podwarszawskich. 15 listopada do obozu trafił jeszcze transport z grupą tzw. robinsonów warszawskich (osób ukrywających się w ruinach stolicy mimo zakończenia walk), których wyłapano podczas wielkiej łapanki. Ponadto w baraku nr 13 przetrzymywano około 400 polskich mężczyzn, których wożono samochodami do Warszawy, gdzie byli zmuszani do pracy przy demontażu i transporcie rabowanych przez Niemców urządzeń fabrycznych, surowców, narzędzi, dóbr kultury, mebli, futer, odzieży, czy pościeli. Obóz służył również jako magazyn rabowanych dóbr. W rezultacie 10 stycznia 1945 w Dulagu 121 przebywało jeszcze około 700 więźniów. Obóz przejściowy w Pruszkowie przestał ostatecznie istnieć w dniu 16 stycznia 1945, gdy niemiecka załoga zbiegła przed zbliżającą się Armią Czerwoną, a ostatni więźniowie opuścili niestrzeżony już obóz.
Warunki panujące w obozie.
Wysiedleńcy przywiezieni do obozu musieli wśród krzyków i poszturchiwań wyskakiwać z wagonów wprost na ziemię, gdyż na pruszkowskiej bocznicy nie było peronów. Następnie wśród szpaleru Niemców pędzeni byli do którejś z dziewięciu hal produkcyjnych. Strażnikom nie wolno było pomagać chorym, rannym oraz starcom przy wysiadaniu z wagonów i przenoszeniu ładunków. Mógł się tym zajmować jedynie polski personel zwerbowany przez RGO – zbyt jednak nieliczny biorąc pod uwagę liczebność transportów. Hale w których umieszczano wysiedleńców były otoczone drutem kolczastym i nadzorowane przez posterunki niemieckie. Oddalanie się od hal było wzbronione, stąd wyłącznie polski personel mógł się względnie swobodnie poruszać na terenie obozu. Zdarzały się wypadki, gdy osoby stojące zbyt blisko ogrodzenia szczuto psami. Niemieccy agenci i patrole wojskowe wyszukiwały w tłumie uchodźców ukrytych żołnierzy AK.
Warunki panujące w obozie były bardzo ciężkie. Poszczególne hale, z których każda musiała pomieścić od 2 tys. do 5 tys. wysiedleńców, zupełnie nie nadawały się do zamieszkania. Stale panował w nich zaduch oraz tak wielki tłok, że nierzadko trudno było nawet znaleźć miejsce do siedzenia. W każdej z hal znajdowały się rowy rewizyjne, wypełnione gnijącymi odpadkami i robactwem, które przez dwa miesiące ani razu nie były oczyszczane, ani nawet zalewane wapnem. Brakowało posłań, więc wypędzona ludność musiała gnieździć się na zabłoconych betonowych podłogach, wśród kałuż wody; stosów szmat, śmieci i gruzów; porozrzucanych w nieładzie desek, szyn, blach bądź części remontowanych wagonów. Najgorsze warunki panowały w parowozowni (Hala nr 6), gdzie Niemcy lokowali osoby uznane za szczególnie niebezpieczne. Podłogi były tam pokryte olejami, smarem i żużlem. W halach rozrzucono nieco słomy, która jednak szybko zgniła, stając się siedliskiem wszy i innego robactwa. W okresie największego zagęszczenia obozu warunki były tak ciężkie, że część ludności wolała koczować pod gołym niebem, szczególnie na Hali Nr 1, niezależnie od zimna, a często i deszczu.
Na standardowe wyżywienie składało się pół litra kawy plus 200–250 gramów chleba razowego na śniadanie i kolację oraz pół litra zupy na obiad. Polski personel starał się w miarę możliwości zwiększać i urozmaicać uzupełniać te szczupłe racje (organizując np. zupę mleczną dla dzieci). W obozowej kuchni zatrudniano do 480 pracowników, lecz mimo tego panował głód, gdyż nawet gdy nie brakowało pożywienia pracownicy kuchni nie mogli nadążyć z jego rozwiezieniem, ponieważ brakowało talerzy i łyżek. Mimo że z każdym dniem noce stawały się coraz chłodniejsze, hale były nieogrzewane. Ze względu na brak elementarnych urządzeń sanitarnych niemożliwe było nawet umycie rąk, nie mówiąc o zachowaniu czystości. Z nielicznych kranów płynęła niezdatna do picia woda przemysłowa. Z powodu małej liczby latryn ludność musiała załatwiać potrzeby naturalne do rowów rewizyjnych. W rezultacie podłogi hal pokryły się szybko wodą i ekskrementami. W obozie panowała powszechna wszawica. Wysiedleńcy masowo zapadali też na tyfus i czerwonkę. Sytuację pogarszał fakt, iż do obozu przywożono – zwłaszcza w końcowej fazie powstania i po kapitulacji – ludzi wygłodzonych; od tygodni koczujących po ruinach i piwnicach bez wody i światła; chorych, rannych i poparzonych; osoby krańcowo wyczerpane fizycznie i psychicznie; kobiety które padły ofiarą gwałtu itp.
Niemieccy lekarze zasadniczo nie zajmowali się leczeniem rannych i chorych, ograniczając się do selekcjonowania uchodźców pod kątem ich zdolności do pracy. Nie mieli przy tym zwyczaju badania chorych – oceniali jedynie wygląd pacjenta, porównywali z wystawioną przez polskich lekarzy diagnozą, po czym słuchali opisów objawów choroby przedstawianych przez tłumaczki. W efekcie ciężar opieki nad rannymi i chorymi spadł w pierwszym rzędzie na polski personel sanitarny, którego członkowie musieli niekiedy pracować niemal 24 godziny na dobę. W Hali nr 2 zorganizowano izbę chorych oraz wspomniany już niewielki szpital zakaźny. Początkowo za wyposażenie szpitalne służyła jedna skromnie wyposażona apteczka. Później na terenie Hali nr 8 zorganizowano szpital wyposażony w podstawowe instrumenty pozwalające na dokonywanie prostych zabiegów. Poważniejsze przypadki kierowano do szpitala w Tworkach, który stanowił podstawowe zaplecze sanitarne Dulagu 121. Szpital tworkowski, który wcześniej był w stanie jednorazowo przyjąć 800 pacjentów, musiał w okresie powstania warszawskiego pomieścić aż 4 tys. chorych. Rannych i chorych kierowano także do pozostałych szpitali pruszkowskich – szpitala powiatowego przy ul. Pięknej (przyjął kilkuset pacjentów) oraz szpitala na „Wrzesinie” (przyjął ok. tysiąca pacjentów). Szybko uległy one jednak przepełnieniu dlatego uchodźców zwalnianych z obozu ze względu na stan zdrowia zaczęto kierować także do szpitala w Milanówku (brak bliższych informacji na temat jego funkcjonowania), jak również do prowizorycznych punktów szpitalnych zorganizowanych w Brwinowie, Grodzisku Mazowieckim, Komorowie, Konstancinie, Laskach, Okęciu, Piastowie, Podkowie Leśniej, Ursusie i we Włochach. Rannych powstańców ukrytych w tłumie uchodźców starano się umieszczać w mieszkaniach prywatnych. Łącznie w okolicach Warszawy zorganizowano co najmniej 55 szpitali, doraźnych punktów szpitalnych oraz punktów ambulatoryjnych i sanitarno-opatrunkowych, gdzie niesiono pomoc wygnańcom z Warszawy. Do Dulagu 121 trafiało również wiele kobiet, które padły ofiarą gwałtu. W Komorowie lekarze obozu pruszkowskiego organizowali dla nich bezpłatne zabiegi aborcji.
W Pruszkowie wygnańcy przebywali przeważnie od dwóch do siedmiu dni, a niekiedy tylko kilka godzin. O ich losie decydowała selekcja dokonywana przez Gestapo, a o czasie pobytu w obozie – termin transportu. Ludzi niezdolnych do pracy (kobiety z dziećmi do lat 15, kobiety w ciąży, kobiety powyżej 50. roku życia, mężczyzn powyżej 60. roku życia, osoby z widoczną ułomnością lub kalectwem) wysyłano do różnych regionów Generalnego Gubernatorstwa i pozostawiano tam bez środków do życia. Osoby uznane za zdolne do pracy (mężczyźni w wieku od 15 do 60 lat oraz kobiety od 15. do 50. roku życia) kierowano na roboty przymusowe w głąb Rzeszy. Tysiące osób zostało także zesłanych do obozów koncentracyjnych. SS-Sturmbannführer Diehl utrzymywał, że wszystkie kobiety są wywożone do Rzeszy celem normalnego zatrudnienia w rolnictwie lub przemyśle, a mężczyźni – w zależności od wyników śledztwa – są kierowani na roboty przymusowe lub do obozów koncentracyjnych. W rzeczywistości o miejscu docelowym transportu nierzadko decydował przypadek, a kobiety i dzieci na równi mężczyznami były kierowane do obozów koncentracyjnych. Między innymi, pod koniec sierpnia 1944 szef Głównego Urzędu Bezpieczeństwa Rzeszy (RSHA), SS-Obergruppenführer Ernst Kaltenbrunner, zalecił dowództwu Grupy Armii „Środek”, aby ze względu na „poważne względy policyjnego bezpieczeństwa” podstawową masę zdolnych do pracy mężczyzn i kobiet z Warszawy kierować do pracy w obozach koncentracyjnych. Jedynie kobiety z małymi dziećmi mogły być traktowane jako polskie robotnice cywilne i oddawane do dyspozycji Głównego Pełnomocnika dla Mobilizacji Sił Roboczych. Na mocy tego rozkazu do obozów koncentracyjnych trafiło m.in. wielu mieszkańców zdobywanego w tym czasie Starego Miasta.
W pierwszych dniach funkcjonowania obozu niemieccy strażnicy zachowywali się bardzo brutalnie. Dochodziło wówczas do sporadycznych wypadków mordowania Polaków na terenie obozu. W tym okresie miały również miejsce szczególnie liczne transporty do obozów koncentracyjnych. Zarówno osoby przeznaczone do umieszczenia w obozach, jak i kierowane na roboty przymusowe, wywożono z Pruszkowa zaplombowanymi wagonami. Po przejęciu przez Wehrmacht kontroli nad obozem wysiedleńców traktowano już bardziej poprawnie, choć wciąż zdarzały się przypadki bicia więźniów. Po 15 sierpnia 1944 zaprzestano również plombowania wagonów, które wysyłano odtąd jedynie pod strażą. Selekcje przeprowadzane przez Niemców w Pruszkowie były jednak bardzo brutalne, jak również przeprowadzano je w sposób pobieżny i pośpieszny. Regularnie dochodziło do rozdzielania rodzin. Podczas formowania transportów wychodzących z Pruszkowa ludność upychano w wagonach w takim ścisku, że zdarzały się przypadki uduszenia lub zgniecenia. Niezdolnych do pracy rozwożono otwartymi wagonami-węglarkami. Zazwyczaj w kilkudniową podróż wysiedleńcy wyruszali bez wody i żywności. Bardzo rzadko polskiemu personelowi udawało się przedostać na bocznicę kolejową i dostarczyć wywożonym niewielkich zapasów na drogę. Pewnego dnia w pobliżu „zielonego wagonu” polscy pracownicy podsłuchali rozmowę esesmanów, którzy skierowawszy w głąb Rzeszy transport bez wody i żywności zastanawiali się głośno, ilu wywiezionych dojedzie żywych do miejsca przeznaczenia.
Akcja pomocy więźniom Dulagu 121.
Za zgodą Niemców opiekę nad zgromadzoną w obozie pruszkowskim ludnością sprawowały Rada Główna Opiekuńcza oraz Polski Czerwony Krzyż, co pozwoliło w pewnym stopniu złagodzić ciężką sytuację wysiedlonych. Już 6 sierpnia 1944 niemiecki komisarz miasta Pruszkowa, Walter Bock, wezwał do siebie przedstawicieli pruszkowskiej delegatury RGO – przewodniczącego ks. Edwarda Tyszkę (proboszcza parafii św. Kazimierza w Pruszkowie) oraz członków zarządu: Władysława Mazurka i dr Kazimierza Szupryczyńskiego. Podczas spotkania, w którym udział wzięli także starosta powiatu warszawskiego Hermann Rupprecht oraz szef pruszkowskiego "Arbeitsamtu" August Polland, Bock poinformował przybyłych Polaków o utworzeniu obozu, polecając zorganizowanie pomocy dla wysiedleńców z Warszawy, której władze niemieckie rzekomo udzielić nie mogły. Na teren obozu pozwolono znosić koce, bieliznę, pościel, naczynia kuchenne i żywność. Jeszcze tego samego dnia z ambon pruszkowskich kościołów księża zaapelowali do ludności o pomoc wysiedlonym. Na potrzeby obozu lokalne komitety opiekuńcze i PCK przekazały zgromadzone produkty.
Pruszkowska delegatura RGO uruchomiła na terenie Dulagu 121 kuchnię obozową oraz przystąpiła do gromadzenia zapasów żywności. Zorganizowała również transport rannych, chorych i niedołężnych, a także wspólnie z PCK przystąpiła do organizowania pierwszej pomocy sanitarnej. Część pracowników na stałe oddelegowano do obozu. Powołano specjalną służbę „pocztową”, która dostarczała do obozu paczki (nawet do 300 dziennie) i korespondencję, jak również odbierała listy napisane przez osoby przebywające w obozie do rodzin poza murami. Na początku września 1944 przy pruszkowskiej delegaturze RGO powołano także 25-osobowy Wydział Ewidencyjno-Informacyjny (kierowany przez Teofila Cichońskiego), który stworzył kartotekę zawierającą dane osób zaginionych, wywiezionych do Rzeszy oraz członków rodzin prowadzących ich poszukiwania. W zbieraniu informacji o zaginionych pomagał polski personel obozowy. Ponadto na przystankach kolejowych pomiędzy warszawskim Dworcem Zachodnim a Pruszkowem dyżurowali członkowie RGO lub Wojskowej Służby Kobiet, którzy starali się dostarczać wysiedleńcom napoje i pożywienie, a także w miarę możliwości wyprowadzali z transportów ludzi młodych, osoby chore lub ranne, kobiety z dziećmi itp.
RGO i PCK nie były jedynymi polskimi organizacjami organizującymi pomoc dla wysiedleńców z Warszawy. Zbiórki pieniędzy i darów organizowała Kolejowa Opieka Społeczna pod kierownictwem Stanisława Pieścika i Józefa Zielińskiego, Ochotnicza Straż Pożarna, miejscowe spółdzielnie spożywców, a także parafie i zakony katolickie wraz z działającymi przy nich oddziałami „Caritasu”. Pomocy wygnańcom udzielała spontanicznie ludność Pruszkowa i okolicznych miejscowości. Na apel rozgłoszony w kościołach mieszkańcy miasta zaczęli znosić do obozu gotowe posiłki, menażki, miski i sztućce, naczynia kuchenne i koce. Rolnicy podzielili się swymi zbiorami. Wielu wolontariuszy z Pruszkowa zgłosiło się do księdza Tyszki deklarując chęć podjęcia pracy na terenie obozu.
W akcji pomocy więźniom Dulagu 121 uczestniczyły również struktury Polskiego Państwa Podziemnego. Komendant pruszkowskiego VI rejonu AK, major Edward Rzewuski „Paweł”, oddał zapas mobilizacyjny: 20 ton ziemniaków, 10 ton mąki, tonę cukru, oraz kilkaset kilogramów boczku i słoniny. Pruszkowska delegatura RGO otrzymywała za pośrednictwem powiatowego Delegata Rządu od 100 do 150 tys. złotych tygodniowo na pomoc więźniom Dulagu 121. Władze podziemne i Zarząd PCK przekazały łącznie na ten cel kwotę ok. 2 milionów okupacyjnych złotych. Członkinie Wojskowej Służby Kobiet zajmowały się również transportem medykamentów gromadzonych przez krakowską centralę RGO. Co tydzień od 10 do 16 harcerek docierało do Pruszkowa z plecakami pełnymi leków.
24 sierpnia 1944 powstańcza radiostacja „Błyskawica” nadała w czterech językach komunikat oraz „list z Pruszkowa”, które zawierały apel do MCK o udzielenie szybkiej pomocy dla „100 000 starców i dzieci” przetrzymywanych w obozie. Apele powtarzano także w następnych dniach. Już 25 sierpnia powstańczą audycję retransmitowało Polskie Radio w Londynie, a w ślad za nim prasa anglosaska. W połowie września do obozu dotarły z Genewy dwa wagony z darami MCK: żywnością, ubrankami dziecięcymi oraz lekarstwami, które ocaliły wiele osób.
Ofiary.
Trudno ocenić ilu mieszkańców Warszawy i okolic przeszło przez obóz w Pruszkowie. Jeszcze w trakcie trwania powstania Rada Główna Opiekuńcza podawała, że do Dulagu 121 i jego podobozów trafiło około 685 tys. wysiedleńców. Była to liczba orientacyjna – nie oparta o imienne zestawienia. W kolejnych latach historiografia polska i niemiecka nie mogły dojść do porozumienia w sprawie rzeczywistej liczby więźniów obozu w Pruszkowie. Według źródeł niemieckich było to około 350 tys. osób, według polskich – blisko 550 tys. W Polsce zwłaszcza ta druga liczba zakodowała się na długi czas w powszechnej świadomości. Pewnym przełomem okazały się opublikowane w 2006 wspomnienia Anny Danuty Sławińskiej z d. Leśniewskiej, polskiej tłumaczki obozowej z Pruszkowa, która na podstawie własnych obserwacji oraz niemieckich statystyk obliczyła, że przez Dulag 121 przeszło od 390 tys. do 410 tys. warszawiaków.
Nie jest znana dokładna liczba ofiar obozu pruszkowskiego. Śmiertelność w obozie wzrastała w miarę przybywania transportów z najdłużej broniących się dzielnic Warszawy, których ludność – od tygodni koczująca w ruinach i piwnicach bez wystarczających ilości wody i żywności – przybywała do Pruszkowa w stanie skrajnego wyczerpania fizycznego i psychicznego. Wielu wysiedleńców – w szczególności starcy, dzieci i chorzy – nie było w stanie sprostać warunkom obozowym. Dla przykładu w dniu 3 września 1944 zmarło ośmioro małych dzieci przetrzymywanych Hali nr 1. Duży procent zgonów wystąpił zwłaszcza w okresie napływania transportów z mieszkańcami Starówki, Powiśla Czerniakowskiego, Woli i Śródmieścia. Tylko między 3 września a 27 października 1944 na terenie obozu zmarło 66 osób. Obozowy kapelan, ksiądz Marian Sikora, wystawił wówczas 43 imienne akty zgonu (w tym dla 2 osób zastrzelonych w czasie próby ucieczki). W gronie owych 66 zmarłych znalazły się ofiary wypadku kolejowego, do którego doszło na terenie obozu w dniu 9 września. W jego wyniku zginęło wówczas 10 osób, a 12 odniosło rany.
Na terenie Dulagu 121 miały miejsce przypadki mordowania młodych mężczyzn podejrzewanych o udział w powstaniu. Doraźne egzekucje były także stosowane przez Niemców przy próbie ucieczki z obozu lub transportu. Do czterech lub pięciu egzekucji na więźniach przywiezionych z Warszawy doszło przy szosie w Piastowie na tzw. Papierni. Więźniów Dulagu 121 rozstrzeliwano także w pobliżu glinianek Hosera na pruszkowskim Żbikowie (nieznana liczba ofiar), na terenie parku Potulickich w Pruszkowie (kilkanaście ofiar) oraz w pobliżu wsi Kanie (ok. 30 osób miano rozstrzelać tam w dniu 9 sierpnia). Znane są też relacje, mówiące, że w połowie sierpnia 1944 (kilka dni po otwarciu obozu w Pruszkowie) przywieziono na pruszkowskie glinianki (przy ul. Lipowej) dwie ciężarówki z ok. 30–50 Polakami, których następnie rozstrzelano. Z egzekucji ocalał lekko ranny mężczyzna, którego uratowano w znajdującym się kilkaset metrów od tego miejsca szpitalu „Wrzesin”. Prawdopodobnie ofiary pochodziły z Zakładu Poprawczego księży Michalitów ze Strugi koło Warszawy. Dużą grupę wychowanków i opiekunów tego zakładu rozstrzelano 8 sierpnia w Ogrodzie Saskim. Zgodnie z relacją kierownika domu – księdza Jana Zawady (opartą na zeznaniach kapitana WP Stanisława Maciejewskiego) – ci mieszkańcy domu, którzy nie zostali zamordowani w dniu 8 sierpnia, zostali przywiezieni do Pruszkowa, gdzie wieczorem 9 sierpnia dokonano ich egzekucji.
Po wojnie z grobów na terenie obozu ekshumowano (27 kwietnia 1945) i przeniesiono na cmentarz w Pruszkowie 82 nieznanych powstańców warszawskich i 50 cywilów (w tym 23 kobiety i 8 dzieci). Z imiennego wykazu, który sporządzili pracownicy PCK wynikało, że do listopada 1944 na podwarszawskich cmentarzach pochowano 1559 uchodźców z Warszawy. Wiadomo, że na cmentarzu w Tworkach spoczywa 512 osób z Dulagu 121, które zmarły między 16 sierpnia 1944 a 17 marca 1945. Na cmentarzu w Gołąbkach w Ursusie znajdują się mogiły 70 znanych z nazwiska oraz 40 nieznanych warszawiaków. W Milanówku pochowano 295 osób zmarłych od września 1944 do lipca 1945. Z kolei na cmentarzu w Komorowie spoczywają szczątki 34 wysiedleńców (są to osoby zmarłe między 5 września a 30 listopada 1944 – wśród nich m.in. Aleksander Janowski, jeden z założycieli Polskiego Towarzystwa Krajoznawczego). Nie są to wszystkie miejsca pochówku wypędzonych i zmarłych warszawiaków. Liczba więźniów Dulagu 121 zmarłych z powodu chorób lub wyczerpania może więc sięgać nawet kilku tysięcy.
Edward Serwański stwierdził (w swoim opracowaniu pt. Dulag 121 – Pruszków. Sierpień-październik 1944 roku.), że: „Pruszków jest zbrodnią specjalną. Na jej właściwy charakter składa się przede wszystkim fakt zmasowania kilkusettysięcznej rzeszy ludności, wycieńczonej fizycznie, wyniszczonej duchowo, ograbionej ze wszystkiego, a pomieszczonej w niezwykle prymitywnych warunkach, w sytuacji, gdzie prawie niemożliwa była do zorganizowania akcja pomocy, a celem tego była bezlitosna, brutalna segregacja, rozdzielanie rodzin, wysyłka ludzi w transportach, bez zaopatrzenia w żywność i napój, na prace przymusowe do Rzeszy Niemieckiej”.
Muzeum Dulag 121.
1 października 2010 nastąpiło uroczyste otwarcie Muzeum Dulag 121, nad którego budową honorowy patronat objął ówczesny marszałek Sejmu Bronisław Komorowski. Muzeum ma za zadanie upamiętnić martyrologię więzionych w obozie mieszkańców Warszawy oraz stanowić wyraz wdzięczności dla ludności Pruszkowa i okolic za poświęcenie i ofiarność w niesieniu pomocy wypędzonym. Muzeum Dulag 121 mieści się na terenie dawnego obozu, w specjalnie na ten cel zaprojektowanym budynku. Ekspozycje muzeum powstały przy współpracy z Muzeum Powstania Warszawskiego.

</doc>
<doc id="1023515" url="https://pl.wikipedia.org/wiki?curid=1023515" title="Obniżenie Ścinawskie">
Obniżenie Ścinawskie

Obniżenie Ścinawskie – mezoregion fizycznogeograficzny (318.43) w południowo-zachodniej Polsce.
Lokalizacja.
Obniżenie Ścinawskie (Ścinawski Przełom Odry, Kotlina Ścinawska), położone jest w południowo-zachodniej Polsce, w środkowo-północnej części województwa dolnośląskiego, w środkowej części Wału Trzebnickiego. W centralnej części obniżenia położona jest miejscowość Ścinawa. Od północy graniczy z Pradoliną Głogowską, od wschodu z Wzgórzami Trzebnickimi, od południa z Pradoliną Wrocławską, od południowego wschodu z Wysoczyzną Roscisławską i od północnego zachodu z Wzgórzami Dalkowskimi.
Opis.
Jest to region naturalny, fragment doliny Odry wraz z jej prawobrzeżnym dopływem Jezierzycą, leżący wzdłuż Odry. Stanowi przełomową dolinę Odry, przecinającą w połowie Wał Trzebnicki. Obniżenie o szerokości od 6-7 km i długości ok. 33 km w kształcie prostokąta o powierzchni ponad 200 km² jest niecką położoną na wysokości ok. 90 m n.p.m., która, będąc podjednostką Wału Trzebnickiego, stanowi teren o podobnym charakterze. Cechuje się asymetrią poprzeczną – Odra płynie po zachodniej stronie dna doliny, wschodnią część dna doliny zajmuje rozbudowany system teras rzecznych. Południową część zajmują tereny leśne, północna część ma charakter rolniczy pokryty łąkami i polami uprawnymi, poprzecinana jest w części zalewowej starorzeczami.
Krajobraz.
Krajobraz obniżenia przedstawia krajobraz nizinny. Najwyższe położenie terenu nie przekraczają 110 m n.p.m. Cały obszar jest lekko pofałdowany, poprzecinany w części zalewowej starorzeczami. Jest to teren częściowo zalesiony, znacznie zaludniony o charakterze rolniczym. Większość obszaru zajmują pola uprawne. Krajobraz jest przeobrażony, znacznie zurbanizowany. Obszar obniżenia jest ciekawy krajobrazowo, o rozległych widokach. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń.
Budowa.
Obniżenie zajmuje południowy fragment monokliny przedsudeckiej, zbudowanej z kompleksu skał permu i triasu przykrytego utworami trzeciorzędowymi i czwartorzędowymi. Osady trzeciorzędu zalegają niezgodnie grubą warstwą, na utworach triasu. Występują tu utwory zaliczone do górnych pięter paleogenu, wykształcone w postaci piasków szarych, różnoziarnistych i mułowców z wkładkami węgla i lignitów. Wyższe piętra trzeciorzędu budują iły, mułki, piaski i węgiel brunatny. Budowa geologiczna obniżenia jest zróżnicowana. W części położonej w obrębie doliny Odry pod warstwą gleby występują w warstwach dochodzących do kilkudziesięciu metrów, czwartorzędowe holoceńskie i plejstoceńskie piaski, pospółki i żwiry, leżące na trzeciorzędowych iłach i piaskach, pochodzenia lodowcowego.
Klimat.
Obniżenie położone jest w obszarze klimatycznym strefy klimatu przejściowego Europy Środkowej pod średnim wpływem klimatu oceanicznego oraz słabym wpływem klimatu górskiego. Panujące warunki klimatyczne nie są zbyt sprzyjające do rozwoju i wegetacji roślin. Duży wpływ na zróżnicowanie klimatu ma położenie. Cechą klimatu jest duża nieregularność, zmienność oraz aktywność atmosferyczna. Największa zmienność klimatu występuje w zimie. Najbardziej zmienne jest ciśnienie atmosferyczne, temperatura i wilgotność powietrza. Przeciętne opady atmosferyczne regionu wynoszą od 600 do 700 mm. Średnio w roku występuje ponad 110 dni deszczowych, w tym największe nasilenie opadów występuje we wrześniu. Klimat jest umiarkowany ciepły, o dużej wilgotności naturalnej powietrza i łagodnej temperaturze, warunki ekstremalne występują sporadyczne. Zima trwa od 50 do 70 dni, a lato od 90 do 110 dni. Średnia roczna temperatura wynosi +8,4 °C, średnia temperatura lipca waha się między +17 a +19 °C, a średnia temperatura stycznia między −3 a −1 °C. Przeważają dni pochmurne oraz wiatry zachodnie i północno-zachodnie, przeważnie dość silne i porywiste.
Wody.
Obniżenie należy do zlewiska Morza Bałtyckiego, położone jest w dorzeczu Odry. Największą rzeką jest Odra, zbierająca wraz ze swoimi dopływami wody z obniżenia.

</doc>
<doc id="1023516" url="https://pl.wikipedia.org/wiki?curid=1023516" title="Snowśk">
Snowśk

Snowśk (ukr. Сновськ, dawniej "Korżiwka", do 1935 "Snowśk", w latach 1935–2016 "Szczors") – miasto na Ukrainie, w obwodzie czernihowskim, siedziba władz rejonu snowskiego.
Stacja kolejowa Snowśk, położona na linii Bachmacz - Homel.
Historia.
Miejscowość powstała jako osiedle robotnicze Korżiwka podczas budowy linii kolejowej.
W 1917 roku zaczęto wydawać gazetę.
Miasto od 1924.
W mieście znajduje się muzeum Mykoły Szczorsa.
12 maja 2016 roku miasto powróciło do nazwy Snowśk.

</doc>
<doc id="1023522" url="https://pl.wikipedia.org/wiki?curid=1023522" title="Serie A (1971/1972)">
Serie A (1971/1972)

Serie A 1971/1972 – 70. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 3 października 1971 do 28 maja 1972. Mistrzem został , zdobywając swój 14.tytuł.
Organizacja.
Liczba uczestników pozostała bez zmian (16 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 30 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;

</doc>
<doc id="1023523" url="https://pl.wikipedia.org/wiki?curid=1023523" title="Abrozaur">
Abrozaur

Abrozaur ("Abrosaurus dongpoi") – dinozaur z grupy zauropodów (Sauropoda) o bliżej niesprecyzowanej pozycji systematycznej.
Żył w okresie jury (ok. 180-145 mln lat temu) na terenach wschodniej Azji. Długość ciała ok. 7-9 (18?) m, masa ok. 20 t. Jego szczątki znaleziono w Chinach (prowincja Syczuan, w okolicach miasta Zigong), w skałach formacji Shaximiao.

</doc>
<doc id="1023525" url="https://pl.wikipedia.org/wiki?curid=1023525" title="Rzewień chiński">
Rzewień chiński



</doc>
<doc id="1023529" url="https://pl.wikipedia.org/wiki?curid=1023529" title="Rzewień dłoniasty">
Rzewień dłoniasty



</doc>
<doc id="1023530" url="https://pl.wikipedia.org/wiki?curid=1023530" title="Rzewień ogrodowy">
Rzewień ogrodowy



</doc>
<doc id="1023536" url="https://pl.wikipedia.org/wiki?curid=1023536" title="Live in Atlanta">
Live in Atlanta

Live in Atlanta – to DVD amerykańskiego zespołu Destiny’s Child, zarejestrowane w Atlancie, Georgia na Philips Arena 15 lipca 2005 r. w ramach tournée Destiny Fulfilled… And Lovin’ It. Trasa ta była sponsorowana przez McDonald’s, była to ostatnia trasa koncertowa Destiny’s Child. Reżyserami widowiska byli Destiny’s Child, Frank Gatson Jr., Julia Knowles.

</doc>
<doc id="1023537" url="https://pl.wikipedia.org/wiki?curid=1023537" title="William Morrison (wicehrabia)">
William Morrison (wicehrabia)

William Shepherd Morrison, 1. wicehrabia Dunrossil GCMG (ur. 8 października 1893 w Torinturk, Szkocja, zm. 3 lutego 1961 w Canberze) – brytyjski polityk, członek Partii Konserwatywnej, minister w rządach Stanleya Baldwina, Neville’a Chamberlaina i Winstona Churchilla. W latach 1960-1961 gubernator generalny Australii i jedyna w historii osoba, która zmarła w trakcie zajmowania tego stanowiska.
Życiorys.
Służba wojskowa i kariera zawodowa.
Był szóstym z ośmiu synów rolnika Johna Morrisona i Marion McVicar. Wykształcenie odebrał w George Watson’s College oraz na Uniwersytecie Edynburskim. Tuż po ukończeniu studiów został powołany do armii i podczas I wojny światowej walczył we Francji. W 1915 r. został odznaczony Military Cross. Dosłużył się rangi kapitana i trzykrotnie został wspomniany w rozkazie dziennym. W sierpniu 1919 r. został zdemoblizowany. W 1923 r. został powołany do korporacji Inner Temple. W latach 1922-1929 był prywatnym sekretarzem sir Thomasa Inskipa. W 1934 r. został Radcą Króla. W 1923 i 1924 r. bez powodzenia startował w wyborach parlamentarnych.
Kariera polityczna.
W 1929 r. został wybrany z okręgu Cirencester and Tewkesbury do Izby Gmin, gdzie szybko stał się znany ze swojego zwyczaju cytowania podczas obrad dzieł Szekspira. W 1931 r. został parlamentarnym sekretarzem prokuratora generalnego, a w 1935 r. finansowym sekretarzem skarbu. Rok później stanął na czele resortu rolnictwa i rybołówstwa, a w 1939 r. został ministrem żywności. W latach 1940-1943 pełnił funkcję poczmistrza generalnego, a następnie został ministrem ds. miast i planowania przestrzennego.
W latach 1945-1951 był deputowanym opozycyjnym. W 1951 r. został wybrany na Spikera Izby Gmin, co oznaczało konieczność wycofania się z bieżącej polityki. Zrezygnował z tego stanowiska po ośmiu latach i – zgodnie z tradycją – jako były spiker otrzymał tytuł szlachecki wicehrabiego i miejsce w Izbie Lordów.
Gubernator generalny Australii.
Jeszcze w tym samym roku zapadła decyzja o nominowaniu go na gubernatora generalnego Australii. W tamtejszym społeczeństwie pomysł, aby stanowisko to znów pełnił Brytyjczyk, wzbudzał pewne kontrowersje, ale premier Robert Menzies uważał tę symboliczną w gruncie rzeczy nominację za dobry sposób na podkreślenie wciąż istniejących więzi między oboma krajami. Morrison, już jako Lord Dunrossil, objął stanowisko w lutym 1960. Zmarł nieoczekiwanie rok później. Po oficjalnych uroczystościach pogrzebowych został na życzenie rodziny pochowany w kościele św. Jana Chrzciciela w Reid.
Życie prywatne.
22 kwietnia 1924 r. poślubił Katherine Allison Swan. Miał z nią czterech synów. Najstarszy z nich, John William, odziedziczył tytuł wicehrabiego.

</doc>
<doc id="1023539" url="https://pl.wikipedia.org/wiki?curid=1023539" title="Ufa (ujednoznacznienie)">
Ufa (ujednoznacznienie)



</doc>
<doc id="1023540" url="https://pl.wikipedia.org/wiki?curid=1023540" title="Czwarta wojna">
Czwarta wojna

Czwarta wojna (ang. "The Fourth War") – amerykański dramat sensacyjny z 1990 roku w reżyserii Johna Frankenheimera. Film oparty na powieści Stephena Petersa o tym samym tytule.
Opis.
Rok 1988. Amerykański pułkownik i weteran wojny w Wietnamie, Jack Knowles obejmuje komendę nad wojskową jednostką NATO na granicy RFN z Czechosłowacją. Jest świadkiem incydentu, w którym Sowieci zabijają uciekiniera. Dowódcą akcji jest pułkownik Wałaczew, weteran wojny w Afganistanie. Gdy Knowles mści się na Rosjaninie, obaj rozpoczynają prywatną wojnę. Spór jednak nie podoba się ich zwierzchnikom, między innymi generałowi Hackworthowi.

</doc>
<doc id="1023541" url="https://pl.wikipedia.org/wiki?curid=1023541" title="UFA">
UFA

UFA GmbH (dawniej Universum Film AG) – niemiecka wytwórnia filmowa, istniejąca w latach 1917–1990 w Babelsbergu.
Okres Republiki Weimarskiej.
Wytwórnia powstała z inicjatywy Sztabu Generalnego (niem. "Generalstab") Armii Pruskiej 18 grudnia 1917 poprzez konsolidację mniejszych wytwórni w tym „Nordisk” i „Decla” i stanowiła własność Republiki Weimarskiej. Celem wytwórni była produkcja propagandowych filmów o I wojnie światowej. Wytwórnia rozpoczęła działalność z kapitałem zakładowym 25 milionów reichsmarek. Od 1922 posiadała swoje studia w Neubabelsbergu, dziś Potsdam-Babelsberg i Berlinie-Tempelhof.
Niemiecki ekspresjonizm filmowy.
Poprzedni właściciel „Decli” – Erich Pommer – był producentem powstałego w 1920 obrazu (niem. "Das Kabinett des Doktor Caligari") – „Gabinet doktora Caligari”, będącego przykładem szczytowych osiągnięć niemieckiego ekspresjonizmu w kinie, a jednocześnie sukcesem komercyjnym. W tym samym roku UFA otworzyła w Berlinie swoją salę premierową (niem. "UFA-Palast am ZOO").
Wytwórnia została sprywatyzowana w 1921, stając się największym krajowym producentem filmów (ok. 600 tytułów rocznie) i atrakcją turystyczną. W okresie Republiki studio wyprodukowało niezwykłą jak na te warunki liczbę nowatorskich dzieł. Do dnia dzisiejszego przetrwało nie więcej niż 10% całej produkcji.
W wytwórni tworzyli tacy wielcy filmu jak Fritz Lang czy Friedrich Wilhelm Murnau, twórcy światowych dzieł: „Dr. Mabuse” 1922 i Metropolis 1927. W czasach filmu niemego, gdy przygotowanie wersji obcojęzycznej było znacznie prostsze, dzięki tytułom takim jak (niem. "Die Nibelungen") – „Nibelungi” 1924 i „Faust” 1926, UFA uzyskała międzynarodową sławę, stając się poważną konkurencja dla Hollywood. W wytwórni powstał także pierwszy dźwiękowy film Marleny Dietrich – (niem. "Blaue Engel") – „Błękitny Anioł” 1930.
Film górski.
Oprócz awangardowych eksperymentów i mrocznych obrazów ulicznego życia powojennych Niemiec, UFA wylansowała swój własny unikatowy gatunek filmowy, tzw. (niem. "Bergfilm") – „film górski”. Głównym motywem gatunku była romantyczna, bądź oparta na legendzie akcja, rozgrywana na żywo w wysokogórskich plenerach, ze scenami wspinaczki, szusów narciarskich i zmagań z lawinami. Nowatorstwo gatunku polegało na podkreślającym kontrast oświetleniu (w tym zdjęciach wykonywanych pod światło), dużej dbałości o wysoką jakość techniczną ujęć, znacznej, czasem uzyskiwanej sztucznie przez zwiększenie prędkości odtwarzania, dynamice filmowanych obiektów (np. szusujący narciarz lub przesuwające się nienaturalnie szybko chmury) czy też dynamicznym, często asynchronicznym montażu sceny.
Pierwszym filmem tego gatunku była zrealizowana w górach Tyrolu (niem. "Der Berg des Schicksals") – „Góra przeznaczenia” 1924 reż. Arnolda Fancka, którego też uważa się za autora gatunku, a za sztandarowe obrazy (niem. "Der Heilige Berg") – „Święta Góra” 1926 i (niem. "Der Weiße Rausch – Neue Wunder des Schneeschuhs") – „Białe Szaleństwo” 1931 uznane także ze względu na główną rolę austriackiej legendy narciarskiej Hannesa Schneidera i młodziutkiej wówczas Leni Riefenstahl.
III Rzesza.
Po przejęciu władzy przez nazistów w 1933, niepisanym „dyrektorem programowym” wytwórni został Joseph Goebbels. Typowe dla filmu górskiego: monumentalizm gór, wartka akcja planu i poczucie obawy o bezpieczeństwo bohaterów, zastąpił monumentalizm szeregów umundurowanych mężczyzn, dynamika ich przemarszów i strach widza przed potęgą oglądanego obrazu.
Następujące zmiany spowodowały emigrację wielu artystów wytwórni, w tym Fritza Langa i Marleny Dietrich. W 1937 partia NSDAP przejęła 72% akcji wytwórni całkowicie monopolizując jej profil, jako producenta filmów wyłącznie propagandowych. W 1942 UFA została znacjonalizowana i wchłonęła: Bavaria Film, Berlin-Film GmbH, Terra Film, Tobis AG, Prag-Film AG i Wien-Film GmbH – tj. wszystkie wytwórnie w strefie wpływu Rzeszy. Gwiazdami produkcji tego okresu byli Hans Albers i Szwedka z pochodzenia Zarah Leander.
Wytwórnia zaniechała eksperymentów artystycznych a jej produktami były błahe komedie muzyczne, filmy propagandowe jak (niem. "Triumph des Willens") – „Triumf woli” 1935 reż. Leni Riefenstahl, filmy historyczno-propagandowe jak (niem. "Kolberg") – „Kołobrzeg” (1943/45), reż. Veit Harlan lub też skrajnie antysemickie fabuły (niem. "Jud Süß") – „Żyd Süss” 1940 reż. Veit Harlan.
UFA była również producentem cyklicznej kroniki filmowej – (niem. "UFA-Wochenschau"), wyświetlanej nie tylko w kinach, ale także w swego rodzaju nowince technicznej, a mianowicie ciężarówkach skrzyniowych, których tylną ścianę stanowił ekran, a projekcja odbywała się z tyłu ekranu.
Okres powojenny.
Po II wojnie światowej wytwórnia zawiesiła działalność, a jej obraz był tak silnie związany z symboliką III Rzeszy, że wprowadzenie do dystrybucji chociażby najbardziej apolitycznego obrazu było możliwe dopiero po usunięciu wszystkich śladów wskazujących, że wyprodukowała go UFA. W ratowaniu wizerunku nie pomogło nawet to, że wytwórnia w całości znalazła się w sowieckiej strefie okupacyjnej, a następnie w NRD, co teoretycznie przynajmniej miało zagwarantować ideologiczną poprawność jej produkcji.
W zachodnich strefach okupacyjnych Niemiec powstała nowa, starająca się wskrzesić artystyczne tradycje UFA, wytwórnia (niem. "Deutsche Film AG") w skrócie DEFA w której zatrudnienie znajdowali powracający z wygnania niemieccy artyści. W latach 60. XX wieku logo UFA przejęła w Niemczech Zachodnich sieć kinoteatrów. Po zjednoczeniu Niemiec 1990, projekt DEFA upadł. Próba restytucji UFA zakończyła się uruchomieniem wytwórni programów telewizyjnych (niem. "UFA Film &amp; TV Produktion GmbH") wchodzącej aktualnie w skład koncernu Bertelsmanna.
Historyczne już budynki UFA w Babelsbergu istnieją do dziś. Znajdują się w nich siedziby różnych, niekoniecznie związanych z branżą filmową firm, ale także muzeum filmografii niemieckiej.

</doc>
<doc id="1023544" url="https://pl.wikipedia.org/wiki?curid=1023544" title="Jalisse">
Jalisse

Jalisse – włoski duet muzyczny założony w 1994 roku, w którego skład wchodzą Alessandra Drusian i Fabio Ricci (małżeństwo od 1999 roku).
Historia zespołu.
Alessandra Drusian i Fabio Ricci poznali się w 1990 roku w biurze wytwórni muzycznej, w której oboje byli podpisani. Drusian w tym czasie brała udział w wielu konkursach muzycznych, zaś Ricci był wokalistą zespołu Vox Populi. W 1992 roku duet zdecydował się pracować razem pod szyldem Jalisse, który inspirowany był postacią z serialu "I Robinson". 
W 1995 roku Drusian i Ricci wzięli udział w 45. Festiwalu Piosenki Włoskiej w San Remo z utworem „Vivo”, z którym zajęli ostatecznie trzecie miejsce, dzięki czemu zdobyli możliwość ponownego wystąpienia w stawce konkursowej widowiska w kolejnym roku. Podczas 46. edycji festiwalu wykonali piosenkę „Liberami”, z którą zajęli szóste miejsce.
W lutym 1997 roku duet wygrał 47. Festiwalu Piosenki Włoskiej w San Remo z autorskim numerem „Fiumi di parole”, dzięki czemu reprezentował Włochy w 42. Konkursie Piosenki Eurowizji. Po udziale na festiwalu ukazał się ich debiutancki album studyjny zatytułowany "Il cerchio magico del mondo", który osiągnął wynik 50 tys. sprzedanych egzemplarzy. Po wydaniu singla Drusian i Ricci zostali posądzeni o naruszenie praw autorskich i plagiat przeboju „Listen to Your Heart” zespołu Rexette. 3 maja wystąpili w finale widowiska organizowanego w Dublinie i zajęli ostatecznie czwarte miejsce ze 114 punktami na koncie, w tym m.in. z maksymalną notą 12 punktów od Portugalii. Ich wynik został odebrany w kraju jako porażka, publiczny nadawca RAI zdecydował się na wycofanie z udziału w kolejnych konkursach, a sam duet był negatywnie odbierany w lokalnych mediach. 
Po udziale w widowisku Drusian i Ricci zaczęli koncertować poza granicami Włoch, wystąpili m.in. w Stanach Zjednoczonych, Kanadzie, Rosji i Chile, gdzie wzięli udział w Międzynarodowym Festiwalu Piosenki "Vina del Mar". W 1999 roku para wzięła ślub i doczekała się córki, Angeliki. W tym samym roku duet napisał utwór „Luce e pane” z okazji beatyfikacji ojca Pio. W 2000 roku ukazał się solowy singiel Drusian – „I’ll Fly”. W latach 2001-02 Drusian piosenkarka grała w musicalu "Emotions" w reżyserii Sergio Japino. W tym czasie Ricci zdecydował się na przerwę w działalności scenicznej i poświęcił się pracy w własnej wytwórni muzycznej Tregatti Productions And Printed Music.
W 2004 roku Drusian wydała kolejny singiel – „6 desiderio”, który promowany był przez firmę Roman oferującą przewozy taksówkarskie. Piosenka stała się oficjalnym utworem puszczanym podczas połączeń telefonicznych do firmy. Wiosną kolejnego roku premierę miał drugi album studyjny Jalisse zatytułowany "Siedi e ascolta...". W tym samym roku duet wydał hiszpańskojęzyczną wersję swojego eurowizyjnego utworu „Fiumi di parole”, „Rios de palabras”, którą napisał dla swoich fanów z Afryki Południowej. Pod koniec lipca duet reprezentował Włochy podczas Bałtyckiego Festiwalu Piosenki, na którym zajęli ostatecznie trzecie miejsce.
W lutym 2006 roku duet zagrał minikoncert w siedzibie Ministerstwa Spraw Zagranicznych, który odbył się w obecności ministra Gianfranco Finiego. Podczas występu zaprezentowali swój nowy singiel „Faith in love (Peter loves Halima)” opowiadający o poszanowaniu religii i osobistych wierzeń każdego człowieka. Autorem tekstu piosenki został włoski pisarz irackiego pochodzenia, Younis Tawfik, a sam singiel został przesłany do włoskich ambasad na całym świecie oraz do papieża Benedykta XVI. Pod koniec marca Drusian i Ricci otrzymali odznakę od rabina Riccardo di Segniego reprezentującego Stowarzyszenie Żydowskiej Społeczności w Rzymie. W tym samym roku duet wyruszył w trasę koncertową po kraju. W 2007 roku wziął udział w eliminacjach do 57. Festiwalu Piosenki Włoskiej w San Remo z utworem „Linguaggio universale”, który został odrzucony i niedopuszczony do stawki konkursowej.
W 2008 roku duet przerwał działalność z powodu drugiej ciąży Drusian. Para doczekała się drugiej córki, Aurory. W tym samym roku Drusian i Ricci zgłosili swoją kandydaturę do reprezentowania San Marino podczas 54. Konkursie Piosenki Eurowizji, ale ostatecznie nie zostali wybrani przez krajowego nadawcę. We wrześniu premierę miała trzecia płyta studyjnego duetu zatytułowana "Linguaggio Universale". Album dołączany był do książki "Istruzione, chiave dello sviluppo" wydanej przez Fundację im. Rity Levi-Montalcini. 
W 2009 roku para zagrała samych siebie w filmie "Ex di Fausto Brizzi", na planie którego zaprezentowali piosenkę „Fiumi di parole”. Dwa lata później Drusian i Ricci wzięli udział w międzynarodowej wystawie "Human Rights Tour 50°" przygotowanej z okazji 50-lecia działalności Amnesty International w Monselice.
W 2012 roku premierę miał nowy singiel duetu – „Tra Rose e Cielo”, do którego tekst napisał włosko-iracki pisarz Younis Tawfik. Teledysk do piosenki opowiadającej o miłości dwojga ludzi po wybuchu wojny wyreżyserował Massimo Toniato. Klip został zaprezentowany w irackiej telewizji Cristiana Ishtar.
W marcu 2014 Drusian wzięła udział w przesłuchaniach do programu "The Voice of Italy", jednak nie przeszła etapu przesłuchań w ciemno.
W kwietniu 2020 roku wystąpili w projekcie "Eurovision Home Concerts", w którym wykonali utwór „Fiumi di parole” i cover kompozycji „Gente di mare” włoskiego duetu Umberto Tozziego i Rafa.

</doc>
<doc id="1023545" url="https://pl.wikipedia.org/wiki?curid=1023545" title="Przejście graniczne Kunowice-Frankfurt nad Odrą">
Przejście graniczne Kunowice-Frankfurt nad Odrą



</doc>
<doc id="1023547" url="https://pl.wikipedia.org/wiki?curid=1023547" title="Agryppa (herb szlachecki)">
Agryppa (herb szlachecki)

Agryppa – polski herb szlachecki, odmiana herbu Dębno.
Opis herbu.
Opis zgodnie z klasycznymi regułami blazonowania:
W polu czerwonym krzyż srebrny równoramienny sięgający brzegów tarczy, z łękawicą srebrną pod lewym ramieniem. Klejnot: pióro strusie srebrne.
Najwcześniejsze wzmianki.
Znany z pieczęci z XVI w., przedstawionej w "Nieznanej szlachcie polskiej i jej herbach" Wiktora Wittyga.
Herbowni.
Agryppa (Agrippa)

</doc>
<doc id="1023548" url="https://pl.wikipedia.org/wiki?curid=1023548" title="Empty Spaces">
Empty Spaces

Empty Spaces – utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/concept albumu "The Wall", i – jak większość utworów z tej płyty – napisany został przez ówczesnego lidera grupy, Rogera Watersa.
Kompozycja.
Piosenka trwa 2 minuty i 8 sekund, z czego większą część stanowi dość długa sekcja wstępna. Po około 48 sekundach brzmienie się zmienia, muzyka staje się odrobinę głośniejsza i można usłyszeć zakodowane metodą backmaskingu „ukryte przesłanie”. Potem rozpoczyna się część liryczna. Utwór kończy się nagle i płynnie przechodzi w kolejny: łącznikiem jest tu słowo „wall”, które Waters zaczyna śpiewać jeszcze w "Empty Spaces", ale kończy już w "Young Lust". Z tego też powodu te dwie piosenki są często grane w radiu jedna po drugiej (czasami mylnie określane tylko jako "Young Lust").
Fabuła.
Jak wszystkie utwory na płycie, "Empty Spaces" przedstawia część historii jej głównego bohatera, gwiazdora rockowego imieniem Pink. Jest on już dorosły i żonaty, jednak małżeństwo przeżywa kryzys z powodu jego emocjonalnego dystansu i połowicznie już zbudowanego muru. Pink rozważa, czego powinien użyć, by "„dokończyć budowy”" – chce "„wypełnić puste miejsca”", w których do tej pory "„zwykli ze sobą rozmawiać”".
Inne wersje utworu.
Zarówno na wersji filmowej, jak i płycie koncertowej powstałych na podstawie "The Wall" znajduje się wersja rozszerzona tego utworu, zatytułowana "What Shall We Do Now?". Również na okładce oryginalnej płyty analogowej wydrukowany został tytuł i tekst "What Shall We Do Now?", podczas gdy ostatecznie na płycie znalazła się krótsza wersja. W wersji CD okładka została już poprawiona tak, aby była zgodna z zawartością płyty.
Ukryta wiadomość.
Tuż przed częścią liryczną w "Empty Spaces" znajduje się zakodowane ukryte przesłanie. Zostało ono wyizolowane tylko na lewym kanale dźwiękowym, dlatego przy normalnym odsłuchiwaniu wydaje się nie mieć żadnego sensu. Jednak przy puszczeniu od tyłu da się słyszeć:
Przypuszcza się, że to „ukryte przesłanie” jest żartobliwym odniesieniem do byłego lidera Pink Floyd, Syda Barretta. Roger Waters gratuluje słuchaczowi odkrycia tajnej wiadomości i żartuje, że można przesłać swoją odpowiedź do "„Starego Pinka”" (Syda), który żyje w "„domu wariatów”" gdzieś w Chalfont. Jednak zanim Waters zdążył podać szczegóły, został zagłuszony przez Jamesa Guthrie informującego go, że jego żona, Carolyn, czeka na linii.

</doc>
<doc id="1023549" url="https://pl.wikipedia.org/wiki?curid=1023549" title="Króluj nam Chryste">
Króluj nam Chryste

KnC (Króluj nam Chryste) – jedyny ogólnopolski i jeden z trzech w Europie miesięcznik dla ministrantów (pozostałe 2 tytuły wydawane są na terenie Niemiec oraz we Włoszech). Od momentu powstania miesięcznik wydaje Drukarnia i Księgarnia św. Wojciecha.
„KnC” ukazuje się w nakładzie ok. 10 000 egzemplarzy, dystrybucja odbywa się poprzez parafie oraz przez prenumeratę.
Historia.
Pismo powstałe z inicjatywy biskupa Grzegorza Balcerka i księdza Waldemara Hanasa, istniejące od marca 2004 roku objęte jest patronatem Komisji Episkopatu Polski ds. Kultu Bożego i Dyscypliny Sakramentów.
Treść.
24 strony można podzielić na 2 części tematyczne. Pierwsza z nich dotyczy płaszczyzny duchowej (Słowo duszpasterza, Zbiórka, Na kartach Biblii, Formacja, Fundamenty i porady czy forum ministranckie). Drugą warstwę tematyczną pisma stanowi część naukowo – rozrywkowa, w której znajdują się działy związane z nauką, sportem, filmem, muzyką, motoryzacją i komputerami oraz hobby ministranckim oraz krzyżówki, rebusy, quizy i konkursy. Ponadto w każdym numerze znajduje się mini lekcjonarz.
Miesięcznik „Króluj nam Chryste” ma na celu: integrację środowiska Liturgicznej Służby Ołtarza, formację duchową i intelektualną młodego człowieka, praktyczną pomoc dla duszpasterzy i opiekunów ministrantów.
Obecnie wydawane są 3 regionalne magazyny, będące dodatkiem do KnC: dodatek archidiecezji poznańskiej – „Wokół ołtarza”, diecezji legnickiej – „Ministrare” oraz diecezji koszalińsko-kołobrzeskiej – „Serwus” oraz archidiecezji gdańskiej – „Frater”.
Akcje pod patronatem „KnC”.
Miesięcznik „KnC” bierze udział w organizacji licznych akcji poświęconych integracji Liturgicznej Służby Ołtarza:

</doc>
<doc id="1023552" url="https://pl.wikipedia.org/wiki?curid=1023552" title="Aublysodon">
Aublysodon

Aublysodon to niepewny rodzaj tyranozauroida, który opisał Joseph Leidy w 1868. Obecnie z powodu fragmentaryczności materiału kopalnego i braku cech charakterystycznych uważa się aublysodona za "nomen dubium" - rodzaj niepewny. Rodzaj ten został opisany na podstawie pojedynczego zębu, który zaginął. Przypisane do tego rodzaju skamieliny (głównie zęby) pochodzą z późnokredowych skał wielu stanów USA, północnej Kanady i Azji. Zęby uznane za należące do tego aublysodona na pewno pochodzą od tyranozauroidów, lecz bliższe ustalenie ich właścicieli jest niemożliwe. 
Odkrycie.
Rodzaj "Aublysodon" został opisany w XIX wieku. W tych czasach wiele dinozaurów np. deinodona, trachodona i troodon. Obecnie z ,zębowych dinozaurów" wtedy opisanych tylko jeden rodzaj jest uważany za ważny -"Troodon". Tak więc już przed odkryciem tyranozaura w USA znajdowano fragmentaryczne szczątki dużych dinozaurów drapieżnych i innych. Leidy w 1856 opisał aublysodona na podstawie pojedynczego zęba kości przysiecznej. Szczątki wszystkich wymienionych wyżej dinozaurów włącznie z aublysodonem zostały znalezione w grupie Judith River w Montanie
Późniejsze znaleziska.
Pierwsze nie-zębowe szczątki zostały przypisane do aublysodona w 1980. Składały się one z niekompletnej czaszki znalezionej w Montanie. Otrzymała ona pieszczotliwą nazwę ,teropod Jordana". Najpierw uznano ją za należąca do młodego tyranozaura a później do gigantycznego dromeozaura. W 2004 Thomas Carr i Tom Williamson uznali że należy ona do młodocianego przedstawiciela plemienia Tyrannosaurini. Tymczasem niekompletny szkielet znaleziony w Nowym Meksyku początkowo uznany za należący do aublysodona, jak wskazują późniejsze badania prawdopodobnie należy do daspletozaura.
W 2006 prywatni kolekcjonerzy w grupie Judith River (Montana) znaleźli mierzący 5-6 m szkielet tyranozauroida. Z powodu jego podobieństw (długa niska czaszka, braku ząbkowanych krawędzi zębów kości przysiecznej) do ,teropoda Jordana" (początkowo uznanego za aublysodona) ten okaz również przypisano do rodzaju "Aublysodon". Jednak z powodu jego podobieństw do młodych tyranozaurów z Azji uznano go później za należącego do młodego daspletozaura lub jego krewnego. Obecnie z powodu fragmentaryczności materiału kopalnego i braku cech wyróżniających aublysodona od innych tyranozaurów obecnie uważa się go za rodzaj wątpliwy ("nomen dubium") i nie używa się tej nazwy.
Gatunki.
"Aublysodon" Leidy, 1868 "nomen dubium" 
"Aublysodon mirandus" Leidy, 1868 "nomen dubium"
"Aublysodon cristatus" Marsh, 1892 "nomen dubium"
"Aublysodon explanatus" Cope, 1876 "nomen dubium" = "Paronychodon explanatus" Hatcher, 1903 "nomen dubium" 
"Aublysodon grandis" Marsh, 1890 "nomen dubium" = "Deinodon grandis" von Huene, 1932 "nomen dubium" 
"Aublysodon horridus" Leidy, 1856 = "Deinodon lateralis"'Cope, 1868 "nomen dubium" 
"Aublysodon lateralis" Cope, 1876 "nomen dubium" 
"Aublysodon (Shanshanosaurus) huoyanshanensis" Dong, 1977 = młody"Tarbosaurus bataar" 
" Aublysodon lancinator" Maleev, 1955 = "Tarbosaurus bataar". 
,Teropod Jordana ", z Montany oryginalnie "A. molnari" (Paul, 1988) może być młodym tyranozaurem 
"Aublysodon lancensis" Gilmore, 1946 = "Nanotyrannus lancensis" 
"Aublysodon novojilovi" Maleev, 1955 = "Tarbosarus bataar"

</doc>
<doc id="1023553" url="https://pl.wikipedia.org/wiki?curid=1023553" title="Clifford Brown">
Clifford Brown

Clifford Brown (ur. 30 października 1930 w Wilmington, zm. 26 czerwca 1956 w Bedford) – amerykański trębacz jazzowy związany z nurtami bebopu i hard bopu.
Pomimo wczesnej śmierci w wieku 25 lat, wywarł olbrzymi wpływ na kształtowanie się bebopowego prądu w amerykańskim jazzie i zyskał olbrzymie grono naśladowców, wśród których znaleźli się między innymi: Donald Byrd, Lee Morgan, Booker Little, Freddie Hubbard, Wynton Marsalis, Terell Stafford i Nicholas Payton. Członek pierwszego składu i współautor pierwszych nagrań kwintetu Arthura Blakeya (The Art Blakey Quintet przerodził się później w The Jazz Messengers). W 1972 wyróżniony przez krytyków chicagowskiego magazynu Down Beat członkostwem w Jazzowym Panteonie Sław "(Down Beat Jazz Hall of Fame)".
Debiutował u boku Chrisa Powella w zespole r'n'b Blue Flames. To właśnie z tą grupą dokonał swojej pierwszej sesji nagraniowej, która miała miejsce 21 marca 1952. Rok później, jako trębacz big-bandu Lionela Hamptona wyruszył w trasę koncertową po Europie. W sekcji dętej tego zespołu towarzyszyli mu inni wielcy muzycy jazzowi: Quincy Jones i Art Farmer. To właśnie w tym okresie powstała znaczna część nagrań Browna. Od razu po zagranym koncercie Clifford wychodził oknem ze swojego pokoju hotelowego i kierował się do studia nagraniowego, w którym spędzał całe godziny (Hampton podczas tras koncertowych zabraniał członkom swojego zespołu nagrywania z innymi artystami, mimo tego zakazu wielu z jego sidemanów chodziło na sesje nagraniowe poza zespołem). W 1954 wraz z Maxem Roachem założył kwintet, z którym nagrał swoje najważniejsze albumy i utwory.
Zmarł 26 czerwca 1956 w wypadku samochodowym razem z pianistą swojego zespołu – Richiem Powellem, bratem Buda Powella.
Najbardziej znanymi kompozycjami trębacza są: "Daahound", "Joy Spring", czy "Gertrude's Bounce".
Dyskografia.
z Art Blakey
z J.J. Johnson
z Helen Merrill
z Sarah Vaughan

</doc>
<doc id="1023554" url="https://pl.wikipedia.org/wiki?curid=1023554" title="Lato (ujednoznacznienie)">
Lato (ujednoznacznienie)



</doc>
<doc id="1023555" url="https://pl.wikipedia.org/wiki?curid=1023555" title="Polskie przejścia graniczne z Federacją Rosyjską">
Polskie przejścia graniczne z Federacją Rosyjską

Na granicy Polski i Rosji (obwodu kaliningradzkiego) znajduje się siedem przejść granicznych – cztery drogowe oraz trzy kolejowe. 

</doc>
<doc id="1023556" url="https://pl.wikipedia.org/wiki?curid=1023556" title="Tia Mowry">
Tia Mowry

Tia Dashon Mowry Hardrict (ur. 6 lipca 1978) – amerykańska aktorka, córka Włocha i Afrykanki, siostra Tamery Mowry i Tahj Mowry, występowała w serialu "Jak dwie krople czekolady".
Życiorys.
Mowry urodziła się w Gelnhausen w Niemczech. Jej matka, Darlene Flowers, wypromowała karierę córki i przez pewien czas pracowała jako jej ochroniarz, a ojciec, Timothy Mowry, po ukończeniu wyższej szkoły został policjantem w Kalifornii. Tia jest najstarsza z trójki rodzeństwa, a wraz ze swą bliźniaczką jest znana z zespołu The Voice.
Tia wraz ze siostrą brały udział w telewizyjnych programach łowców talentów, kiedy ich rodzina ulokowała się w Teksasie. W wieku 12 lat namówiła mamę, aby ta wraz z nimi przeniosła się do Kalifornii, gdzie mogłyby rozwijać swoje umiejętności aktorskie. W 1990 na dobre osiedlili się tam, a siostry zaczęły grać małe role w reklamach i serialach.
Bardzo dobrze znaną rolą Tii była postać Tii Landry w serialu dla nastolatków "Jak dwie krople czekolady", w którym grała równe pięć lat. Wcześniej jednak swoje możliwości pokazała w "Pełnej chacie", grając rolę Denise. W międzyczasie wystąpiła w epizodzie scenerii brata "Smart Guy" i podkładała głos w bajce dla dzieci "Detention". Wraz z rozwojem sztuki grania, Tia studiowała psychologię na Pepperdine University. Wyjechała także do Europy, w celu nauki przedmiotów humanistycznych i języka włoskiego. W 2002 r. wystąpiła wraz z bliźniaczką w filmie "Gorąca laska" jako cheerleaderka. W 2005 r. wystąpiła w filmie "Magiczny duet". Tia była nominowana do nagrody Teen Choice Award.
Mowry wyjechała do Los Angeles, gdzie mieszka wraz z psem rasy chihuahua. W 2006 roku zaręczyła się z aktorem Corym Hardrictem. Ślub odbył się 28 kwietnia 2008 roku w Kalifornii. 28 czerwca 2011 na świat przyszedł ich syn Cree Taylor Hardrict. 5 maja 2018 r. na świat przyszło ich drugie dziecko, córka.

</doc>
<doc id="1023559" url="https://pl.wikipedia.org/wiki?curid=1023559" title="Destiny’s Child World Tour">
Destiny’s Child World Tour

Destiny’s Child World Tour – DVD muzyczne girlsbandu Destiny’s Child. Materiał wideo zarejestrowany został podczas występu w Rotterdamie (Holandia).

</doc>
<doc id="1023561" url="https://pl.wikipedia.org/wiki?curid=1023561" title="Grupa Impact">
Grupa Impact

Grupa Impact – zespół twórców z Trójmiasta, zajmujących się produkcją filmową - od napisania scenariusza, poprzez zdjęcia aż po postprodukcję (montaż, efekty specjalne, grafika komputerowa). 
Grupę założyli w 2007 Abelard Giza (2,30/kg), Marcin Brach i Michał Giorew (T3AM) oraz Dawid Napierała (D.O.D.), którzy wcześniej zajmowali się tym w innych zespołach. Na koncie mają takie filmy jak "W stepie szerokim" oraz wiele teledysków i reklam. W sieci największą popularnością cieszą się jednak ich krótkie formy filmowe (między innymi parodie zwiastunów filmowych), realizowane dla kabaretu Limo.

</doc>
<doc id="1023562" url="https://pl.wikipedia.org/wiki?curid=1023562" title="Dawne polskie przejścia graniczne z Niemcami">
Dawne polskie przejścia graniczne z Niemcami

Przejścia graniczne Polski i Niemiec – miejsca, które powstały w celu ułatwienia ruchu między Polską i Niemcami oraz ruchu tranzytowego przez ich terytoria.
Wszystkie przejścia graniczne na wspólnej granicy zostały zlikwidowane 21 grudnia 2007 r. w związku z przystąpieniem Polski do Strefy Schengen, a przekraczanie granicy dozwolone jest w każdym miejscu.
Do 20 grudnia 2007 r. znajdowały się czterdzieści trzy przejścia graniczne – 30 drogowych, 5 rzecznych oraz 8 kolejowych.

</doc>
<doc id="1023566" url="https://pl.wikipedia.org/wiki?curid=1023566" title="Stoksozaur">
Stoksozaur

Stoksozaur ("Stokesosaurus") – teropod z nadrodziny tyranozauroidów (Tyrannosauroidea); nazwa została nadana na cześć amerykańskiego paleontologa Williama Stokesa. Obejmuje jeden gatunek, "Stokesosaurus clevelandi" . Opisany w 2008 roku drugi gatunek, angielski "Stokesosaurus langhami" , został później ustanowiony gatunkiem typowym odrębnego rodzaju "Juratyrant".
Żył w okresie późnej jury (ok. 150-144 mln lat temu) na terenach Ameryki Północnej. Długość ciała ok. 4 m, wysokość ok. 1,5 m, masa do 100 kg. Jego szczątki znaleziono w USA (w stanie Utah).

</doc>
<doc id="1023567" url="https://pl.wikipedia.org/wiki?curid=1023567" title="1 Czechosłowacka Brygada Pancerna">
1 Czechosłowacka Brygada Pancerna

1 Czechosłowacka Brygada Pancerna (cz. Československá samostatná obrněná brigáda, ang. 1st Czechoslovak Armoured Brigade) – czechosłowacka jednostka wojskowa walcząca u boku aliantów zachodnich podczas II wojny światowej.
Brygada została utworzona 1 września 1943 roku w Wielkiej Brytanii na bazie dotychczas istniejącej 1 Brygady Piechoty. Na jej czele stanął gen. Alois Liška, a jego zastępcą został płk Karel Klapálek. Do lata 1944 roku prowadziła intensywne szkolenie bojowe, kiedy została przeznaczona do lądowania we francuskiej Normandii. Liczyła wówczas ok. 4 tys. ludzi. Po dotarciu w rejon Falaise przeszła do odwodu kanadyjskiej 1 Armii.
Na początku października skierowano ją pod Dunkierkę, gdzie bronił się niemiecki garnizon (226 pułk piechoty ze składu 79 DP oraz marynarze Kriegsmarine) pod dowództwem kontradmirała Friedricha Frisiusa. 8-9 października Brygada zmieniła w oblężeniu brytyjską 51 DP. 28 października podjęła nieudaną próbę zaatakowania niemieckich pozycji. Od listopada podlegała brytyjskiej 21 Grupie Armii. Do końca wojny prowadziła wraz z wojskami brytyjskimi i kanadyjskimi oblężenie Dunkierki. Polegało ono na wysyłaniu patroli i okresowych silnych rekonesansach z obu stron oraz ostrzale artyleryjskim miasta i portu. W międzyczasie przydzielono do Brygady francuskie oddziały pochodzące z FFI; od 15 października 1944 roku był to 110 pułk piechoty, a od 24 stycznia 1945 roku – 51 pułk piechoty. 
Wiosną 1945 roku liczebność Brygady wzrosła do ok. 5,9 tys. żołnierzy (doszli Czesi z Francji i służący dotąd w Wehrmachcie). 9 maja przed Brygadą skapitulowało ok. 15,5 tys. Niemców z Dunkierki; zdobyto też duże ilości sprzętu i wyposażenia wojennego, w tym 3 miniaturowe okręty podwodne. Następnie jednostka została przetransportowana do Czechosłowacji, gdzie brała udział w paradach zwycięstwa w Pradze i Pilźnie.
Brygada była uzbrojona w amerykańskie czołgi lekkie Stuart M5A1 i angielskie czołgi średnie Mk VIII Cromwell. Miała też kilka czołgów M4 Sherman Firefly i Mk VIII Challenger.
Skład organizacyjny.
Wrzesień 1944 r.
Maj 1945 r.

</doc>
<doc id="1023571" url="https://pl.wikipedia.org/wiki?curid=1023571" title="Bad World Tour">
Bad World Tour

Bad World Tour – trasa koncertowa Michaela Jacksona, która rozpoczęła się 12 września 1987 w Japonii i zakończyła 27 stycznia 1989 w Los Angeles. Bad Tour składała się ze 123 koncertów przed oczami ok. 4,4 miliona fanów, niemal dorównując późniejszej HIStory World Tour. Bad Tour była pierwszą trasą Jacksona jako artysty solowego.
Podczas trwania koncertu w Brisbane w Australii, 25 listopada 1987 na scenie niespodziewanie pojawił się Stevie Wonder, aby wykonać z Jacksonem "Just Good Friends", piosenkę z albumu "Bad".
3 marca 1988 Michael Jackson wykonał prywatny koncert w Madison Square Garden w Nowym Jorku. Wszystkie zyski zostały przeznaczone na cele charytatywne. Biletów nie można było nabyć w tradycyjny sposób. Specjalny system zadecydował, kto będzie je mógł otrzymać. Podczas wykonywania "The Way You Make Me Feel" na tym samym koncercie, Tatiana Thumbtzen (która pojawiła się w teledysku do piosenki) pocałowała Jacksona na scenie.
8 września 1988 Michael Jackson otrzymał specjalną nagrodę od zarządu Stadionu Wembley w Londynie, za ustanowienie rekordu osób obecnych na koncercie. Jackson wykonał siedem całkowicie wyprzedanych koncertów, na których pojawiło się w sumie 504 tys. ludzi. Przedtem, Michael pobił kolejny rekord, grając 14 wyprzedanych koncertów w trzech miastach w Japonii – Tokio, Osace i Jokohamie. Z tych 14 koncertów, 3 wyprzedane miały miejsce na Korakuen Stadium w Tokio. Miejsce zostało później nazwane "Tokyo Dome", kiedy w 1988 Jackson wykonał jeszcze 9 wyprzedanych koncertów w grudniu 1988.
Koncert trasy Bad Tour w Jokohamie we wrześniu 1987 na Yokohama Sutajiamu został zarejestrowany przez Nippon TV i następnie transmitowany w całej Azji.
Kończąc trasę, Jackson zarobił 40 milionów dolarów, a trasa pochłonęła 125 milionów, czyniąc z niej najdroższą trasę koncertową, jaką kiedykolwiek zorganizował.
29 sierpnia 1988, Jackson wystąpił w Leeds w Anglii, przed 90 000 fanów, na swoje 30 urodziny. 18 września wydano oficjalne koncertu na stadionie Wembley w Londynie, który odbył się 16 lipca dla księżnej Diany i księcia Karola z okazji reedycji albumu "Bad".
Linki zewnętrzne.
Michael Jackson Trader

</doc>
<doc id="1023572" url="https://pl.wikipedia.org/wiki?curid=1023572" title="Jody Watley (album)">
Jody Watley (album)

Jody Watley, to tytuł debiutanckiego, solowego krążka amerykańskiej piosenkarki Jody Watley. Płyta ukazała się w 1987 roku. Po odejściu z grupy Shalamar, w której piosenkarka występowała przez prawie pięć lat, Jody przeniosła się do Londynu, gdzie przez krótki czas pracowała jako modelka, a także jako chórzystka w zespole Art Of Noise. W 1984 roku Watley wzięła udział w nagraniu singla "Do They Know It's Christmas Time?" wspólnie z innymi artystami w ramach projektu Live Aid. Po nagraniu singla Jody wróciła do Stanów. Tam poznała producenta i muzyka Andre Cymon'a, który wcześniej współpracował z Princem. Wkrótce Jody podpisała kontrakt z wytwórnią MCA i rozpoczęła pracę nad debiutanckim krążkiem. Na albumie znalazło się w sumie dziesięć utworów, z których większość została skomponowana przez Watley i Cymon'a. Na krążku Jody podjęła również współpracę z Patrickiem Leonardem (znanym jako producent Madonny) oraz Bernardem Edwardsem (który niegdyś występował w grupie Chic). Na płycie znalazła się także piosenka "Learn To Say No", którą Jody zaśpiewała w duecie z rozpoczynającym wówczas solową karierę George'em Michaelem. Debiutancki krążek Jody zdołał odnieść spory sukces komercyjny, docierając do TOP 10 najpopularniejszych płyt w Stanach Zjednoczonych, zyskując status podwójnej platyny. W chwili promocji "Jody Watley" sprzedano w ponad pięciu milionach egzemplarzy. Był to jeden z najlepiej sprzedających się dyskotekowych albumów roku. Krążek spotkał się z życzliwym przyjęciem ze strony światowej krytyki, czego dowodem była przyznana Jody w 1988 roku nagroda Grammy dla najlepszej debiutantki. Oprócz tego Jody otrzymała kilka nominacji do American Music Awards, Billboard Music Awards oraz MTV Video Music Awards. W 1988 roku magazyn Billboard nazwał Jody najpopularniejszą artystką dyskotekową roku (w ciągu 12 miesięcy aż 5 singli Watley trafiło do TOP 10 dyskotekowych zestawień). W ramach promocji albumu Jody wydała 5 singli, z których trzy zdołały dotrzeć do TOP 10 amerykańskiej listy bestsellerów.

</doc>
<doc id="1023574" url="https://pl.wikipedia.org/wiki?curid=1023574" title="Jan Hammer">
Jan Hammer

Jan Hammer (ur. 17 kwietnia 1948 w Pradze) – czeski kompozytor, pianista, gra również na organach Hammonda i syntezatorach oraz na perkusji.
Syn znanej czeskiej piosenkarki jazzowej Vlasty Pruchovej i kardiologa Jana Hammera, w przeszłości także muzyka. Od Praskiej Wiosny (1968) mieszka i tworzy w USA. Szerszą popularność zdobył na początku lat 70., kiedy został członkiem Mahavishnu Orchestra, grupy jazzowo-rockowej, założonej i kierowanej przez gitarzystę Johna McLaughlina. Znany jest również ze skomponowania muzyki do bardzo popularnego w latach 80. serialu – "Miami Vice" (w Polsce znanego pod tytułem "Policjanci z Miami").

</doc>
<doc id="1023576" url="https://pl.wikipedia.org/wiki?curid=1023576" title="Itemir">
Itemir

Itemir ("Itemirus medullaris") – rodzaj teropoda, żyjący w późnej kredzie. Być może był tyranozauroidem, choć fragmentaryczność materiału kopalnego (puszka mózgowa oznaczona jako PIN 327/699) utrudnia ustalenie jego pozycji systematycznej. Na jej podstawie można stwierdzić, że części mózgu itemira odpowiedzialne za wzrok i równowagę były duże. U innych tyranozauroidów (o ile itemir jest tyranozauroidem) np. tarbozaura części mózgu odpowiedzialne za węch były duże, a za wzrok małe. Opisany przez Kurzanowa w 1976 jako karnozaur (w tych czasach do karnozaurów wliczano wszystkie duże teropody w tym tyranozauroidy, ceratozaury i megalozaurydy). żył w turonie-santonie (93,5–83,5 mln lat temu). Miał ok. 1,5 m długości, 70 cm wysokości i 15 kg wagi. Skamieliny itemira znaleziono w formacji bieleutińskiej na pustyni Kyzył-kum, wilajet nawojski (Uzbekistan, Azja). Jego klasyfikacja nie jest pewna – może być tyranozauroidem lub dromeozaurem Siergiej Kurzanow utworzył dla niego rodzinę Itemiridae, jednak jest ona kladem nieaktywnym z powodu monotypowości i braku definicji.
Itemir był przypuszczalnie szybkim i zwinnym drapieżnikiem, polującym na niewielkiego zwierzęta np. mezozoiczne ssaki. W formacji bieleutińskiej oprócz itemira znaleziono także aralozaura oraz wiele niezidentyfikowanych dinozaurów jak np. niezidentyfikowany ankylozaur i zauropod.

</doc>
<doc id="1023578" url="https://pl.wikipedia.org/wiki?curid=1023578" title="Zbigniew Kabata">
Zbigniew Kabata

Zbigniew Kabata ps. "Bobo" (ur. 17 marca 1924 w Jeremiczach na Polesiu, zm. 4 lipca 2014 w Nanaimo w Kanadzie) – uczony, badacz, parazytolog, podpułkownik WP w stanie spoczynku, porucznik cz.w. Armii Krajowej, żołnierz oddziału partyzanckiego Jędrusie.
Życiorys.
Harcerz, który pływał pod rozkazami gen. Mariusza Zaruskiego na jachcie harcerskim Zawisza Czarny. Do 1939 wychowanek Korpusu Kadetów nr 1 Marszałka Józefa Piłsudskiego we Lwowie.
Podczas wojny – redaktor, drukarz, kolporter prasy podziemnej („Odwet”). Partyzant – oficer Armii Krajowej w oddziale partyzanckim „Jędrusie” na ziemi sandomierskiej i tarnobrzeskiej, w akcji „Burza” w 2 pułku piechoty Legionów Armii Krajowej. Uczestnik akcji dywersyjnych, potyczek, bitew partyzanckich.
W 1945 roku ścigany przez NKWD i UB dotarł do 2 Korpusu WP we Włoszech, następnie w Anglii. W latach 1948–1951 – w Szkocji – rybak dalekomorski.
W latach 1951–1955 – studiował biologię na Wydziale Zoologii w Uniwersytecie w Aberdeen. W 1959 uzyskał stopień naukowy doktora filozofii, a w 1966 – doktora nauk przyrodniczych. Po ukończeniu studiów podjął pracę w Marine Laboratory (Scootish Department of Agriculture and Fisheries, a w 1967 został kierownikiem Laboratorium Parazytologii w Pacific Biological Station w Nanaimo w Kanadzie, gdzie pracował do chwili przejścia na emeryturę w 1989 r.
Autor ok. 150 prac naukowych z zakresu parazytologii, wydanych w 15 krajach w różnych językach. Środowisko naukowe uhonorowało Z. Kabatę nadając nazwy gatunkowe pochodzące od nazwiska i pseudonimu kilku odkrytym organizmom, w tym prehistorycznemu pasożytowi ryb.
Autor zbioru wierszy pisanych po polsku (Wiersze – 1993 r. Wrocławskie Zakłady Graficzne, „Byłaś Radością i Dumą” – Richter Polska) i pięknej książki biograficznej w języku polskim „Żniwa na głębinie”.
W latach wojny – autor pieśni i wierszy partyzanckich. Po wojnie autor wspomnień w prasie emigracyjnej (Dziennik Polski – Dziennik Żołnierza). Opowiadania dla radia BBC w języku angielskim. Wśród ponad 50 wierszy opowiadających głównie o bohaterskiej walce i składających hołd poległym żołnierzom Armii Krajowej. W 1964 roku napisał wiersz „Armia Krajowa” będący nieoficjalnym hymnem środowisk żołnierzy AK. Wiersz ten jest wielokrotnie cytowany we fragmentach na wielu pomnikach Armii Krajowej, a pełny tekst znajduje się na pomniku AK w Licheniu na terenie bazyliki (odsł. 6 września 2004 r.).
Za szczególny wkład wniesiony do światowej nauki odznaczony przez Kanadyjskie Towarzystwo Zoologiczne Wardle Medal, przez Polskie Towarzystwo Parazytologicz­ne Medalem im. Konstantego Janickiego. Doktor honoris causa Akademii Rolniczej w Szczecinie (1993), profesor Uniwersytetu Simon Fraser w Burnaby.
Odznaczony trzykrotnie Medalem Wojska, dwukrotnie Krzyżem Walecznych, Srebrnym Krzyżem Orderu Virtuti Militari, Krzyżem Armii Krajowej, Krzyżem Partyzanckim, złotym Medalem za Zasługi dla Obronności Kraju, a ostatnio Krzyżem Komandorskim z Gwiazdą Orderu Odrodzenia Polski.
W 1998 roku został odznaczony Medalem im. Profesora Kazimierza Demela. W 1999 roku Rada Miasta nadała mu tytuł Honorowego Obywatela Miasta Sandomierza. 29 lipca 2007 roku ppłk Zbigniew Kabata otrzymał najwyższe kanadyjskie odznaczenie państwowe Order of Canada Member (C.M.).
Zmarł 4 lipca 2014 w wieku 90 lat.

</doc>
<doc id="1023579" url="https://pl.wikipedia.org/wiki?curid=1023579" title="Abelard Giza">
Abelard Giza

Abelard Piotr Giza (ur. 15 września 1980 w Gdańsku) – polski komik, stand-uper, scenarzysta, autor tekstów komediowych. Założyciel i lider Kabaretu Limo. Według rankingu Standupedia.pl znajduje się na 3. pozycji w rankingu najpopularniejszych polskich stand-uperów.
Twórca programów stand-upowych „Proteus Vulgaris”, „Ludzie, trzymajcie kapelusze”, „Numer 3”, „Piniata” i „Zaodrze” oraz serialu „Kryzys”. Autor tekstów do magazynu satyrycznego „Chichot” oraz kilku programów telewizyjnych. Od 2007 do 2015 roku działał w Grupie Impact. Członek grupy teatralnej Muflasz oraz od 2018 roku pomocnik retoryczny i powieściopisarz.
Ukończył politologię na Wydziale Nauk Społecznych Uniwersytetu Gdańskiego. Jest wnukiem gdańskiego malarza prof. Hugona Laseckiego i starszym bratem malarza Hugona Gizy (ur. 1982).
Kontrowersje.
W marcu 2013 roku Krajowa Rada Radiofonii i Telewizji nałożyła karę finansową na Telewizję Polską w wysokości 5000 zł za przekroczenie granicy swobody wypowiedzi. Kara dotyczyła występu Abelarda Gizy w wyemitowanym 8 marca w programie Dzięki Bogu już weekend „Tylko dla dorosłych”, który w swoim skeczu żartując z papieża miał urazić uczucia religijne widzów.

</doc>
<doc id="1023582" url="https://pl.wikipedia.org/wiki?curid=1023582" title="Larger Than Life (album Jody Watley)">
Larger Than Life (album Jody Watley)

Larger Than Life, to tytuł drugiego solowego krążka amerykańskiej piosenkarki pop i r&amp;b Jody Watley. Płyta ukazała się na rynku muzycznym w 1989 roku. Promocja albumu rozpoczęła się od wydania na singlu piosenki "Real Love", która stała się jednym z największych przebojów roku, docierając w do pozycji drugiej na amerykańskiej liście przebojów i zyskując ostatecznie status złotego krążka. Singlowi "Real Love" towarzyszył pamiętny wideoklip autorstwa Davida Finchera, który później stał się znanym hollywoodzkim reżyserem. Teledysk ustanowił rekord będąc nominowanym aż w siedmiu kategoriach do prestiżowej nagrody MTV Video Music Awards, a także zainspirował teledyski takich gwiazd jak: En Vogue czy Mary J. Blige. Wszystkie stroje, jakie Watley nosiła w tym teledysku zostały zaprojektowane przez nią samą. Dzięki sukcesowi singla "Real Love", płyta "Larger Than Life" zdołała dotrzeć do TOP 20 amerykańskiej listy bestsellerów. Krążek sprzedano na całym świecie w blisko pięciu milionach egzemplarzy. Na płycie znalazło się w sumie 13 utworów. Większość z nich została skomponowana przez Jody i jej wieloletniego współpracownika Andre Cymon'a. Album łączył dyskotekowe brzmienia z elementami muzyki pop, soul i house'u. Trzy, pochodzące z niego single trafiły do TOP 10 w USA. Singel "Friends" był jednym z pierwszych w historii muzyki przykładów współpracy popowej wokalistki z raperami. W utworze gościnnie wystąpił Eric B &amp; Rakim. W teledysku to tego singla Watley pojawiła się w kreacjach zaprojektowanych przez Jeana Paula Gultier'a. Album "Larger Than Life" był promowany także światową trasą koncertową.

</doc>
<doc id="1023588" url="https://pl.wikipedia.org/wiki?curid=1023588" title="Mary Stuart Masterson">
Mary Stuart Masterson

Mary Stuart Masterson (ur. 28 czerwca 1966 w Nowym Jorku) – amerykańska aktorka i reżyserka.

</doc>
<doc id="1023590" url="https://pl.wikipedia.org/wiki?curid=1023590" title="Punkt akcji">
Punkt akcji

Punkty akcji (często skracane jako PA; ang. "action points", "AP") – punkty używane w grach w celu określenia, ile czynności może wykonać gracz, jednostka lub postać w czasie jednej tury.
W grach komputerowych są używane głównie w strategiach turowych. Jedną z większych różnic pomiędzy punktami akcji a punktami życia lub magii jest to, iż punkty akcji odnawiają się samoczynnie po pewnym czasie, bez udziału żadnych przedmiotów (które są często potrzebne by zregenerować punkty życia lub magii).
Zasadniczo, każda akcja zmniejsza liczbę punktów akcji. Nie można wykonać danej akcji, jeżeli pozostało nam mniej punktów niż liczba potrzebna do wykonania tego działania. Jeśli liczba punktów akcji wyniesie zero, to tura tego gracza zostanie zakończona. Istnieje jednak możliwość zakończenia tury wcześniej. Gdy (zgodnie z inicjatywą) znów nadejdzie kolej działania danego gracza jego punkty akcji odnowią się (częściowo lub całkowicie; w niektórych grach nawet ponad limit maksymalny, normalny dla danego gracza).
Przykład użycia punktów akcji w turowej grze taktycznej:
By dodać danej grze realizmu, im bardziej dane działanie jest stresujące, tym więcej punktów należy przeznaczyć, by je wykonać. Przykładowo, jeśli dana jednostka przemieszcza się po trudnym terenie (np. bagno, gruzy) musi wydać więcej punktów akcji, niż gdyby poruszała się po terenie łatwiejszym. Także używanie potężniejszych ataków kosztuje więcej PA. Na przykład w grach z serii "Fallout" użycie strzelby zabiera inną liczbę punktów akcji niż użycie pistoletu maszynowego lub karabinu.
Inną ideą (używaną w grach toczących się w czasie rzeczywistym) związaną z użyciem punktów akcji jest uznawanie ich za swego rodzaju wskaźnik wytrzymałości danej jednostki. Na przykład w grze "" używany jest pasek energii zwanej "Fury" (z ang. "Furia"). Atak zużywa ów pasek, a kiedy postać nie ma wystarczającej liczby nie może atakować. Stanie w miejscu powoduje regenerację paska. W grach FPS, pasek wytrzymałości zmniejsza się w czasie wykonywania akcji takich jak bieg sprintem lub skakanie. Normalne akcje (zwykły chód, strzelanie itp.) nie powodują zmniejszania się tego paska (mogą natomiast obniżać tempo jego odnawiania się).

</doc>
<doc id="1023595" url="https://pl.wikipedia.org/wiki?curid=1023595" title="Iliozuch">
Iliozuch

Iliozuch ("Iliosuchus incognitus") – dwunożny, mięsożerny teropod z nadrodziny tyranozauroidów (Tyrannosauroidea).
Znaczenie jego nazwy - krokodyle biodro.
Żył w okresie jury (ok. 169-164 mln lat temu) na terenach współczesnej Europy. Długość ciała ok. 1,5 m. Jego szczątki znaleziono w Anglii (w hrabstwie Oxfordshire).

</doc>
<doc id="1023597" url="https://pl.wikipedia.org/wiki?curid=1023597" title="Keith Lasley">
Keith Lasley

Keith William Robert Lasley (ur. 21 września 1979 w Glasgow) – szkocki piłkarz występujący na pozycji pomocnika. 
Kariera.
Piłkarz karierę zaczął w roku 1999, w Motherwell. Grał tam do 2004, rozegrał 85 spotkań, strzelił 12 bramek. Od 2004 do 2006 grał dla Plymouth Argyle F.C. Do tego klubu przyszedł na zasadzie wolnego transferu. Rozegrał 29 meczów.
Wiosną 2006 roku został wypożyczony do Blackpool. Zagrał w ośmiu spotkaniach. W sezonie 2006/2007 wrócił do Motherwell i grał tam do końca kariery w 2017 roku.
W rozgrywkach Scottish Premier League oraz Scottish Premiership rozegrał łącznie 413 spotkań i zdobył 19 bramek.

</doc>
<doc id="1023600" url="https://pl.wikipedia.org/wiki?curid=1023600" title="Polskie przejścia graniczne z Ukrainą">
Polskie przejścia graniczne z Ukrainą

Na granicy Polski i Ukrainy znajduje się czternaście przejść granicznych – osiem drogowych oraz sześć kolejowych. W planach jest utworzenie kolejnych siedmiu przejść granicznych.

</doc>
<doc id="1023601" url="https://pl.wikipedia.org/wiki?curid=1023601" title="Wschodzące słońce">
Wschodzące słońce

Wschodzące słońce (ang. "Rising Sun") – amerykański film sensacyjny z 1993 roku w reżyserii Philipa Kaufmana, nakręcony na motywach powieści Michaela Crichtona. W głównych rolach wystąpili Sean Connery i Wesley Snipes.
Opis fabuły.
W Stanach Zjednoczonych trwają negocjacje w sprawie dużego przetargu dla japońskiego przedsiębiorstwa. W czasie uroczystego bankietu w nowo powstałej i luksusowej siedzibie przedsiębiorstwa dochodzi do tajemniczego morderstwa prostytutki. Na miejsce zbrodni zostają wezwani dwaj policjanci: Webster Smith (Snipes), młody czarnoskóry porucznik i były kapitan John Connor (Connery), specjalista od kultury japońskiej. Obaj rozpoczynają śledztwo od przejrzenia nagrań z kamer ochrony, gdzie okazuje się, że część materiału jest wybrakowana.

</doc>
<doc id="1023602" url="https://pl.wikipedia.org/wiki?curid=1023602" title="Parafia Chrystusa Króla w Goczałkowie">
Parafia Chrystusa Króla w Goczałkowie

 
Parafia Chrystusa Króla w Goczałkowie – parafia rzymskokatolicka z siedzibą w Goczałkowie, znajduje się w dekanacie strzegomskim w diecezji świdnickiej. Była erygowana w 1972 r. Jej proboszczem jest ks. Krzysztof Zieliński.

</doc>
<doc id="1023603" url="https://pl.wikipedia.org/wiki?curid=1023603" title="Grodzisk Mazowiecki Piaskowa">
Grodzisk Mazowiecki Piaskowa

Grodzisk Mazowiecki Piaskowa – przystanek Warszawskiej Kolei Dojazdowej położony przy ul. Piaskowej w Grodzisku Mazowieckim.
W roku 2017 przystanek obsługiwał 200–299 pasażerów na dobę.
Opis przystanku.
Peron.
Przystanek składa się z jednego peronu bocznego posiadającego jedną krawędź peronową.
Powierzchnia peronu pokryta jest kostką brukową.
Na peronie znajdują się:
Przystanek jest objęty monitoringiem kamer wideo.
Punkt sprzedaży biletów.
Na terenie przystanku dostępny jest biletomat umożliwiający zakup biletów jednorazowych i okresowych.
Przejazd kolejowy.
Na północnej głowicy peronu, przy wejściu na przystanek, znajduje się przejazd kolejowy. Położony jest wzdłuż ul. Piaskowej.
Dojazd.
Do przystanku można dojechać lokalnymi liniami PKS Grodzisk Mazowiecki:

</doc>
<doc id="1023604" url="https://pl.wikipedia.org/wiki?curid=1023604" title="Parafia św. Jana Chrzciciela w Jaroszowie">
Parafia św. Jana Chrzciciela w Jaroszowie

Parafia św. Jana Chrzciciela w Jaroszowie znajduje się w dekanacie strzegomskim w diecezji świdnickiej. Była erygowana w 1945 r. Jej proboszczem jest ks. Marek Krysiak.

</doc>
<doc id="1023606" url="https://pl.wikipedia.org/wiki?curid=1023606" title="Rewizor">
Rewizor



</doc>
<doc id="1023607" url="https://pl.wikipedia.org/wiki?curid=1023607" title="Córy szczęścia">
Córy szczęścia

Córy szczęścia (, ) – polsko-węgiersko-niemiecki dramat obyczajowy z 1999 roku w reżyserii Márty Mészáros zrealizowany dla Telewizji Polskiej. Zdjęcia powstały w Warszawie
Opis.
Koniec lat 90. XX wieku. Natasza, mieszkająca w małym rosyjskim miasteczku, utrzymuje męża i dwójkę dzieci z nauczycielskiej pensji. Za namową przyjaciółki Wiery, jedzie do Polski, by handlować na Stadionie Dziesięciolecia. Zabiera ze sobą jedną z córek, Maszę. Okazuje się, że praca jest bardzo ciężka. Wkrótce Wiera zostaje zabita. W momencie kiedy Nataszy zaczyna brakować środków do życia, zostaje prostytutką.

</doc>
<doc id="1023611" url="https://pl.wikipedia.org/wiki?curid=1023611" title="Eugène-François Vidocq">
Eugène-François Vidocq

Eugène-François Vidocq (ur. 23 lipca 1775 w Arras, zm. 11 maja 1857 w Paryżu) – francuski awanturnik i złodziej, który utworzył dział kryminalistyki we francuskiej policji () i został jego pierwszym kierownikiem. Kierował również pierwszym na świecie prywatnym biurem detektywistycznym. Jest uważany za ojca francuskiej policji kryminalnej, za pierwszego prywatnego detektywa oraz za wzór postaci niestrudzonego policjanta Javerta, jednego z bohaterów powieści "Nędznicy" Wiktora Hugo.
Życiorys.
Vidocq urodził się w rodzinie bogatych piekarzy w Arras. Od dziecka był zainteresowany szermierką. W wieku 13 lat ukradł rodzicom srebrne sztućce, zaś pozyskane z ich sprzedaży pieniądze wydał w ciągu jednego dnia. Ojciec, dowiedziawszy się o postępku syna, doniósł policji, co poskutkowało wyrokiem 10 dni więzienia. Młody Eugène zaledwie rok później ponownie okradł rodziców – za pozyskaną gotówkę kupił bilet na statek z flamandzkiej Ostendy do Ameryki. Do Ameryki nie dotarł, gdyż padł ofiarą złodziei portowych. Starał się zarabiać jako komediant, jednak nie odniósłszy sukcesu wrócił do rodziny.
W wieku 16 lat wstąpił do wojska i zyskał sławę jako mistrz pojedynków – w ciągu niecałych trzech lat wygrał 15 starć. Nie stronił także od nielegalnych rozrywek, za które odbył wyrok 14 dni więzienia. Po wypowiedzeniu wojny Holandii przez Francję w 1792 roku walczył pod Valmy. Za zasługi uzyskał awans na kaprala grenadierów. Podczas świętowania wyzwał na pojedynek oficera, za co trafił przed sąd wojskowy. Zbiegł z pułku, zaś władze wojskowe rozpoczęły pościg za dezerterem.
W wieku 18 lat powrócił do Arras, gdzie prowadził życie lwa salonowego i cieszył się sławą mistrza szpady. Poprzez pojedynki popadał często w konflikt z prawem, co skutkowało licznymi pobytami w więzieniu. W 1794 roku ożenił się po raz pierwszy z Marie Anne Louise Chevalier, jednak małżeństwo nie trwało długo – Maria udawała ciążę i zdradzała męża. Dowiedziawszy się o tym Vidocq odebrał jej wszystkie oszczędności i wrócił do wojska.
Jesienią tego samego roku udał się do Brukseli, gdzie ponownie trafił do półświatka – utrzymywał się z oszustw. Wiosną 1795 roku przyjechał do Paryża, jednak nie mogąc zjednać sobie lokalnej kliki złodziei, wrócił na północ. W Brukseli związał się z Francine Longuet, lecz przyłapawszy ją z innym mężczyzną "in flagranti" dotkliwie pobił oboje, za co trafił do więzienia w Lille. Przez następne parę lat kilkukrotnie uciekał, był łapany i skazywany na dodatkowy wyrok.
W lipcu 1809 roku, podczas odsiadywania kolejnego wyroku, zdecydował się rozpocząć szeroko zakrojoną współpracę z policją. Z celi pomógł władzom w rozwiązaniu kilku spraw kryminalnych. Szef policji Jean Henry, zadowolony z jego zaangażowania, zainscenizował 25 marca 1811 roku ucieczkę Vidocqa. Vidocq trafił do paryskiego półświatka jako uciekinier i z tej pozycji rozwiązał kolejne sprawy.
Pod koniec 1811 roku Vidocq założył nieoficjalną organizację „Brygada Bezpieczeństwa” (fr. Brigade de la Sûreté). W 1812 roku ministerstwo spraw wewnętrznych uznało ją jako oficjalny organ podlegający paryskiej policji. 17 grudnia tego samego roku Napoleon Bonaparte utworzył dział kryminalistyki policji (fr. Sûreté Nationale) – w kadrach znaleźli się głównie byli kryminaliści osobiście wyciągani z więzienia przez Vidocqa.
Mimo wytężonej pracy dla policji, Vidocq był nadal ścigany za fałszerstwa i nieodsiedzenie wyroku – dopiero 26 marca 1817 roku prefekt policji Jules Angles poprosił króla Ludwika XVIII o jego ułaskawienie.
W listopadzie 1820 roku Vidocq ożenił się z Jeanne-Victoire Guerin – małżeństwo trwało 4 lata, zakończone śmiercią Jeanne. W tym czasie prefekta Anglesa zastąpił jezuita Guy Delavau – Vidocq był ciągle prześladowany z powodu sposobu pozyskiwania informacji (m.in. w domach publicznych i knajpach o słabej reputacji). Zrezygnował z pracy w 1828 roku.
28 stycznia 1830 roku ożenił się po raz kolejny, tym razem z własną siostrzenicą Fleuride’ą Maniez – para zamieszkała w Saint-Mandé; tamże otworzył papiernię, w której zatrudniał byłych więźniów. Mimo zaangażowania przedsiębiorstwo zbankrutowało zaledwie rok później. Vidocq ponownie podjął współpracę z policją – doceniony za rozwiązanie prestiżowej sprawy włamania został mianowany przez nowego prefekta Henriego Gisqueta szefem oddziału kryminalnego. Mimo tego wokół jego osoby narosła fala krytyki, pojawiły się również oskarżenia o udział we wspomnianym włamaniu – 15 lipca 1832 roku, pod pretekstem choroby żony zrezygnował ze służby.
W 1833 roku założył prywatne biuro informacyjne (fr. Le bureau des renseignements) – pierwsze na świecie biuro detektywistyczne. Zatrudniał byłych więźniów, a ich nieortodoksyjne jak na tamte czasy metody pracy wywołały falę niechęci. Prędko znalazły się dowody na nieprawomyślne postępowanie Vidocqa – w wyniku przeszukania jego domu odnaleziono dokumenty świadczące o korupcji i licznych przestępstwach, za co Vidocq trafił do więzienia. Po kilku dniach został jednak zwolniony.
Lata 1842–1843 spędził w celi, na co wpływ mogła mieć rosnąca popularność jego biura detektywistycznego, na które nieprzychylnym okiem spoglądali wpływowi oficjele państwowi. Do wcześniejszego zwolnienia przyczynili się przyjaciele – hrabia Gabriel de Berny oraz prokurator Franck-Carre.
We wrześniu 1847 roku umarła jego żona. Nie ożenił się ponownie, lecz żył z kolejnymi partnerkami w skromnych warunkach, gdyż z powodu błędnych inwestycji stracił wszystkie oszczędności. Podczas rewolucji lutowej 1848 roku wielokrotnie zmieniał stronnictwa, popierając tych, którzy dzierżyli ster władzy. Przeżył epidemię cholery w 1854 roku. Zmarł w 1857 roku, zaś o spadek po nim walczyło 11 kobiet.

</doc>
<doc id="1023612" url="https://pl.wikipedia.org/wiki?curid=1023612" title="Parafia św. Józefa Oblubieńca w Jaworzynie Śląskiej">
Parafia św. Józefa Oblubieńca w Jaworzynie Śląskiej

 
Parafia św. Józefa Oblubieńca Najświętszej Maryi Panny w Jaworzynie Śląskiej znajduje się w dekanacie żarowskim w diecezji świdnickiej. Była erygowana w 1897 r.

</doc>
<doc id="1023613" url="https://pl.wikipedia.org/wiki?curid=1023613" title="Marc Fitzpatrick">
Marc Fitzpatrick

Marc Fitzpatrick (ur. 11 maja 1986 w Lanark) – szkocki piłkarz występujący na pozycji pomocnika.
Kariera.
W latach 2003–2010 grał w Motherwell F.C., którego jest wychowankiem. W jego barwach zadebiutował 12 maja 2004 roku, w meczu z Celtikiem. Swojego pierwszego gola strzelił w spotkaniu przeciwko Heart of Midlothian w Pucharze Ligi Szkockiej, wygranym 3:2. W 2011 roku odszedł do Ross County. Następnie występował w Queen of the South oraz Greenock Morton, a w 2014 roku przeszedł do Airdrieonians.
W Scottish Premier League rozegrał 141 spotkań i zdobył 4 bramki.

</doc>
<doc id="1023614" url="https://pl.wikipedia.org/wiki?curid=1023614" title="LIRC">
LIRC

LIRC (Linux Infrared Remote Control) – otwarte oprogramowanie, pozwalające na odbieranie oraz wysyłanie sygnałów podczerwieni w systemie operacyjnym Linux. Ściślej mówiąc, LIRC jest modułem kernela, który musi zostać skompilowany oddzielnie, by mógł pracować z istniejącym kernelem Linuksa.
Istnieje odpowiednik dla systemu operacyjnego Microsoft Windows, zwany WinLIRC.
Wraz z LIRC oraz odbiornikiem podczerwieni, można kontrolować komputer niemal dowolnym pilotem podczerwieni (na przykład pilotem od telewizora). Można dla przykładu kontrolować odtwarzanie DVD lub muzyki.
Przykładowy odbiornik.
Schemat prostego odbiornika współpracującego z LIRC:
Lista elementów:

</doc>
<doc id="1023615" url="https://pl.wikipedia.org/wiki?curid=1023615" title="Ferdynand Gonzaga">
Ferdynand Gonzaga

Ferdynand Gonzaga (ur. 1610, zm. 25 maja 1632 w Charleville-Mézières) – młodszy syn księcia Nevers Karola I Gonzagi i Katarzyny, córki Karola Lotaryńskiego, księcia de Mayenne.
Po śmierci swojego starszego brata Karola II, Ferdynand odziedziczył jego tytuły księcia de Mayenne i d'Aiguillon, markiza de Villars, hrabiego Maine, Tende i Sommerive. Zmarł jednak już w następnym roku.
Nigdy się nie ożenił i nie pozostawił potomstwa. Prawie wszystkie jego tytuły odziedziczył jego bratanek, Karol III Gonzaga. Nie odziedziczył tylko tytułu księcia d'Aiguillon, który został wcielony do Korony francuskiej przez kardynała Richelieu.

</doc>
<doc id="1023616" url="https://pl.wikipedia.org/wiki?curid=1023616" title="Parafia Trójcy Świętej w Olszanach">
Parafia Trójcy Świętej w Olszanach

 
Parafia Trójcy Świętej w Olszanach znajduje się w dekanacie strzegomskim w diecezji świdnickiej. Była erygowana w XIII w. Jej proboszczem jest ks. Marian Kujawski.

</doc>
<doc id="1023617" url="https://pl.wikipedia.org/wiki?curid=1023617" title="Eotyran">
Eotyran

Eotyran ("Eotyrannus lengi") – teropod z nadrodziny tyranozauroidów (Tyrannosauroidea); jego nazwa znaczy "wczesny tyran".
Żył w okresie wczesnej kredy (ok. 125–120 mln lat temu) na terenach współczesnej Europy. Długość ciała ok. 5 m, wysokość ok. 2 m, masa ok. 200 kg. Jego szczątki znaleziono w Anglii (na wyspie Wight).
Wczesny tyranozauroid, dostarczający informacji na temat ewolucji tej grupy dinozaurów. Cechą odróżniającą go od innych tyranozauroidów jest to, że miał 3, a nie 2 palce na przednich kończynach. Poza tym miał dłuższe kręgi szyjne i nieco inną budowę czaszki.

</doc>
<doc id="1023619" url="https://pl.wikipedia.org/wiki?curid=1023619" title="Michał Giorew">
Michał Giorew

Michał Giorew (ur. 30 sierpnia 1980 w Elblągu) – polski fotograf i twórca filmowy. Absolwent Wydziału Architektury Politechniki Gdańskiej.
W trakcie studiów prowadził autorski program radiowy "ReżySAR" na antenie Studenckiej Agencji Radiowej. W 2000 roku, wraz z Marcinem Brachem i Łukaszem Papajem założył "Niezależny Zespół Filmowy T3AM". Od 2007 roku działał w Grupie Impact aż do zawieszenia działalności pod koniec 2015 roku.
Ważniejsze nagrody filmowe.
W stepie szerokim 
Towar 

</doc>
<doc id="1023620" url="https://pl.wikipedia.org/wiki?curid=1023620" title="Cmentarz żydowski w Oświęcimiu">
Cmentarz żydowski w Oświęcimiu

Cmentarz żydowski w Oświęcimiu – cmentarz żydowski znajdujący się w Oświęcimiu, u zbiegu ulic Dąbrowskiego i Wysokie Brzegi. Cmentarz zajmuje powierzchnię 1,7 ha, znajduje się na nim ponad 1000 macew, z których najstarsza pochodzi z 1757 roku. Ostatni pochówek odbył się w 2000 roku.
Historia.
Powstanie cmentarza i zmiana lokalizacji, XVI–XIX wiek.
Kirkut w Oświęcimiu został założony w połowie XVIII wieku. Poprzedzał go wcześniejszy cmentarz, powstały około 1588 roku (zachowane dokumenty wskazują, że w tym roku przekazano lokalnej społeczności żydowskiej grunt pod budowę cmentarza i synagogi). Ów pierwotny cmentarz zamknięto pod koniec XVIII wieku w związku z ówczesnymi przepisami nakazującymi przeniesienie cmentarzy poza obręb miast. W 1784 r. wytyczono w Oświęcimiu miejsce pod nowy cmentarz żydowski, istniejący obecnie.
II wojna światowa.
Podczas II wojny światowej, w lipcu 1941 roku cmentarz został zamknięty przez okupacyjne władze niemieckie, a następnie niemal całkiem zdewastowany przez hitlerowców. Macewy były wykorzystywane jako materiały budowlane, wrzucane do rzeki Soły, porzucane w innych miejscach w mieście. Lokalni mieszkańcy znajdowali je w różnych lokalizacjach po zakończeniu wojny. Niektóre nagrobki wróciły po wojnie na teren cmentarza. 
W czasie drugiej wojny światowej niszczenie cmentarzy miało na celu wymazanie kultury żydowskiej. Aby jeszcze bardziej upokorzyć społeczności żydowskie, naziści często zmuszali Żydów do udziału w rozbijaniu i ponownym wykorzystywaniu macew – m.in. zmuszali ich do pracy przymusowej przy naprawie dróg, chodników i budowli, korzystając z m.in. nagrobków jako materiałów budowlanych. 
Ponadto, władze okupacyjne okroiły teren cmentarza z trzech stron, zmniejszając znacząco jego powierzchnię. Na terenie wcześniej należącym do cmentarza założono obóz barakowy dla robotników przymusowych. Pozostałościami z okresu II wojny światowej są m.in. dwa betonowe schrony przeciwlotnicze. 
II połowa XX wieku.
Po zakończeniu wojny mimo powrotu do miasta małej grupy ocalonych Żydów na cmentarzu nie odbył się żaden pochówek. Niewielka grupa żydowskich mieszkańców, którzy powrócili do Oświęcimia po wojnie, zainicjowała działania mające na celu uporządkowanie terenu cmentarza i jego odnowienie. W tym okresie częściowo uporządkowano teren cmentarza i odnowiono okalający go mur (brak ogrodzenia przyczyniał się do przypadków kradzieży). W tym okresie powstała koncepcja kolejnych przenosin cmentarza, czemu zabobiegła inicjatywa Leona Schönkera, przewodniczącego Żydowskiej Kongregacji Wyznaniowej w Oświęcimiu, który wnioskował, by pozostawić istniejący teren jako cmentarz zabytkowy. 
W latach 70. i 80. XX wieku cmentarz był wielokrotnie dewastowany przez okolicznych wandali. 
W latach 1987–1988 roku cmentarz został odnowiony i uporządkowany. Wkrótce na grobach rodziny Scharfów wystawiono ohel, który ufundował Asher Scharf z Nowego Jorku. 
Początek XXI wieku.
W 2000 r. na cmentarzu odbył się pochówek ostatniego żydowskiego mieszkańca Oświęcimia, Szymona Klugera (zm. 26 maja 2000). Jego ciało złożone zostało w specjalnie zbudowanym ohelu. W latach 2003–2004 cmentarz został ponownie uporządkowany.
Pochowani i nagrobki.
Wśród osób pochowanych na Cmentarzu Żydowskim w Oświęcimiu są:
Formy nagrobne.
Przeważającą formą na cmentarzu żydowskim w Oświęcimiu są klasyczne płaskie macewy wykonane z piaskowca. Ze względu na materiał, nagrobki te z czasem często ulegają stopniowemu rozwarstwieniu i zniszczeniu. Inne formy obecne na cmentarzu to obeliski oraz niewielkie pionowe płyty nagrobne. 
Na nagrobkach często umieszczane były także przedstawienia dekoracyjne lub symboliczne, związane z symboliką i mistyką judaizmu. Najczęściej pojawiające się symbole na cmentarzu oświęcimskim to motyw korony, drzewa palmowego i pięcioramiennego świecznika. 
Macewy.
Macewy na cmentarzu mają typowy kształt stojącego prostokąta zamkniętego półkolistym łukiem, lub czasem zamkniętego dwuspadowo. Zwieńczenie najczęściej zawiera elementy dekoracyjne, symboliczne lub formułę wstępną inskrypcji. W przypadku niektórych nagrobków część tekstowa jest oddzielona od zwieńczenia profilowanym gzymsem. Na ścianie przedniej macewy znajduje się napis, na ogół w języku hebrajskim. Na kilku grobach małżeństw umieszczono bliźniacze macewy zamknięte półkolistymi łukami.
Na terenie cmentarza odnaleziono nagrobek Abrahama Aby – jest to najstarsza macewa znaleziona na terenie cmentarza, obecnie odrestaurowana i włączona do ekspozycji Muzeum Żydowskiego w Oświęcimiu. Abraham Aba zmarł 21 października 1757 roku.
Obeliski.
Obelisk to monolityczny czworoboczny słup, zwężający się ku górze i ścięty u szczytu, na cokole i postumencie. Napisy umieszczane są zarówno na postumencie, jak i w górnej części obelisku (gdzie również umieszcza się elementy ozdobne i symboliczne). Tego rodzaju pomniki fundowane były przez bardziej zamożnych mieszkańców miasta (m.in. rodzinę Haberfeldów).
Stele.
Formę steli tworzą pionowe płyty zamknięte dwiema półkolumnami i zwieńczone frontonem, najczęściej w kształcie łuku lub trójkąta. Pomiędzy półkolumnami najczęściej znajduje się tablica inskrypcyjna, a w zwieńczeniu – przedstawienia symboliczne. 

</doc>
<doc id="1023622" url="https://pl.wikipedia.org/wiki?curid=1023622" title="Billie Jean">
Billie Jean

Billie Jean – singel Michaela Jacksona z 1983 z jego albumu "Thriller". Oprócz zajęcia pierwszego miejsca na liście "Billboardu", utwór był także numerem jeden na liście singli R&amp;B przez dziewięć tygodni w Stanach Zjednoczonych i jest znany jako jedna z najlepiej przyjętych przez krytyków kompozycja Michaela Jacksona. Została uznana za najlepszy singel roku przez krytyków "The Village Voice" i otrzymała dwie nagrody Grammy w 1984, w kategoriach: "Best Male R&amp;B Vocal Performance" oraz "Best New Rhythm &amp; Blues Song". Została nominowana do Grammy w kategorii "Record of the Year" i "Song of the Year", razem z „Beat It” w 1984. W 2005, magazyn "Blender" uznał „Billie Jean” za najlepszy utwór od 1980.
W 2004 utwór tytułowy został sklasyfikowany na 58. miejscu listy 500 utworów wszech czasów magazynu Rolling Stone.
6 marca 2006, „Billie Jean” została wydana ponownie w postaci singla w Wielkiej Brytanii jako część "Visionary: The Video Singles". Singel dotarł do 11 miejsca na UK Top 40.
Głównie poprzez wpływ, jaki wywarł na przemysł muzyczny teledysk, a także wykonanie piosenki na żywo, podczas którego Jackson przywdziewał czarny kapelusz z pofałdowanym wierzchem, czarną, lśniącą marynarkę i pojedynczą cekinową rękawicę oraz wykonuje swój najsłynniejszy ruch taneczny, tzw. "moonwalk", „Billie Jean” jest uznawana za jego znak rozpoznawczy.
Historia.
Michael Jackson zaczął pisać pierwszą wersję demo piosenki w swoim domu w Wilson w Północnej Karolinie, jesienią 1981. Kiedy przedstawił ją swojemu producentowi, Quincy’emu Jonesowi, Jones chciał zatytułować piosenkę „Not My Lover”. Uważał, że gdy słuchacze zaznajomią się z tytułem, mogą uznać, że Jackson nawiązuje do gwiazdy tenisa, którą była wówczas Billie Jean King. Powiedział również, iż intro do piosenki jest zbyt długie; Jackson odpowiedział, że długie intro sprawia, że chce się tańczyć. Jackson wygrał różnicę zdań: tytuł został, a piosenka miała długie intro.
Postać Billie Jean jest wprowadzona poprzez krótkie nawiązanie w pierwszym utworze albumu „Thriller”, pt. „Wanna Be Startin’ Somethin'”.
Uważa się, że Jackson nagrał wokal za pierwszym podejściem. Jednak to jego aranżacja pomogła „Billie Jean” stać się wyjątkowym utworem. Jackson chciał napisać „idealną partię basu” i pracował nad nią przez kilka tygodni, zanim osiągnął efekt finalny. Linia basowa, nagrana przez Louisa Johnsona, jest jednym z najlepszych muzycznych dokonań Jacksona. Zaaranżował również partie perkusji i syntezatorów, a także z niewielką pomocą Jerry’ego Heya pracował nad smyczkami i sekcją dętą. Nagranie jego wokali w tle zakończyło produkcję „Billie Jean” na kilka tygodni przed ustanowieniem przez Epic premiery „Thrillera” na 1 grudnia 1982. „Billie Jean” stała się drugim singlem w styczniu 1983.
Wykonanie na Motown 25.
Teledysk do piosenki i nowa sieć telewizyjna BET, skupiająca się na Afro-Amerykanach, pomogły stać się utworowi wielkim hitem. 25 marca 1983, „Billie Jean” i Jackson zdobyli dużo większą publikę, kiedy artysta wykonał utwór przed publicznością, podczas koncertu "Motown 25: Yesterday, Today, and Forever". Po zjednoczeniu z braćmi z Jackson 5, w celu wykonania wiązanki ich hitów, Jackson pozostał sam na scenie, ubrany w czarną marynarkę, czarne spodnie, odkrywające białe skarpety oraz pojedynczą cekinową rękawicę. Jackson wykonał ten utwór w półplaybacku.
Podczas tego wykonania, Jackson zaprezentował po raz pierwszy słynny ruch taneczny "moonwalk". Krok stał się jego znakiem rozpoznawczym, który pojawia się zawsze na koncertowych wykonaniach „Billie Jean”.
Ponad 47 milionów widzów oglądało Jacksona 16 maja, a natychmiastowym rezultatem był wzrost sprzedaży "Thrillera", który do listopada 2006 rozszedł się w 104 milionach egzemplarzy.
Billie Jean 2008.
Oryginalna wersja „Billie Jean” została zremiksowana przez rapera Kanye’a Westa z okazji powstania albumu "Thriller 25", reedycji legendarnego "Thrillera". Remix, zatytułowany „Billie Jean 2008”, został mieszanie przyjęty przez krytyków. Większość z nich uważało bowiem, że niemożliwym jest ulepszenie oryginału z 1983 roku. Bill Lamb z About.com określił remix jako pozbawiony życia i dodał, że brzmiał on, jak gdyby West wszedł do studia całkowicie onieśmielony i przytłoczony geniuszem oryginału. Mike Joseph, w wywiadzie poświęconym "Thrillerowi 25", uznał wszystkie utwory w nim zawarte, z wyjątkiem remixu Westa, za „przyjemne”. Dodał, że Kayne dostał szansę zremiksowania najbardziej rozpoznawalnego singla z jednego z najlepiej rozpoznawalnych albumów w historii i wszystko, co udało mu się zrobić, to „wetknięcie” automatu perkusyjnego do oryginalnej aranżacji utworu. Robowi Sheffieldowi z "Rolling Stone" nie spodobało się wycięcie oryginalnej linii basu. Porównał to do umieszczenia Bobby’ego Orra (były kanadyjski hokeista) na lodzie bez kija hokejowego. Todd Gilchrist z IGN chwalił remix Westa i określił go jako świetny. Argumentował, że utwór prawie przewyższa dramaturgię oryginału, w którym miała małe znaczenie, jego dodatki wzbogacają piosenkę i ukazują ją we współczesnym kontekście.

</doc>
<doc id="1023623" url="https://pl.wikipedia.org/wiki?curid=1023623" title="Parafia św. Barbary w Pastuchowie">
Parafia św. Barbary w Pastuchowie

 
Parafia św. Barbary w Pastuchowie - parafia rzymskokatolicka z siedzibą w Pastuchowie, znajduje się w dekanacie Żarowskim w diecezji świdnickiej. Była erygowana w XIII w. Jej proboszczem jest ks. dr, kan. honorowy Wałbrzyskiej Kapituły Kolegiackiej Władysław Terpiłowski.

</doc>
<doc id="1023625" url="https://pl.wikipedia.org/wiki?curid=1023625" title="Dirt off Your Shoulder/Lying from You">
Dirt off Your Shoulder/Lying from You

Dirt off Your Shoulder/Lying from You – drugi singel rapera Jay-Z i crossoverowego zespołu Linkin Park promujący płytę "Collision Course". Piosenka "Dirt off Your Shoulder" jest autorstwa Jay-Z i pochodzi z płyty "The Black Album", natomiast piosenka "Lying from You" pochodzi z płyty Linkin Park "Meteora".

</doc>
<doc id="1023626" url="https://pl.wikipedia.org/wiki?curid=1023626" title="Studio Filmowe „Zebra”">
Studio Filmowe „Zebra”

Studio Filmowe „Zebra” (SF „Zebra”) – zespół produkcji filmowych, którego założycielem i dyrektorem był Juliusz Machulski. 
Było państwową instytucją kultury. Na podstawie Zarządzenia Ministra Kultury i Dziedzictwa Narodowego z dnia 3 września 2019 r. z dniem 1 października 2019 r., połączyło się ze studiami Tor, Kadr, SMF i „starą” WFDiF. Na ich bazie powstała nowa Wytwórnia Filmów Dokumentalnych i Fabularnych.

</doc>
<doc id="1023627" url="https://pl.wikipedia.org/wiki?curid=1023627" title="Saszo Angełow">
Saszo Angełow

Saszo Michajłow Angełow (, ur. 15 czerwca 1969 roku w Byłgarskim Sliwowie) – bułgarski piłkarz, występujący na pozycji środkowego obrońcy lub defensywnego pomocnika, oraz trener piłkarski.
Jest mężem byłej koszykarki Pepy Bożinowej oraz ojczymem Walerego Bożinowa, również piłkarza, reprezentanta Bułgarii.
Kariera piłkarska.
Jest wychowankiem Lokomotiwu Gorna Oriachowica, w którego barwach łącznie grał przez prawie jedenaście sezonów. Kiedy miał osiemnaście lat, klub wywalczył awans do ekstraklasy; w kolejnych sezonach zadaniem szkoleniowców była walka o utrzymanie w lidze.
W 1993 roku Angełow przeniósł się do Botewu Płowdiw, z którym osiągnął największe sukcesy - dwukrotnie zajął trzecie miejsce w tabeli i raz grał w finale Pucharu Bułgarii.
Od drugiej połowy lat 90., jeśli nie liczyć półrocznego epizodu w CSKA Sofia, występował w klubach albo broniących się przed spadkiem z ligi (Dobrudża Dobricz), albo w zespołach drugoligowych (Etyr Wielkie Tyrnowo, ponownie Botew, Akademik Sofia), a nawet na Malcie i w Albanii.
W reprezentacji Bułgarii rozegrał jedenaście meczów; był poważnym kandydatem do kadry na Mundial 1994 (na którym podopieczni Dimityra Penewa zajęli czwarte miejsce), jednak odpadł w ostatniej fazie selekcji.
Kariera szkoleniowa.
Pracę szkoleniową zaczynał w trzecioligowej Czumerni Elena i drugoligowym Etyrze Wielkie Tyrnowo.
Od 2009 roku jest trenerem Botewu Wraca, z którym w rozgrywkach 2008–2009 awansował do drugiej ligi. Dwa sezony później wprowadził ten klub do ekstraklasy, wyprzedzając m.in. Etyr Wielkie Tyrnowo, Sportist Swoge i Wichren Sandanski. Botew powrócił do najwyższej ligi rozgrywkowej po dwudziestu jeden latach. Jednak Angełow został zwolniony w połowie września 2011, po porażce 2:4 z FK Montana. Prowadził zespół w pięciu meczach ligowych, z których Botew przegrał cztery. Jego następcą został Atanas Dżambazki.

</doc>
<doc id="1023628" url="https://pl.wikipedia.org/wiki?curid=1023628" title="Lastovo">
Lastovo

Lastovo (gr. "Ladestanos", wł. "Lagosta", łac. "Augusta Insula", iliryjskie "Ladest") – to chorwacka wyspa na Adriatyku, o powierzchni 40,82 km². Długość linii brzegowej wynosi 48,97 km. Najwyższe wzniesienie na wyspie to Hum (417 m n.p.m.). Wyspa administracyjnie należy do żupanii dubrownicko-neretwiańskiej i wchodzi w skład gminy o tej samej nazwie. Na wyspie znajduje się również miasto Lastovo.

</doc>
<doc id="1023629" url="https://pl.wikipedia.org/wiki?curid=1023629" title="Parafia Matki Bożej Różańcowej w Rogoźnicy">
Parafia Matki Bożej Różańcowej w Rogoźnicy

 
Parafia Matki Bożej Różańcowej w Rogoźnicy znajduje się w dekanacie strzegomskim w diecezji świdnickiej. Była erygowana w XIX wieku. Jej proboszczem jest ks. Paweł Łabuda.

</doc>
<doc id="1023631" url="https://pl.wikipedia.org/wiki?curid=1023631" title="Steven McGarry">
Steven McGarry

Steven Thomas McGarry (ur. 29 września 1979 w Paisley) – szkocki piłkarz występujący na pozycji pomocnika. Od 2016 roku zawodnik australijskiego klubu ECU Joondalup SC.
Piłkarz swoją karierę rozpoczął w 1996 roku, w klubie St. Mirren FC. Grał tam przez sześć lat, rozegrał 151 spotkań, strzelił 25 bramek. W 2002 został wypożyczony do Boston United F.C., gdzie rozegrał sześć meczów.
Od 2002 do 2006 grał dla Ross County F.C. Brał udział w 102 meczach, strzelając w nich 13 goli. Od 2006 do 2010 roku był zawodnikiem Motherwell F.C., gdzie rozegrał 89 spotkań i strzelił 3 gole. W 2010 roku odszedł do Perth Glory. Następnie występował w zespołacj Gwelup Croatia oraz ECU Joondalup SC.
W swojej karierze rozegrał 122 spotkania i zdobył 6 bramek w Scottish Premier League.

</doc>
<doc id="1023635" url="https://pl.wikipedia.org/wiki?curid=1023635" title="Miroslav Filipović-Majstorović">
Miroslav Filipović-Majstorović

Miroslav Filipović-Majstorović (ur. 5 czerwca 1915 w Jajcach, zm. 29 czerwca 1946 w Zagrzebiu) – chorwacki zbrodniarz wojenny, były duchowny katolicki - franciszkanin.
Życiorys.
Urodził się jako Miroslav Filipović. W 1938 wstąpił do zakonu franciszkanów w klasztorze w Petrićevacu w pobliżu Banja Luki, gdzie przyjął imię zakonne Tomislav. W 1942 ukończył studia teologiczne w Sarajewie i został wyświęcony na księdza.
Skierowano go do pracy w regionie Rama w północnej Hercegowinie, jednak zamiast udać się tam, Filipović powrócił do Petrićevaca, a następnie został kapelanem wojskowym w oddziałach ustaszów w Banja Luce. 7 lutego 1942 brał aktywny udział w pacyfikacji serbskich wsi Drakulić, Šargovac i Motike, osobiście podrzynając gardła młodym kobietom. Zamordowano wtedy 2730 Serbów, w tym 500 dzieci.
W lipcu 1942 usunięty z funkcji kapelana i zakonu za udział w masowych mordach w wioskach Šargovac, Motike, Drakulić Filipović, który przyjął w tym czasie nazwisko Majstorović, w maju 1942 został komendantem obozu koncentracyjnego w Jasenovacu na terenie Niepodległego Państwa Chorwackiego. Z powodu swojej zakonnej przeszłości, jak również z powodu swojego okrucieństwa, nazywany był przez więźniów "fra sotona", czyli "bratem szatanem". Od 27 października 1942 do 20 marca 1943 był komendantem obozu Stara Gradiška, gdzie według własnych zeznań uczestniczył w masowych mordach. W okresie od 1943 do 1944 był szpiegiem na terenie centralnej Bośni i Hercegowiny oraz adiutantem w czwartym oddziale ustaszów w Lice.
W maju 1945 uciekł do Austrii, gdzie został schwytany przez Brytyjczyków. Przekazany władzom jugosłowiańskim w Zagrzebiu, 29 czerwca 1946 został osądzony i powieszony. Podczas egzekucji miał na sobie zakonny habit, który często nosił, będąc komendantem obozu koncentracyjnego.

</doc>
<doc id="1023639" url="https://pl.wikipedia.org/wiki?curid=1023639" title="Jodi Long">
Jodi Long

Jodi Long (ur. 7 stycznia 1954) – amerykańska aktorka pochodzenia azjatyckiego.
Życiorys.
Jodi urodziła się w Nowym Jorku. Jej rodzice – matka, Kimiye Tsunemitsu to uchodźca z Japonii, a ojciec Lawrence K. Long, chiński emigrant z Australii, który w Stanach Zjednoczonych zrobił karierę stepującego tancerza. Long rozpoczęła swą karierę od grania w kinie, teatrze i telewizji. Jej rodzice występowali wraz z nią w „Ed Sullivan Show” jako tancerze. Jodi wystąpiła także w teledysku brytyjskiej grupy New Order „Bizarre Love Triangle”.
Filmografia.
Filmy
Seriale

</doc>
<doc id="1023640" url="https://pl.wikipedia.org/wiki?curid=1023640" title="Marcin Brach">
Marcin Brach

Marcin Brach (ur. 1980 w Gdańsku) – polski twórca filmowy. Absolwent Wydziału Architektury Politechniki Gdańskiej. Specjalizuje się w zdjęciach, montażu i efektach specjalnych. W 2000 roku, wraz z Michałem Giorewem i Łukaszem Papajem założył „Niezależny Zespół Filmowy T3AM”. Od 2007 roku działa w Grupie Impact.

</doc>
<doc id="1023641" url="https://pl.wikipedia.org/wiki?curid=1023641" title="Bagaraatan">
Bagaraatan

Bagaraatan ("Bagaraatan ostromi") – niewielki teropod o niepewnej pozycji systematycznej. Jego nazwa oznacza „mały myśliwy”. Występował w późnej kredzie.
Skamieliny tego teropoda znaleziono w formacji Nemegt (Mongolia, Azja). Osiągał 3-4 m długości. Holotyp tego dinozaura oznaczony jako ZPAL MgD-I/ 108 składa się z żuchwy (ok. 230 mm), części kości zębowej, kręgów neutralnych, dwudziestu kręgów ogonowych (80, 65, 44, 37 mm), kilku szewronów, niekompletnej kości biodrowej, części kości łonowej, części kości kulszowej, części kości udowej (ok. 350 mm), kości piszczelowej (365 mm, 380 mm ze stępem), kości strzałkowej (ok. 350 mm), kości piętowo-skokowej, pazura stopy II-2 (37 mm), pazura stopy IV-1 (34 mm).
Osmólska (1996) owe szczątki określiła jako ptakopodobne. Uznała bagaraatana za prymitywnego bazalnego celurozaura lub maniraptoroforma, dość blisko spokrewnionego z przodkami dromeozaurów. Zauważyła również pewne podobieństwa z ceratozaurami Od tej pory bagaraatan był różnie klasyfikowany. Csiki and Grigorescu (1998) wykazali jego podobieństwo do kilku teropodów o niepewnej pozycji systematycznej ("Elopteryx", "Heptasteornis" i ) oraz niekompletnej kości udowej abelizaura oznaczonej jako FGGUB R.351. Holtz (2000) zaklasyfikował go jako bardziej bazalnego od tyranozauroidów, maniraptoriformów i kompsognatów, ale bardziej zaawansowanego od proceratozaura, ornitolestesa, celura i scipionyksa. Longrich (2001) uznał bagaratana. w 2002 został uznany za bazalnego tyranozauroida lub maniraptora (Holtz, 2002, DML). Coria i inni (2002) uznali go za troodonta a Oliver Rauhut za maniraptora spokrewnionego z enigmozaurem i przedstawicieli Paraaves. Holtz w 2004 uznał bagarataana za najbardziej bazalnego tyranozauroida (dilong i guanlong nie były wtedy jeszcze znane). Carr (2005) uznał bagaraatana za przedstawiciela albertozaurów, będącego taksonem siostrzanym dla appalachiozaura. Niektóre kości stawu kolanowego przypominają te karnozaurów a nóg ornitomimozaurów.

</doc>
<doc id="1023642" url="https://pl.wikipedia.org/wiki?curid=1023642" title="Mildred McDaniel">
Mildred McDaniel



</doc>
<doc id="1023644" url="https://pl.wikipedia.org/wiki?curid=1023644" title="Parafia Najświętszego Zbawiciela Świata i Matki Bożej Szkaplerznej w Strzegomiu">
Parafia Najświętszego Zbawiciela Świata i Matki Bożej Szkaplerznej w Strzegomiu

Parafia Najświętszego Zbawiciela Świata i Matki Bożej Szkaplerznej - parafia rzymskokatolicka w Strzegomiu, woj. dolnośląskim, Polska.
Znajduje się w dekanacie strzegomskim, diecezji świdnickiej. 
Była erygowana 1 marca 1997 r. Jej pierwszym proboszczem był ks. kanonik Marek Żmuda (1997-2020). Obecnie funkcję administratora pełni ks. Jarosław Żmuda (od lipca 2020)

</doc>
<doc id="1023645" url="https://pl.wikipedia.org/wiki?curid=1023645" title="Chris Porter">
Chris Porter

Christopher John „Chris” Porter (ur. 12 grudnia 1983 w Wigan) – angielski piłkarz występujący na pozycji napastnika w Sheffield United.
Zawodową karierę piłkarską rozpoczął w roku 2003 w klubie Bury, gdzie grał do 2005. Rozegrał 71 meczów, strzelił 18 goli. Od 2005 do 2007 był zawodnikiem Oldham Athletic, gdzie wystąpił w 66 spotkaniach, strzelił 28 goli. Następnie występował w Motherwell, Derby County oraz Sheffield United.

</doc>
<doc id="1023646" url="https://pl.wikipedia.org/wiki?curid=1023646" title="Oczy ognia">
Oczy ognia

Oczy ognia (ang. "Eyes of Fire") – amerykański horror z 1983 roku w reżyserii Averiego Crounse'a. Wyprodukowany został przez Elysian Pictures.
Fabuła.
Akcja filmu rozgrywa się w XVIII wieku. Kaznodzieja Smythe zostaje wygnany z miasta wraz z grupą osadników po tym, jak oskarżono go o czary. Banici osiedlają się w dolinie uważanej za przeklętą. Wkrótce ludzie zaczynają znikać w tajemniczych okolicznościach. Okazuje się, że to miejsce jest siedzibą złych mocy. Uchodząca za wiedźmę Leah szuka sposobu, by je unicestwić.

</doc>
<doc id="1023647" url="https://pl.wikipedia.org/wiki?curid=1023647" title="Parafia Świętych Apostołów Piotra i Pawła w Strzegomiu">
Parafia Świętych Apostołów Piotra i Pawła w Strzegomiu

 
Parafia Świętych Apostołów Piotra i Pawła – rzymskokatolicka parafia znajdująca się w Strzegomiu. Parafia należy do dekanatu strzegomskiego w diecezji świdnickiej. Została erygowana w XVI wieku. 
Historia.
Joannici do Strzegomia przybyli w 1180 roku. Ich prawo do kościoła św. Piotra i pawła w Strzegomu zostały potwierdzone dokumentem z 1203 roku wydanym przez księcia Henryka I Brodatego i biskupa Cypriana. 
Gotycki kościół pochodzi z XIV wieku. W XVI wieku przejęli go ewangelicy. Udało się go odzyskać katolikom podczas wojny trzydziestoletniej, jednak w 1632 roku został on ponownie zajęty przez ewangelików. Użytkowano go wspólnie. Katolicy, którzy byli w mniejszości modlili się w zakrystii, a ewangelicy w kościele. Sąd królewski w latach 1629–1631 przyznał ponownie prawo patronatu nad parafią joannitom. Decydowali oni o mianowaniu proboszcza i jego uposażeniu. Decyzją komtura duszpasterstwo w XVII wieku objęli karmelici. Od 1810 roku kościół zostaje miejskim kościołem parafialnym. Wpisany do rejestru zabytków 29 marca 1949 roku. 

</doc>
<doc id="1023648" url="https://pl.wikipedia.org/wiki?curid=1023648" title="Edukacja medialna">
Edukacja medialna

Edukacja medialna – kształtowanie umiejętności świadomego, krytycznego, odpowiedzialnego i selektywnego korzystania ze środków masowego przekazu, tworzenia i nadawania przekazów medialnych. W zależności od ideologicznych inspiracji edukacja medialna może być prowadzoną z podkreśleniem wątków kształceniowych lub wychowawczych (dwie składowe edukacji). Wybór może przekładać się na projektowanie różnych celów kształcenia, np. kierowanie uwagi na filtrowanie komunikatów i wybieranie „właściwych” treści (kształtowanie wartości, większy nacisk na wychowanie) lub rozwijanie umiejętności obsługi mediów z większą swobodą wyboru komunikatów i mniejszym wartościowaniem produkowanych wytworów medialnych (większy nacisk na kształcenie). Nazwa pedagogicznej specjalności akademickiej i nieistniejącej już międzyprzedmiotowej ścieżki edukacyjnej w polskim szkolnictwie, wprowadzonej reformą rządową z 1999. Za granicą również synonim ruchu społecznego. W piśmiennictwie anglosaskim określana jako "media literacy" (w Polsce tłumaczone także jako kompetencja medialna).
Uczenie „medialnej piśmienności”.
Określenie zasadniczo funkcjonuje w medioznawstwie anglosaskim (, twórcą pojęcia był ksiądz katolicki John Culkin, jezuita z Kanady, lata 60. XX w.). Występuje na oznaczenie umiejętności komunikowania za pomocą różnych środków przekazu. Stało się również synonimem ruchu społecznego, który zmierza do kształtowania takich umiejętności wśród odbiorców. Określenie występuje w nazwie i statucie wielu organizacji prowadzących działalność edukacyjno-medialną na świecie, tj. amerykańska "The Center of Media Literacy" czy unijna "European Association for Audiovisual Media Education" (EAAME/AEEMA).
Analizując anglojęzyczne definicje, „medialną piśmienność” można określić jako zdolność do kompetentnej komunikacji we wszystkich formach przekazu, drukowanych i elektronicznych, przejawiającą się w świadomym korzystaniu, rozumieniu, analizie i krytycznej ocenie przekazów słownych, wizualnych i dźwiękowych. To nowa wizja edukacji podstawowej obecnego stulecia, obejmująca różne środki wyrazu i przekazu, różne źródła informacji i nośniki. 
"Media literacy" jest również określeniem oddolnego społecznego i wychowawczego ruchu, obecnego w wielu krajach świata. W niektórych krajach ruch przybiera formę zorganizowanej edukacji szkolnej (Francja), w innych pozostaje głównie częścią wychowania pozaszkolnego (Stany Zjednoczone). W Polsce przykładem takiego ruchu jest wywodząca się z Przemyśla Fundacja Dobre Media – Media bez Przemocy, inicjator ustawy o ochronie małoletnich przed treściami szkodliwymi w mediach, obecnie (grudzień 2006) w sejmowej podkomisji).
Uczenie „medialnej piśmienności” nie tyle jest dyscypliną akademicką, co kształtowaniem praktycznych kompetencji przydatnych w codziennych kontaktach z mediami. Inicjatywa powołania organizacji zajmujących się i zmierzających do powszechnego kształtowania kompetencji medialnych narodziła się z potrzeby samych odbiorców, głównie rodziców i nauczycieli. Przedmiotem działań ruchu "media literacy" stali się przede wszystkim najmłodsi uczestnicy kultury medialnej: dzieci i młodzież .
Wedle polskiej definicji prof. Wacława Strykowskiego uczenie „medialnej piśmienności” jest „przygotowaniem, zwłaszcza dzieci i młodzieży do świadomego i krytycznego odbioru mediów oraz racjonalnego posługiwania się nimi jako narzędziami pracy, komunikowania się i uczenia”.
Kompetencja odbiorcza.
Częstym składnikiem nie tylko przytoczonych powyżej definicji jest pojęcie kompetencji, pod którym rozumie się zwykle zakres czyjejś wiedzy, władzy lub umiejętności. W tym wypadku chodzi o kompetencję medialną – o umiejętność kodowania lub dekodowania przekazów medialnych, a zatem o kompetencję nadawczą, zazwyczaj kształtowaną celowo, dotyczącą przede wszystkim dziennikarzy lub odbiorczą, powszechną, kształtowaną najczęściej nieświadomie, obejmującą zdolność do spostrzegania i interpretowania systemów semiotycznych w mediach. 
Uczenie „medialnej piśmienności” zmierza do świadomego i planowego kształtowania kompetencji odbiorczej analogicznie do nadawczej. Definicje podkreślają również praktyczny charakter kształtowania tych umiejętności, dokonujący się poprzez same środki przekazu lub krajowe lub społeczne systemy edukacji. Niemal wszystkie definicje, także większość polskich, traktują uczenie „medialnej piśmienności” przede wszystkim jako wychowywanie i kształtowanie postawy względem mediów, zwłaszcza:
Anglosascy twórcy definicji, obok kształtowania wyżej wymienionych postaw wskazują również na zdolność rozróżniania pomiędzy trzema typami przekazu:
Historia edukacji medialnej.
Edukację medialną po raz pierwszy wprowadzono do systemu szkolnictwa w Wielkiej Brytanii. Tam też, począwszy od lat 30. XX w., podejmowano pierwsze inicjatywy wychowawcze zmierzające do ochrony odbiorców przed szkodliwym wpływem środków przekazu. Inne, przodujące w tej dziedzinie kraje to również anglojęzyczne: Australia, Południowa Afryka, Kanada oraz Stany Zjednoczone. 
W latach 70. i 80. XX w. wychowanie do mediów stało się także częścią systemu edukacji w krajach europejskich, głównie skandynawskich, w Finlandii, Szwecji i Danii. Z biegiem lat ruch edukacyjno-medialny objął również inne państwa kontynentu i świata. Przedmiot stał się obecny w różnych etapach kształcenia od podstawowego po wyższe, jako samodzielny lub realizowany w ramach innych zajęć szkolnych. 
W Polsce zajęcia z wychowania do mediów wprowadzono reformą edukacji z 1999 jako propozycję międzyprzedmiotowej ścieżki programowej. Niezależnie od działań krajowych systemów oświatowych, przekonań o powszechnej konieczności wychowania do mediów w szkolnictwie, od stwierdzeń „nadszedł już czas, by tzw. ścieżkę edukacyjną w szkołach zastąpił przedmiot edukacja medialna” (T. Goban-Klas) trzeba zdać sobie sprawę, że „medialna piśmienność” rodziła się i pozostaje ruchem społecznym odbiorców. Wtórnie zatem winna być traktowana jako element kształcenia szkolnego.
Edukacja medialna w polskich ośrodkach akademickich.
Edukacja medialna jest przedmiotem zainteresowania kilku ośrodków naukowych w Polsce (głównie pedagogiki i filmoznawstwa).
W Poznaniu edukacją medialną zajmuje się istniejący od 1966 Zakład Edukacji Medialnej Uniwersytetu im. Adama Mickiewicza (dawniej jako "Zakład Technologii Kształcenia") oraz powołane w 1995 przez prof. Wacława Strykowskiego Polskie Towarzystwo Technologii i Mediów Edukacyjnych (PTTiME) – organizatorzy konferencji naukowych „Media a edukacja” (X konferencja z tego cyklu odbyła się w dniach 17-18 września 2018). W latach 1996–2003 towarzystwo wydawało również kwartalnik pod tytułem „Edukacja Medialna”. 
Ważnymi ośrodkami badawczymi są również: Kraków – badania w zakresie edukacji medialnej prowadzi m.in. prof. Janusz Morbitzer (do października 2014 - Uniwersytet Pedagogiczny w Krakowie, obecnie Wyższa Szkoła Biznesu w Dąbrowie Górniczej; organizator 26 ogólnopolskich sympozjów naukowych "Człowiek - Media - Edukacja") i prof. Agnieszka Ogonowska, Zielona Góra, Rzeszów i Lublin – prof. M. Braun-Gałkowska. W Warszawie istnieje Instytut Edukacji Medialnej i Dziennikarstwa Uniwersytetu Kardynała Stefana Wyszyńskiego, który powstał z inicjatywy ks. prof. Antoniego Lewka. 
16 marca 2012 w Krakowie powstało Polskie Towarzystwo Edukacji Medialnej (PTEM) – ogólnopolskie interdyscyplinarne stowarzyszenie zrzeszające praktyków i teoretyków edukacji medialnej. Celem towarzystwa jest popularyzowanie i rozwijanie wiedzy o mediach oraz edukacji medialnej, a także prowadzenie badań w tym zakresie. Pierwszą przewodniczącą towarzystwa była prof. Agnieszka Ogonowska, obecnie funkcję tę pełni dr hab. Grzegorz Ptaszek (Wydział Humanistyczny AGH). Towarzystwo jest m.in. organizatorem Kongresów Edukacji Medialnej. Dotychczas odbyły się trzy takie wydarzenia: w Krakowie (2014), Lublinie (2016) oraz Gdańsku-Gdyni (2020). IV Kongres odbędzie się w Katowicach w dniach 5-6 listopada 2020 roku.
Światowe i polskie konferencje o edukacji medialnej.
Odbyło się szereg konferencji, podczas których starano się sformułować podstawowe cele i zadania edukacji medialnej. 
W 1989 Brytyjski Instytut Filmu przedstawił propozycje programowe zajęć edukacji medialnej dla dzieci w okresie wczesnoszkolnym. Za główny cel kształcenia w zakresie środków przekazu uznano „rozwijanie krytycznego myślenia dzieci wobec mediów (…) poprzez analizę i produkcje komunikatów medialnych”. Program edukacji sformułowano w postaci sześciu zasadniczych pytań:
Program kształcenia w zakresie środków przekazu powinien obejmować zatem: wiedzę o instytucjach medialnych, typologię mediów – radio, telewizja, prasa itp., technologię tworzenia mediów, poznawanie kodów: języka mediów, relację pomiędzy komunikatami medialnymi a realną rzeczywistością.
Podobny układ treści – w postaci kluczowych pytań – przyjęto podczas obrad konferencji naukowej "The National Media Literacy" zorganizowanej w Los Angeles w 1996.
Uczestnicy konferencji pozytywnie zaopiniowali konieczność ochrony dzieci przed negatywnym wpływem mediów, wprowadzenie elementów produkcji medialnej do nauczania, obecność wychowania do środków przekazu we wszystkich etapach edukacji szkolnej. Zdecydowanie odrzucono próby ideologicznego i politycznego traktowania wychowania do mediów. 
W 1999 w Wiedniu pod patronatem UNESCO naukowcy i praktycy mediów spotkali się podczas sympozjum zatytułowanego "Edukacja medialna a epoka cyfrowa". Postulowano wprowadzić wychowanie do mediów do programów szkolnych w poszczególnych krajach przy zachowaniu jej charakteru edukacji ustawicznej i nieformalnej. Zdaniem autorów dokumentu końcowego edukacja medialna powinna”.
Podobne spotkania odbywały się również w Polsce. Koordynatorem kilku z nich była Krajowa Rada Radiofonii i Telewizji. Zgodnie z ustawą o radiofonii i telewizji KRRiT zobowiązana jest m.in. do "organizowania badań i odbioru programów radiowych i telewizyjnych". W szerszym rozumieniu tego sformułowania jest miejsce na zajmowanie się przez KRRiT zagadnieniami odbioru w zakresie udoskonalania kompetencji odbiorczej polskich widzów i słuchaczy. 
W połowie 2000, na zlecenie KRRiT, powstał "Raport o stanie edukacji medialnej w Polsce". Opracowanie wykonał zespół pracowników naukowych z Instytutu Sztuk Audiowizualnych Uniwersytetu Jagiellońskiego w Krakowie pod kierunkiem prof. W. Godzica. Raport daje nie tylko gruntowny opis przedsięwzięć edukacyjnych w dziedzinie medialnej, ale również materiał porównawczy oraz konkretne oceny i wnioski zmierzające do poprawy stanu edukacji medialnej. Diagnoza raportu brzmi pesymistycznie. Jego autorzy uważają, że problematyka edukacji medialnej jest w Polsce bagatelizowana i marginalizowana, a konsekwencją tego stanu rzeczy jest źle przygotowana podstawa programowa, chaos decyzyjny, brak nowoczesnych wzorców i właściwych pomocy naukowych”.
KRRiT była też współorganizatorem konferencji "Pedagogika mediów", która odbyła się 14 kwietnia 2000 w Kielcach. Konferencję objął swoim patronatem minister Edukacji Narodowej, a współorganizatorami byli Wyższa Szkoła Pedagogiczna i Centrum Targowe w Kielcach. Konferencja towarzyszyła V Krajowym Targom Edukacji, co dało możliwość konfrontacji i twórczej dyskusji, jaka wywiązała się między referentami - naukowcami z Uniwersytetu Warszawskiego, Uniwersytetu Jagiellońskiego, Katolickiego Uniwersytetu Lubelskiego, Wyższej Szkoły Pedagogicznej w Kielcach a praktykami obecnymi tu z racji targów. W dyskusji udział wzięli dyrektorzy szkół, pedagodzy, wydawcy oraz przedstawiciele telewizji publicznej”.

</doc>
<doc id="1023653" url="https://pl.wikipedia.org/wiki?curid=1023653" title="Konispol">
Konispol

Konispol – miasto w Albanii w północnej Czamerii, w okręgu Saranda; przy granicy z Grecją; 3600 mieszkańców (2006). Przemysł spożywczy, włókienniczy.
W mieście widoczne są ślady osadnictwa z IV w. p.n.e. W okresie rządów Envera Hodży w mieście znajdowało się centrum administracyjne kooperatywy „Zwycięstwo leninizmu”.

</doc>
<doc id="1023655" url="https://pl.wikipedia.org/wiki?curid=1023655" title="Parafia Najświętszego Serca Pana Jezusa w Żarowie">
Parafia Najświętszego Serca Pana Jezusa w Żarowie

Parafia Najświętszego Serca Pana Jezusa w Żarowie znajduje się w dekanacie żarowskim w diecezji świdnickiej. Była erygowana 1 kwietnia 1920 r. Jej proboszczem jest ks. Piotr Ważydrąg.

</doc>
<doc id="1023656" url="https://pl.wikipedia.org/wiki?curid=1023656" title="Karol III Gonzaga">
Karol III Gonzaga

Karol III Gonzaga (ur. 31 października 1629 w Mantui, zm. 14 sierpnia 1665 tamże) – książę Mantui (także jako Karol II) markiz Montferratu, książę de Nevers, de Rethel, de Mayenne, jedyny syn i najstarsze dziecko Karola II Gonzagi, księcia de Mayenne, i Marii Gonzagi, córki Franciszka IV, księcia Mantui. Szwagier cesarza Ferdynanda III.
Jego ojciec zmarł, gdy Karol miał zaledwie 2 lata. Rok później, po śmierci stryja Ferdynanda, odziedziczył tytuł księcia de Mayenne, markiza de Villars, hrabiego Maine, Tende i Sommerive. W 1637 zmarł jego dziadek, Karol I Gonzaga, i 8-letni Karol III odziedziczył księstwo Mantui, markizat Montferratu oraz francuskie tytuły księcia de Nevers i de Rethel. Przez pierwsze 10 lat jego rządów regencję sprawowała jego matka.
Karol III rozpoczął rządy samodzielne w 1647. Część jego włoskich posiadłości, w tym stolica Montferratu Casale, znajdowała się w rękach francuskich. Karol próbował w przymierzu z Habsburgami odzyskać zbrojnie Casale, ale poniósł porażkę. W 1658 został cesarskim wikariuszem na Mantuę. W 1659 sprzedał swoje francuskie posiadłości kardynałowi Jules'owi Mazarinowi. Zmarł w 1665.
7 listopada 1649 poślubił Izabelę Klarę Habsburg (12 sierpnia 1629 – 24 lutego 1665), córkę arcyksięcia Leopolda V i Klaudii Medycejskiej (wdowy po Franciszku Marii II, księciu Urbino). Karol i Izabela Klara mieli razem jednego syna:

</doc>
<doc id="1023659" url="https://pl.wikipedia.org/wiki?curid=1023659" title="56 Pułk Piechoty Wielkopolskiej">
56 Pułk Piechoty Wielkopolskiej

56 Pułk Piechoty Wielkopolskiej (56 pp) – oddział piechoty Armii Wielkopolskiej i Wojska Polskiego w II Rzeczypospolitej.
Pułk sformowany został w 1919 jako 2 pułk Strzelców Wielkopolskich i wszedł w skład 1 Dywizji Strzelców Wielkopolskich Armii Wielkopolskiej. W okresie wojny z bolszewikami walczył w składzie 14 Dywizji Piechoty Wielkopolskiej. Od 1921 w 25 Dywizji Piechoty.
W okresie pokoju pułk stacjonował w garnizonie Krotoszyn. W czasie kampanii wrześniowej walczył w składzie macierzystej dywizji w obszarze działań Armii Poznań.
Formowanie i zmiany organizacyjne i walki.
16 lutego 1919, po podpisaniu przez Niemcy rozejmu w Trewirze, kończącego formalnie walki na froncie wielkopolskim, utworzono z oddziałów powstańczych Grupy Zachodniej 2 pułk Strzelców Wielkopolskich pod dowództwem podporucznika Antoniego Nieboraka. Dzień 16 marca 1919 należy przyjąć jako datę powstania 2 pułku Strzelców Wielkopolskich. Pułk liczył 15 oficerów, 216 podoficerów i 2440 strzelców.
10 grudnia 1919 1 Dywizja Strzelców Wielkopolskich została przemianowana na 14 Dywizję Piechoty Wielkopolskiej, której podporządkowana została I Brygada Strzelców Wielkopolskich – XXVII Brygada Piechoty, pod dowództwem gen. ppor. Michała Milewskiego (sierpień 1919 – wrzesień 1921). W skład tejże brygady został wcielony 2 pułk Strzelców Wielkopolskich, przemianowany na 56 pułk piechoty Wielkopolskiej.
W grudniu 1919 batalion zapasowy pułku stacjonował we Wronkach.
Walki na froncie wschodnim.
W dniach od 5 do 7 września pułk ładował swoje pododdziały na stacji Kościan i wyruszył transportem kolejowym na front przeciwbolszewicki. W połowie września wyładował się w rejonie Hermanowicz, a już 19 września, wraz z przydzieloną artylerią, wziął udział w działaniach na Połock.
Po zluzowaniu przegrupował się do Bobrujska i dołączył do macierzystej 1 Dywizji Strzelców Wielkopolskich.
&lt;br&gt;5 i 6 stycznia pułk uczestniczył w wypadzie na Szaciłki. W czasie walk zniszczono 2 mosty, stację kolejową i 64 wagony. Pododdział ppor. Stanisława Frydera zdobył 2 karabiny maszynowe, 4 konie, 126 karabinów i 10 aparatów telefonicznych. Za działania pułk otrzymał pochwałę od dowódcy frontu i dowódcy dywizji. 17 marca pułk bronił rubieży pod Jakimowską Słoboda. Szczególnie wyróżnił się III batalion kpt. Stanisława Siudy wzmocniony 9 baterią 14 pułku artylerii polowej. W okresie późniejszym do walki weszła 7 kompania, 4 kompania karabinów maszynowych, 7 bateria, bateria górska i szwadron 3 pułku ułanów. Po takim wzmocnieniu kpt Siuda zdecydował o kontrataku. Nieprzyjaciel odrzucony został do Berezyny, a nie mogąc się przeprawić przez rzekę, poddał się. Do niewoli wzięto około 900 ludzi. Zdobyto 46 karabiny maszynowe. Straty własne to 36 zabitych i 4 rannych.
3 i 4 czerwca pułk brał udział w walkach pod Stołpiszczami. Pomimo że nieprzyjaciel dysponował samochodami pancernymi i czołgami, pułk odnosił sukcesy. Zdobyto lub zniszczono 3 samochody pancerne, 2 osobowe, 2 ciężarowe, 3 działa, 16 karabinów maszynowych i 1 czołg. Straty własne to 8 poległych oraz 16 rannych. Po walce pułk powrócił do Bobrujska.
Na skutek ofensywy wojsk Frontu Zachodniego Michaiła Tuchaczewskiego, 10 lipca pułk rozpoczął działania odwrotowe. Walczył pod Leśną, Słonimiem, Świsłoczą, Gnojnem i nad Bugiem. W ramach koncentracji do operacji warszawskiej, przegrupowany został do Bobrownik nad Wieprzem. Tu został uzupełniony w sprzęt i ludzi. W Bitwie Warszawskiej pułk walczył na lewym skrzydle grupy uderzeniowej. Maszerując przez Kletnicę, Kobuzy i Łaskarzew, bił się o Kołbiel. Dalej prowadząc pościg przez Nur, Czyżew, Zambrów, dotarł 24 sierpnia do granicy Prus Wschodnich.
Następnie przetransportowany został na białoruski kierunek operacyjny, do Brześcia Litewskiego. Walczył pod Kobryniem, Laskowem, w rejonie Berezy i Bosiacza. Odnosił sukcesy w walkach o Baranowicze i Snów. Maszerując traktem mińskim sforsował Ptycz i 15 października, wspólnie z 55 pułkiem piechoty, zajął Mińsk. Po podpisaniu rozejmu pułk przegrupował się w rejon Miru, a następnie do Nieświeża.
Bilans walk.
W okresie działań wojennych pułk zdobył 27 armat, 233 karabiny maszynowe, 337 koni, 9 kuchni polowych, 3 samochody pancerne, 2 osobowe, 3 ciężarowe, 1 czołg, 2 lokomotywy; wziął do niewoli 3786 jeńców. Na polu walki poległo 346 żołnierzy, w tym 8 oficerów; rannych zaginionych lub wziętych do niewoli zostało 215 żołnierzy.
7 listopada 1920 w Nieświeżu udekorowano Orderem Virtuti Militari 45 oficerów i szeregowców. Krzyżem Walecznych odznaczono 267 żołnierzy. 8 grudnia w Zelwie marszałek Józef Piłsudski udekorował pułkowy sztandar Krzyżem Srebrnym Orderu Virtuti Militari. W 13–osobowej kapitule Orderu Virtuti Militari zasiadał żołnierz 56 pułku piechoty, dwukrotny kawaler VM (klasy IV i V) kpr. Stanisław Jakubowicz.
Pułk w okresie pokoju.
Zakwaterowanie i struktura organizacyjna.
24 grudnia 1920 Pułk został załadowany na transport kolejowy i skierowany przez Warszawę do Wielkopolski: dowództwo, I i II batalion do Wrześni, a III batalion do Śremu. Następnie pułk przeszedł z organizacji wojennej na pokojową. Zorganizowany został według francuskiego wzoru trójkowego (zlikwidowano czwarte kompanie i plutony) i został skierowany do Krotoszyna. 56 pułk piechoty Wielkopolskiej wraz z 29 pułkiem Strzelców Kaniowskich (z Kalisza), 60 pułkiem piechoty Wielkopolskiej (z Ostrowa Wielkopolskiego) oraz 25 pułkiem artylerii lekkiej 22 sierpnia 1921 utworzył 25 Dywizję Piechoty w Kaliszu. 
Według organizacji pokojowej pułku piechoty w jego skład wchodziło dowództwo, batalion sztabowy, trzy bataliony piechoty z numeracją od I do III oraz kadra batalionu zapasowego i inne pododdziały pułkowe. 
W czasie swego pobytu w Krotoszynie pułk zajmował budynki znajdujące się w różnych częściach miasta. Dowództwo pułku i I batalion stacjonowały w koszarach „Kościuszki”, II i III batalion, pluton zwiadu konnego i pluton artylerii piechoty zajmowały koszary „Hallera”, kompania gospodarcza, orkiestra pułkowa, pluton łączności, pluton pionierów i stacja gołębi pocztowych zajmowały koszary „Czerwone", a jedna z kompanii „Poklasztorne”. Kadra batalionu zapasowego została dyslokowana do Jarocina. W 1924 kadra batalionu zapasowego została przeformowana w składnicę wojenną bez zmiany miejsca stacjonowania. W 1928 ponownie występuje w składzie 56 pp, jako kadra batalionu zapasowego. Stanowisko komendanta kadry (składnicy wojennej) zajmowali kolejno: mjr piech. Stanisław Soczek (do XII 1925), kpt. piech. Józef Kokoszka (1926), mjr piech. Stanisław Jan Marek (X 1926 – VII 1929), kpt. piech. Zygmunt Nalepa (od I 1930) i kpt. piech. Ludwik Leon Proskurnicki (od VII 1935).
W maju 1927 stan pułku wynosił 9 kompanii strzeleckich (w tym 1 podoficerska, 4 starszego rocznika, 3 rekruckie i 1 rekrucka dla Korpusu Ochrony Pogranicza) oraz 3 kompanie karabinów maszynowych (2 starszego rocznika i 1 rekrucka).
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930, w Wojsku Polskim wprowadzono trzy typy pułków piechoty. 56 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400–700 żołnierzy.
19 czerwca 1937 Minister Spraw Wojskowych nadał koszarom 56 pp w Krotoszynie nazwę „Koszary imienia Generała Mariana Langiewicza”.
W ostatnich latach przed wybuchem wojny nastąpiły zmiany w organizacji i wyposażeniu pułku. W jego składzie znalazła się kompania przeciwpancerna wyposażona w dziewięć 37 mm armat. Na wyposażeniu pułku znalazły się też przydzielone kompaniom strzeleckim karabiny przeciwpancerne wz 35; kompanie karabinów maszynowych otrzymały po 2 moździerze, a kompanie strzeleckie sekcję granatników 45 mm. Utworzono również oddział zwiadu pułku.
Działania bojowe w okresie pokoju.
W okresie od listopada 1922 do kwietnia 1923 pułk pełnił służbę asystencyjną w Małopolsce Wschodniej. W okresie przewrotu majowego krotoszyniacy udali się do Warszawy aby walczyć po stronie rządowej. Złożony tylko z żołnierzy starszego rocznika (22 oficerów i 427 szeregowych) pułk wyruszył 13 maja 1926 w kierunku Warszawy. Po wielu perturbacjach udało się dotrzeć do stolicy, gdzie wraz z 68 pp i 14 pap utworzono grupę gen. Michała Żymierskiego. O małym zaangażowaniu w walki świadczy to, że straty 56 pp w czasie przewrotu majowego były minimalne (1 oficer został ranny).
Również w czasie kryzysu czechosłowackiego zaangażowany był krotoszyński pułk piechoty. Poszczególne pułki 25 DP wystawiły po jednym batalionie złożonym z żołnierzy starszego rocznika oraz rezerwistów powołanych na ćwiczenia. Krotoszyńskim pododdziałem dowodził mjr Edmund Kabza, dowódcą 1 kompanii był kpt. Jan Błyskosz, 2. kpt. Mieczysław Szadkowski, 3. por. Władysław Kwarciany, a dowódcą kompanii karabinów maszynowych por. Władysław Przybyszewski. Dowództwo nad zbiorczym pułkiem 25 DP objął dowódca 56 pp płk Wojciech Jan Tyczyński. 28 września 1938 pułk odjechał na Śląsk. Początkowo przebywał w Milówku i Jaworzynce, a po przekroczeniu granicy przez kilka tygodni w Jabłonkowie. Następnie został wycofany z Zaolzia do Istebnej i Rajczy, a potem do Myta i Zwardonia. W końcu listopada brał udział w zajęciu Czadcy. Po wykonaniu zadania, przed Bożym Narodzeniem, wrócono do macierzystych koszar.
Działalność kulturalna w pułku.
W garnizonie pułk utrzymywał szerokie kontakty ze społeczeństwem miasta i powiatu. Wojsko pomagało w budowie stadionu sportowego, zajmowało się organizowaniem strzeleckich zawodów sportowych, a kadra zawodowa przekazywała przeczytane czasopisma mieszkańcom okolicznych wsi.
3 maja 1919 generał piechoty Józef Dowbor–Muśnicki rozkazem dziennym nr 119 zatwierdził dzień 8 maja (św. Stanisława) świętem pułkowym dla 2 pułku Strzelców Wielkopolskich. W 1927 przeniesiono je na 17 września, na pamiątkę zwycięskiego boju pod Berezą i Bosiaczem, a po raz kolejny w 1936 zmieniono na 3 czerwca, na pamiątkę wypadu na Stołpiszcze.
Uroczystości święta pułkowego obchodzone w 1937 tak relacjonowała ówczesna prasa: "Podczas uroczystości rozpoczęcia święta pułkowego 2 czerwca odprawiono mszę żałobną, odbył się apel poległych i złożono wieńce przed pomnikiem na cmentarzu. Drugi dzień święta rozpoczął się o godz. 10.00 przeglądem wojska przyjętym przez. gen. Edmunda Knoll-Kownackiego, dowódcę DOK VII. Po mszy św. nastąpiło wręczenie odznak pułkowych. Odznaki otrzymali oprócz gen. Knoll-Kownackiego i płk. Franciszka Altera, dowódcy 25 Dywizji, m.in. inż. Edmund Krótki oraz panie z „Rodziny Wojskowej" - Maria Kabzowa i Władysława Kabacińska. Kolejnym punktem programu było zaprzysiężenie rekrutów, defilada wojska, a o godz. 13.00 nastąpiło uroczyste poświęcenie i otwarcie nowego gmachu Domu Żołnierza im. marszałka Edwarda Śmigłego-Rydza w koszarach „Kościuszki”. Uroczystość zakończył wspólny obiad, a wieczorem odbyły się bal i zabawy".
W 1938 odbyła się przysięga wojskowa z udziałem rodzin i zaproszonych gości. Rekrutów katolików i grekokatolików zaprzysiągł ks. Stefan Ogrodowski, a ewangelików i Żydów kpt. Józef Kapała. Po wręczeniu odznak pułkowych dowódca pułku przyjął defiladę wojskową przed pomnikiem marszałka Józefa Piłsudskiego. Uroczystość zakończył obiad żołnierski w koszarach „Hallera”.
Organizowano też wiele imprez o charakterze proobronnym. Były to między innymi zawody strzeleckie w „Brzozowym lesie” i zabawy w Leśniczówce Miejskiej. Zbierano tam pieniądze przeznaczane na Fundusz Obrony Narodowej. Ofiarodawcami byli: pracownicy cegielni (1117 zł), robotnicy rolni z Górczek (110 zł), urzędnicy i robotnicy dóbr Baszków (875,36 zł). Inną formą pomocy było przekazanie pułkowi ciężkiego karabinu maszynowego, ufundowanego przez pracowników Bacon Factory i mieszkańców Baszkowa, oraz karabinów ufundowanych przez pracowników fabryki konserw w Pudliszkach.
Znaczący wkład w rozwój kultury muzycznej wnosiła zorganizowana w Grodzisku na mocy rozkazu Dowództwa Głównego 24 marca 1919 orkiestra pułkowa. Jej pierwszym kapelmistrzem był Ochla.
Obok orkiestry działał w Krotoszynie przy 56 pp również chór żołnierski, prowadzony przez kapelmistrza Władysława Sadowskiego oraz teatr garnizonowy. Teatr powstał w styczniu 1936, a już 1 marca wystawił pierwszy spektakl – komedię „Czar munduru”. Prezesem zarządu teatru i chóru był mjr. dypl. Aleksander Ruchaj-Taczanowski, reżyserami por. Kantorowicz i Walerian Łania.
56 pp w kampanii wrześniowej.
Mobilizacja.
W czerwcu 1939 pułk został wzmocniony przez sukcesywne powoływanie rezerwistów na ćwiczenia.
24 sierpnia o godz. 8.00 w 56 pp rozpoczęto mobilizację alarmową w grupie niebieskiej w garnizonie Krotoszyn w czasie od A+18 do A+36 do etatów wojennych pułku. Dodatkowo w czasie A+36 zmobilizowano dywizyjną kompanię kolarzy nr 73. Mobilizacja personalna przebiegła bez zakłóceń, trudności wystąpiły przy mobilizacji koni i wozów, gdyż dostarczano konie nieodpowiednie, a wozy w złym stanie technicznym. Dodatkowo 56 pp mobilizował pod względem materiałowym batalion ON „Krotoszyn”. 
Działania bojowe.
W dniu 31 sierpnia 1939 56 pułk piechoty zajął ugrupowanie bojowe mając w I rzucie obrony, opartym na umocnieniach drewniano-ziemnych o betonowych stropach, I batalion kpt. Jana Błyskosza i broniący terenów leśnych i stacji kolejowej batalion ON „Krotoszyn” kpt. Adolfa Jusofa, a na lewym południowym skrzydle 73 dywizyjną kompanię kolarzy por. Antoniego Grellusa. Na przedpolu pozycji obronnych dozorowała Straż Graniczna komisarza Jana Kapuścińskiego z plutonem wzmocnienia. Wsparcie artyleryjskie zapewniał przybyły 31 sierpnia pociąg pancerny nr 12 „Poznańczyk”. Odwód dowódcy pułku stanowiły II i III batalion pułku ugrupowane we wsiach i lasach za Krotoszynem.
Walki graniczne
Wojna polsko-niemiecka dla 56 pułku piechoty Wielkopolskiej pod dowództwem płk. Wojciecha Tyczyńskiego rozpoczęła się 1 września 1939 wraz z przekroczeniem o godzinie 4:00 rano granicy państwowej przez 183 pułk landwehry na odcinku: Bestwin (Rayman) – Zduny (Pawlak) – Chachalnia (Łukowiak) – Sulmierzyce (Kubicki) – Uciechów (Cichoń). Próby przełamania dobrze zorganizowanej obrony i zdobycie Krotoszyna przez wojska niemieckie w pierwszym dniu wojny się nie powiodły. W wyniku ogólnie niekorzystnej sytuacji militarnej w Wielkopolsce 56 pułk piechoty, działając w systemie obrony 25 Dywizji Piechoty gen. Franciszka Altera, musiał opuścić pozycje obronne pod Krotoszynem. Następnego dnia pododdziały tego pułku wraz z dowódcą zajęły pozycje nad rzeką Prosną, wzmacniając ugrupowanie obronne Armii Poznań gen. Tadeusza Kutrzeby. 
Nocą z 3/4 września 56 pp wraz z II dywizjonem 25 pal na rozkaz dowódcy dywizji rozpoczął marsz w rejon przedmościa "Koło". W trakcie marszu pluton zwiadu konnego ujął 30 dywersantów. 5 września pułk podjął przygotowania do akcji zaczepnej w kierunku na Dobrą i Uniejów na korzyść Armii „Łódź”. 
Udział w bitwie nad Bzurą
Od 6 do 8 września 56 pułk piechoty wykonał trzy marsze nocno-dzienne docierając na północ od Łęczycy. 9 września po 15 km marszu pułk krotoszyński ugrupował się na północnym brzegu rzeki Bzury, w oparciu o wsie Dobrogosty, Kozuby i Gawronki, z I i III batalionem w pierwszym rzucie i II batalionie w odwodzie, ze wsparciem II dywizjonu 25 pal. 9 września o godz. 14.00 natarcie podjął I batalion forsując Bzurę i w walce dochodząc pod miejscowość Tum, a o godz. 18.00 ze wsparciem własnej artylerii główne siły pułku. I batalion zajął wschodnią część Tumu i odparł niemieckie kontrataki z rejonu Łęczycy. III batalion sforsował w bród Bzurę i zaległ w ogniu niemieckiej obrony, ale przy wsparciu I batalionu i ciemnościach zapadającej nocy przełamał obronę niemieckiego 46 pp i wspólnie z I batalionem opanował wieś Kwiatkówek i pozostałą część Tumu. Wprowadzona do walki czołowa 4 kompania II batalionu uchwyciła w walce skraj Łęczycy. W wyniku boju pułk wziął do niewoli kilkudziesięciu jeńców, w tym 8 oficerów i lekarza, zdobyto 10 ciężarówek z zaopatrzeniem, dużo broni indywidualnej i zespołowej (ckm, moździerze).
10 września po walkach nocnych pułk odpoczywał i oczekiwał pół doby na dalsze rozkazy. Po nadejściu rozkazów w godzinach popołudniowych pierwszorzutowe III i II batalion zdobyły wieś Mętlew wraz z folwarkiem oraz Leśmierz, gdzie szczególnie zacięty bój stoczył II batalion o cukrownię. Wieczorem na osiągniętych pozycjach pułk odparł kontratak piechoty niemieckiej wspartej czołgami; armaty ppanc. zniszczyły czołg i opancerzony wóz dowodzenia. W pościgu za cofającym się wrogiem III batalion opanował Czerchów, lecz na rozkaz dowódcy dywizji został wycofany z tej miejscowości. 11 września pod ostrzałem artylerii niemieckiej pułk pierwszorzutowymi batalionami przeszedł do pościgu, opanował Czerchów, gdzie został ostrzelany przez artylerię niemiecką i polską z 17 Dywizji Piechoty. Straty pułku tego dnia to 2 oficerów i ok. 60 szeregowych zabitych i rannych. W nocy 11/12 września ze składu pułku odszedł III batalion wysłany wraz z batalionem II/60 pułku piechoty i dwoma bateriami artylerii z 25 pułku artylerii lekkiej jako oddział wydzielony mjr Grocholi do obrony Łęczycy. Od rana 12 września 56 pp prowadził dalsze natarcie, wypierając II batalionem oddziały niemieckie z lasu na południe od Czerchowa, a I batalionem zdobywając Ogród Miasto Sokolniki. W trakcie natarcia I batalion został ostrzelany powtórnie przez własną artylerię z 17 DP, w wyniku czego poniósł duże straty - 6 zabitych i wielu rannych. II batalion w godzinach popołudniowych w walkach opanował Maszkowo, a pododdziały czołowe dotarły do Ozorkowa. W nocy dalsze natarcie pułku jak i całej dywizji zostało zatrzymane, pułk w tej fazie bitwy poniósł straty sięgające 3 oficerów i 98 szeregowych zabitych, rannych 8 oficerów i 20 szeregowych, zaginionych ok. 150 żołnierzy. Nieprzyjaciel stracił 160 zabitych i rannych, a 150 wzięto do niewoli. W nocy 12/13 września 56 pp wraz z całą 25 DP rozpoczął odwrót na północny brzeg rzeki Bzura, przekroczył ją w rejonie miejscowości Zagaj, przechodząc na odpoczynek w pobliżu wsi Ględzianów. III batalion, który stanowił straż tylną dywizji, opuścił Łęczycę i dotarł do wsi Zagaj utrzymując przyczółek. Następny marsz pułk odbył do rejonu wsi Beldno. 14 września pułk krotoszyński przemaszerował w rejon wsi Kochanków, po czym 15 września przegrupował się w ugrupowanie bojowe, podjął marsz ubezpieczony na wschód, poruszając się po osi dwór Giżyce, dwór Ruszki i nad ranem 16 września zajął rejon Adamowej Góry. I batalion zajął wsie i przyległe przedmioty terenowe w rejonie Gawłów-Łubianka do Helenki, II batalion od Karwowa po wieś Helenka, III batalion z częścią pododdziałów pułkowych zachodnią część Adamowej Góry, a II/25 pal rozwinął stanowiska ogniowe w rejonie wsi Altanka, dowódca pułku i plutony pułkowe w folwarku Skule.
„Dzień chwały” pułku przypada na 16 września, kiedy to pod Adamową Górą w walkach z 4 DPanc. zniszczono 32 czołgi. O godz. 8.00 na pozycje I i II batalionu uderzyła niemiecka piechota wraz z czołgami, z części przedmiotów terenowych bataliony zmuszone były się wycofać, jednak nie opuściły całości stanowisk obrony niszcząc 2-3 czołgi. O godz. 11.00 nieprzyjaciel uderzył z kolei na III batalion w Adamowej Górze i następnie ponowił natarcie z użyciem dużej ilości czołgów godzinę później. Część batalionu została wyparta z Adamowej Góry i zajęła nowe stanowiska w folwarku Skule. W poszczególnych falach natarcia naliczono ok. 80 czołgów niemieckich z piechotą. Odparto natarcie niemieckiej broni pancernej przy pomocy ognia kompanii ppanc. pułku i strzelców z kb ppanc., unieruchomiono 27 czołgów. Straty 56 pp w tym boju to kilkudziesięciu poległych i rannych. Na rozkaz dowódcy pułku wzmocniona 3 kompania strzelecka uchwyciła przyczółek na wschodnim brzegu Bzury; nieprzyjaciel wycofał się i nękał pułk ogniem artylerii. Na rozkaz dowódcy Armii „Poznań” 56 pułk piechoty wraz z macierzystą 25 DP wykonał nocny marsz w rejon Brochowa, lecz ze względu na zatłoczenie przeprawy przez Bzurę przemieścił się do Witkowic. Pułkowy pluton pionierów wykonał przeprawę przez Bzurę; pułk w trakcie oczekiwania na nią od świtu 17 września był poddany nieustannym bombardowaniom przez lotnictwo wroga. W międzyczasie III batalion przeprawił się przez rzekę i uchwycił przyczółek na wschodnim brzegu, lecz na rozkaz dowódcy PD płk dypl. Juliana Skokowskiego zwinął przyczółek i odmaszerował do Puszczy Kampinoskiej. Nieprzyjaciel natychmiast zajął wschodni brzeg i zamknął przeprawę 2 kompaniami piechoty.
Nocą 17/18 września dowódca pułku płk Tyczyński pozostałymi siłami pułku krotoszyńskiego rozbił pododdziały wroga na wschodnim brzegu i otworzył sobie drogę oraz innym oddziałom do Puszczy Kampinoskiej. Przez Puszczę Kampinoską 56 pp przebijał się dwoma kolumnami osobno, III batalion przez Starą Dąbrowę, Palmiry, Sieraków, a kolumna główna przez Tułowice, Kazuń Cybulice. W trakcie walk w puszczy poległo wielu żołnierzy, duża ilość odniosła rany, w tym ciężko płk Wojciech Tyczyński i mjr Michał Chrupek. 19 września w Sadowej nastąpiła koncentracja pułku, gdzie dołączyła część III batalionu. 20 września pułk zajął obronę w Burakowie, dołączyła pozostała część III batalionu. 20 i 21 września odpierał natarcia wojsk niemieckich z kierunku Palmir, III batalion bronił Młocin. Nieprzyjaciel zajął folwark Młociny odcinając pułkom 25 DP możliwość dotarcia do Warszawy. Nocą 21/22 września III batalion pułku krotoszyńskiego atakiem na bagnety odrzucił pododdziały wroga otwierając drogę do Warszawy; rano całość pułku dotarła do Lasku Bielańskiego zajmując obronę i porządkując szeregi. W trakcie przebijania się do Warszawy pododdziałów pułku poległo i rannych zostało wielu żołnierzy, w tym dowódca I batalionu; niektórzy dostali się do niewoli. 
W obronie Warszawy 
Nocą 22/23 września pułk został dyslokowany do śródmieścia Warszawy, gdzie został zreorganizowany; rozwiązano II batalion, natomiast pozostałe zostały uzupełnione przybyłymi żołnierzami 17 DP. 25 września pułk był bombardowany, poległo 5 żołnierzy, a wielu zostało rannych. Wieczorem pułk został przesunięty do dyspozycji dowódcy pododcinka na Ochocie na stanowiska przed Fortem Szczęśliwice i Fortem Mokotowskim. Zadaniem wyznaczonych do przeciwnatarcia I batalionu i 9 kompanii strzeleckiej było zajęcie Włoch i Szczęśliwic, w tym fortu. Nocne natarcie I batalionu zostało zatrzymane na obronnych liniach niemieckich, natomiast 9 kompania wdarła się do fortu i go częściowo zdobyła, lecz nie uzyskawszy pomocy i z uwagi na brak amunicji została w większości wybita lub dostała się do niewoli. Tego dnia wszedł do linii III batalion mjr Grochali, w miejsce batalionu II/40 pp. W dniu 26 i 27 września pododdziały 56 pp wraz z innymi oddziałami odpierały natarcia oddziałów niemieckich na odcinku pułku płk Tyczyńskiego. Nocą 27/28 września, z uwagi na zawieszenie broni, pułk odszedł na kwatery przy ul. Złotej. 29 września złożył broń i następnego dnia poszedł do niewoli ul. Wolską. Straty pułku to 17 oficerów i 700 szeregowych poległych; 1200 żołnierzy zostało rannych i chorych, a 200 było zaginionych. 
Batalion marszowy 56 pp
Zmobilizowany w Kadrze Zapasowej Piechoty Konin w Jarocinie w ramach mobilizacji alarmowej batalion marszowy 56 pp, wraz z uzupełnieniem marszowym 73 kompanii kolarzy, udał się w kierunku Warszawy i w dniu 11 września został zatrzymany do obrony Modlina. Brał udział w obronie Modlina, aż do dnia kapitulacji. 
Oddział Zbierania Nadwyżek 56 pp.
W trzeciej dekadzie sierpnia 1939, po przeprowadzeniu mobilizacji niejawnej, Oddział Zbierania Nadwyżek liczący około 1500 żołnierzy pod dowództwem mjr. Czesława Lewin-Lewińskiego wyjechał do Ośrodka Zapasowego 25 Dywizji Piechoty w Kielcach. Z nadwyżek 56 pp w OZ 25 DP sformowano II batalion w całości, a pozostałych wcielono do IV (oddz. specjalne) i V (szkoła podoficerska) batalionów ośrodka. 4 września OZ 25 DP, po wydzieleniu części żołnierzy dla formowanego III/154 pp rez., został ewakuowany na wschód będąc po drodze bombardowany. 11 września dotarł do Zamościa. Następnie marszem pieszym 15 września dotarł do Zborowa, 16 września do Ottyni. 17 września doszedł do Łanczyn-Sadzawka na teren Okręgu Korpusu Nr VI. Część przedarła się do granicy z Rumunią i Węgrami, reszta kadry 56 pp dostała się do sowieckiej niewoli. Podobny los spotkał grupę z OZ 25 DP wyładowaną w Radomiu, która 8 września udała się pieszo na wschód, docierając 15 września do miejscowości Kopiczyńce (ok. 200 żołnierzy), gdzie również trafiła do niewoli sowieckiej.
Symbole pułkowe.
Sztandar.
13 listopada 1920 w Nieświeżu generał podporucznik Daniel Konarzewski wręczył pułkowi chorągiew ofiarowaną przez Ziemię Wielkopolską. 6 grudnia 1920 w Zelwie Naczelnik Państwa i Naczelny Wódz, marszałek Polski Józef Piłsudski udekorował chorągiew pułku Krzyżem Srebrnym Orderu Virtuti Militari.
Drugi sztandar ufundowany przez mieszkańców Krotoszyna wręczył pułkowi gen. Kazimierz Dzierżanowski 22 września 1929 w Krotoszynie. 
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach. Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 56 w wieńcach laurowych.
&lt;br&gt;Na lewej stronie, na środku krzyża, w wieńcu laurowym, widniał napis HONOR I OJCZYZNA, a między ramionami krzyża w rogach płatu znajdowały się na tarczach Matka Boska Częstochowska oraz herb miasta Krotoszyna. Na ramionach krzyża znajdowały się cztery napisy z nazwami miejscowości i datami głównych bojów pułku: Wolsztyn 5.1.19., Jakimowska Słoboda 17.III.20., Stołpiszcze 3.Vl.20., Bereza, Bosiacz 17.IX.20. Pod orłem na drzewcu zawiązana była kokarda ze wstęgi biało-czerwonej oraz druga kokarda ze wstęgi niebiesko-czarnej orderu Virtuti Militari.
Sztandar towarzyszył pułkowi w trakcie walk. Widząc bardzo trudną sytuację, dowódca pułku płk Wojciech Jan Tyczyński kazał szefowi kancelarii pułku st. sierż. Wardędze zdjąć płat sztandaru z drzewca i zawinąć w ceratę. W końcu września dowódca I/56 pp mjr Edmund Kabza i st. sierż. Wardęga zgłosili się do dyrektora gimnazjum, Michała Kreczmara, zamieszkałego przy ul. Mokotowskiej 16 w Warszawie i poprosili o przechowanie pułkowego sztandaru. Płat sztandaru ulokowano w blaszanej puszce i schowano pod węglem w piwnicy. Tam, już pod nadzorem żony - Stanisławy Kreczmar, znajdował się do 27 września 1944. Podczas powstania warszawskiego znajomy rodziny - Antoni Rospenda zakopał sztandar w piwnicy. Po upadku powstania i wysiedleniu ludności z Warszawy sztandar pozostał w piwnicy. W końcu 1944 Niemcy zaczęli palić i wysadzać domy mieszkalne, w tym dom przy ul. Mokotowskiej 16. W końcu stycznia 1945 Rospenda wrócił do Warszawy i udał się na ulicę Mokotowską 16. Początkowo stracił nadzieję na odzyskanie sztandaru. Dopiero w 1948 teren był już częściowo odgruzowany i Rospenda, wraz z synem Zygmuntem, po mozolnej pracy dotarł do piwnicy i odgrzebał sztandar. Zabrał go do swego domu przy ul. Piłkarskiej. 1 kwietnia 1949 przekazał sztandar do Muzeum Wojska Polskiego. Replika sztandaru jest w posiadaniu Muzeum Bitwy nad Bzurą w Kutnie.
W świetle powyższych faktów mylną okazała się informacja o sztandarze zawarta w zbiorze z Banknoek: „56 Pułk Piechoty Wielkopolskiej – Sztandar został zakopany w Milanówku. Miejsce znane lokalnej organizacji. – Meldunek ppłk. dypl. Ruchaja”.
Odznaka pamiątkowa.
16 października 1929 minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 56 pp. Odznaka o wymiarach 39x38 mm ma kształt tarczy rycerskiej, zdobionej po brzegach proporczykami wyciętymi w ząb, z numerem i inicjałami pułku „2 PSW” oraz datą bitwy „17.IX.1920”. W centrum nałożony jest wizerunek Krzyża Orderu Virtuti Militari, poniżej wpisany aktualny numer i inicjały „56 PP”. Dwuczęściowa – bita z żelaza czernionego ze srebrzonym krzyżem, łączona dwoma nitami. Wykonawcą odznaki był Wiktor Gontarczyk z Warszawy.
Odznakę noszono na mundurze po lewej stronie. Oficerowie nosili ją 4 cm poniżej guzika kieszeni górnej, a szeregowcy na wysokości trzeciego guzika kurtki.
Strzelcy wielkopolscy.
Żołnierze 56 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
24 kwietnia 2010 batalion dowodzenia 17 Brygady Zmechanizowanej, który przyjął dziedzictwo tradycji 2 pułku Strzelców Wielkopolskich i 56 pułku piechoty Wielkopolskiej, otrzymał nazwę wyróżniającą „Strzelców Wielkopolskich” i imię por. Jana Rzepy.
Rekonstrukcją dziejów obu wspomnianych wyżej pułków wielkopolskich zajmuje się od lutego 2004 Wronieckie Stowarzyszenie Historyczne „Historica” z Wronek, a od października 2008 także Krotoszyńska Grupa Rekonstrukcji Historycznej 56 pułku piechoty Wielkopolskiej działająca przy Muzeum Regionalnym im. Hieronima Ławniczaka w Krotoszynie.

</doc>
<doc id="1023660" url="https://pl.wikipedia.org/wiki?curid=1023660" title="Awiatyran">
Awiatyran

Awiatyran ("Aviatyrannis jurassica") – niewielki teropod z nadrodziny tyranozauroidów (Tyrannosauroidea); nazwa gatunkowa oznacza "jurajska babcia tyrana".
Żył w okresie późnej jury (ok. 155-150 mln lat temu) na terenach współczesnej Europy. Jego szczątki znaleziono w Portugalii.
Jeden z najstarszych tyranozauroidów. Znany jedynie na podstawie kości biodrowej i kulszowej.

</doc>
<doc id="1023661" url="https://pl.wikipedia.org/wiki?curid=1023661" title="Trzynasty wojownik">
Trzynasty wojownik

Trzynasty wojownik – film przygodowy z elementami fantasy z roku 1999 w reżyserii Johna McTiernana na podstawie powieści Michaela Crichtona, osnuty swobodnie na północnej wyprawie arabskiego podróżnika Ahmada ibn Fadlana. W głównej roli występuje Antonio Banderas.
Fabuła.
Arabski poeta Ahmad ibn Fadlan (Antonio Banderas) zostaje wysłany przez kalifa na nadczarnomorskie stepy, gdyż w Bagdadzie był niepożądanym konkurentem do ręki kobiety wysokiego rodu. W drodze przyłącza się do napotkanej grupy wikingów i wędruje do ich królestwa, które jest w niebezpieczeństwie. Odkrywa, że ma wziąć udział w wyprawie przeciwko legendarnym potworom, które od wieków terroryzują społeczność wikingów. Stara saga głosi, że potwory zostaną pokonane przez dwunastu najlepszych wojowników, ale tylko wtedy, gdy przyłączy się do nich trzynasty, który nie jest wikingiem. 
Fabuła stanowi luźną adaptację skandynawskiej sagi o Beowulfie.

</doc>
<doc id="1023668" url="https://pl.wikipedia.org/wiki?curid=1023668" title="Community Shield">
Community Shield



</doc>
<doc id="1023672" url="https://pl.wikipedia.org/wiki?curid=1023672" title="ChZJN">
ChZJN



</doc>
<doc id="1023676" url="https://pl.wikipedia.org/wiki?curid=1023676" title="Harry Potter and the Deathly Hallows">
Harry Potter and the Deathly Hallows



</doc>
<doc id="1023678" url="https://pl.wikipedia.org/wiki?curid=1023678" title="Robert Kennedy">
Robert Kennedy



</doc>
<doc id="1023681" url="https://pl.wikipedia.org/wiki?curid=1023681" title="Pele (bogini)">
Pele (bogini)

Pele – hawajska bogini wulkanów, córka bogini Haumei i boga Kāne Milohai. Według jednej z hawajskich legend bogini przypłynęła na Hawaje z Tahiti w pirodze podarowanej przez króla rekinów. Pływała wokół wysp szukając miejsca do osiedlenia – wybrała wulkan Kīlauea. Według Hawajczyków zamieszkuje krater Halemaʻumaʻu.

</doc>
<doc id="1023683" url="https://pl.wikipedia.org/wiki?curid=1023683" title="Bobby Kennedy">
Bobby Kennedy



</doc>
<doc id="1023684" url="https://pl.wikipedia.org/wiki?curid=1023684" title="Testify">
Testify

Testify – siódmy album solowy Phila Collinsa wydany w 2002. Płyta nie zdobyła uznania i stała się najgorzej sprzedawanym solowym krążkiem artysty. Album zdobył 30 miejsce na liście przebojów w USA i 15 miejsce w Wielkiej Brytanii.
"Can't Stop Loving You" - główny singel z płyty, będący coverem piosenki Leo Sayera zdobył pewną popularność i ostatecznie zajął 76 miejsce na liście Billboardu.
W czasopiśmie branżowym "Teraz Rock" wystawiono płycie ocenę 1 na 5.

</doc>
<doc id="1023686" url="https://pl.wikipedia.org/wiki?curid=1023686" title="Appalachiozaur">
Appalachiozaur

Appalachiozaur ("Appalachiosaurus") – rodzaj wymarłego dinozaura gadziomiednicznego, teropoda z grupy celurozaurów i nadrodziny tyranozauroidów (Tyrannosauroidea).
Pozostałości nieznanego nauce zwierzęcia znaleziono w USA, w Alabamie, na terenie hrabstwa Montgomery, 1,77 km na północ od drogi US Highway 82. Znajdują się tam skały formacji Demopolis, które datuje się na środkowy kampan w kredzie późnej, dokładniej 78 milionów lat. Odkryto wśród nich, 9,7 m nad spągiem, wśród margli i wapiennej gliny prawie kompletny szkielet teropoda, najkompletniejszy do tej pory szkielet nieptasiego teropoda znaleziony pośród kredowych skał wschodniej Ameryki Północnej. Należał do młodocianego osobnika. Skatalogowano go jako RMM 6670. Jego budowa wskazuje na przynależność do Tyrannosauroidea, jednak autorzy wskazują na obecność licznych cech plezjomorficznych, wśród których wymieniają kości łzowe bez wyrostka rogowego czy też płytką gałąź poziomą kości szczękowej. Wobec tego nie zalicza się on do taksonów najbardziej zaawansowanych ewolucyjnie, zaliczanych do rodziny Tyrannosauridae. Z kolei do cech typowych dla appalachiozaura Carr i inni zaliczyli szeroki wyrostek jarzmowy kości skrzydłowej zewnętrznej, dystalne umiejscowienie powierzchni stawowej łzowej na kości podniebiennej, ogonowy otwór powietrzny wyrostka lemieszowo-skrzydłowego kości podniebiennej, a także budowę powierzchni stawowej na dystalnych paliczkach stopy.
Odmienności te umożliwiły Carrowi i współpracownikom kreowanie nowego rodzaju teropoda, któremu nadali nazwę "Appalachiosaurus". Pierwszy człon tejże nazwy, "Appalachio", bierze źródłosłów od miejsca znalezienia szczątków: wschodniej Ameryki Północnej. W okresie kredy bowiem przez środek kontynentu północnoamerykańskiego przebiegało Morze Środkowego Zachodu, śródlądowe morze dzielące Amerykę Północną na dwie masy lądowe: Laramidę na zachodzie i Appalachię na wschodzie. Do nazwy tegoż kontynentu autorzy dodali człon "sauros" oznaczający po grecku jaszczura. W opisywanym rodzaju umieścili gatunek "Appalachiosaurus montgomeriensis", którego epitet gatunkowy także odwołuje się do miejsca znalezienia szczątków, alabamskiego hrabstwa Montgomery, z przyrostkiem "ensis" oznaczającym "pochodzący z".
Badacze przeprowadzili również analizę filogenetyczną, która potwierdziła przynależność "Appalaciosaurus" do Tyrannosauroidea, ale nie do Tyrannosauridae. Tyrannosauroidea to największy klad, do którego należy tyranozaur w przeciwieństwie do ornitomima, welociraptora i troodonta. Natomiast Tyrannosauridae oznaczają najwęższy klad łączący tyranozaura i gorgozaura. Kreatorzy rodzaju zaprezentowali w swej pracy następujące drzewo rodowe:

</doc>
<doc id="1023687" url="https://pl.wikipedia.org/wiki?curid=1023687" title="Solomon Bandaranaike">
Solomon Bandaranaike

Solomon West Ridgeway Dias Bandaranaike (syng. සොලමන් වෙස්ට් රිජ්වේ ඩයස් බණ්ඩාරනායක, tamil. சாலமன் வெஸ்ட் ரிட்ஜ்வே டயஸ் பண்டாரநாயக்கா, ur. 8 stycznia 1899 w Kolombo, zm. 26 września 1959 w Kolombo) – polityk cejloński, działacz niepodległościowy, premier, mąż Sirimavo Bandaranaike. 
Życiorys.
Młodość i początek kariery.
Bandaranaike urodził się w Kolombo na Cejlonie. Pochodził z chrześcijańskiego, anglikańskiego rodu syngaleskiego. Jego ojcem był Solomon Dias Bandaranaike, zastępca gubernatora prowincji podczas brytyjskich rządów kolonialnych. W późniejszym okresie życia aby uczestniczyć w polityce dokonał konwersji na buddyzm. Wykształcenie otrzymał w kolegium St. Thomas' College, następnie udał się na studia prawnicze do Oxfordu. W czasie studiów został wybrany na sekretarza Oxford Union. Po ukończeniu studiów pracował w Anglii jako adwokat. Jako młody prawnik włączył się w działalność Cejlońskiego Kongresu Narodowego (CNC). Od 1925 zajmował różne stanowiska w brytyjskiej administracji na Cejlonie, w 1926 roku został wybrany do Rady Miejskiej Colombo. Od 1931 do 1947 roku pracował w Radzie Państwowej Cejlonu. W celu promocji kultury syngaleskiej w 1936 roku zorganizował Sinhala Maha Sabha. W 1946 roku poparł Zjednoczoną Partię Narodową (UNP). Po uzyskaniu przez Cejlon statutu dominialnego, w latach 1947–1951 ministrem zdrowia oraz przewodniczącym Izby Reprezentantów (1948-51). 
W 1951 roku razem ze swoją frakcją partyjną Sinhala Maha Sabha odszedł z ukierunkowanego na prawo UNP i utworzył niepodległościową Partię Wolności Sri Lanki (SLFP). Frakcja popierała wprowadzenie zarówno syngaleskiego i tamilskiego jako języków narodowych, jednak w latach 50. przyjęła kurs w stronę języka syngaleskiego który miał stać się językiem urzędowym Sri Lanki. Partia odwoływała się do religii buddyjskiego którą wyznawała znaczna większość Syngalezów przez co w epoce kolonialnej była ofiarą ataków miejscowych chrześcijan i Tamilów. Politycznie i społecznie na partię wpływały poglądy duchownych buddyjskich. Frakcja a następnie partia głosiła nierewolucyjne poglądy socjalistyczne. SLFP zyskała duże poparcie wśród wiejskiej ludności syngaleskiej. 
Urząd premiera.
Bandaranike został premierem po wygranych przez jego partię wyborach w 1956 roku. Stanął na czele koalicji czterech partii z których największymi partnerami koalicyjnymi były Lanka Sama Samaja Party i Komunistyczna Partia Sri Lanki. Objął też stanowisko ministra spraw zagranicznych i obrony. Był zwolennikiem współistnienia państw o różnych ustrojach i polityki neutralności. Za jego kadencji nastąpiła likwidacja obcych baz na Cejlonie (1957), zlikwidował on brytyjskie bazy lotnicze Katunayake i Zatoce China oraz bazę morską w Trincomalee. 
Pod jego rządami Sri Lanka przyjęła socjalistyczną ścieżkę rozwoju, dokonał szeregu zmian gospodarczych, jak nacjonalizacja portu Kolombo w 1957 roku, opracowanie 10-letniego planu rozwoju gospodarczego i innych. W czasie swojej kadencji obniżył oficjalny status języka angielskiego, promował język syngaleski jako urzędowy. Rządowi Bandaranaike nie udało się zapobiec rosnącym po uzyskaniu niepodległości konfliktom etnicznym, w czasie jego kadencji doszło do zamieszek między Sygnlazami a Tamilami z 1958 roku.
Zamach na premiera.
25 września 1959 w prywatnej rezydencji premiera, odwiedził go mnich buddyjski o nazwisku Talduwe Somarama. Somarama jako duchowny, nie został przeszukany i miał swobodny dostęp do premiera, gdy ten zaczął swoje rutynowe spotkanie z publicznością. Gdy Bandaranaike chciał powitać mnicha w tradycyjny buddyjski sposób, zabójca wyciągnął ukryty w szatach rewolwer i strzelił w leżącego premiera. Ranny Bandaranaike trafił do szpitala, zmarł następnego dnia w szpitalu w Kolombo (1915-62), morderca premiera zginął na szubienicy.
Po morderstwie Bandaranaike premierem został minister edukacji Wijeyananda Dahanayake. Popadł on jednak w niełaskę członków rządu po usunięciu wszystkich ministrów sprawujących swoje funkcje rok wcześniej. Ostatecznie kierowanie Partią Wolności Sri Lanki zostało powierzone wdowie po premierze, Sirimavie Bandaranaike, która wkrótce została senatorem. Po wygranych przez SLFP wyborach w lipcu 1960 roku została ona pierwszą na świecie kobietą premierem.
Rodzina.
W 1940 roku ożenił się ze Sirimavie Ratwatte, mieli troje dzieci. Żona Solomona została później pierwszą w historii świata kobietą premierem, a jego druga córka Chandrika Kumaratunga w została w 1994 roku na krótki czas premierem, a następnie pierwszą w historii kraju kobietą prezydentem. Jego najmłodszy syn Anura Bandaranaike w latach 1999–2001 pełnił funkcję przewodniczącego parlamentu Sri Lanki i ministra w latach 2004–2008. Starsza córka Bandaranaike Sunethra jest filantropką.

</doc>
<doc id="1023688" url="https://pl.wikipedia.org/wiki?curid=1023688" title="Generacja zarządzania">
Generacja zarządzania

Generacja zarządzania - określona wyższa jakość zarządzania charakteryzująca się rozwojem w dziedzinie jego oprogramowania. Obecnie istnieją cztery główne rodzaje generacji zarządzania, przy czym pierwszy rodzaj generacji zarządzania występuje w krajach słabo rozwiniętych, a natomiast czwarty rodzaj tej generacji występuje w krajach wysoko rozwiniętych.

</doc>
<doc id="1023690" url="https://pl.wikipedia.org/wiki?curid=1023690" title="Trevor Molloy">
Trevor Molloy

Trevor Molloy (ur. 14 kwietnia 1977 w Dublinie) – irlandzki piłkarz występujący na pozycji napastnika.

</doc>
<doc id="1023695" url="https://pl.wikipedia.org/wiki?curid=1023695" title="Józef Coudrin">
Józef Coudrin

Józef Maria Coudrin (ur. 1 marca 1768 w Coussay-les-Bois, zm. 27 marca 1836 w Paryżu) – francuski duchowny, założyciel Zgromadzenia Najświętszych Serc Jezusa i Maryi.
Z powodu rewolucji francuskiej oraz zamknięcia wszystkich seminariów duchownych, o. Józef Coudrin swoje święcenia kapłańskie otrzymał w sposób konspiracyjny 4 marca 1792 r. z rąk biskupa ukrywającego się w Seminarium Irlandzkim w Paryżu. Zaraz po święceniach miał odprawić Mszę św. prymicyjną w kościele parafialnym w rodzinnym Coussay-les-Bois, lecz odmówiwszy złożenia przysięgi na "Konstytucję Cywilną Kleru", musiał ratować się ucieczką. Ukrywał się w La Motte d'Usseau, gdzie przebywał od czerwca do października 1792 r. Podczas jednej z wielogodzinnych adoracji miał widzenie, w którym, jak później opowiadał, wyraźnie widział duże zastępy biało odzianych kobiet i mężczyzn niosących w rękach świece (symbol światła – Chrystusa), w dwóch ginących gdzieś rzędach. Ta wizja stała się impulsem do założenia zgromadzenia zakonnego i pełnego poświęcenia się miłości Najświętszych Serc.
Po opuszczeniu kryjówki, dnia 20 października 1792 r., oddał się całkowicie konspiracyjnej pracy duszpasterskiej. Udzielał sakramentów wielu ludziom znajdującym się w skrajnie trudnych warunkach życiowych w różnych miejscach: piwnicach, strychach, więzieniach, gdzie wkradał się, aby służyć posługą kapłańską skazanym przez rewolucję na śmierć. Znany był pod wieloma pseudonimami: Caprais, Pierrot, Jerome, Marche-a-Terre. Stał się w tym okresie jednym z najbardziej ściganych przez władze kapłanów.
W 1794 roku o. Józef nawiązał bliższe kontakty ze Wspólnotą Najświętszego Serca Pana Jezusa, w której spotkał się z Henriettą Aymer de la Chevalerie. Razem przekształcili istniejącą wspólnotę w nowe zgromadzenie zakonne. W Wigilię Bożego Narodzenia w 1800 roku powstało Zgromadzenie Najświętszych Serc Jezusa i Maryi oraz Wieczystej Adoracji Najświętszego Sakramentu Ołtarza.

</doc>
<doc id="1023696" url="https://pl.wikipedia.org/wiki?curid=1023696" title="Phil Fontaine">
Phil Fontaine

Larry Phillip „Phil” Fontaine (ur. 20 września 1944) – kanadyjski prawnik i polityk, przywódca rdzennych Kanadyjczyków, Wódz Krajowy Zgromadzenia Pierwszych Narodów (ang. "Assembly of First Nations").
Życiorys.
Urodzony w grupie kanadyjskich Indian Sagkeeng First Nation w rezerwacie Fort Alexander Reserve w prowincji Manitoba. W młodości posługiwał się językiem odżibwe, uczęszczał do misyjnej szkoły z internatem w Sagkeeng i do Assiniboia Residential School w Winnipegu, a w 1961 r. ukończył Powerview Collegiate. Jako nastolatek zaangażował się w działalność Canadian Indian Youth Council i jako pierwszy tubylczy przywódca w Kanadzie ujawnił liczne przypadki przemocy wobec uczniów i molestowania ich w indiańskich szkołach z internatami.
W 1972 r. wybrano go wodzem społeczności Sagkeeng i był nim przez dwie kolejne kadencje. Do jego zasług należało wówczas zorganizowanie pierwszego w Kanadzie lokalnie kontrolowanego przez Indian systemu oświaty w rezerwacie, jednego z pierwszych tubylczych ośrodków pomocy dziecku i rodzinie oraz pierwszego rezerwatowego ośrodka leczenia alkoholizmu i uzależnień. Następnie przeniósł się z rodziną na terytorium Jukon, gdzie był regionalnym dyrektorem generalnym w administracji rządowej. 
W 1981 r. ukończył nauki polityczne na Uniwersytecie Manitoby, podjął pracę jako doradca Southeast Tribal Council, a następnie został wybrany wiceprzewodniczącym oddziału Zgromadzenia Pierwszych Narodów w Manitobie, reprezentującego 60 tamtejszych grup tubylczych. Należał do tubylczych przywódców najgłośniej sprzeciwiających się projektowi tzw. porozumienia z Meech Lake z 1987 r. w sprawie poszerzenia autonomii Quebecu (po części kosztem praw grup tubylczych). Dzięki niemu doszło też do podpisania umów o pracowniczym równouprawnieniu Indian Manitoby z 39 kanadyjskimi korporacjami i instytucjami.
W 1991 r. został wybrany Wielkim Wodzem Zgromadzenia Wodzów Manitoby (ang. "Assembly of Manitoba Chiefs") i pełnił tę funkcję przez trzy kolejne kadencje. W 1997 r. po raz pierwszy wybrano go na Krajowego Wodza Zgromadzenia Pierwszych Narodów (AFN). Rok później udało mu się skłonić rząd federalny do utworzenia wartego 350 mln dolarów Funduszu Uzdrowienia (ang. "Healing Fund") dla ofiar przemocy w szkołach z internatami, a w 1999 r. doprowadził do uchwalenia "Deklaracji o braterstwie i współpracy Tubylczych i Pierwszych Narodów Ameryki Północnej". Był też pierwszym tubylczym przedstawicielem przemawiającym na forum Organizacji państw Amerykańskich (OAS). 
Po upłynięciu pierwszej kadencji, gdy w wyborach pokonał go radykalny wódz Kri Matthew Coon Come, Fontaine został szefem Komisji ds. Roszczeń Indiańskich (ang. "Indian Claims Commision"). W tym czasie rozpatrzono pozytywnie m.in. roszczenie Kahkewistahaw First Nation, przyznając tej procesującej się już od 1907 r. grupie z Saskatchewan 94,6 mln dolarów. W 2003 r. Fontaine zrezygnował z pracy w ICC i ponownie wystartował w wyborach na Krajowego Wodza AFN.
W lipcu 2003 r. i lipcu 2006 r. wygrywał wybory na Wielkiego Wodza AFN (ostatnio - uzyskując 76% głosów). Za jeden ze swoich celów uznał doprowadzenie do realizacji wartego 5 mld dolarów porozumienia z rządem Kanady (tzw. "Kelowna Accord") w sprawie poprawy warunków życia i oświaty tubylczych ludów Kanady, zawartego w 2005 r. z liberalnym rządem Paula Martina i unieważnionego później przez konserwatywny rząd premiera Stephena Harpera.
Phil Fontaine ma dwoje dzieci, Mike'a i Mayę, i pięcioro wnuków. Jego bratankiem jest Jerry Fontaine, w latach 1989-1998 wódz grupy Sagkeeng Nation, tubylczy lider z Manitoby. Jego matka, Agnes Fontaine, dzięki której płynnie mówi językiem odżibwe, była pierwszą kanadyjską Indianką, która w 1952 r. została członkinią rady plemiennej.
W 1996 r. Fontaine został wyróżniony nagrodą "National Aboriginal Achievement Award" za osiągnięcia w polityce. Posiada też doktoraty "honoris causa" Wydziału Prawa Royal Military College of Canada (1999) i Wydziału Prawa Brock University (2004).

</doc>
<doc id="1023699" url="https://pl.wikipedia.org/wiki?curid=1023699" title="Savio Bortolini">
Savio Bortolini



</doc>
<doc id="1023700" url="https://pl.wikipedia.org/wiki?curid=1023700" title="Droga wojewódzka nr 629">
Droga wojewódzka nr 629

Droga wojewódzka nr 629 (DW629) – droga wojewódzka w województwie mazowieckim. Biegnie przez teren miasta Warszawy, przecinając ścisłe śródmieście, a dalej przez Marki, Słupno do Radzymina. Łączy drogę wojewódzką nr 719 przy skrzyżowaniu ulicy Wolskiej i Kasprzaka w Warszawie i DW635 w miejscu dawnego wiaduktu ulicy Wołomińskiej nad starą obwodnicą Radzymina. Na pewnym odcinku stanowi fragment Trasy W-Z.
Na terenie Warszawy biegnie ulicami: Wolską, aleją „Solidarności”, mostem Śląsko-Dąbrowskim, Radzymińską.
Z chwilą oddania do użytku obwodnicy Marek zgodnie z obowiązującymi przepisami stary odcinek drogi krajowej nr 8 przebiegający przez Marki, Słupno i Radzymin został pozbawiony statusu drogi krajowej, przedłużając w ten sposób przebieg drogi wojewódzkiej nr 629.
W ramach kontraktu na budowę obwodnicy Marek firma Astaldi ma wykonać remont nawierzchni drogi na odcinku Marki - Radzymin. Remont prowadzony będzie etapami, podczas których jedna z jezdni na pewnym odcinku będzie zamknięta. Prace na moście na rzece Długiej w Markach zaczęły się 4 kwietnia 2018 roku co wiązało się ze zwężeniem jezdni do Radzymina w tym miejscu do jednego pasa ruchu, a 10 kwietnia rozpoczęto przygotowania do przeniesienia ruchu na jedną jezdnię na odcinku zaczynającym się na wysokości ulicy Wiewiórki w Strudze w Markach do kilometra 479 jezdni w kierunku Białegostoku.
Droga na całej długości pozbawiona została kategorii drogi wojewódzkiej na mocy uchwały 116/20 Sejmiku Województwa Mazowieckiego z 8 września 2020 roku oraz na terenie Warszawy na podstawie uchwały nr 162/19. Uwaga - nie dotyczy odcinka przekategoryzowanej drogi krajowej nr 8 od skrzyżowania z drogą wojewódzką nr 632 w kierunku Radzymina - jednak ten odcinek nie miał jeszcze oficjalnie nadanego numeru i prawdopodobnie będzie to przedłużenie drogi wojewódzkiej nr 632. 

</doc>
<doc id="1023707" url="https://pl.wikipedia.org/wiki?curid=1023707" title="Dekrety de Nueva Planta">
Dekrety de Nueva Planta

Dekrety de Nueva Planta – zbiór dekretów, poprzez które zmieniono organizację terytorialną Królestwa Hiszpanii i zniesiono prawa Fueros królestw Korony Aragonii, które walczyły przeciw Filipowi V Burbonowi w wojnie o sukcesję hiszpańską, w ten sam sposób zmieniono organizację terytorialną w królestwach Koronie Kastylii i anulowano Fueros i wolności jej municypiów. Formalnie chodzi o serię Reales Cédulas (królewskich nakazów), przez które ustanowiono „nueva planta” (nowy porządek) terytoriów Korony Aragonii i Koronie Kastylii. Wszystkie one zostały poprzedzone zniesieniem odrębnych instytucji.
Geneza.
Wstąpienie Burbonów na tron hiszpański wywołało gruntowną zmianę pojęcia Państwo: od kiedy Królowie Katoliccy podpisali drugi Traktat z Toros de Guisando, ustalono, że władcy koron hiszpańskich łączą swoje terytoria "in persona regis", utrzymując odrębne systemy prawne i rządy. Te osobliwości zostały zachowane z pewnymi modyfikacjami przez Habsburgów. Niestety, ta organizacja pokazała podczas wojny trzydziestoletniej swą niezdolność do funkcjonowania w kraju, który został mocarstwem międzynarodowym. To właśnie przez ten system polityczno-administracyjny zakończyła się definitywnie hegemonia hiszpańska po wojnie o sukcesję hiszpańską wraz z traktatem utrechckim.
Odziedziczywszy domeny Karola II Filip V i jego doradcy, wspierani przez dwór Króla Słońce stawili czoło statusowi prawnemu i administracyjnemu wspomnianych terytoriów, aby przyśpieszyć wprowadzenie wydajnego modelu centralistycznemu Ludwika XIV. Do rozwinięcia tego programu politycznego trzeba było:
Reformy musiały wypełniać następujące kryteria:
Dekrety de Nueva Planta w Koronie Aragonii.
Zostały wydane przez Filipa V Burbona, pretendenta Burbonów do tronu hiszpańskiego, po jego zwycięstwie w wojnie o sukcesję hiszpańską nad Karolem VI Habsburgiem, pretendentem Habsburgów. Korona Aragonii była stronnikiem tego ostatniego, natomiast Królestwo Kastylii i Królestwo Nawarry wsparły kandydata Burbonów. Dekrety de Nueva Planta, z wyjątkiem Doliny Arán, Nawarry i Prowincji Baskońskich, skończyły z tradycją polisynodyczną, którą zachowywali monarchowie habsburscy w przypadku Aragonii, według części historyków dekrety miały za cel ukarać tych, którzy sprzymierzyli się przeciw Burbonom; ale nie wszystkie terytoria Korony Aragonii były przeciw, nie wszystkie zaś obszary Kastylii popierały Burbonów. Zniesiono stare Fueros królestw i hrabstw Korony Aragonii (z wyjątkiem Doliny Arán) i wprowadzono nową organizację administracyjną, na podstawie kastylijskiej, zaś język kastylijski został narzucony jako język oficjalny administracji instytucjom, które go nie używały. Te działania naśladowały model centralizmu, który Francja wprowadziła za panowania Franciszka I.
W wyniku bitwy pod Almansa opublikowano 29 czerwca 1707 dekrety dla Królestwa Walencji i Królestwa Aragonii, czego rezultatem było zniesienie części prawa cywilnego Walencji i Aragonii. Ustawa organiczna 1/2006 Statut Autonomii Wspólnoty Walenckiej znosi w tym zakresie dekret de Nueva Planta z 25 maja 1707 i uznaje ponowne wprowadzenie Furs de València.
13 kwietnia 1711 wydano drugi dekret, którym ponownie wprowadzano część prawa aragońskiego, nadając nową organizację ("planta") Audiencji Saragossy. W przypadku Aragonii kastylianizacja była dużo łatwiejsza, jako że język aragoński już został zastąpiony przez kastylijski na większej części terytorium i nie używano go w administracji od końca XV wieku, kiedy to został on zastąpiony przez język Kastylii.
Trzeci dekret, przeznaczony dla Królestwa Majorki, opublikowano 28 listopada 1715. Uwzględniał on w dużo większej mierze głos tych, dla których był przeznaczony, powstał na drodze negocjacji.
Czwarty dekret, który dotyczył tylko Księstwa Katalonii, powstał 9 października 1715, ustanawiany przez Real Cédula z datą 16 stycznia 1716. Zniesiono Generalitat de Catalunya, Kortezy Katalońskie i Consell de Cent. Poza tym zastąpiono wicekróla kapitanem generalnym, podobnie jak we wszystkich pozostałych królestwach Korony Aragonii, podzielono Katalonię na dwanaście corregidur, tak jak Kastylię, a nie na tradycyjne vegueríe, jednak utrzymano batlles. Ustanowiono kataster obejmujący własność miejską i wiejską, zyski z pracy, handlu i przemysłu. Język kataloński przestał być językiem oficjalnym administracji i został zastąpiony przez kastylijski, wprowadzono go obowiązkowo w szkołach i sądach. Zamknięto uniwersytety katalońskie, które wsparły kandydata Habsburgów, ustanawiając jeden w Cervera, która dotrzymała wierności Filipowi V. Jednak dekret pozostawił prawo cywilne, karne i procesowe, jak również Consulado del Mar.
Dekret z 1716, który znosił instytucje polityczne Katalonii, nie dotyczył ustroju polityczno-administracyjnego Doliny Arán i dlatego nie został włączony do żadnego z nowych corregimientos, na które dzieliła się Katalonia.
Dekrety oznaczały zniesienie istniejącego wcześniej, odrębnego systemu polityczno-administracyjnego Korony Aragonii.
Dekrety de Nueva Planta w Koronie Kastylii.
Podobne dokumenty, także znane jako Dekrety de Nueva Planta, zostały opublikowane w celu reorganizacji Królewskich Audiencji i Królewskich Kancelarii w Koronie Kastylii i na jej terytoriach, od teraz zorganizowanych w prowincje i intendecje, na zawsze zniknęły tradycyjne królestwa. Te dekrety zakończyły polisynodię hiszpańską, system rządów Hiszpanii ustanowiony w czasach Królów Katolickich i oparty na szacunku dla lokalnych tradycji każdego terytorium Korony, czego przejawem było tworzenie Rad (Consejos).
10 listopada 1713 opublikowano Dekret de Nueva Planta, aby zreformować Rady Państwa ("Consejo de Estado"), Kastylii, Skarbu i Indii ("Consejo de Indias"), a inny, podobny, z 1714 odnosił się do Rady Wojny. Tą samą normą prawną pozbawiono Radę Państwa wszystkich funkcji, które przeszły na Radę Kastylii, instytucję, do której włączono też, rozwiązaną przez dekret dotyczący Aragonii, Radę Aragonii. Za pomocą tych Dekretów de Nueva Planta lub nowej organizacji przeprowadzono reformę rady Kastylii, przekształcono ją w nadrzędny organ monarchii, w rodzaj rady rządowej. Reszta Rad (Wojny, Indii, Skarbu, Inkwizycji) została pozbawiona większości swoich funkcji. Rada Kastylii straciła w ten sposób swój specyficzny charakter terytorialny.
Efektem wdrożenia Dekretów de Nueva Planta w Koronie Aragonii było zlikwidowanie Kortezów królestw. Jako że Kortezy Kastylii nie były już zwoływane, pojawiły się Kortezy Królestwa Hiszpanii, które zostały ekwiwalentem tych kastylijskich i tych aragońskich. Ich funkcje były czysto formalne, zebrały się jedynie pięć razy w XVIII wieku. Zanikła więc legislacja przez Kortezy, prawo tworzyły tylko Królewskie Rozkazy i Dekrety.
Dla królestw kastylijskich te prawa stanowią koniec szczególnie dziwnego systemu złożonego z Fueros i wolności municypiów oraz zmianę prawa kastylijskiego w "corpus" doktrynalny praw dla wszystkich terytoriów Korony. Główna instytucja Korony Kastylii – Rada Kastylii stała się faktycznie rządem Królestwa Hiszpanii. Z drugiej strony zunifikowano obywatelstwo wszystkich terytoriów hiszpańskich, w których wydano dekrety – Aragończycy zyskali takie same prawa i wolności jakie posiadali Kastylijczycy, skończyły się przywileje handlowe i administracyjne Korony Kastylii w stosunku do imperium kolonialnego. Ten proces został ukończony wraz ze zniesieniem (w dekrecie aragońskim) "privilegio de extranjería", który zabraniał Kastylijczykowi sprawować urzędy w Aragonii i Aragończykowi w Kastylii.
Reformy dotyczyły także wicekrólestw amerykańskich. Trzy pierwsze dekrety (1717 i 1718) utworzyły Wicekrólestwo Nowej Granady, przeniosły Dom Handlu Indyjskiego Casa de la Contratación de Indias do Kadyksu, wycofano wyłączność Sewilli na handel transatlantycki, zniesiono encomiendę i podzielono wicekrólestwa na gubernatury i kapitanie generalne. W dekrecie z 1719 zreformowano Radę Indii ograniczając jej działanie do sądownictwa, zniesiono Prawa Indii (Leyes de Indias) zastępując je głównie prawem kastylijskim. Efekt zniesienia przywilejów sądowniczych Indian w wicekrólestwach był bardzo szkodliwy dla tych wspólnot, od teraz bezbronnych wobec poczynań Kreolów.
Skutki.
Wprowadzenie serii Dekretów de Nueva Planta zunifikowało jurysdykcyjnie i strukturalnie terytoria pozostające we władaniu króla Hiszpanii. To obejmowało:

</doc>
<doc id="1023708" url="https://pl.wikipedia.org/wiki?curid=1023708" title="Wojciech Tyczyński">
Wojciech Tyczyński

Wojciech Jan Tyczyński (ur. 6 stycznia 1892 w Skolem, zm. 7 marca 1959 we Wrocławiu) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się w Skolem (pow. stryjski, woj. stanisławowskie), w wielodzietnej robotniczej rodzinie Jana i Marii z Nadziejowskich. Po maturze, którą uzyskał w 1913 roku w Stryju, rozpoczął studia na Wydziale Prawa Uniwersytetu im. Jana Kazimierza we Lwowie.
W czasie I wojny światowej wcielony został do cesarskiej i królewskiej armii. Po ukończeniu austriackiej szkoły oficerskiej w Klagenfurcie został mianowany na stopień podporucznika, następnie skierowano go na front austriacko-rosyjski potem na austriacko-rumuński. W 1916 roku został ranny. Po wyleczeniu, już jako porucznik, znalazł się na froncie austriacko-włoskim, gdzie w 1918 roku został dowódcą batalionu. Po klęsce Austrii przeszedł z batalionem na stronę włoską.
We Włoszech pełnił służbę w Pułku im. Garibaldiego, a po przybyciu do Francji w 9 pułku strzelców polskich Armii Polskiej gen. Józefa Hallera. W jej szeregach wrócił w 1919 roku do Polski. Będąc kapitanem, jako dowódca batalionu 51 pułku piechoty Strzelców Kresowych, walczył w wojnie polsko-bolszewickiej. Ciężko ranny trafił do szpitala. Za wykazane męstwo i odwagę na polu chwały odznaczony został Krzyżem Srebrnym Orderu Virtuti Militari i dwukrotnie Krzyżem Walecznych.
Po wyleczeniu w stopniu majora wrócił w 1921 roku do pułku, który stacjonował w Brzeżanach. Dowodził II batalionem, a później objął obowiązki zastępcy dowódcy 51 pp. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 477. lokatą w korpusie oficerów piechoty.
23 stycznia 1928 roku został awansowany na podpułkownika ze starszeństwem z dniem 1 stycznia 1928 roku i 46. lokatą w korpusie oficerów piechoty.
28 czerwca 1933 roku został przeniesiony ze stanowiska zastępcy dowódcy 51 pułku piechoty w Brzeżanach na stanowisko dowódcy 56 pułku piechoty wielkopolskiej w Krotoszynie. Dowodząc pułkiem sprawował jednocześnie funkcję dowódcy garnizonu Krotoszyn. Obok sukcesów szkoleniowych i w dyscyplinie pułk pod jego dowództwem osiągał także sukcesy w innych dziedzinach. Pułk ten szczycił się orkiestrą pułkową, chórem żołnierskim i teatrem garnizonowym. W 1938 roku, w czasie kryzysu czechosłowackiego, został dowódcą kombinowanego pułku piechoty 25 Dywizji Piechoty, z którym wziął udział w zajęciu Zaolzia. Po wykonaniu zadania powrócił do dowodzenia 56 pp. Na tym stanowisku zastała go wojna.
Walczył na czele pułku podczas obrony Krotoszyna, w bitwie nad Bzurą, w walkach w Kampinosie. Po przebiciu się do Warszawy brał udział w obronie stolicy. Na mocy rozkazu dowództwa Armii „Warszawa” płk Tyczyński został dowódcą obrony odcinka od „Filtrów po tory”. Za działania we wrześniu 1939 roku został odznaczony Krzyżem Złotym Orderu Virtuti Militari.
Po kapitulacji stolicy przebywał w niewoli niemieckiej: początkowo w Oflagu II A Prenzlau, potem w II B Arnswalde, II D Gross-Born i Sandbostel k. Bremy. Podczas pobytu w Oflagu II B Arnswalde od 20 grudnia 1940 do 28 września 1941 roku był polskim komendantem (najstarszym). Czas pobytu w niewoli wykorzystał do spisania wspomnień z walk wrześniowych. Po oswobodzeniu przez Anglików przebywał w 112 ośrodku byłych jeńców w Delmenhorst, gdzie opracował sprawozdanie z walk swego pułku.
Do kraju wrócił w 1947 roku i zamieszkał we Wrocławiu. Utrzymywał się pracując fizycznie. Pochowany został na cmentarzu parafialnym przy ul. Raszkowskiej w Krotoszynie (kwatera wojskowa, sektor 3W-6-8). Grób jego wymieniany jest jako miejsce godne odwiedzenia. 
Upamiętnienie.
Jego imieniem oraz imieniem pułku, którym dowodził nazwano ulice niektórych miast Wielkopolski, m.in. w Krotoszynie, Sulmierzycach i Pogorzeli.

</doc>
<doc id="1023710" url="https://pl.wikipedia.org/wiki?curid=1023710" title="Zofia Czartoryska z Sieniawskich">
Zofia Czartoryska z Sieniawskich

Maria Zofia z Sieniawskich I voto Denhoffowa, II voto Czartoryska (ur. 15 kwietnia 1699, zm. 21 maja 1771 w Warszawie) – księżna.
Życiorys.
Córka Adama Sieniawskiego i Elżbiety z Lubomirskich.
Do chrztu była trzymana przez cara Piotra I Wielkiego, króla Augusta II Mocnego oraz księcia Franciszka II Rakoczego w obecności 15 tys. żołnierzy, co świadczyć może o wpływach jej rodziców.
Pierwszym mężem Zofii był Stanisław Denhoff – hetman polny litewski, który zmarł w 1728 r., zaledwie cztery lata po ślubie. Młoda wdowa znajdowała się w posiadaniu wielu dóbr ruskich, a także rezydencji w Sieniawie, Puławach, Wilanowie i Brzeżanach – była zatem jedną z najlepszych partii w Rzeczypospolitej. Jedna z jej rezydencji, odziedziczony po zmarłej w 1729 r. matce Wilanów, przypadł do tego stopnia do gustu Augustowi II, że wymusił oddanie go w 1730 r. w dożywotnią dzierżawę.
W 1731 r. Zofia została żoną księcia Augusta Aleksandra Czartoryskiego – generała majora wojsk koronnych i wojewody ruskiego, twórcy potęgi Familii. Do wniesionych przez Zofię do małżeństwa dóbr, w 1733 r. dołączył Wilanów (po śmierci króla Augusta II), który do 1799 r. był własnością jej córki – Izabeli. Oprócz Izabeli dziećmi Zofii byli: Adam Kazimierz i zmarły w dzieciństwie Stanisław.

</doc>
<doc id="1023712" url="https://pl.wikipedia.org/wiki?curid=1023712" title="Nkwebazaur">
Nkwebazaur

Nkwebazaur ("Nqwebasaurus thwazi") – teropod z grupy celurozaurów (Coelurosauria) o bliżej niesprecyzowanej pozycji systematycznej; jego nazwa znaczy "jaszczur z Nqwebe" – od nazwy regionu (w języku tubylczym), w którym znaleziono jego szczątki.
Żył w epoce wczesnej kredy na terenach południowej Afryki. Długość ciała ok. 90 cm, wysokość ok. 30 cm, masa ok. 3 kg. Jego szczątki znaleziono w Republice Południowej Afryki.

</doc>
<doc id="1023713" url="https://pl.wikipedia.org/wiki?curid=1023713" title="Kolumna Matki Boskiej w Raciborzu">
Kolumna Matki Boskiej w Raciborzu

Kolumna Matki Boskiej w Raciborzu – późnobarokowa kolumna maryjna wykonana w Raciborzu w latach 1725-1727 przez austriackiego artystę Johanna Melchiora Österreicha.
Opis.
Kolumna wykonana z piaskowca znajduje się na środku Rynku. Na dwustopniowej podstawie stoi trójboczny, regularny piedestał, który posiada wklęsłe boki i ścięte naroża, które są opięte płaskimi esownicami. Cokół pokrywa rzeźbiona dekoracja akantowa. W górę wznosi się nastawa z rzeźbionymi kartuszami herbowymi oraz aniołkami. Zwieńczeniem kolumny jest posąg Matki Boskiej Niepokalanego Poczęcia, która ma koronę 12 gwiazd oraz księżyc u stóp. Stoi na słupie kłębiących się chmur, które wznoszą anioły oraz depcze węża (szatana).
Cokół na trzech narożach zwieńczony jest rzeźbami trzech orędowników, a na nadstawie znajdują się herby fundatorów. Są to po stronie wschodniej, św. Florian - patron od pożarów, na zachodniej św. Sebastian - patron od morowego powietrza, od północy - św. Marceli papież, który jest patronem Raciborza. Niektóre źródła mówią, iż patronem miasta jest św. Marceli biskup. Na kolumnie postać jednak trzyma w ręce laskę zwieńczoną trójramiennym krzyżem papieskim, a nie jak biskup pastorał, który kończy spirala. Dodatkowo nad świętym widoczna jest papieska tiara, a inskrypcja umieszczona na kolumnie wszystko wyjaśnia: "SANCTISQVE MARCELLO PAPAE".
Na postumencie kolumny umieszczone są trzy tablice erekcyjne, które mówią o fundatorach i oddaniu miasta pod opiekę Matki Boskiej. Jedna z tablic mówi: "PIA DILECTAE MATRIS IVSSA FILIO PIE EXEQVENTE ILLVSTRISSIMO DOMINO CAROLO LVDOVICO S.R.I COMITE DE GASCHIN, NOBILI DOMINO DE ROSENBERG, HEREDITARIO DOMINO IN REICHWALD, FREISTADT ET KATSCHER", co znaczy: "Pobożne życzenie kochanej matki spełnił dziecięco posłuszny syn, pan Karol Ludwik, Świętej Rzeszy Rzymskiej hrabia de Gaschin, szlachetny pan na Oleśnie, dziedziczny pan na Rychwałdzie, Karwinie i Kietrzu".
Historia.
W 1724 roku zmarła Maria Elżbieta von Gaschin pozostawiając testament, w którym zobowiązała swojego syna Karola Ludwika do sprzedania swojego domu, a za otrzymaną sumę ma zbudować na Rynku kamienną kolumnę poświęconą Matce Boskiej Niepokalanego Poczęcia oraz spowodować odprawienie nabożeństw. Miało to być wotum dziękczynne za opuszczenie zarazy, która dotknęła miasto w 1715 roku. 24 kwietnia 1726 roku została zawarta umowa między magistratem a Johannem Melchiorem Österreichem, który za sumę 600 guldenów miał wykonać pomnik według opisu. Z tych pieniędzy artysta miał opłacić materiał oraz wynagrodzenia dla kamieniarzy i pracowników kamieniołomów. Rzeźba została ukończona w 1727 roku, a powstała na miejscu średniowiecznego domu kupców.
W 1827 roku, w setną rocznicę poświęcenia pomnika magistrat chciał przeprowadzić renowację pomnika. Znalazło się wielu fundatorów, w tym prawnuk Franciszek von Gaschin, a także rajca Franciszek Bordollo, który przeznaczył na ten cel 32 talary. Podczas tej renowacji pomalowano figurę, odnowiono złocenia oraz powstał żeliwny płot, który pochodził z odlewni z Gliwic. Postawiono również trzy metalowe latarnie, które zniknęły po II wojnie światowej. Kolejna renowacja została wykonana przez rzeźbiarza Ferdynanda Weichta w 1850 roku, a także później w 1963 roku.
Ostatnią renowację wykonano w 1993 roku, ponieważ cały pomnik był pokryty warstwą ciemnego nalotu powstałego wskutek zanieczyszczenia powietrza. Piaskowiec, z którego wykonano pomnik musi "oddychać", a woda, która znajdowała się w nim nie mogła odparować. Pomnik został oczyszczony i osuszony oraz pokryto go specjalną warstwą, która nie dopuszcza wilgoci z zewnątrz, ale pozwala się ulatniać parze wodnej z kamienia. Zostało również wymienione spoiwo łączące kolejne elementy pomnika, bowiem pomnik mógł runąć. Wszystkie prace wykonała krakowska firma "Sima-Art", a koszt tego przedsięwzięcia pokryła Fundacja "Haus Oberschlesien" z Ratingen w Republice Federalnej Niemiec.
W godzinach wieczornych 15 maja 1993 roku biskup pomocniczy opolski ks. biskup Jan Kopiec w asyście ks. dziekana Mariana Żagana i proboszcza miejskiego ks. Gintera Kurowskiego dokonał poświęcenia odrestaurowanej kolumny.
Od sierpnia do października 2021 roku trwała kolejna renowacja kolumny. Została oczyszczona z brudu oraz wtórnych uzupełnień kamienia z lat 90. XX wieku. Wykonano nowe złocenia.
Legendy.
Kolumnie Maryjnej przypisuje się nadprzyrodzone właściwości, legenda głosi, że jej zniszczenie zapowiadać będzie koniec świata. Ruszenie cokołu lub kopanie wokół niego spowoduje z kolei zatopienie miasta, ponieważ kolumna przykrywa prące z wielką siłą źródło lub kanał, który łączy raciborski Rynek z Odrą. Kolumna przetrwała wszystkie zrządzenia losu, wyszła nawet cało z ostatniej wojny choć znajdujące się wokół niej kamienice zostały zniszczone w 80%. Niektóre osoby wiążą powódź z lipca 1997 roku z pracami archeologicznymi, które odbywały się rok wcześniej na raciborskim rynku.

</doc>
<doc id="1023715" url="https://pl.wikipedia.org/wiki?curid=1023715" title="Kolumna Maryjna w Raciborzu">
Kolumna Maryjna w Raciborzu



</doc>
<doc id="1023716" url="https://pl.wikipedia.org/wiki?curid=1023716" title="Toboł Kustanaj">
Toboł Kustanaj

Toboł Futboł Kłuby (, , "Futbolnyj kłub „Toboł”") – kazachski klub piłkarski z siedzibą w Kustanaju, grający w kazachskiej Priemjer Ligasy.
Historia.
Chronologia nazw:
Klub założony został w 1967 roku jako "Awtomobilist Kustanaj" i debiutował w Klasie B, strefie 6 Mistrzostw ZSRR. W 1970 w wyniku kolejnej reorganizacji systemu lig ZSRR spadł do Klasy B, strefy kazachskiej, po czym pożegnał się z rozgrywkami na szczeblu profesjonalnym. W 1981 zmienił nazwę na "Enirgietik Kustanaj" i ponownie startował we Drugiej Lidze, strefie 8, w której występował do 1989. W dwóch ostatnich radzieckich sezonach uczestniczył w rozgrywkach Niższej Drugiej Ligi, strefy 8 jako "Kustanajec Kustanaj".
Po uzyskaniu przez Kazachstan niepodległości w 1992 jako "Chimik Kustanaj" debiutował w Pierwszej Lidze. W 1995 zmienił nazwę na "Toboł Kustanaj". Zajmuje co rok wysokie miejsce w Premier-Lidze. Największą gwiazdą zespołu jest Rusłan Bałtijew, który gra w reprezentacji Kazachstanu już 10 lat i był zawodnikiem takich klubów jak Sokoł Saratów, Dinamo Moskwa, Szynnik Jarosław i FK Moskwa. Po sezonie 2006 spędzonym w rezerwach FK Moskwa odszedł do Tobołu. Oprócz niego gra tam kilku reprezentantów Kazachstanu: Nurboł Żumaskalijew, Farchadbek Iriszmetow, Siergiej Skorych, dwóch reprezentantów Turkmenistanu, jeden Kirgistanu oraz uczestnik Pucharu Azji 2007 z ekipy Uzbekistanu Ulugbek Bakajew.

</doc>
<doc id="1023718" url="https://pl.wikipedia.org/wiki?curid=1023718" title="Terapia racjonalno-emotywna">
Terapia racjonalno-emotywna

Terapia racjonalno-emotywna lub terapia racjonalno-emotywna behawioralna (REBT – z ang. "Rational Emotive Behaviour Therapy") została stworzona przez Alberta Ellisa w 1955 roku. Zaliczana jest do grona terapii poznawczo-behawioralnych. Ten styl terapii skupia się na odkrywaniu nieracjonalnych przekonań, które mogą prowadzić do negatywnych emocji. W toku pracy z pacjentem dysfunkcjonalne przekonania zastępowane są przez te bardziej produktywne i racjonalne.
Generalne założenia.
Terapia racjonalno-emotywna jest zgodna z filozofią stoików. Oparta jest na założeniu, że reakcje emocjonalne w dużej mierze spowodowane są świadomymi i nieświadomymi ocenami, interpretacjami i filozofiami. Najczęstszą ich postacią są stwierdzenia typu „muszę” lub „powinienem”. Różnią się one znacząco od elastycznych potrzeb, preferencji czy chęci. Albert Ellis stworzył listę 12 nieracjonalnych przekonań i ich racjonalnych odpowiedników:
Według założeń terapii destruktywne przekonania zniekształcają rzeczywistość, ponieważ są błędną interpretacją tego, co się zdarzyło. Często zawierają nielogiczne sposoby oceny siebie i świata zewnętrznego. Do tych nielogicznych sposobów Ellis zalicza:
Model ABC.
Albert Ellis stworzył ten model, aby pomóc pacjentom w identyfikacji i analizie ich irracjonalnych przekonań.
A odnosi się do zdarzenia (ang. "Activating event"). Zdarzeniami są nie tylko codzienne wydarzenia, ale również myśli i wspomnienia.
B to przekonania (ang. "Belief"). Są one oceną zdarzenia „A”. Przekonania te mogą być zarówno świadome (wiemy o ich istnieniu), na granicy świadomości (są, ale nie zwracamy na nie uwagi), czy też poza świadomością (nie zdajemy sobie z nich sprawy). Albert Ellis podzielił je na dwa rodzaje:
Każdy posiada przekonania zarówno racjonalne, jak i nieracjonalne. Różnice między ludźmi polegają na różnicach w natężeniu obu typów przekonań.
C to konsekwencje (ang. "Consequence") przejawiające się zarówno w emocjach, jak i w zachowaniu. Racjonalne przekonania „B” prowadzą do zdrowych reakcji emocjonalnych i behawioralnych takich jak smutek, żal czy troska. Chociaż emocje te nie są pożądane, to zdecydowanie są uważane za zdrowe i naturalne. Zakłada się, że nieracjonalne przekonania „B” prowadzą zaś do niezdrowych reakcji, takich jak depresja, poczucie winy, wściekłość czy strach. Jeśli dana osoba straci kogoś bliskiego, to zdrowym przekonaniem jest, np. „Tak bardzo bym chciał, żeby jeszcze żył. Odszedł ktoś naprawdę wspaniały. Będzie mi go bardzo brakowało”. Niezdrowym przekonaniem będzie np. „On nie mógł odejść. To jest najstraszniejsza rzecz jaka mnie w życiu spotkała. Nie mogę żyć bez niego. Jak on mógł mi to zrobić”.
Terapeuci emotywno-racjonalni uczą swoich pacjentów, że to nie zdarzenie A wywołuje ich stan C. On jest spowodowany tym co myślą (B) na temat zdarzenia A. Jeśli pacjent zrozumie związek pomiędzy przekonaniami a uczuciami, przechodzi się do dalszego etapu terapii.
D odnosi się do rozważenia (ang. "disputing") irracjonalności danego przekonania. Terapeuta nie mówi pacjentowi, że jego przekonania są nieracjonalne, ale podaje je w wątpliwość poprzez zadawanie pytań, czy też poddawanie ich próbie, w celu sprawdzenia czy są realistyczne i logiczne.
E to ostatni etap terapii. Oznacza wykształcenie efektywnej (ang. "effecitve") filozofii życiowej, z której wyrastać będą realistyczne i elastyczne przekonania.
Pojęcie zdrowia psychicznego.
Terapia ta znajduje zastosowanie w leczeniu zaburzeń nerwicowych i psychoz osób dorosłych. Człowiek zaburzony według Ellisa (1973, 1985), przejawia zachowania autodestrukcyjne, tj. uniemożliwiające samorealizację, przeżywanie samospełnienia, szczęścia i przyjemności w życiu. Albert Ellis określił również jaki powinien być człowiek zdrowy. Według niego taki człowiek powinien mieć elastyczne i racjonalne przekonania. Zdrowie psychiczne dodatkowo zdefiniowane zostało na 13 wymiarach:
Podejście terapeutyczne.
Głównym założeniem terapii racjonalno-emotywnej jest pomaganie klientom zamienić sztywne teorie osobiste na teorie bardziej elastyczne. Dokonuje się tego poprzez dialog sokratejski oraz poprzez uczenie pacjentów, że każdy może popełniać błędy. Uczy się również zwiększania tolerancji na frustrację wynikającą z przeszkód w osiąganiu celów. Ważnym elementem zmiany jest relacja terapeutyczna oparta na empatycznym zrozumieniu problemów pacjenta.
Za każdym problemem leży jakieś nieracjonalne przekonanie. Pomaga się klientowi w identyfikowaniu tych przekonań (tzw. problemy z problemem; np. poczucie winy związane z byciem w depresji), które leżą u podłoża problemów. Terapeuta stara się aby klient sam doszedł do tego, dlaczego jego przekonanie nie ma potwierdzenia w rzeczywistości i dlaczego przekonanie racjonalne jest bardziej możliwe. Dialog sokratejski między terapeutą a klientem jest potem uwewnętrzniany w taki sposób, aby pacjent przy występowaniu nieracjonalnych przekonań sam siebie pytał, czy rzeczywiście jest tak, jak myśli.
Terapeuta racjonalno-emotywny pełni dyrektywną rolę w terapii. Aktywnie dyskutuje z klientem na temat jego nieracjonalnych przekonań; zadaje prace domowe; „popycha” klienta do walczenia ze swoim głosem wewnętrznym i przygotowuje klienta na akceptację dyskomfortu, który może wystąpić podczas zmiany.
Porównanie z innymi szkołami psychoterapii.
Terapia racjonalno-emotywna przestała zwracać uwagę na doświadczenia wczesnego dzieciństwa. Terapeuci zakładają, że wprawdzie w okresie tym uczymy się naszych nieracjonalnych przekonań, ale nie potrzebujemy analizować go, aby tych przekonań się wyzbyć. Terapeuta, jeśli nie ma to istotnego znaczenia dla klienta, nie skupia się na jego rodzicach ani stylu wychowywania. Bez znaczenia jest bowiem to, kiedy i w jaki sposób klient nauczył się swoich nieracjonalnych przekonań. Przekonania te istnieją i przeszkadzają klientowi „tu i teraz”.
Terapeuci racjonalno-emotywni wierzą w to, że wszelkie problemy psychiczne wynikają z głęboko zakorzenionych przekonań. Nie skupiają się więc na likwidowaniu objawów, ale na głębokiej zmianie filozofii, która jest ich przyczyną. Na wzór badań naukowych, klienci uczeni są, w jaki sposób weryfikować własne przekonania.
Głównym warunkiem wystąpienia zmiany jest wgląd rozumiany jako wiedza lub rozumienie przyczyn własnych problemów. Terapeuci pokazują swoim klientom, że jedyną drogą, aby poczuć się lepiej, jest obserwowanie, podważanie i zmaganie się z własnym systemem przekonań.
Terapia racjonalno-emotywna wraz z innymi terapiami poznawczo-behawioralnymi jako pierwsze wprowadziły prace domowe dla klientów. Dzięki nim klienci mogą sprawdzać, czy nowe umiejętności nabyte w trakcie terapii sprawdzają się w życiu codziennym. Co więcej, dają też możliwość sprawdzenia, które nieracjonalne przekonania zakorzenione są w indywidualnej filozofii klienta (np. „Zapisz sobie co myślisz przed: rozmową o pracę, gdy kłócisz się z partnerem itp.”). Do prac domowych często wykorzystywane są techniki behawioralne.
Terapeuci racjonalno-emotywni dają swoim klientom bezwarunkową akceptację z tego względu, iż sami uważają, że żaden człowiek nie powinien być potępiany za to, co zrobił. Ponieważ terapeuci bezwarunkowo akceptują swoich klientów jako ludzi i aktywnie uczą ich jak akceptować siebie samego, klienci są w stanie bez oporów przeżywać wszystkie emocje i przestają nieustannie oceniać siebie i swoje zachowanie („Czy jak to zrobię, to on się nie obrazi? Jeśli powiem, jaki jestem naprawdę, nie będzie chciał mnie znać?” itd.).

</doc>
<doc id="1023719" url="https://pl.wikipedia.org/wiki?curid=1023719" title="Minister ds. Europejskich">
Minister ds. Europejskich



</doc>
<doc id="1023720" url="https://pl.wikipedia.org/wiki?curid=1023720" title="Liceum polskie w Villard-de-Lans">
Liceum polskie w Villard-de-Lans

Liceum polskie im. Cypriana Norwida w Villard-de-Lans – placówka edukacyjna zorganizowana we Francji w październiku 1940 jako kontynuacja liceum polskiego w Paryżu założonego rok wcześniej.
Nauka zorganizowana była według systemu opartego na obowiązującym w Polsce przed wojną i według programu polskiego poszerzonego o zagadnienia języka i szeroko pojętej kultury francuskiej. Naukę prowadzono w dwóch ostatnich klasach gimnazjalnych i dwóch klasach licealnych. Dzieci i młodzież klas niższych kierowano do internatu i do francuskiego gimnazjum "Stella Matutina" w Villard-de-Lans.
Liceum utrzymywane było początkowo przez Polski Czerwony Krzyż; po zajęciu Francji przez Niemców PCK na terenie tego kraju zlikwidowano, a jego fundusze przejęło Towarzystwo Opieki nad Polakami we Francji i z jego środków pokrywane były koszty funkcjonowania szkoły. Po wojnie, aż do zamknięcia Liceum w 1946, pieniądze na jego utrzymanie łożyła polska ambasada w Paryżu.
Założycielem i pierwszym dyrektorem Liceum był przedwojenny profesor Uniwersytetu Warszawskiego i wykładowca Instytutu Studiów Słowiańskich na Sorbonie, Zygmunt Lubicz-Zaleski. Po jego aresztowaniu w marcu 1943 (trafił do Buchenwaldu) kierownictwo szkoły przejął prof. Wacław Godlewski (w 1944 również aresztowany i deportowany do Mauthausen), a po nim Ernest Berger.
Początkowo szkołę umieszczono w "Hôtel du Parc" et "le Château", potem na jego potrzeby wykorzystano także inne: "Beau Site", "De la Poste", "Du Centre" oraz "Fleurs des Alpes".
W 2021 r. otwarto stałą ekspozycję poświęconą Liceum w muzeum miasta Villard-de-Lans, autorem ekspozycji jest dr Adam Orlewicz, a całość zrealizował (w latach 2019-2021), wraz z broszurą poświęconą historii Liceum dzięki funduszom Senatu RP oraz Fundacji Trzy Trąby prof. Sławomir Górzyński.

</doc>
<doc id="1023721" url="https://pl.wikipedia.org/wiki?curid=1023721" title="Kalamozaur">
Kalamozaur

Kalamozaur ("Calamosaurus") – teropod z grupy celurozaurów (Coelurosauria) o bliżej niesprecyzowanej pozycji systematycznej.
Żył w okresie wczesnej kredy (ok. 140-125 mln lat temu) na terenach współczesnej Europy. Długość ciała ok. 3,5 m, wysokość ok. 90 cm, masa ok. 150 kg. Jego szczątki znaleziono w Wielkiej Brytanii (na wyspie Wight).
Kalamozaur prawdopodobnie polował na owady i jaszczurki. Nie miał zębów, tylko rogowy dziób.

</doc>
<doc id="1023734" url="https://pl.wikipedia.org/wiki?curid=1023734" title="Johann Melchior Österreich">
Johann Melchior Österreich

Johann Melchior Österreich – rzeźbiarz okresu baroku czynny na Górnym Śląsku w pierwszej połowie XVIII wieku. 
Życiorys.
Nie wiadomo dokładnie, kiedy artysta urodził się ani zmarł. Nie wiadomo także skąd pochodził, ani gdzie dokładnie znajdował się jego warsztat. Jego rzekome austriackie pochodzenie zostało w świetle najnowszych badań (publikowanych od 1999 roku) zakwestionowane. Wykluczono również jego wiedeńskie wykształcenie i wpływ kręgu braci Strudlów na jego twórczość. Pewne są jedynie fakty z jego życia dotyczące pobytu w Raciborzu, pochodzące z miejskiego archiwum oraz parafialnych kronik. Są również ślady jego związków z opactwem cysterskim w Rudach Wielkich ok. 1725 roku, tj. z czasu przed pojawieniem się wzmianek na jego temat w miejskich kronikach. W Raciborzu 12 września 1730 roku ożenił się z Marianną Zangin. W 1731 kupił tam dom, który sprzedał w 1735, a w 1736 kupił nowy. W mieście tym przyszły na świat jego dzieci: Rosalia Innocentia Maria (w 1731 r.), Anna Josepha (w 1735 r.), Anna Josepha II (w 1737 r.), Josepha Eleonora (w 1739 r.) oraz Carolus (w 1743 r.). Po 1743 roku brak jest wzmianek w raciborskich archiwach. Istnieje podstawa do przypuszczeń, że artysta przeniósł się z rodziną do Opawy.
W literaturze przedmiotu (w kręgu historyków sztuki) przyjmuje się, że synem Johanna Melchiora jest Anton Österreich. Brak jednak nadal dokumentów stwierdzających pokrewieństwo obu rzeźbiarzy. Po analizie rzeźb i stylu obu artystów przyjmuje się, że młodszy rzeźbiarz był spadkobiercą warsztatu Johanna.

</doc>
<doc id="1023737" url="https://pl.wikipedia.org/wiki?curid=1023737" title="Lista rozkazów procesora">
Lista rozkazów procesora

Lista rozkazów procesora (ang. "instruction set") – zestaw podstawowych instrukcji, jakie dany procesor potrafi wykonać.
Producenci procesorów podają zazwyczaj szczegółowe informacje dotyczące każdego z rozkazów:
Lista rozkazów jest niezbędna dla programistów wykorzystujących procesor bezpośrednio, zwykle z poziomu asemblera, a także twórców kompilatorów, debuggerów i innych narzędzi operujących na poziomie kodu maszynowego. Nie wszystkie rozkazy rozpoznawane przez dany procesor muszą jednak zostać udokumentowane.
Niektóre rozkazy wymienione na liście nie muszą odpowiadać rzeczywistym instrukcjom wykonywanym przez układ elektroniczny. Np. w procesorach Itanium nie istnieje rozkaz umożliwiający przesłanie zawartości pomiędzy rejestrami, jednak to działanie można zrealizować za pomocą dodawania i nawet producent zaleca, aby w asemblerach udostępniać taki "pseudorozkaz".

</doc>
<doc id="1023740" url="https://pl.wikipedia.org/wiki?curid=1023740" title="Aniksozaur">
Aniksozaur

Aniksozaur ("Aniksosaurus darwini") – teropod z grupy celurozaurów (Coelurosauria) o bliżej niesprecyzowanej pozycji systematycznej.
Jego nazwa znaczy "wiosenny jaszczur Darwina" (jego kości znaleziono 21 września, gdy na półkuli południowej zaczyna się wiosna; Darwina uhonorowano, ponieważ odwiedził on Patagonię - region, w którym znajdowały się szczątki aniksozaura).
Żył w okresie kredy (ok. 99-93 mln lat temu) na terenach Ameryki Południowej. Długość ciała ok. 2-2,5 m, wysokość 80 cm, masa ok. 40-65 kg. Jego szczątki znaleziono w Argentynie (w prowincji Chubut).

</doc>
<doc id="1023744" url="https://pl.wikipedia.org/wiki?curid=1023744" title="Bitwa pod Pskowem">
Bitwa pod Pskowem



</doc>
<doc id="1023747" url="https://pl.wikipedia.org/wiki?curid=1023747" title="Marszozaur">
Marszozaur

Marszozaur ("Marshosaurus") – rodzaj teropoda należącego do grupy Avetheropoda o bliżej niesprecyzowanej pozycji systematycznej; nazwa została nadana na cześć amerykańskiego paleontologa Othniela Charlesa Marsha.
Żył w okresie późnej jury (ok. 155-150 mln lat temu) na terenach Ameryki Północnej (USA - Utah).
Długość ciała ok. 5 m, masa ok. 200-400 kg. Jego szczątki znaleziono w USA.

</doc>
<doc id="1023748" url="https://pl.wikipedia.org/wiki?curid=1023748" title="Felo">
Felo

Felo, właśc. Rafael Batista Hernández (ur. 24 października 1936 w Las Palmas de Gran Canaria) − piłkarz hiszpański, który grał na pozycji pomocnika.
Pierwszym profesjonalnym klubem w karierze Felo był UD Las Palmas, w barwach którego zadebiutował w Primera División 28 października 1956 w meczu przeciwko Sevilli. W 1960 Felo spadł z Las Palmas do drugiej ligi i spędził na tym szczeblu jeden sezon, by latem 1961 trafić do Realu Madryt. W stolicy Hiszpanii spędził cztery sezony, każdy zakończony zdobyciem tytułu mistrza kraju. Dwukrotnie zagrał też w finale Pucharu Mistrzów, za każdym razem jednak Real Madryt przegrywał.
Ostatnie sezony Felo spędził w Sevilli. Zakończył karierę w wieku 32 lat.

</doc>
<doc id="1023749" url="https://pl.wikipedia.org/wiki?curid=1023749" title="Rafael Batista">
Rafael Batista



</doc>
<doc id="1023753" url="https://pl.wikipedia.org/wiki?curid=1023753" title="Schattenbergschanze K120">
Schattenbergschanze K120



</doc>
<doc id="1023754" url="https://pl.wikipedia.org/wiki?curid=1023754" title="Schattenbergschanze K90">
Schattenbergschanze K90



</doc>
<doc id="1023755" url="https://pl.wikipedia.org/wiki?curid=1023755" title="Rami Shaaban">
Rami Shaaban

Rami Shaaban (ur. 30 czerwca 1975 w Fisksätrze) – szwedzki piłkarz pochodzenia egipskiego grający na pozycji bramkarza.
Kariera klubowa.
Shaaban rozpoczął piłkarską karierę w klubie Saltsjöbadens IF i w latach 1994–1995 grał w jego barwach w 3. lidze Szwecji. W połowie roku 1995 wyjechał do Egiptu, ojczyzny rodziców i tam grał najpierw w Zamaleku SC, a następnie w mniejszym Ittihad Osman, ale w obu kariery nie zrobił i w 1997 roku wrócił do Szwecji. Został piłkarzem Nacka FF i przez 3 lata bronił w rozgrywkach drugiej ligi. W 2000 roku Shaaban przeszedł do Djurgårdens IF, gdzie stał się pierwszym bramkarzem. Awansował z tym klubem do Allsvenskan, jednak w 2001 roku stracił miejsce w składzie na rzecz Andreasa Isakssona i na rundę jesienną trafił na wypożyczenie do Värtans IK. W 2002 roku wrócił do Djurgårdens, ale rozegrał tylko 6 meczów, mając niewielki udział w wywalczeniu mistrzostwa kraju.
Latem 2002 roku Shaaban trafił do Arsenalu F.C., gdyż klub ten poszukiwał zmiennika dla Davida Seamana. W Arsenalu zadebiutował 16 listopada w wygranych 3:0 derbach z Tottenhamem Hotspur. Wystąpił jednak tylko w 3 spotkaniach „Kanonierów”, a przez kilka miesięcy leczył złamaną nogę. W styczniu został 2004 wypożyczony do West Ham United, gdzie spędził miesiąc, ale nie zagrał w żadnym meczu. Natomiast w sezonie 2004/2005 występował w Football League Championship w zespole Brighton &amp; Hove Albion. Po zakończeniu sezonu szukał klubu i przebywał m.in. na testach w Dundee United i Sheffield Wednesday, ale ostatecznie nie przeszedł do żadnego z nich.
Ostatecznie w zimie 2006 roku Shaaban podpisał kontrakt z norweskim zespołem Fredrikstad FK, gdzie został pierwszym bramkarzem. W 2008 roku przeszedł do Hammarby IF, w którym w 2011 roku zakończył karierę.
Kariera reprezentacyjna.
W 2006 roku Shaaban został powołany przez selekcjonera Larsa Lagerbäcka do kadry na Mistrzostwa Świata w Niemczech. W momencie powołania nie miał na koncie debiutu w kadrze, a na turnieju był tylko rezerwowym dla Isakssona i wystąpił tylko w jednym meczu, zremisowanym 0:0 z Trynidadem i Tobago. Swój pierwszy mecz w reprezentacji Szwecji rozegrał w sparingu przed mistrzostwami, 25 maja, a Szwedzi zremisowali z Finlandią 0:0.

</doc>
<doc id="1023758" url="https://pl.wikipedia.org/wiki?curid=1023758" title="Francoise De Jarjayes">
Francoise De Jarjayes



</doc>
<doc id="1023761" url="https://pl.wikipedia.org/wiki?curid=1023761" title="Wspólność przyrostu majątku (prawo niemieckie)">
Wspólność przyrostu majątku (prawo niemieckie)

Wspólność przyrostu majątku lub rozdzielność majątkowa z wyrównaniem dorobków (niem. "Zugewinngemeinschaft"), to w niemieckim prawie rodzinnym ustawowy małżeński ustrój majątkowy, od którego można odstąpić umową majątkową, w którym każdy z małżonków dysponuje i zarządza wyłącznie własnym majątkiem odrębnym, a tylko do rozporządzeń całym majątkiem małżonka lub przedmiotami wspólnego gospodarstwa wymagane jest uzyskanie zgody drugiego małżonka. Z chwilą ustania ustroju dochodzi do wyrównania przyrostu majątków.
Wyrównanie przyrostu.
W przypadku śmierci jednego z małżonków ustawowy udział spadkowy drugiego małżonka podwyższa się o jedną czwartą spadku.
Gdy ustrój ustanie w inny sposób, następuje porównanie przyrostów obu majątków odrębnych. Przy tym ustalana jest wartość majątków z chwili ustanowienia i zakończenia ustroju, a małżonkowi, który osiągnął w tym czasie mniejszy przyrost, przysługuje połowa nadwyżki przyrostu majątku drugiego małżonka.

</doc>
<doc id="1023763" url="https://pl.wikipedia.org/wiki?curid=1023763" title="Zugewinngemeinschaft">
Zugewinngemeinschaft



</doc>
<doc id="1023768" url="https://pl.wikipedia.org/wiki?curid=1023768" title="Sannar (miasto)">
Sannar (miasto)

Sannar, Sennar, Sinnār – miasto we wschodnim Sudanie, nad Nilem Błękitnym, stolica stanu Sannar.
W pobliżu Sannar znajduje się zbiornik zaporowy z elektrownią wodną, służący do nawadniania pobliskich terenów rolniczych.

</doc>
<doc id="1023769" url="https://pl.wikipedia.org/wiki?curid=1023769" title="Kubuś i Hefalumpy">
Kubuś i Hefalumpy

Kubuś i Hefalumpy (ang. "Pooh’s Heffalump Movie", 2005) – amerykański film animowany z Maleństwem w roli głównej. Fabuła filmu skupia się na słoniokształtnych hefalumpach. Film wyprodukował Walt Disney Pictures.
Premiera filmu w Polsce odbyła się 4 lutego 2005 roku z dystrybucją Forum Film Poland. Film został wydany na wideo i DVD 10 sierpnia 2005 roku przez Imperial Entertainment.
Film nie jest kanoniczny w stosunku do serialu "Nowe przygody Kubusia Puchatka", bo tam już pojawiały się prawdziwe Hefalumpy.
Wersja polska.
Opracowanie i udźwiękowienie: Start International Polska
Reżyseria: Joanna Wizmur
Dialogi: Krystyna Skibińska-Subocz
Dźwięk i montaż: Sławomir Czwórnóg
Teksty piosenek: Marek Robaczewski
Kierownik muzyczny: Marek Klimczuk
Piosenki nagrano w: STUDIO BUFFO
Opieka artystyczna: Maciej Eyman
Nagranie i montaż piosenek: Jarosław Regulski
Produkcja polskiej wersji językowej: Disney Character Voices International, Inc.
W wersji polskiej udział wzięli:

</doc>
<doc id="1023775" url="https://pl.wikipedia.org/wiki?curid=1023775" title="Rubellan">
Rubellan

Rubellan – dawna nazwa minerału z grupy krzemianów, nadana przez Augusta Breithaupta w roku 1830. Obecnie rubellan klasyfikowany jest jako produkt przeobrażenia biotytu, a nazwa "rubellan" została uznana za niewłaściwą przez Międzynarodowe Stowarzyszenie Mineralogiczne.
Charakterystyka.
Zazwyczaj tworzy kryształy kryształy pseudoheksagonalne, o pokroju cienko- lub grubotabliczkowym. 
Występowanie: jezioro Leacher, Eifel, Niemcy.

</doc>
<doc id="1023786" url="https://pl.wikipedia.org/wiki?curid=1023786" title="Hrabstwo Cheyenne (Kolorado)">
Hrabstwo Cheyenne (Kolorado)

Hrabstwo Cheyenne (ang. "Cheyenne County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 4 613,73 km². Według szacunków United States Census Bureau w roku 2006 liczyło 1 906 mieszkańców. Siedzibą administracyjną hrabstwa jest Cheyenne Wells.

</doc>
<doc id="1023787" url="https://pl.wikipedia.org/wiki?curid=1023787" title="Raszków (Mołdawia)">
Raszków (Mołdawia)

Raszków (; , "Raszkowo") – wieś w Mołdawii, w północnej części Naddniestrza, między Rybnicą a Kamionką (rejon Kamionka). 3 tys. mieszkańców (2006), przemysł spożywczy, maszynowy. Leży na lewym brzegu Dniestru na wschodnim Podolu.
Historia.
Prawdopodobnie wzmiankowane w dokumentach litewskich pod rokiem 1402 jako Karawuł (tzn. „warta”). W czasach Rzeczypospolitej na terenie województwa bracławskiego. W końcu XVII wieku miasteczko wznosiło się nad brzegiem Dniestru, a w jego wnętrzu znajdowała się polska twierdza otoczona drewnianym wałem z działami. W XVII wieku była to jedna z ostatnich ufortyfikowanych osad na południu Rzeczypospolitej, za nią znajdowało się już tylko graniczna osada Jahorlik. W XVII wieku miasteczko było własnością Zamoyskich, po czym Joanna Barbara Zamoyska (1626–1653) wniosła je jako wiano wojewodzie sandomierskiemu Aleksandrowi Koniecpolskiemu. W XVIII wieku własność Lubomirskich.
W XIX wieku dobra te kupił na licytacji Feliks Barczewski herbu Samson. Po nim właścicielem był jego syn Probus Piotr Włodzimierz Barczewski, znany filantrop, który zapisał w testamencie znaczne sumy na rzecz Akademii Umiejętności. W związku z tym, że zmarł bezpotomnie majątek przeszedł na jego siostrę Wieńczysławę, a potem jej syna Pawła Juriewicza, późniejszego polskiego posła w Atenach. Juriewicz żonaty był od 1901 r. z ks. Elżbietą Woroniecką i wkrótce po ślubie rozpoczął budowę na wzgórzu nad rzeką pałacu w stylu neorenesansu francuskiego. Był to pałac trzynastosiowy, dwukondygnacyjny, nakryty wysokim stromym dachem z obszernym tarasem widokowym na okolicę. Pałac posiadał ok. 40 pokoi ozdobionych częściowo sprowadzonymi z Francji boazeriami. Salon wielki urządzony był oryginalnymi meblami w stylu Ludwika XIV oraz obrazami Winterhaltera, Baudry'ego i Lampiego. W skład kolekcji wchodziły cenne 22 jedwabne makaty ze zbiorów króla Augusta III Sasa oraz 32 pasy słuckie. Po prawej stronie pałacu zbudowano oficynę, a las dębowy przekształcono w park krajobrazowy. Kilka lat przed wybuchem I wojny światowej Raszków został sprzedany Feliksowi Bernatowiczowi herbu Leliwa, który cały majątek z kolei przepisał w testamencie swej matce Helenie Macewicz.
Pod rozbiorami siedziba w powiecie olhopolskim guberni podolskiej.
Znani mieszkańcy.
Z Raszkowa pochodzi m.in. Natalia Syniavska-Krzyżanowska, wyróżniona Nagrodą im. Jana Rodowicza „Anody”.

</doc>
<doc id="1023788" url="https://pl.wikipedia.org/wiki?curid=1023788" title="Oscar Minambres">
Oscar Minambres



</doc>
<doc id="1023791" url="https://pl.wikipedia.org/wiki?curid=1023791" title="Saffloryt">
Saffloryt

Saffloryt – minerał z gromady arsenków. Należy do grupy minerałów rzadkich.
Nazwa pochodzi od niem. "Safflor" (ang. "Safflower" = krokosz barwierski), nawiązuje do zastosowania tego minerału do wyrobu barwnika.
Charakterystyka.
Właściwości.
Bardzo rzadko tworzy kryształy (rombowe) o pokroju słupkowym, bardzo podobne do kryształów löllingitu. Czasami wytwarza potrójne bliźniaki w formie gwiazd. Najczęściej występuje w skupieniach ziarnistych, zbitych, włóknistych, promienistych, nerkowatych, groniastych i promienistych. Bywa spotykany w postaci żył i gniazd. Jest kruchy, nieprzezroczysty, uderzony młotkiem wydziela zapach czosnku. Tworzy paragenezy z innymi arsenkami.
Minerały podobne: chloantyt, skutterudyt, arsenopiryt.
Występowanie.
Minerał utworów hydrotermalnych niskich temperatur. Występuje w żyłach i gniazdach kruszcowych a minerały towarzyszące to: nikielin, skutterudyt, erytryn, bizmut, lelingit, syderyt, baryt, fluoryt.
Miejsca występowania:

</doc>
<doc id="1023795" url="https://pl.wikipedia.org/wiki?curid=1023795" title="Fingertips ’93">
Fingertips ’93

Fingertips '93 – singel szwedzkiego duetu Roxette. Został wydany w styczniu 1993 jako trzeci promujący album "Tourism".

</doc>
<doc id="1023798" url="https://pl.wikipedia.org/wiki?curid=1023798" title="Sen o zastrzyku Irmy">
Sen o zastrzyku Irmy

Sen o zastrzyku Irmy – ów sen nawiedził Freuda nocą z 23 na 24 lipca 1895 roku w czasie pobytu w Bellevue niedaleko Wiednia. Szczegółową analizę snu zamieścił w "Objaśnianiu marzeń sennych". Wspomina w nim, że latem tego roku prowadził terapię psychoanalityczną pewnej kobiety, która zakończyła się połowicznym sukcesem, gdyż choć pacjentka wyzbyła się swoich lęków, nie udało jej się pozbyć wszystkich objawów somatycznych. 23 lipca 1895 roku spotyka się ze swoim przyjacielem Oskarem Rie (we śnie występuje pod pseudonimem "Otto"), szwagrem Wilhelma Fliessa, który odwiedzał Emmę Eckstein (występującą w opisie jako "Irma"). Pytany o jej zdrowie, odpowiedział: "Lepiej, ale nie całkiem dobrze". Freud zinterpretował jego odpowiedź jako zarzut dotyczący nieskuteczności prowadzonej przez niego terapii. Pod wpływem tej rozmowy Freud spisał historię choroby swojej pacjentki, aby przekazać ją "doktorowi M." (pod tym pseudonimem kryje się Josef Breuer, za pośrednictwem którego Freud poznał Fliessa). 
W nocy miał sen, w którym w czasie przyjęcia w wielkiej sali spotyka Irmę. Mówi jej, że jeżeli jeszcze czuje bóle, to sama jest temu winna, gdyż nie chce zaakceptować wyjaśnienia ich przyczyny. Irma opowiada mu o swoich wielu dolegliwościach gardła i żołądka. Freuda ogarnia lęk, że przeoczył jakiś czynnik etiologiczny. Zagląda jej do ust, gdzie widzi dziwne pomarszczone twory, podobne do małżowin nosowych. Pacjentkę badają kolejno Otto oraz "Leopold" (za tym imieniem kryje się Ernst von Fleischl-Marxow). Doktor M. twierdzi, że to na pewno infekcja. Freud zdaje sobie sprawę, że niedawno Otto robił jej zastrzyk z preparatu propylu, a dalej pojawia się seria propylen, kwas propionowy, trimetylamina. Freud dochodzi do wniosku, że ten zastrzyk był lekkomyślnością i prawdopodobnie strzykawka była zakażona.
Na kolejnych stronach "Objaśniania marzeń sennych" Freud dokonuje analizy przedstawionego tu w skrócie snu. Krytycznie odnosi się do swojej ówczesnej praktyki prostego informowania pacjentów o przyczynie ich objawów. Zauważa, że próbuje zrzucić z siebie odpowiedzialność na Irmę, gdyż to w końcu ona "nie chce zaakceptować wyjaśnienia przyczyn objawów". Na temat lęku przed przeoczeniem czynnika organicznego pisze, że nie opuszcza on nigdy lekarza zajmującego się neurotykami i częstokroć objawy przez jednych lekarzy przypisywane czynnikom organicznym on przypisuje czynnikom psychicznym. Gdyby okazało się, że te pierwsze stanowią podbudowę choroby pacjentki, to wyjaśniona zostałaby nieskuteczność terapii. Osobliwe twory przypominające małżowiny nosowe interpretuje jako nawiązanie do prowadzonej przez siebie terapii kokainą obrzmiałej śluzówki swojego nosa, a także przepisanej przez niego podobnej terapii innej pacjentce, która zakończyła się rozległą martwicą śluzówki nosa. W dalszej części snu Freud odkrywa aluzję do alkoholu sprezentowanego Freudowi, który był kiepskiej jakości i wydzielał obrzydliwy zapach kryjącej się w szeregu substancji chemicznych, a także bezpośrednią aluzję, że winny złego stanu zdrowia Irmy jest nie on lecz Otto, który zrobił jej zastrzyk brudna strzykawką.
W ten sposób przeprowadzał dowód swojej tezy, że za marzeniem sennym kryje się spełnienie życzenia. W tym przypadku spełnieniem życzenia było zdjęcie z siebie poczucia winy za zły stan zdrowia swojej pacjentki.
Postać Irmy.
Ze względu na to, iż interpretacja tego snu odnosi się do życia Freuda, wielu zastanawiało się, kim w rzeczywistości jest Irma. Podejrzenia padły w pierwszej kolejności na Emmę Eckstein. Cały opis snu pasuje do operacji, jaką przeprowadził na niej Wilhelm Fliess. Ronald Clark wyraźnie pisze w swojej książce, że Irma to właśnie E. Eckstein. Jako źródło podaje Paula Roazena. Ten rzeczywiście uznaje, że Irma to właśnie Emma Eckstein, powołując się na rozmowę z Alfredem Hirstem. Hirst jednak wyraźnie stwierdza, że nigdy nie uważał, że Eckstein jest odpowiednikiem Irmy. Peter Gay jako jeden z niewielu stwierdza, że Irma nie ma jednego odpowiednika. Według niego jej pierwowzorami były Anna Lichtheim i Emma Eckstein.
Diedier Anzieu sugeruje, że Irma to Anna Hammerschlag. Podobną opinię wyraża również Marianne Krull. Anna Hammerschlag to matka chrzestna Anny Freud. W rozmowie z Jeffreyem Massonem, Anna Freud potwierdziła, że Irmą była właśnie jej matką chrzestną.

</doc>
<doc id="1023800" url="https://pl.wikipedia.org/wiki?curid=1023800" title="Współczesna ABBA">
Współczesna ABBA



</doc>
<doc id="1023802" url="https://pl.wikipedia.org/wiki?curid=1023802" title="Uzynagasz">
Uzynagasz

Uzynagasz (kaz. Ұзынағаш; ros. Узынагаш) – wieś w południowo-wschodnim Kazachstanie, w obwodzie ałmackim, siedziba administracyjna rejonu Żambył. W 2009 roku liczyła ok. 31 tys. mieszkańców.

</doc>
<doc id="1023803" url="https://pl.wikipedia.org/wiki?curid=1023803" title="Stadion BOT GKS Bełchatów">
Stadion BOT GKS Bełchatów



</doc>
<doc id="1023804" url="https://pl.wikipedia.org/wiki?curid=1023804" title="Stadion PGE GKS Bełchatów">
Stadion PGE GKS Bełchatów



</doc>
<doc id="1023810" url="https://pl.wikipedia.org/wiki?curid=1023810" title="Kordaj">
Kordaj

 
Kordaj (kaz. "Қордай") – wieś w Kazachstanie; w obwodzie żambylskim; 27 443 mieszkańców (2009). Przemysł spożywczy, maszynowy.
Miejscowość jest położona przy drodze E40. Znajduje się tu kazachsko-kirgiskie przejście graniczne.

</doc>
<doc id="1023811" url="https://pl.wikipedia.org/wiki?curid=1023811" title="A Saucerful of Secrets (utwór instrumentalny)">
A Saucerful of Secrets (utwór instrumentalny)

A Saucerful of Secrets (tłum. spodek tajemnic) – kilkuczęściowy utwór instrumentalny z 1968 roku brytyjskiego zespołu Pink Floyd z albumu (1968) o tym samym tytule. Nagranie, które trwa blisko 12 minut, zostało skomponowane przez Rogera Watersa, Ricka Wrighta, Nicka Masona i Davida Gilmoura. Ma bardzo eksperymentalny i awangardowy charakter.
„A Saucerful of Secrets” (początkowo w pierwszych występach zespołu znany jako „The Massed Gadgets of Hercules”) stało się podstawowym punktem koncertów Pink Floyd od 1968 do 1972 roku. Wersje te były znacznie bardziej rozbudowane niż wersja studyjna. Wersja na żywo jest dostępna na podwójnym albumie "Ummagumma" (1969). Z kolei wersja audio-wideo z DVD "" jest uważana za ostateczną.
Sekcje.
Mimo że utwór jest zawsze podawany jako „A Saucerful of Secrets”, niektóre wydania "Ummagummy" rozdzielają go na cztery osobne sekcje:

</doc>
<doc id="1023813" url="https://pl.wikipedia.org/wiki?curid=1023813" title="Joan Van Ark">
Joan Van Ark

Joan Van Ark (ur. 16 czerwca 1943 w Nowym Jorku) – amerykańska aktorka, reżyserka i producentka telewizyjna, teatralna i filmowa, najlepiej znana jako Valene Ewing z opery mydlanej CBS "Knots Landing".
Życiorys.
Wczesne lata.
Urodziła się w Nowym Jorku jako starsza córka i jedno z czworga dzieci specjalisty od reklamy i publikacji Carrolla Van Arka i Dorothy Jean Hemenway. Dorastała w Boulder, w stanie Kolorado z młodszą siostrą Carol Kuykendall i dwoma braćmi – Dexterem J. i Markiem Clarkiem. Jej ociec (ur. w Holland, mieście w stanie Michigan) przyjął nazwisko od Joanny d’Arc, w przekonaniu, że pomoże mu to w zdobyciu sławy. Jej dziadek ze strony ojca, Gradus, był imigrantem z Holandii. Po ukończeniu szkoły średniej, uczęszczała do Yale School of Drama w Nowym Jorku, gdzie przyznano jej stypendium.
Kariera.
Jej karierę zapoczątkowały telewizyjne produkcje NBC – serial "Wyścig dla twojego życia" ("Run for Your Life", 1967), seryjny western "Bonanza" (1969), opera mydlana "Dni naszego życia" ("Days of Our Lives", 1970) oraz kinowy horror "Żaby" ("Frogs", 1972) u boku Sama Elliotta. Po udziale w sitcomie CBS "M*A*S*H" (1973) jako porucznik Erica Johnson, Wystąpiła w serialu kryminalnym CBS "Kojak" (1977) w roli detektyw Josephine Long. W operze mydlanej CBS "Dallas" (1978-1991) zagrała postać Valene Clements Ewing, żony Gary’ego Ewinga (Ted Shackelford). Jako najlepsza przyjaciółka i sąsiadka Karen MacKenzie w spin-off "Knots Landing" (1979-1992) dwukrotnie otrzymała nagrodę Soap Opera Digest (1986, 1989).
Karierę telewizyjną doskonale łączyła z karierą sceniczną, którą rozpoczęła od występu w komedii Moliera "Skąpiec" w Guthrie Theater w Minneapolis, w stanie Minnesota. Zagrała potem w sztuce Arthura Millera "Śmierć komiwojażera" w Guthrie i na Broadwayu w przedstawieniu Neila Simona "Boso w parku". Za rolę w broadwayowskiej sztuce Moliera "Szkoła żon" zdobyła nominację do nagrody Tony Award. Rola w spektaklu Jeana Renoira "Reguły gry" ("La règle du jeu") została uhonorowana nagrodą Theater World Award. Wystąpiła także na scenie off-Broadwayu w "Listy miłosne" ("Love Letters"), w nowojorskiej produkcji Edwarda Albee’a "Trzy wysokie kobiety" ("Three Tall Women"), teatrze w Los Angeles w sztuce "Cyrano de Bergerac" jako Roxanne z Richardem Chamberlainem w roli tytułowej, "Pierścień wokół Księżyca" ("Ring Around the Moon") u boku Michaela Yorka, "Kompania Kolejowa" ("Chemin de Fer") Benoît Duteurtre’a, "Dom serc złamanych" ("Heartbreak House") George’a Bernarda Shawa i "Jak wam się podoba" Williama Szekspira, a za występ odebrała nagrodę krytyków w Los Angeles. Podczas Festiwalu Szekspirowskiego Gaj wystąpiła jako lady Makbet w sztuce "Makbet", na Williamstown Theater Festival pojawiła się w spektaklach: "Noc iguany" ("The Night of the Iguana") Tennessee Williamsa, "Legenda Edypa" ("The Legend of Oedipus") i "Mała nocna muzyka" ("A Little Night Music") Stephena Sondheima.
Życie prywatne.
W 1966 roku poślubiła dziennikarza NBC Johna Marshalla. Mają córkę Vanessę (ur. 19 października 1970).

</doc>
<doc id="1023818" url="https://pl.wikipedia.org/wiki?curid=1023818" title="Wybory samorządowe w Polsce 2002">
Wybory samorządowe w Polsce 2002



</doc>
<doc id="1023820" url="https://pl.wikipedia.org/wiki?curid=1023820" title="Prawo lotnicze">
Prawo lotnicze

Prawo lotnicze – gałąź prawa regulująca stosunki prawne z zakresu lotnictwa cywilnego.
Źródła prawa lotniczego.
Źródłami prawa lotniczego są powszechnie uznawane zasady prawa międzynarodowego, światowe i regionalne traktaty międzynarodowe, dwustronne umowy między państwami oraz ustawy wewnętrzne państw. Mnogość źródeł prawa lotniczego powoduje trudności we właściwym stosowaniu tego prawa i rodzi czasem kolizje (konflikt norm w czasie lub przestrzeni albo zarówno w czasie, jak i przestrzeni).
Prawo lotnicze w Polsce.
Historia.
17 marca 1928 weszło w życie rozporządzenie z mocą ustawy „o prawie lotniczem” sygnowane przez prezydenta Ignacego Mościckiego. Tuż po zakończeniu II wojny światowej władze komunistyczne nieznacznie zmieniły dotychczasowe prawo lotnicze. W roku 1962 rozporządzenie z okresu II Rzeczypospolitej zastąpiła nowa ustawa "Prawo lotnicze". Obowiązywała ona przez 40 lat i została zastąpiona przez niżej omawianą ustawę o tym samym tytule.
Polskie krajowe prawo lotnicze jest uregulowane ratyfikowanymi przez Polskę umowami międzynarodowymi, obowiązującymi w Polsce rozporządzeniami i dyrektywami Unii Europejskiej, ustawą "Prawo lotnicze" (dalej: ustawa) oraz rozporządzeniami wydanymi do tej ustawy, a także decyzjami, wytycznymi i obwieszczeniami prezesa Urzędu Lotnictwa Cywilnego.
Ustawa – Prawo lotnicze z 2002.
Zakres stosowania ustawy.
Obowiązującą ustawę stosuje się do polskiego lotnictwa cywilnego oraz, w zakresie ustalonym przez przepisy ustawy, do obcego lotnictwa cywilnego. W rozumieniu ustawy lotnictwo cywilne obejmuje wszystkie rodzaje lotnictwa, z wyjątkiem lotnictwa państwowego.
Lotnictwem państwowym są.
Ustawa wymienia jednak liczne wyjątki stosowania jej wobec lotnictwa państwowego.
Stosunek polskiego prawa lotniczego do umów międzynarodowych.
Polska ratyfikowała Konwencję o międzynarodowym lotnictwie cywilnym. Załączniki do tej konwencji uchwala Organizacja Międzynarodowego Lotnictwa Cywilnego, a w Polsce są wdrażane poprzez oświadczenia rządowe ogłaszane w Dzienniku Ustaw.
Minister właściwy do spraw transportu w rozporządzeniach wprowadza specjalistyczne wymagania międzynarodowe (dotyczące: bezpieczeństwa lotnictwa, budowy i eksploatacji statków powietrznych oraz urządzeń infrastruktury naziemnej). Są one ustanawiane w szczególności przez: Organizację Międzynarodowego Lotnictwa Cywilnego (ICAO), Europejską Konferencję Lotnictwa Cywilnego (ECAC), Europejską Organizację do Spraw Bezpieczeństwa Żeglugi Powietrznej (Eurocontrol) oraz Agencję Unii Europejskiej ds. Bezpieczeństwa Lotniczego (EASA).
Zwierzchnictwo w przestrzeni powietrznej i właściwość prawa.
Całkowite i wyłączne zwierzchnictwo w swojej przestrzeni powietrznej ma państwo polskie. W czasie pokoju zwierzchnictwo cywilne wykonuje minister właściwy do spraw transportu (kwestie obrony są w gestii Ministra Obrony Narodowej). W czasie wojny, stanu wojennego lub stanu wyjątkowego kompetencje zwierzchnie przejmuje w imieniu szefa MON dowódca ochrony granicy państwowej w przestrzeni powietrznej.
W ramach zwierzchnictwa zapewnia się służby żeglugi powietrznej zgodnie z prawem UE w zakresie Jednolitej Europejskiej Przestrzeni Powietrznej, umowami międzynarodowymi i innymi ustawami. Statki powietrzne, osoby i rzeczy w czasie lotu w polskiej przestrzeni i podczas pobytu w Polsce podlegają prawu polskiemu (z wyłączeniem sytuacji przewidzianych w polskim prawie). Natomiast polskie statki powietrzne wraz z osobami i rzeczami na nich podlegają polskiemu prawu także poza granicami polskiej przestrzeni powietrznej. Na obszarach o nieokreślonym zwierzchnictwie stosuje się prawo rejestracji statku powietrznego.
Administracja lotnictwa cywilnego.
Minister właściwy do spraw transportu jest naczelnym organem rządowym w zakresie lotnictwa cywilnego. Nadzoruje polskie oraz obce lotnictwo cywilne na terytorium Polski. Wspomniany minister jest także nadzorcą prezesa Urzędu Lotnictwa Cywilnego (ULC). Przy ministrze działa stała Państwowa Komisja Badania Wypadków Lotniczych (art. 17–18 ustawy określają jej strukturę, tryb działania oraz finansowanie). Organem doradczym ministra transportu jest Rada Ochrony i Ułatwień Lotnictwa Cywilnego.
Minister jest naczelnym organem, a prezes Urzędu Lotnictwa Cywilnego jest centralnym organem administracji rządowej w zakresie lotnictwa cywilnego. Ustawa określa sposób powoływania oraz zadania i kompetencje prezesa Urzędu Lotnictwa Cywilnego (art. 20–24).
Opłata i wpłata lotnicza.
Opłaty lotnicze i wpłata lotnicza są dochodami budżetu państwa i są to dwa różne pojęcia.
Opłata lotnicza.
Opłaty dotyczą czynności urzędowych Urzędu Lotnictwa Cywilnego (za egzaminy, zezwolenia, certyfikaty, promesy, bieżący nadzór i inne podobne).
Wpłata lotnicza.
Wpłata lotnicza dotyczy natomiast korzystania ze służb żeglugi powietrznej i płacona jest w 12 równych ratach miesięcznych. Ewentualna egzekucja należności pieniężnych na rzecz ULC odbywa się na podstawie przepisów ustawy o postępowaniu egzekucyjnym w administracji.
Kontrola i postępowanie pokontrolne.
ULC kontroluje firmy z branży lotnictwa cywilnego, operatorów (zarządzających) lotnisk i osoby z licencją członka personelu lotniczego. Możliwe jest, w określonych przypadkach zagrożenia, natychmiastowe zabezpieczenie i niedopuszczenie do użytkowania statku powietrznego lub urządzenia naziemnego oraz wstrzymanie lub ograniczenie eksploatacji lotniska lub lądowiska. Uprawnienia kontrolne w swoim zakresie ma także EASA oraz przedstawiciele Komisji Europejskiej.
Statki powietrzne i ich rejestr.
Wpisywanie.
Cywilny statek powietrzny, który ma zdatność do lotu, wymagane znaki rozpoznawcze i wpis do polskiego lub obcego rejestru statków, jest dopuszczany do wykonywania lotów. Wpis do rejestru danego państwa skutkuje przynależnością państwową statku i nadzorem przez władze lotnicze tego państwa (jeśli jest wpis w kilku rejestrach różnych państw, decyduje najwcześniejszy).
Przenoszenie.
Możliwe jest przeniesienie do rejestru innego państwa. Jeżeli statek z obcego rejestru jest używany przez podmiot działający głównie w danym kraju, wtedy część lub całość nadzoru może być w porozumieniu przeniesiona na władze lotnicze miejsca rzeczywistego użytkowania statku. Rejestr statków cywilnych prowadzi prezes ULC. Rejestr jest jawny a zmiany w nim są dokonywane jako decyzje administracyjne.
Każdy wpis statku powietrznego.
Wpis statku w rejestrze zawiera: rodzaj i charakterystykę statku; dane właściciela, użytkownika i pełnomocników; prawa rzeczowe ustanowione na statku; ewentualne porozumienie z obcymi władzami lotniczymi o przekazaniu nadzoru oraz znaki rejestracyjne oraz typ i numer fabryczny. Zgłoszenie do rejestru zawiera: dane właściciela i osoby faktycznie władającej, opis techniczny statku i jego fotografie, świadectwo zdatności do lotu, dokument prawa własności, ubezpieczenie OC. Szczegółowe uregulowanie dotyczące prowadzenia rejestru oraz znaków i napisów na statkach zawiera odpowiednie rozporządzenie. Czasowa umowa o używanie polskiego statku za granicą lub obcego w Polsce wymaga porozumienia władz lotniczych dwu państw i zgody prezesa ULC w zakresie utrzymania zdatności do lotu i eksploatacji statku. Jeśli taka umowa o używanie jest zawarta między przewoźnikami lotniczymi, którzy mają koncesję UE i certyfikaty AOC – zgoda prezesa ULC nie jest wymagana.
Klasyfikacja.
Rozporządzenie wydane na podstawie art. 33 ust. 1 ustawy stanowi, że istnieje 10 klas statków powietrznych: samolot, szybowiec, motoszybowiec, śmigłowiec, wiatrakowiec, balon, sterowiec, spadochron ratowniczy, bezzałogowy statek powietrzny oraz urządzenie latające. Szef MON prowadzi odrębny rejestr statków wojskowych a szef MSWiA prowadzi rejestr statków lotnictwa służb porządkowych.
Dopuszczanie do lotów statków powietrznych.
Ustawa zabrania wykonywania lotów bez ważnego dokumentu zdatności do lotu. Zdatność od etapu projektowania przez produkcję do eksploatacji ocenia EASA oraz, uzupełniająco, ULC. Dla statków, których nie obejmuje nadzór EASA nadzór sprawuje prezes ULC. Orzeczenia zdatność dla części i akcesoriów statków oraz świadectwa zdatności statku do lotu wydane przez EASA mają pierwszeństwo i są uzupełniane przez takowe dokumenty wydawane przez prezesa ULC. Zdatność do lotu dla statków kategorii specjalnej stwierdza prezes ULC. Certyfikaty wydane przez władze lotnicze innego państwa UE i EOG są automatycznie uznawane w Polsce. Certyfikaty innych państw mogą być uznane decyzją prezesa ULC.
Zakładanie i rejestr lotnisk.
Podział.
Ustawa wyróżnia lotniska użytku publicznego (otwarte dla wszystkich statków w oznaczonym czasie) oraz lotniska użytku wyłącznego (prywatne). Na lotniskach użytku wyłącznego dopuszcza się loty czarterowe (maks. 19 pasażerów, maks. 10 ton masy startowej, tylko śmigłowce lub samoloty), lokalne i inne niehandlowe Ponadto z uwagi na znaczenie w polityce krajowej wyróżnią się lotniska lokalne i ponadlokalne.
Zakładanie.
Zezwolenie na założenie lotniska wydaje na wniosek prezes ULC. Wniosek może złożyć: organ administracji publicznej, jednostka samorządu terytorialnego, stowarzyszenie, osoba fizyczna (wymóg: stały pobyt w Polsce, kraju UE lub EOG ze znajomością języka polskiego) lub spółka kapitałowa z siedzibą w Polsce, UE albo kraju EOG (wymóg: znajomość języka polskiego jednego lub dwóch członków zarządu). Dla lotniska użytku publicznego sporządza się minimum 20-letni plan generalny jego rozwoju. Wnioskodawca może otrzymać roczną lub dłuższą promesę zezwolenia na założenie lotniska.
Rejestr.
Jawny rejestr lotnisk cywilnych prowadzi prezes ULC, analogicznie: szef MON prowadzi rejestr lotnisk i lądowisk wojskowych a szef MSW – lotnisk i lądowisk służb porządkowych. Lotniskom użytku publicznego nadaje się – po spełnieniu wymogów dot. eksploatacji i zarządzania – certyfikat pełny lub ograniczony. Ograniczenia w certyfikacie lotniska dotyczą: rodzaju dozwolonych lotów, określenia czasu wykonywania lotów, opisu technicznego statków, które mogą lądować i startować z danego lotniska.
Zakup akcji.
Przed nabyciem akcji w spółce zarządzającej lotniskiem użytku publicznego dających pozycję dominującą wymagane jest powiadomienie ministra transportu, który ma prawo wydać zakaz ze względu na porządek i bezpieczeństwo publiczne. Nie dotyczy to podmiotu, który dokonuje koncentracji w ramach UE – wówczas zastosowanie ma kontrola na poziomie UE.
Administracja.
Minister transportu ma również prawo sprzeciwu wobec uchwały organu spółki-operatora (zarządzającego) lotniska użytku publicznego o znaczeniu ponadlokalnym, jeśli uchwała organu spółki-operatora (zarządzającego) dotyczy m.in.: rozporządzenia podstawowym mieniem lotniska, rozwiązania spółki, przeniesienia spółki za granicę albo zmiany przedmiotu działania spółki. Rozporządzenie wydane na podstawie art. 63 ustawy określa zasady klasyfikacji lotnisk oraz sposób prowadzenia rejestru lotnisk. Ponadto rozporządzenie dzieli lotniska na typy według różnych kryteriów. Grunty pod częścią lotniczą lotnisk międzynarodowych ze stałymi przejściami granicznymi są albo własnością państwową lub samorządową albo spółki kontrolowanej przez Skarb Państwa.
Eksploatacja lotnisk.
Regulacja lotów.
Statki powietrzne mogą lądować i startować z lotnisk wpisanych do rejestru i opisanych technicznie w zintegrowanym pakiecie informacji lotniczych. Operator (zarządzający) lotniska publicznego może odmówić przyjęcia statku, gdy lądowanie wiąże się z niebezpieczeństwem. Operator lotniska publicznego nie może jednak odmówić: statkowi w niebezpieczeństwie, jeśli lot jest wykonywany w celu ochrony życia, zdrowia, lot ma charakter ratowniczy, dotyczy porządku publicznego lub obronności. Statki korzystają z lotnisk publicznych na równych zasadach, bez dyskryminacji i z zachowaniem zasad uczciwej konkurencji.
Ochrona interesów lotniczych.
W celu zapewnienia odpowiedniej reprezentacji interesów tworzone są komitety (skład: operator lotniska, służby ruchu, użytkownicy lotniska, obsługa naziemna) oraz organizacje użytkowników lotnisk. Prezes ULC wprowadza i znosi w danym porcie lotniczym koordynację lub organizację rozkładu lotów. W porcie z koordynacją rozkładu lotów prezes ULC powołuje koordynatora. Koszty pracy koordynatora i jego biura ponoszą po połowie: korzystający z lotniska przewoźnicy oraz operator (zarządzający) lotniska. Podobne zasady dotyczą wprowadzenia w porcie organizacji i organizatora rozkładu lotów.
Starty i lądowania.
Starty i lądowania odbywają się zgodnie z instrukcją operacyjną lotniska, która zawiera opis pola wzlotów, płaszczyzn wznoszenia, lokalnych przeszkodach lotniczych, procedury podejścia i odlotu, zasady ruchu naziemnego, dane o pomocach nawigacyjnych oraz zasady i środki pomocy w niebezpieczeństwie. Instrukcję operacyjną lotniska zatwierdza prezes ULC. Zgody prezesa ULC wymaga także zmiana operatora (zarządzającego) lotniska publicznego. Jeśli lotnisko nie spełnia wymagań technicznych lub eksploatacyjnych prezes ULC może ograniczyć lub zamknąć czasowo ruch lotniczy, a nawet skreślić – po upłynięciu wyznaczonego terminu – lotnisko z rejestru. Dla ograniczenia hałasu prezes ULC może – po uzgodnieniu z lokalnie zainteresowanymi stronami – ograniczyć ruch odrzutowców na lotnisku (zakaz zwiększania liczby operacji lotniczych a później nawet nakaz zmniejszania liczby tych operacji). Lotnisko jest wykreślane z rejestru: na wniosek, gdy trwale zaprzestano eksploatacji lub w przypadku rażącego naruszenia ustawy.
Lotnictwo międzynarodowe.
Statki powietrzne wykonujące loty międzynarodowe startują i lądują na lotniskach międzynarodowych, których wykaz określa rozporządzenie (w 2015 w Polsce było 20 lotnisk międzynarodowych).
Regulacja opłat.
Operator (zarządzający) lotniska pobiera za korzystanie z obiektów, urządzeń i usług opłatę lotniskową. Opłaty lotniskowe nie są pobierane: za obsługę pasażerów o ograniczonej sprawności. Operator lotniska może ustanowić także opłatę hałasową przeznaczoną na pomiar, zapobieganie i usuwanie skutków emisji hałasu do otoczenia. Opłaty lotniskowej nie pobiera się także od niezarobkowych lotów dla ratowania życia lub zdrowia (status lotu HOSP – pomoc medyczna, SAR – lot ratowniczy, HUM – lot w akcji humanitarnej), w celu ochrony granic, przywrócenia bezpieczeństwa i porządku publicznego (status lotu STATE – misja wojskowa, policyjna, celna, lot GARDA – lot w zakresie bezpieczeństwa i porządku powszechnego) lub loty najwyższych władz państwowych (status lotu HEAD – nadaje dla polskich władz szef BOR). Operator lotniska konsultuje projekt taryfy opłat lotniskowych z przewoźnikami stale korzystającymi z lotniska (stawki, zasady naliczania, zniżki).
Wspólny system opłat.
Operator zarządzający grupą lotnisk może wnioskować do właściwego ministra o ustanowienie sieci lotnisk ze wspólnym systemem opłat lotniskowych. Jeśli wspólny system opłat ma objąć także lotnisko obsługujące ponad 5 mln pasażerów rocznie lub najwięcej w kraju – wtedy wymagane jest poinformowanie Komisji Europejskiej. Projekt taryfy opłat jest obowiązkowo przedstawiany prezesowi ULC, który akceptuje poprzez brak zastrzeżeń. Taryfa musi być podana do publicznej wiadomości.
Szkodliwość.
Jeśli statek czyni szkodę na lotnisku lub jego użytkownik nie uregulował w terminie opłat lotniskowych operator danego lotniska może tymczasowo zatrzymać statek oraz odmówić prawa do korzystania z usług i urządzeń lotniska.
Ochrona.
Operator odpowiada za ochronę lotniska i co roku przedstawia prezesowi ULC program ochrony lotniska. Przepisy porządkowe operatora obowiązują wszystkie osoby przebywające na lotnisku.
Ratownictwo i ochrona przeciwpożarowa lotnisk.
Operator lotniska zapewnia i utrzymuje system ratownictwa i ochrony przeciwpożarowej oraz opracowuje plan działania w zagrożeniu, w którym m.in. ustala zasady koordynacji działań ratowniczych służb publicznych.
Otoczenie lotniska, urządzenia naziemne, lądowiska.
Ustawa definiuje, że urządzeniem naziemnych jest obiekt i urządzenie służące do kierowania, kontroli, nadzoru i zabezpieczania ruchu lotniczego. Takie urządzenia są lokowane, za ogrodzeniem, także na nieruchomościach sąsiadujących z lotniskiem. Jeśli obiekt budowlany lub naturalny zagraża bezpieczeństwu ruchu lotniczego nazywany jest przeszkodą lotniczą. Takie przeszkody są zgłaszane prezesowi ULC i oznakowane. Ustawa określa szereg ograniczeń w otoczeniu lotniska ze względów bezpieczeństwa wykonywania lotów. prezes ULC prowadzi jawny rejestr lotniczych urządzeń naziemnych służących zabezpieczaniu żeglugi powietrznej, tj. urządzeń: łączności, radiolokacji, radionawigacji, wzrokowych pomocy nawigacyjnych, systemów pomiarów meteorologicznych oraz systemów przetwarzania danych. Z lądowisk mogą korzystać statki, których parametry techniczne pozwalają na bezpieczny start i lądowanie. Rejestr lądowisk prowadzi prezes ULC.
Licencje i świadectwa, dowódca i załoga statku.
Loty i czynności pokrewne może wykonywać osoba z ważną licencją lub świadectwem kwalifikacji oraz uczestnik szkolenia lotniczego lub zajęć rekreacyjnych na lotni oraz paralotni.
Wymagania licencji.
Ustawa wymienia szereg specjalności wymagających licencji. Wśród nich: pilot (samolotowy, śmigłowcowy, pionowzlotu, wiatrakowca, sterowca, balonu, szybowcowy), nawigator lotniczy, mechanik pokładowy, radiooperator pokładowy, kontroler ruchu lotniczego i inni. Mniejszą rangę i mniejsze wymagania od licencji ma świadectwo kwalifikacji, które wydawane są m.in. dla pilota lotni, paralotni, motolotni albo skoczka spadochronowego. Podmioty szkolące kandydatów do uzyskania świadectwa podlegają rejestracji i nadzorowi prezesa ULC. Warunkiem otrzymania licencji jest pozytywny wynik testu z zakresu wiedzy i umiejętności oraz pozytywny wynik badania lotniczo-lekarskiego. Warto zanotować, że według ustawy czas lotu śmigłowcem rozpoczyna się w chwili uruchomienia wirnika nośnego i kończy wraz z jego zatrzymaniem.
Zasady lotów.
Każdy lot z załogą musi mieć dowódcę. Dowódcą jest także osoba samodzielnie wykonująca lot.Dowódca ma obowiązek udzielić pomocy innemu statkowi w powietrzu lub na morzu w takim stopniu, w jakim nie naraża to na niebezpieczeństwo powierzonego mu statku i osób, chyba że wie, że kto inny udziela pomocy w lepszy sposób.
Korzystanie z przestrzeni powietrznej i organizacja ruchu lotniczego.
Zasadą polskiej przestrzeni powietrznej jest swoboda lotów cywilnych i równy dostęp dla użytkowników. Ograniczenia tej zasady nie mogą naruszać wiążących Polskę przepisów międzynarodowych. Rząd RP może wprowadzić ograniczenia z uwagi na: ważny interes polityki zagranicznej, obronność i bezpieczeństwo kraju, istotny interes gospodarczy albo z powodu zobowiązań wynikających z umów międzynarodowych (np. uchwała Rady Bezpieczeństwa ONZ). W polskiej przestrzeni działają służby żeglugi powietrznej, a w obrębie lotnisk działają cywilne lub wojskowe służby ruchu lotniczego. Przestrzeń podzielona jest na kontrolowana i niekontrolowaną. Zapewnione są służby ratownicze. Użytkownik polskiej przestrzeni podlega poleceniom służb ruchu lotniczego, dowództwa obrony powietrznej i statków wojskowych. Znaków i sygnałów lotniczych wolno używać tylko w określonym celu.
Statki bezzałogowe.
Loty statków bezzałogowych (UAV) są w polskiej przestrzeni powietrznej dozwolone. Warunkiem jest wyposażenie takiego statku w urządzenia nawigacji i łączności, jak w statku załogowym w sytuacji lotu z widocznością (VFR) lub lotu według wskazań przyrządów (IFR) w danej klasie przestrzeni. Wyjątkiem są bezzałogowe statki powietrzne, których masa startowa nie przekracza 25 kg. Są one ogólnie dopuszczone do lotów w celach rekreacyjnych lub sportowych, bez obowiązku posiadania pozwolenia czy świadectwa kwalifikacji.
Służby żeglugi powietrznej.
Służby żeglugi są wyznaczane i certyfikowane zgodnie z normami Unii Europejskiej. Państwowym organem wykonującym zadania z zakresu służby żeglugi powietrznej jest od 1 kwietnia 2007 Polska Agencja Żeglugi Powietrznej. Instytucje służb żeglugi świadczą swoje usługi za opłatę nawigacyjną zatwierdzaną przez prezesa ULC.
Bezpieczeństwo lotów, badanie wypadków i incydentów.
Badania.
Państwowa Komisja Badania Wypadków Lotniczych (art. 17) oraz Komisja Badania Wypadków Lotniczych Lotnictwa Państwowego (art. 140) nie orzekają co do winy i odpowiedzialności. Dla komisji wypadków cywilnych właściwy jest Sąd Okręgowy w Warszawie, natomiast dla komisji wypadków lotnictwa państwowego właściwy jest Wojskowy Sąd Okręgowy w Poznaniu (art. 134). Ustawa definiuje wypadek lotniczy w wymiarze czasu i okoliczności. Czas wypadku rozciągać się może tylko od chwili wejście pierwszej osoby na pokład statku z zamiarem lotu do chwili opuszczenia statku przez ostatnią osobę. Wypadkiem jest tylko zdarzenie powiązane z eksploatacją statku.
Inne zagrożenia.
Incydenty lotnicze.
Incydentem lotniczym jest zdarzenie inne niż wypadek lotniczy, związane z eksploatacją statku powietrznego, które ma wpływ lub mogłoby mieć wpływ na jej bezpieczeństwo (art. 134 ust. 5).
Obowiązki.
Istnieje szeroki obowiązek wielu podmiotów informowania komisji lotnictwa cywilnego o istotnych zdarzeniach oraz do współdziałania z nią i udzielania niezbędnej pomocy. Raport końcowy komisji wraz z uchwałą trafia do ministra ds. transportu.
Badania zagraniczne.
Komisja lotnictwa państwowego bada przyczyny i okoliczności wypadku oraz wydaje zalecenia i wnioski na przyszłość. Komisja lotnictwa państwowego może badać wypadek lub poważny incydent poza terytorium RP jeśli przewiduje to umowa międzynarodowa, której stroną jest Polska albo jeśli właściwy organ obcego państwa uprawni komisję do działania lub jeśli właściwy organ obcy nie podjął działania.
ASAR.
Poszukiwaniem i ratowaniem statków w niebezpieczeństwie, pomocą załodze i pasażerom zajmuje się służba nazywana w ustawie ASAR. Jednostkami ASAR są: cywilno-wojskowy ośrodek koordynacji (w ramach PAŻP), lotnicze zespoły ratownicze (zapewnia MON) oraz punkty alarmowe. Pokładowe i osobiste nadajniki sygnału bezpieczeństwa (współdziałające z systemem Cospas-Sarsat) są zgłaszane i rejestrowane przez prezesa ULC.
Loty międzynarodowe.
Loty handlowe.
Międzynarodowy lot handlowy obcego przewoźnika z lądowaniem na terytorium RP wymaga zezwolenia. Nie wymagają zgody międzynarodowe loty: niehandlowe polskich statków cywilnych, nieregularne i niehandlowe statku z państwa-strony konwencji chicagowskiej, regularne tranzytowe z państw-stron Układu o tranzycie służb powietrznych oraz inne loty obcych statków, jeśli zezwolenie wynika wyraźnie z umowy międzynarodowej, którą Polska ratyfikowała. W innych przypadkach wniosek o zezwolenie składa się najpóźniej 48 godzin przed przekroczeniem granicy polskiej przestrzeni powietrznej. Możliwe jest tymczasowe zezwolenie na lot statku, który nie ma lub nie spełnia warunków zdatności do lotu, jeśli to nie zagraża bezpieczeństwu. Loty obce państwowe lub dyplomatyczne podlegają wymogowi zezwolenia za pośrednictwem ministerstwa spraw zagranicznych RP. Zezwolenia prezesa ULC wymaga także lot obcego cywilnego statku bezzałogowego (art. 149).
Statki za granicą.
Stały pobyt i eksploatację polskiego statku za granicą lub obcego statku w Polsce należy zgłosić prezesowi ULC (art. 151). Właściciel lub użytkownik obcego statku może, za zgodą prezesa ULC, brać udział w akcji poszukiwania lub udzielenia pomocy na terenie Polski. Jeśli statek w locie międzynarodowym ląduje przymusowo na terenie Polski, dowódca statku zawiadamia najbliższą jednostkę Policji lub administracji publiczną. Dalszy lot jest możliwy wyłącznie za zezwoleniem organów celnych i ochrony granic. wobec obcego statku może być przeprowadzona inspekcja, jeśli są uzasadnione podejrzenia naruszeń prawa międzynarodowego. W razie stwierdzenia naruszeń statek jest zabezpieczany na polskim lotnisku do czasu usunięcia naruszenia prawa międzynarodowego albo dany statek lub wszystkie statki danego przewoźnika otrzymują czasowy zakaz wlotu do Polski.
Nadzór i certyfikacja eksploatacji statków.
Nadzór nad eksploatacją statków obejmuje bezpieczeństwo (zasady eksploatacji i zdatność do lotu). Za bezpieczną eksploatację odpowiada użytkownik statku. Niezależnie od użytkownika odpowiedzialność ponosi także dowódca statku.
Certyfikacja.
Certyfikację przeprowadza co do zasady prezes ULC, który wydaje certyfikat, odmawia jego wydania, zawiesza ważność, ogranicza uprawnienia wynikające z niego i cofa certyfikat. Służby ULC przeprowadzają okresowe kontrole w zakresie spełniania wymagań zapisanych w certyfikacie. Certyfikat wydany według prawa UE nie wymaga uznania, inne tego wymagają.
Lotnicza działalność gospodarcza.
Koncesje na przewóz lotniczy wydaje na wniosek prezes ULC (art. 164). Podstawowe znaczenie ma tutaj prawo UE zawarte w rozporządzeniu nr 1008/2008/WE. Prezes ULC udziela koncesji, odmawia udzielenia koncesji, zmienia (ogranicza przedmiot, zakres lub obszar działalności), zawiesza koncesję na określony czas, wydaje koncesję tymczasową albo cofa koncesję (art. 171). Nie wymaga koncesji działalność gospodarcza w zakresie: lotów lokalnych i przewozu lotniczego statkiem bez silnika lub o maksymalnej masie startowej do 495 kg. Ten, komu przyznano koncesję jest koncesjonariuszem. Polski przewoźnik lotniczy ma obowiązek przekazać prezesowi ULC kopię ubezpieczenia OC na okres bieżący i przyszły.
Obsługa.
Ustawa dalej określa zezwolenia, które są obowiązkowe dla operatora (zarządzającego) lotniska oraz obsługi naziemnej. Obsługa naziemna obejmuje administrację naziemną i nadzór, obsługę pasażerów, bagażu, towarów lub poczty, obsługę płytową, statków (tankowanie i utrzymanie statku), obsługę operacji lotniczych i spraw administracyjnych dot. załogi, transportu naziemnego oraz zaopatrzenia w żywność i napoje (catering). Firmy obsługi naziemnej mają swobodny dostęp do rynku zleceń obsługi naziemnej. Ograniczenia liczby firmy obsługi naziemnej na lotnisku o dużym ruchu lub obrocie towaru może wprowadzić prezes ULC, a na pozostałych lotniskach – ich operatorzy. Wybór firm-agentów obsługi naziemnej odbywa się w formie konkursu z zachowaniem zasady niedyskryminacji i uczciwej konkurencji.
Dopłaty.
Jeśli lotnisko jest nierentowne, ale ważne dla miasta i regionu, samorząd wojewódzki może wnioskować do prezesa ULC o ustanowienie dopłat dla operatora takiego lotniska lub innych zachęt materialnych. Dopłaty pokrywa wnioskujący samorząd regionu.
W sprawach nieuregulowanych w zakresie lotniczej działalności gospodarczej stosuje się ustawę z dnia 6 marca 2018 r. – Prawo przedsiębiorców ().
Ochrona lotnictwa cywilnego.
Ochrona lotnictwa cywilnego podlega odrębnym ustawom, umowom i przepisom międzynarodowym oraz omawianej tu ustawie. Przewoźnik wykonujący lot wysokiego ryzyka ma obowiązek zapewnić na pokładzie statku wartę ochronną Straży Granicznej. Kontrolę bezpieczeństwa wykonuje na lotnisku jego operator (kontroli osób, bagażu, ładunków, poczty, zaopatrzenia pokładowego i zaopatrzenia portu) oraz zarejestrowany agent i zarejestrowany dostawca zaopatrzenia pokładowego (tych wyznacza na wniosek prezes ULC). W nadzorze bezpieczeństwa współdziała Straż Graniczna. Zadania kontroli bezpieczeństwa wykonuje dla operatora portu służba ochrony lotniska (kontrola osób, bagażu, ładunków, zaopatrzenia, dostępu do stref zastrzeżonych, przepustki, współdziałanie z Policją i Strażą Graniczną). Od osób sprawujących kontrolę bezpieczeństwa wymagany jest certyfikat operatora kontroli bezpieczeństwa wydany przez prezesa ULC. Odpowiednio do rodzaju portu, operacji na nim wykonywanych i oceny ryzyka wymagany jest program ochrony lotniska. Kontrolę jakości w zakresie ochrony na rzecz prezesa ULC wykonuje certyfikowany audytor krajowy. Kontrolę jakości w zakresie ochrony lotnictwa cywilnego w firmach tej branży sprawują certyfikowani audytorzy wewnętrzni. Procedury w lotnictwie cywilnym uzgadnia gremium wielu podmiotów w ramach Rady Ochrony i Ułatwień Lotnictwa Cywilnego.
Przewóz lotniczy.
Przepisy ustawy o przewozie lotniczym odnoszą się do przewozów krajowych oraz, jeśli nie są inaczej uregulowane, do przewozów międzynarodowych. Jeśli przewóz regularny lub seria nieregularnych odbywa się także na terenie obcego państwa, wówczas polski przewoźnik musi mieć upoważnienie prezesa ULC. Takie upoważnienie nie jest wymagane dla przewozu w obrębie Europejskiego Obszaru Gospodarczego (EOG) i Szwajcarii. Jeśli o upoważnienie występuje na danej trasie dwóch lub więcej przewoźników, wtedy prezes ULC przeprowadza konkurs. Upoważnienia nie otrzymują przewoźnicy widniejący na unijnym wykazie przewoźników z zakazem wykonywania przewozów na terenie UE. Między Polską a krajem poza obszarem EOG i Szwajcarii przewozy regularne i serie nieregularnych może również wykonywać przewoźnik z innego kraju UE jeśli: ma koncesję innego państwa UE, ma bazę operacyjną w Polsce, skutecznie i rzeczywiście wykonuje działalność lotniczą, ma trwale i stale struktury w Polsce oraz utrzymuje w Polsce stały personel bezpieczeństwa i ochrony.
Loty poza EOG.
Zezwolenia dla przewoźników spoza obszaru EOG wydawane są z zachowaniem m.in. zasady wzajemności (podobnego traktowania polskich przewoźników w danym państwie obcym). Minister transportu może ustanowić obowiązek użyteczności publicznej dla wybranego regularnego połączenia lotniczego w kraju lub między portem w kraju a portem na terenie UE. Jeśli wymaga to wsparcia finansowego państwa (rekompensaty dla przewoźnika), wtedy środki przekazuje prezes ULC (oraz czasem właściwy wojewoda lub samorząd regionu).
Harmonogram.
Przewoźnik lotniczy podaje do publicznej wiadomości rozkład regularnych lotów. Natomiast przed każdym sezonem rozkładowym przewoźnicy przedstawiają prezesowi ULC rozkład albo program lotów. Rozkład lotów przewoźnika z koncesją spoza UE i EOG podlega zatwierdzeniu. Przewoźnik spoza strefy Schengen ma obowiązek przekazania komendantowi placówki Straży Granicznej danych o pasażerach lotu międzynarodowego lądującego na terenie Polski. Przewoźnik informuje o przekazaniu danych pasażerów najpóźniej w chwili lądowania (pasażer ma prawo do wglądu w dane o sobie u przewoźnika i ich poprawienia). Dane są usuwane w ciągu 24 godzin po wylądowaniu. Do spraw z zakresu przewozu lotniczego nieuregulowanych w omawianej ustawie lub normach międzynarodowych stosuje się przepisy o ochronie konkurencji i konsumentów.
Ochrona praw pasażerów.
Prawa pasażera zapisane są w trzech rozporządzeniach unijnych. Ochroną praw pasażerów zajmuje się Urząd Lotnictwa Cywilnego. Skargi pasażerów rozpatruje komórka tego urzędu – Komisja Ochrony Praw Pasażerów. Skarga może być złożona w języku polskim lub angielskim. Do skargi załącza się:
Skargę można złożyć po 30 dniach od złożenia reklamacji u przewoźnika lub wcześniej, jeśli minął termin rozpatrzenia reklamacji przewidziany w regulaminie przewoźnika. Ciężar udowodnienia, że uprawnienia pasażera nie zostały naruszone, obciąża przewoźnika.
Odpowiedzialność cywilna, ubezpieczenia OC, przepisy karne.
Jeśli ruch (np. lot lub start) statku powietrznego wywołał szkodę to zachodzi cywilna odpowiedzialność na zasadzie ryzyka. Odpowiedzialność za szkody ponosi ten, kto używał statku w czasie spowodowania szkody. Przelot wykonany zgodnie z przepisami nie rodzi odpowiedzialności cywilnej. Na zasadzie winy odpowiada osoba, która spowodowała szkodę. Solidarnie z taką osobą odpowiada osoba wpisana do rejestru statków jako użytkownik.
Przewoźnik lotniczy odpowiada za szkody w przewozie pasażerów, bagażu i towarów na zasadach określonych w umowach międzynarodowych ratyfikowanych przez Polskę, nawet jeśli przewóz nie jest objęty taką umową. W razie różnicy decyduje umowa ostatnio ratyfikowana.
Przewoźnik lotniczy i użytkownik statku, obsługa naziemna oraz służby żeglugi powietrznej mają obowiązek posiadania ubezpieczenia OC.
W art. 209 i dalszych ustawa wymienia szereg kar pieniężnych, kar ograniczenia wolności i więzienia za naruszenia prawa UE i polskiego.
Inne informacje.
Ustawa zlikwidowała Główny Inspektorat Lotnictwa Cywilnego i zastąpiła go Urzędem Lotnictwa Cywilnego. Integralną częścią ustawy jest 5 załączników ustalających wysokość kar za naruszenia wskazanych przepisów prawa lotniczego UE oraz załącznik nr 6, objaśnienia terminów oraz 3 tabele ze stawkami za poszczególne czynności urzędowe.
Ustawę nowelizowano wielokrotnie. Ostatnia zmiana weszła w życie w 2022 roku.

</doc>
<doc id="1023823" url="https://pl.wikipedia.org/wiki?curid=1023823" title="Wybory samorządowe w Polsce 1998">
Wybory samorządowe w Polsce 1998



</doc>
<doc id="1023825" url="https://pl.wikipedia.org/wiki?curid=1023825" title="Wybory samorządowe w Polsce 1994">
Wybory samorządowe w Polsce 1994



</doc>
<doc id="1023826" url="https://pl.wikipedia.org/wiki?curid=1023826" title="Wybory samorządowe w Polsce 1990">
Wybory samorządowe w Polsce 1990



</doc>
<doc id="1023831" url="https://pl.wikipedia.org/wiki?curid=1023831" title="Liga Światowa w Piłce Siatkowej 1994">
Liga Światowa w Piłce Siatkowej 1994

Faza interkontynentalna.
Grupa A.
Wyniki
 Tabela 
Grupa B.
Wyniki
 Tabela 
Grupa C.
Wyniki
 Tabela 
Faza finałowa.
Wyniki
 Tabela 

</doc>
<doc id="1023837" url="https://pl.wikipedia.org/wiki?curid=1023837" title="Dynamax Nitra">
Dynamax Nitra



</doc>
<doc id="1023850" url="https://pl.wikipedia.org/wiki?curid=1023850" title="Samorząd wojewódzki">
Samorząd wojewódzki



</doc>
<doc id="1023855" url="https://pl.wikipedia.org/wiki?curid=1023855" title="Medaliści Mistrzostw Rosji w hokeju na lodzie">
Medaliści Mistrzostw Rosji w hokeju na lodzie



</doc>
<doc id="1023860" url="https://pl.wikipedia.org/wiki?curid=1023860" title="Władcy Korei">
Władcy Korei

Władcy Korei – władcy historycznych koreańskich państw (Gojoseon, Buyeo, Goguryeo, Baekje, Silla, Balhae, Goryeo i Joseon).
Gojoseon.
Gija Joseon.
Według "Kinyŏn-aram" oraz "Genealogii klanu Han". We współczesnej historiografii koreańskiej odrzuca się rzekome pochodzenie tej dynastii od chińskiego emigranta Jizi (Gija).
Trzy Królestwa Korei.
Goguryeo.
Tytuł "Taewang" (太王, „Największy Król”).
Silla.
Tytuły: "Isageum, Maripgan, Taewang, Daewang" lub "Yeowang".
Konfederacja Gaya.
Istniejąca w latach 42–532 konfederacja zrzeszała kilka państw. W każdym z nich władca używał tytułu "Wang" – król.

</doc>
<doc id="1023863" url="https://pl.wikipedia.org/wiki?curid=1023863" title="Rękojeść mostka">
Rękojeść mostka

Rękojeść mostka (łac. "manubrium sterni", "praesternum") – dogłowowa część mostka.
Mostek stanowi zbudowaną z tkanki kostnej i często też chrzęstnej strukturę znajdującą się w dobrzusznej części klatki piersiowej. Zbudowany jest on z trzech głównych części. Rękojeść mostka stanowi fragment dogłowowy. Kaudalnie odeń leży trzon mostka, jeszcze bardziej doogonowo zaś wyrostek mieczykowaty. Połączenie rękojeści i trzonu mostka może być różnorakie. U świni czy przeżuwaczy kości te łączy staw. U innych taksonów występować może chrząstkozrost, który w miarę starzenia się zwierzęcia ulega kostnieniu.
Rękojeść nosi na sobie parzyste wcięcie żebrowe dla żeber I pary. Z kolei rękojeść i trzon oddziela od siebie wcięcie żebrowe dla II pary żeber. Wcięcia obojczykowe z kolei występują tylko u części gatunków, mianowicie u tych, u których występuje obojczyk. Wymienia się tutaj naczelne czy królika.

</doc>
<doc id="1023867" url="https://pl.wikipedia.org/wiki?curid=1023867" title="Mistrzostwa Czech w hokeju na lodzie">
Mistrzostwa Czech w hokeju na lodzie

Mistrzostwa Czech w hokeju na lodzie – rozgrywki mające na celu wyłonienie najlepszej męskiej drużyny klubowej hokeja na lodzie w Czechach, przeprowadzane od edycji 1993/94 cyklicznie (co sezon), w formule ligowej i systemem kołowym z fazą play-off na zakończenie każdego z sezonów. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzów oraz Pucharze Kontynentalnym).

</doc>
<doc id="1023869" url="https://pl.wikipedia.org/wiki?curid=1023869" title="Janina Zakrzewska (nauczyciel)">
Janina Zakrzewska (nauczyciel)

Janina Klotylda Zakrzewska z domu Dygat (ur. 17 listopada 1873 w Paryżu, zm. 23 lutego 1941) – nauczycielka, tłumaczka, działaczka społeczna.
Życiorys.
Urodziła się w rodzinie polskich patriotów, emigrantów osiadłych we Francji w II połowie XIX wieku. Ojciec Janiny - Ludwik Dygat (1839-1901), wicedyrektor rachunkowości Towarzystwa Kolei Północnych w Paryżu - był znanym działaczem patriotycznym na emigracji. Matka - Maria Mazurkiewicz zmarła bardzo młodo. Z kolei babcią Janiny Dygat była Ksawera Mierosławska, siostra gen. Ludwika Mierosławskiego i kapitana marynarki handlowej Adama Piotra Mierosławskiego, a dziadkiem - Wincenty Mazurkiewicz - znany działacz emigracyjny, członek centralizacji TDP. Do szkół uczęszczała w Paryżu i tam po studiach uzyskała dyplom nauczycielski Akademii Paryskiej. W Paryżu brała czynny udział w życiu tamtejszej Polonii wraz z Władysławem Mickiewiczem, Marią Skłodowską-Curie, Olgą Boznańską, Seweryną Duchińską i innymi. Pod koniec sierpnia 1905 r., po poślubieniu lekarza Ksawerego Zakrzewskiego, przeniosła się do Poznania. Tu zaangażowała się w pracy społecznej w Towarzystwie Opieki nad Dziatwą Polską "Warta", w Towarzystwie Gimnastycznym "Sokół", a w niepodległej Polsce także w Stowarzyszeniu Polsko-Francuskim. W latach 1921-1939 prowadziła zajęcia na kursach języka francuskiego organizowanych przez rząd francuski. W 1936 r. otrzymała od tegoż rządu „złote palmy” za zasługi na polu nauczania języka francuskiego w Polsce. Tłumaczyła na język francuski prace naukowe z zakresu prawa, filozofii, geografii, medycyny i historii sztuki a także przemówienia (m.in. Jarogniewa Drwęskiego). Zmarła w Królewskiej Górze koło Warszawy. Jej doczesne szczątki pochowane na tamtejszym cmentarzu ekshumowano po wojnie i złożono we wspólnym grobie wraz z mężem - dr. Ksawerym Zakrzewskim na Cmentarzu Zasłużonych Wielkopolan na Wzgórzu Św. Wojciecha w Poznaniu. 

</doc>
<doc id="1023873" url="https://pl.wikipedia.org/wiki?curid=1023873" title="Leki przeciwwirusowe">
Leki przeciwwirusowe

 Leki przeciwwirusowe – grupa leków stosowanych w chorobach wywoływanych przez wirusy. Są to substancje mające zdolność przeciwdziałania rozprzestrzenianiu się infekcji wirusowej. Leki przeciwwirusowe mogą wpływać na następujące procesy:
Przykładowe leki przeciwwirusowe.
Według 

</doc>
<doc id="1023875" url="https://pl.wikipedia.org/wiki?curid=1023875" title="Krzewy ozdobne">
Krzewy ozdobne



</doc>
<doc id="1023877" url="https://pl.wikipedia.org/wiki?curid=1023877" title="William Sidney">
William Sidney

William Sidney, 1. wicehrabia De L’Isle (ur. 23 maja 1909 w Londynie, zm. 5 kwietnia 1991 w Tonbridge) – brytyjski polityk, członek Partii Konserwatywnej. W latach 1961–1965, jako ostatni Brytyjczyk, pełnił funkcję gubernatora generalnego Australii.
Życiorys.
Pochodził z arystokratycznej rodziny. Po studiach na Uniwersytecie w Cambridge uzyskał uprawnienia księgowego, jednocześnie przystępując do korpusu oficerów rezerwy. Brał udział w walkach podczas II wojny światowej i został postrzelony. Gdy później pytano go, gdzie został trafiony, odpowiadał „we Włoszech”, choć wiedział, że pytającemu chodzi o część ciała. Unikał w ten sposób nieprzystojącego dżentelmenowi wyznania, iż wroga kula dosięgła jego pośladków.
W 1944 został wybrany do Izby Gmin, jednak rok później musiał przenieść się do Izby Lordów, gdyż po śmierci swego ojca odziedziczył po nim tytuł szlachecki i stał się 6. baronem De L’Isle i Dudley. W latach 1951–1955 był ministrem ds. lotnictwa. Nadzorował m.in. brytyjsko-australijski program badawczy w dziedzinie uzbrojenia i przy tej okazji poznał premiera Australii Roberta Menziesa. W 1956 został podniesiony do godności wicehrabiego.
W 1961 po nagłej śmierci Lorda Dunrossil Menzies zaproponował mu stanowisko gubernatora generalnego swojego kraju. Po wygaśnięciu jego kadencji w 1965 wrócił do Anglii i przeszedł na polityczną emeryturę. Wciąż jednak żywo interesował się sprawami Australii i regularnie odwiedzał ją aż do 1988. Zmarł w 1991.

</doc>
<doc id="1023878" url="https://pl.wikipedia.org/wiki?curid=1023878" title="Borland Graphics Interface">
Borland Graphics Interface

Borland Graphics Interface (BGI) - biblioteka graficzna opracowana przez firmę Borland. 
Nierozłącznym członem biblioteki jest wektorowy format czcionek CHR. Na samym początku istnienia biblioteki BGI firma Borland dostarczyła tylko cztery pliki CHR: 
W późniejszym czasie dołączyły do nich jeszcze pliki:
Późniejsze czcionki posiadały opis znaków o kodach ASCII z zakresu od 32 do 255.

</doc>
<doc id="1023879" url="https://pl.wikipedia.org/wiki?curid=1023879" title="Leandro Romagnoli">
Leandro Romagnoli

Leandro Atilio Romagnoli (ur. 17 marca 1981 w Buenos Aires) – piłkarz argentyński grający na pozycji ofensywnego pomocnika. Nosi przydomek „Pipi”. Posiada także obywatelstwo włoskie.
Kariera klubowa.
Romagnoli pochodzi z Buenos Aires. Karierę rozpoczął w klubie San Lorenzo de Almagro, w Primera División zadebiutował w 1998 roku. W sezonie 1999/2000 był już podstawowym zawodnikiem zespołu i wraz z Guillermem Franco i Bernardem Romeo stanowił o sile zespołu, który zajął 3. miejsce na koniec sezonu. Kolejny sezon był jeszcze bardziej udany dla zespołu Romagnolego, który strzelił osiem goli, a San Lorenzo wywalczyło mistrzostwo fazy Clausura. W tym samym roku osiągnął kolejny sukces – Copa Mercosur. Natomiast w 2002 roku zdobył Copa Sudamericana. W San Lorenzo przez 6,5 roku wystąpił w 151 meczach i strzelił 22 gole.
Na początku 2005 roku Romagnoli po raz pierwszy w karierze zmienił barwy klubowe. Wyjechał do Meksyku i został piłkarzem CD Veracruz. W fazie Clausura 2005 nie wyszedł z tym klubem do play-offów, podobnie jak w Apertura 2005. W styczniu 2006 roku Romagnoli przeszedł do lizbońskiego Sportingu, z którym wywalczył wicemistrzostwo Portugalii. W sezonie 2006/2007 wystąpił w fazie grupowej Ligi Mistrzów, po raz drugi z rzędu został wicemistrzem kraju, a do tych sukcesów dołożył Puchar Portugalii.
W 2009 roku Romagnoli wrócił do San Lorenzo.
Kariera reprezentacyjna.
W 2001 roku Romagnoli wystąpił wraz z młodzieżową reprezentacją Argentyny U-20 na Mistrzostwach Świata U-20. Był tam podstawowym zawodnikiem zespołu, który sięgnął po tytuł mistrza świata.
W dorosłej reprezentacji Argentyny Romagnoli zadebiutował 9 lutego 2003 roku w wygranym 1:0 towarzyskim spotkaniu z USA.

</doc>
<doc id="1023880" url="https://pl.wikipedia.org/wiki?curid=1023880" title="Aryan Khan">
Aryan Khan

Aryan Khan (hindi: आर्यन ख़ान, ur. 13 listopada 1997 w Indiach) - dziecięcy aktor bollywoodzki.
Życiorys.
Syn bollywoodzkiego aktora Shahrukh Khana i jego żony Gauri Khan, brat Suhany Khan. Ojciec Aryana jest muzułmaninem, zaś matka wyznaje hinduizm. Aryan praktykuje obie religie. W 2001 pojawił się gościnnie w filmie "Czasem słońce, czasem deszcz" we wspomnieniach głównego bohatera Rahula (granego przez Shahrukha) na początku filmu.

</doc>
<doc id="1023884" url="https://pl.wikipedia.org/wiki?curid=1023884" title="Płytka nasadowa">
Płytka nasadowa



</doc>
<doc id="1023886" url="https://pl.wikipedia.org/wiki?curid=1023886" title="Siarczek manganu(II)">
Siarczek manganu(II)

Siarczek manganu(II) – sól kwasu siarkowodorowego i manganu dwuwartościowego.
Jest różowym ciałem stałym, nierozpuszczalnym w wodzie. Występuje w przyrodzie jako minerał alabandyt.
Jest otrzymywany przez strącanie jego osadu w reakcji siarczku amonowego i wodnego roztworu soli manganu(II), np. (NH4)2S + MnCl2 → 2 NH4Cl + MnS. Po upływie długiego czasu, przechowywany pod cieczą, w której został stącony, przechodzi w bardziej trwałą odmianę zieloną (o sieci przestrzennej typu NaCl). Proces ten można przyspieszyć przez podgrzanie cieczy.
Łatwo roztwarza się w kwasach. Utlenia się na powietrzu.

</doc>
<doc id="1023887" url="https://pl.wikipedia.org/wiki?curid=1023887" title="Płytka wzrostu">
Płytka wzrostu



</doc>
<doc id="1023889" url="https://pl.wikipedia.org/wiki?curid=1023889" title="Płytka wzrostowa">
Płytka wzrostowa



</doc>
<doc id="1023892" url="https://pl.wikipedia.org/wiki?curid=1023892" title="Lauri Ingman">
Lauri Ingman

Lauri Ingman (ur. 30 czerwca 1868 w Teuvie, zm. 25 października 1934 w Turku) – fiński polityk, teolog i duchowny luterański.
Od 1916 do 1930 był profesorem teologii praktycznej. Należał do Koalicji Narodowej W latach 1918–1919 oraz 1924–1925 pełnił funkcję premiera Finlandii. W 1930 został wybrany Arcybiskupem Turku, głową Ewangelickiego Kościoła Luterańskiego Finlandii i pełnił ten urząd do śmierci.

</doc>
<doc id="1023893" url="https://pl.wikipedia.org/wiki?curid=1023893" title="Trzon mostka">
Trzon mostka

Trzon mostka (łac. "corpus sterni", "mesosternum") – środkowa część mostka.
Mostek to kość znajdująca się w brzusznej części klatki piersiowej. Występuje u kręgowców lądowych. Strukturę tę buduje często również chrząstka. Jego część dogłowowa zwie się rękojeścią, doogonowa to wyrostek mieczykowaty, pomiędzy nimi zaś znajduje się trzon mostka.
Rękojeść i trzon mostka oddzielają od siebie wcięcia żebrowe odpowiadające II parze żeber. U świni pomiędzy rękojeścią i trzonem mostka znajduje się staw. Podobnie wygląda to u przeżuwaczy. U kozy może tam jednak być obecny chrząstkozrost. Trzon i wyrostek mieczykowaty zrastają się zaś u świni czy przeżuwaczy.
Trzon przyjmuje zróżnicowany kształt. U świni, przeżuwaczy oraz u naczelnych obserwuje się spłaszczenie grzbietowo-brzuszne. Odwrotna sytuacja występuje u konia o trzonie mostka spłaszczonym bocznie. Przekrój trzonu mostka ma kształt czworoboczny u psa, u kota zaś cylindryczny. Zbudowany jest z płytek kostnych nazywanych odcinkami mostkowymi ("sternebrae"), połączone ze sobą przez chrząstkozrosty mostkowe. U świni szybko ulegają one zrośnięciu, podobnie jak ostatni z nich z wyrostkiem mieczykowatym. Analogicznie wygląda to u przeżuwaczy. Liczba tychże odcinków różni się w zależności od taksonu. 4 spotyka się u świni, 5 u przeżuwaczy czy u konia, a 6 u drapieżnych. U psa są one czworokątne w przekroju, a okrągłe u kota. U świni pierwszy z nich wykazuje spłaszczenie boczne, odcinki dystalne są już jednak spłaszczone grzbietowo-brzusznie.
Po bokach leżą kolejne wcięcia żebrowe. U świni są to wcięcia II-VII pary połączonych z mostkiem stawowo żeber, u konia również chodzi o II-VII parę żeber, a u drapieżnych są to wcięcia II-IX pary żeber.

</doc>
<doc id="1023894" url="https://pl.wikipedia.org/wiki?curid=1023894" title="Petrogale xanthopus">
Petrogale xanthopus



</doc>
<doc id="1023895" url="https://pl.wikipedia.org/wiki?curid=1023895" title="Basarab">
Basarab



</doc>
<doc id="1023898" url="https://pl.wikipedia.org/wiki?curid=1023898" title="Wiecznozielona partia">
Wiecznozielona partia

Wiecznozielona partia (ang. "Evergreen game") – szachowa partia rozegrana w roku 1852 pomiędzy Adolfem Anderssenem a Jeanem Dufresne.
Adolf Anderssen był jednym z najlepszych graczy swoich czasów, a po wygranej w londyńskim turnieju szachowym w 1851 r. wielu uznało go za mistrza świata. Jean Dufresne był popularnym autorem książek szachowych. Jego umiejętności szachowe były nieco niższe, lecz nadal bardzo wysokie.
Było to spotkanie towarzyskie, podobnie jak "nieśmiertelna partia". Wilhelm Steinitz określił ją jako "wiecznozieloną w wieńcu laurowym Anderssena" i ta nazwa się przyjęła.
Przebieg partii.
1. e4 e5 2. Sf3 Sc6 3. Gc4 Gc5 4. b4!?
Gambit Evansa, popularne otwarcie szachowe w XIX wieku. Białe poświęcają piona by zyskać przewagę w rozwoju figur.
4. ... G:b4 5. c3 Ga5 6. d4 e:d4?
To nie najlepsza odpowiedź. Lepsze jest d7-d6.
7.O-O d3!?
Jedyny ruch!
8. Hb3!?
Natychmiastowy atak piona na f7. Burgess doradza We1.
8. ... Hf6 9. e5 Hg6
Czarne nie mogą brać piona na e5. Jeśli 9... S:e5, to 10. We1 d6 11. Ha4+, i białe zdobywają czarnego gońca.
10. We1! Sge7 11. Ga3 b5
Zamiast bronić swej pozycji czarne ofiarowują piona, by uaktywnić wieżę. Burgess doradza 11. ... a6 celem późniejszego wyjścia pionem b7 i zwiększenia tempa.
12. H:b5 Wb8 13. Ha4 Gb6
Czarne nie mogą robić roszady, bo po 14. G:e7 straciłyby figurę. Skoczek na c6 nie może jednocześnie chronić gońca a5 i skoczka e7.
14. Sbd2 Gb7 15. Se4 Hf5? 16. G:d3 Hh5 17. Sf6+!?
Piękna ofiara, choć Burgess zauważył, że 17. Sg3 Hh6 18. Gc1 He6 19. Gc4 prowadzi w prostszy sposób do przewagi materialnej.
17. ... g:f6 18. e:f6 Wg8 19. Wad1 H:f3?
Białe nie mogą brać czarnego hetmana z powodu wieży na g8, jednak lepszym posunięciem byłoby 19. ... Hh3!, po którym białe musiałyby grać ostrożnie by utrzymać przewagę. 19. ... H:f3? jest złym posunięciem, co okaże się w następnych ruchach:
20. W:e7+!! S:e7 21. H:d7+! K:d7 22. Gf5++
Podwójny szach jest zawsze groźny, bo wymusza posunięcie królem. Tutaj podwójny szach jest posunięciem decydującym.
22. ... Ke8 (22. ... Kc6 prowadzi do 23. Gd7#) 23. Gd7+ Kf8 24. G:e7# 1-0

</doc>
<doc id="1023900" url="https://pl.wikipedia.org/wiki?curid=1023900" title="Autostrada A115 (Niemcy)">
Autostrada A115 (Niemcy)

Autostrada A115 (, także ) – autostrada federalna w Niemczech leżąca na południowym zachodzie niemieckiej stolicy – Berlina. Łączy ona autostradę A10 (obwodnicę Berlina – "Berliner Ring") od węzła autostradowego "Autobahndreieck Nuthetal" dwudziestoośmiokilometrowym odcinkiem z autostradą A100 ("Berliner Stadtring" – wewnętrzną obwodnicą) i centrum miasta.
W czasach NRD posiadała oznaczenie A12, które istniało jedynie dla potrzeb administracyjnych, przez co nie umieszczano go na drogowskazach. Odcinek znajdujący się na terenie ówczesnego Berlina Zachodniego miał przypisany numer A15.
Jej północny fragment oddany w 1921 r. stanowi .
Po wojnie trasa stanowiła jedno z dwóch połączeń autostradowych z Berlinem Zachodnim, poprzez przejście graniczne Dreilinden (tzw. "Checkpoint Bravo"), a ogólnie była jednym z trzech – jedyna nieautostradowa trasa wyjazdowa leżała w ciągu drogi nr 5. Autostrada pełniła także rolę drogi tranzytowej kraju.
Pierwotna autostrada pomiędzy parkingiem "Dreilinden" a terenem za kanałem Teltow na trzy kilometrowym odcinku trzykrotnie przekraczała „żelazną kurtynę”. By tego uniknąć, w 1969 r. NRD zbudowało używany do dziś objazd całkowicie po swojej stronie, w tym nowy most na kanale Teltow. Stary odcinek pozostał w ponad kilometrowej szerokości pasie zakazanym dla zwykłych mieszkańców NRD, pomiędzy murem Berlińskim za nową autostradą a płotem z drutu kolczastego wzdłuż faktycznej granicy Berlina Zachodniego. Po zjednoczeniu odcinek ten, tylko lekko zarośnięty trawą, został odświeżony i był jednym z miejsc akcji serialu "Alarm für Cobra 11 – Die Autobahnpolizei". Później był plenerem w filmach aż do 2000 r., kiedy to zerwano betonową nawierzchnię. W okolicach checkpoint Bravo zachowała się ruina NRD-owskiej wieży strażniczej oraz budynek alianckiej komendantury przejścia.
Trasy europejskie.
Autostrada A115 obecnie stanowi fragment trasy europejskiej E51. Do połowy lat 80. miała wspólny przebieg z drogą międzynarodową E6.

</doc>
<doc id="1023901" url="https://pl.wikipedia.org/wiki?curid=1023901" title="Olej">
Olej



</doc>
<doc id="1023908" url="https://pl.wikipedia.org/wiki?curid=1023908" title="Matthew Coon Come">
Matthew Coon Come

Matthew Coon Come (ur. 1956 w pobliżu Mistissini, Quebec) – kanadyjski działacz, polityk i pochodzący z plemienia Kri lider rdzennych Kanadyjczyków. Od 2000 do 2003 r. Krajowy Wódz Zgromadzenia Pierwszych Narodów (AFN).
Życiorys.
Ukończył szkołę z internatem dla indiańskich dzieci, a następnie nauki polityczne na Trent University i prawo na McGill University. W 1987 r. wybrano go "wielkim wodzem" i przewodniczącym Wielkiej Rady Kri z Quebecu. Krótko potem zyskał rozgłos jako obrońca podstawowych praw tubylczych ludów Kanady, a zwłaszcza jako przeciwnik rządowego projektu budowy kompleksu zapór, zbiorników i elektrowni wodnych w Quebecu, grożących zniszczeniem naturalnych terenów stanowiących podstawę utrzymania tamtejszych Indian (tzw. "James Bay Project").
W 2000 r. w wyborach na Krajowego Wodza Zgromadzenia Pierwszych Narodów pokonał Phila Fontaine'a z Manitoby, ulegając mu jednak w kolejnych wyborach w lipcu 2003 r.
W 1994 został laureatem ekologicznej nagrody "Goldman Environmental Prize". W 1995 r. nagrodzony "National Aboriginal Achievement Award" za osiągnięcia w polityce. W 1998 r. został doktorem "honoris causa" Wydziału Prawa Trent University.

</doc>
<doc id="1023909" url="https://pl.wikipedia.org/wiki?curid=1023909" title="Edward Burne-Jones">
Edward Burne-Jones

Edward Coley Burne-Jones [ˈedwəd ˈkɔli bɘ:nˈdʒounz], sir (ur. 28 sierpnia 1833 w Birmingham, zm. 17 czerwca 1898 w Londynie) – angielski malarz i grafik, jeden z czołowych przedstawicieli nurtu prerafaelitów i główny jego propagator w Europie.
Życiorys.
Urodził się jako syn skromnego rzemieślnika (ramiarza) Edwarda Richarda Jonesa i Elizabeth Coley, zmarłej kilka dni po porodzie. Jako 11-latek zaczął uczęszczać do rygorystycznej King Edward’s School, wyróżniając się wśród najlepszych uczniów. Zainteresowany tam rysunkiem, uczestniczył potem w zajęciach organizowanych przez miejscową szkołę artystyczną. Przygotowując się zgodnie z życzeniem ojca do stanu duchownego, w 1853 podjął jednak odpowiednie studia w oksfordzkim Exeter College; tam zawarł znajomość z Williamem Morrisem, który pozostał jego dozgonnym przyjacielem. Wspólne poglądy i upodobania skierowały ich obu ku rosnącemu zainteresowaniu sztuką na gruncie pasjonowania się literaturą i historią średniowiecza. Zarazem działania studyjne w tym kierunku przeciwstawiały ich ideowo ówczesnej „cywilizacji przemysłu i maszyn”, będącej zaprzeczeniem estetyzmu.
Po zapoznaniu się w 1854 z "Malarzami współczesnymi" Johna Ruskina zbliżył się do środowiska prerafaelitów, szczególnie zafascynowany twórczością Gabriela Rossettiego. Niewiele starszy artysta skłonił go do poświęcenia się sztuce i zrezygnowania ze studiów teologicznych, a także uzyskał dla niego pierwsze poważne zamówienia (1857–1860), którymi najczęściej były kartony do witraży o tematyce średniowiecznej. Burne-Jones okazał się w istocie znakomitym samoukiem; choć nigdy nie ukończył regularnych studiów, w ciągu dwudziestu lat z powodzeniem opanował wszystkie techniki malarstwa.
W 1860 r. poślubił Georgianę Macdonald (wzgl. MacDonald, 1840–1920), siostrę dawnego szkolnego kolegi, z którą miał dwoje dzieci: Filipa (ur. 1861) i Margaret (ur. 1866); drugi ich syn (1864) zmarł wkrótce po urodzeniu. Była ona również autorką pierwszej biografii artysty. W 1867 osiadł z rodziną w „Grange”, XVIII-wiecznej siedzibie w londyńskim Fulham. Współpracował stale z firmą rzemiosła artystycznego W. Morrisa, biorąc też udział w wykańczaniu tworzonej przez niego siedziby (tzw. Red House). W 1864 wybrano go członkiem stowarzyszonym Royal Water Colour Society (w 1868 uzyskał pełne członkostwo), w którego galerii (Old Society) wystawiał swe prace, stopniowo zyskując poprawę warunków finansowych i bytowych. W 1871 i 1873 odbył dwie kolejne podróże do Włoch odwiedzonych już jesienią 1859 r. Bezpośrednie zetknięcie ze sztuką mistrzów renesansu (zwłaszcza Botticellego, Mantegny, Michała Anioła) zarówno dostarczyło mu wielu tematów twórczych na przyszłość, jak i pozwoliło uzupełnić niedostatki techniki malarskiej.
Przez większość lat siedemdziesiątych nie wystawiał na skutek fali ataków w prasie oraz kryzysu małżeńskiego wywołanego romansem z modelką Marią Zambaco, którą artystyczne zafascynowanie zakończyło się w atmosferze skandalu (usiłowała popełnić samobójstwo). Przełomowym w jego karierze twórczej okazał się dopiero rok 1877, kiedy wspólnie z czterema innymi artystami (Alma-Tadema, Millais, Leighton, Whistler) zaprezentował swe prace na wystawie urządzonej w londyńskiej antyakademickiej Grosvenor Gallery. Sukces ten w rok później zyskał potwierdzenie na skalę międzynarodową podczas ekspozycji tych prac na Wystawie Powszechnej w Paryżu. Następne dziesięciolecie przyniosło mu renomę największego z żyjących angielskich artystów. W rzeczywistości to on upowszechnił nurt prerafaelicki w kontynentalnej Europie, wyprzedzając w popularności swych nauczycieli i przyjaciół.
W 1880 zakupił letni dom („Prospect House”) w Rottingdean k. Brighton (Sussex), który stał się jego drugą siedzibą. W 1885 wybrano go członkiem Królewskiej Akademii Sztuk Pięknych (RAA). W późnych latach życia tworzył monumentalne kompozycje, wyróżniając się przy tym ogromną aktywnością w innych zakresach (m.in. ilustracje książkowe, projekty wyposażenia wnętrz, nawet scenografie teatralne). Szczytowe powodzenie osiągnął przedstawiając swe prace podczas kolejnej paryskiej Wystawy Powszechnej (1889). W 1894 królowa Wiktoria przyznała mu tytuł baroneta Rottingdean i Grange. Od 1897 był też członkiem belgijskiej Królewskiej Akademii Nauki, Literatury i Sztuki. Mając nadwerężone zdrowie, zmarł w Fulham jako niespełna 65-letni wskutek pogrypowych powikłań. Pochowany w nawie kościoła św. Małgorzaty (Saint Margaret) w Rottingdean.
Twórczość.
Artystycznie oryginalna, bogata ilościowo i niezwykle zróżnicowana twórczość Burne-Jonesa była wybitnym zjawiskiem nurtu prerafaelityzmu. W początkowym jej okresie zaznaczał się wyraźny wpływ Rossettiego, a technika malarska ograniczała się do akwareli, w których artysta najlepiej wyrażał swe zdolności. Zapowiedzią przejścia do własnej stylistyki była duża akwarela "Miłosierny rycerz" (1863). Na uwagę zasługuje dwuetapowy proces artystycznego rozwoju Burne-Jonesa, który z prawie nieznanego twórcy odkrywającego swe powołanie w 1855, awansował do roli wyjątkowej powagi brytyjskiej szkoły malarstwa (1877). Po tym pierwszym dwudziestoleciu, mającym charakter przygotowawczy, nastąpiło drugie 20 lat dojrzałej i wytężonej pracy twórczej, kiedy skuteczniej realizował swe pomysły wraz z doskonaleniem sprawności technicznej.
Cała twórczość artysty pozostawała pod wpływem mistyki europejskiego średniowiecza (zwłaszcza włoskiego i francuskiego), jego legend, epopei, motywów mitycznych i legendarnych (np. cykl legend arturiańskich i o Świętym Graalu). Jednakże w odróżnieniu od reszty prerafaelitów hołdujących epoce wieków średnich, Burne-Jones sięgał później chętnie i do klasycznych motywów antycznych (cykl "Perseusz", "Pigmalion"), do grecko-rzymskiej tematyki mitologicznej ("Napój Kirke", "Zwierciadło Wenery", "Sybilla Delficka"). Poza tym znaczną część prac (witraże, freski, obrazy sztalugowe) poświęcił chrześcijańskiej tematyce sakralnej, zazwyczaj czerpiąc ze źródeł biblijnych ("Sponsa de Libano", "Zwiastowanie", "Gwiazda betlejemska") i hagiograficznych (przedstawienia ze św. Jerzym, wizerunki aniołów). Wiele obrazów nosi tytuły łacińskie dla zaakcentowania ducha średniowiecza.
Pod względem technicznym przedstawienia te charakteryzował dekoracyjny linearyzm o płynnych, falistych liniach, z wykorzystaniem w tle licznych motywów roślinnych będących zapowiedzią europejskiej secesji. Stylistycznie są one w większości nacechowane symbolizmem i romantycznym mistycyzmem, które artysta wykorzystywał dla przekazania prawd moralnych. Mistycyzm europejskich romantyków dominuje w większości prac Burne-Jonesa. Symbolizm najsilniej wyrażał się naturalnie w przedstawieniach alegorycznych ("Godziny", "Muzyka", "Noc", "Dzień", "Wierność"). Zauważono, iż w tym kontekście w dziele twórczym Burne-Jonesa można mówić nawet o „symbolicznym spotęgowaniu klasycyzmu”. Zwrócono też uwagę, że szereg jego dzieł zapowiadało nadejście modernizmu.
Sam ilościowy dorobek artystyczny jest imponujący, bo obliczany na blisko 200 obrazów wykonanych w rozmaitych technikach oraz co najmniej tysiąc kartonów witrażowych. Poza akwarelami ulubionymi formami wypowiedzi były dla niego bliskie duchowi średniowiecza witraże oraz freski. Obrazów olejnych powstało znacznie mniej i nierzadko były one wersjami wcześniejszych kompozycji akwarelowych (np. "Miłość wśród ruin"). Wśród nich stosunkowo niewiele jest portretów (np. żony, Marii Zambaco, Saundersa, Morgany Le Fay, Lady Balfour, baronowej Desandes, Katie Lewis). Długi czas powstawania niektórych prac wynikał ze swoistej maniery, jaką było doraźne utrwalanie świeżych pomysłów, a następnie staranne ich wykańczanie w powolnych fazach w czasie późniejszym, niekiedy po latach. Artysta chętnie łączył poszczególne obrazy w serie i cykle osnute wokół zasadniczych motywów, jakimi były miłość, życie i piękno ("Legenda o dzikiej róży", "Dni stworzenia", "Legenda o św. Jerzym i smoku", "Pigmalion"). Istotną część twórczości stanowiły ilustracje do książek; tworzył także projekty mebli, tkanin (tapiserii, innych obić, haftów), mozaik, kostiumów i dekoracji teatralnych.
Edward Bourne-Jones, który przygotowując się do kariery duchownego, ostatecznie został „kapłanem sztuki”, pod koniec XIX wieku stał się czołową postacią estetyzmu. Pierwotnie naśladowca Rossettiego, rozwinął jego sztukę z nadaniem jej form lepiej przyswajalnych dla powszechnego odbiorcy.
Według jednego z krytyków przedstawiał sobą „mieszaninę gotyckiej duchowości i klasycznego wdzięku spowitą w budzącą powszechny szacunek renesansową szatę”. Inny określił go jako „koronnego świadka estetyzmu, wysubtelnionej dekadencji zmysłów i nowej duchowości symbolizmu”. Na ekspozycji w Grosvenor Gallery uznany został za „przywódcę angielskich malarzy naszych czasów”, stojącego na czele „quasi-klasycznej, na wpół mistycznej szkoły”. Wywarł pewien wpływ na zaprzyjaźnionego z nim belgijskiego symbolistę F. Khnopffa, także na A. Beardsleya we wczesnym okresie tworzenia
O uznaniu roli artysty w rozwoju angielskiego malarstwa i sztuki użytkowej świadczą już kolejne wczesne monografie: Malcolma Bella (1899), Otto von Schleinitza (1901), Fortunée de Lisle (1904), A. Lys Baldry’ego (1910).

</doc>
<doc id="1023913" url="https://pl.wikipedia.org/wiki?curid=1023913" title="Dziećmorowice (Czechy)">
Dziećmorowice (Czechy)

Dziećmorowice (cz. , niem. Dittmarsdorf) – wieś gminna i gmina w kraju morawsko-śląskim, w powiecie Karwina w Czechach, w historycznych granicach regionu Śląska Cieszyńskiego. Przez miejscowość przepływa rzeka Olza.
Podział administracyjny.
Gmina Dziećmorowice składa się z dwóch części i gmin katastralnych:
Geografia.
Gmina położona jest w północno-wschodniej części powiatu Karwina. Na zachodzie sąsiaduje z Lutynią Dolną, na południowym zachodzie z Orłową (Lutynią), na południu z Dąbrową. Kąkolna położona w południowo-wschodniej części gminy na południu i wschodzie sąsiaduje z Karwiną (Starym Miastem). Przez Kąkolną od strony południowej południkowo przepływa rzeka Olza, która dalej na północ oddziela Dziećmorowice od Zawady w gminie Piotrowice koło Karwiny. Następnie Olza skręca w kierunku zachodnim i stanowi północną granicę gminy z powiatem wodzisławskim w Polsce.
Ludność.
W 2001 roku największą mniejszość stanowili Słowacy (3,1%), następnie Polacy (2,9%), Morawianie (1,1%) i Ślązacy (0,8%). Osoby wierzące stanowiły 40,4% populacji, z czego 85,3% to byli katolicy.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Dithmari villa sunt triginta octo mansi". Zapis ten oznaczał, że wieś posiadała 38 łanów mniejszych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscową parafię katolicką pw. św. Marii Magdaleny założono jeszcze w XIV lub w pierwszej połowie XV wieku i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Ditmari villa").
W 1792 wieś została zakupiona przez przedstawiciela wpływowego rodu Larisch-Mönich, którzy władali nią aż do 1927 roku. W opisie Śląska Cieszyńskiego autorstwa Reginalda Kneifla z 1804 "Dittmansdorf, pohlnisch Dietmarowicze" miało 99 domów i 573 mieszkańców posługujących się śląsko-polskim językiem. Jako polski język mieszkańców parafii niemiecko-lutyńskiej określił natomiast szematyzm z 1847 roku. Po zniesieniu poddaństwa miejscowość stanowiła wraz z Kąkolną gminę na Śląsku Austriackim, w powiecie sądowym Frysztat, najpierw w powiecie cieszyńskim, potem w samodzielnym powiecie politycznym Frysztat. W 1869 Dziećmorowice i Kąkolna liczyły kolejno 1208 i 172 mieszkańców. 1863 do miejscowości przybył czeski ksiądz Filip Quitta, urodzony w Lipníku nad Bečvou, który przyczynił się do wzniesienia w latach 1869-1870 w miejscowości nowego kościoła w stylu neoromańskim, siedziby nowej samodzielnej parafii, na której czele ks. Quitta stał do 1889 roku, kiedy to przeniósł się do Karwiny. W tym czasie miejscowość stała się jednym z najsilniejszych ośrodków czeskiego ruchu narodowego w okolicy. W czterech ostatnich spisach ludności Austro-Węgier liczba deklaracji deklarowanego "języka potocznego" polskiego często zmieniała się. W 1880 było to 13,9%, 34,6% w 1890, w 1900 roku było to 86,7%, a w 1910 21,8%. W 1910 Dziećmorowice i Kąkolna miały łącznie 3453 mieszkańców, a w samych Dziećmorowicach 3144, z czego 3103 było zameldowanych na stałe, 2405 (77,5%) było czesko-, 661 (21,3) polsko- a 37 (1,2%) niemieckojęzycznymi, 3082 (98%) było katolikami, 10 (0,3%) ewangelikami, 9 (0,3%) kalwinistami, 28 (0,9%) wyznawcami judaizmu a 15 osób było innej religii lub wyznania. W Kąkolnej zaś mieszkało 309 osób (290 zameldowanych), 211 (72,8%) było czesko- a 79 (27,2%) polskojęzycznymi, 306 (99%) było katolikami a 3 przedstawicielami religii żydowskiej. Pod względem politycznym miejscowość była zdominowana przez socjalistów. W 1905 otwarto budynek Domu Robotniczego, jedynego w swoim rodzaju na Śląsku Cieszyńskim. W pierwszych powszechnych wyborach do parlamentu wiedeńskiego w latach 1907 i 1911 dwukrotnie wygrał tu ze znaczną przewagą nad konkurentami Tadeusz Reger.
Pomimo tego w pierwszych powszechnych wyborach do parlamentu wiedeńskiego w latach 1907 i 1911 dwukrotnie wygrał tu polski socjalista Tadeusz Reger, w 1911 również przeciwko kandydatowi czeskich socjalistów Gardowskiemu (który otrzymał tu jedynie ok. 20% głosów).
Ludność polskojęzyczna stanowiła 89,6% większość w Lutyni Niemieckiej położonej na zachód od Dziećmorowic, 95,5% w Lutyni Polskiej na południowym zachodzie i Starym Mieście na południowym wschodzie, a w Zawadzie za Olzą na wschodzie 95,2%. Jedynie w położonej na południu Dąbrowie większość ta liczyła mniej, 62,8%, zaś język czeski zadeklarowany był tam przez 34,7% osób. W trakcie czechosłowacko-polskiego konfliktu granicznego o Śląsk Cieszyński, przez krótki czas Dziećmorowice stanowiły eksklawę administracji czechosłowackiej, jednak jeszcze w 1920 roku cała okolica znalazła się w granicach Czechosłowacji. W październiku 1938 miejscowość została wraz z Zaolziem zaanektowana przez Polskę a podczas II wojny światowej przez nazistowskie Niemcy. Po wojnie weszła w skład Czechosłowacji.
Elektrownia.
W latach 1971-1976 w północnej części gminy, pomiędzy linią kolejową a Olzą, wybudowano elektrownię, Jest największą elektrownią w Czechach zasilaną węglem kamiennym. W roku 1998 zainstalowano filtry przeciw zanieczyszczaniu powietrza. Elektrownia została posadowiona w zakolu rzeki Olzy tuż nad granicą z Polską.
Turystyka i zabytki.
Przez miejscowość przechodzą trasy rowerowe: 10, 6257 i 6258.
Najważniejszym zabytkiem jest zbudowany w latach 1869-1870 rzymskokatolicki kościół pw. św. Marii Magdaleny.
Komunikacja.
Przez Dziećmorowice przebiega Linia kolejowa Bohumín – Čadca.

</doc>
<doc id="1023914" url="https://pl.wikipedia.org/wiki?curid=1023914" title="Bitwa pod Iłżą (1939)">
Bitwa pod Iłżą (1939)

Bitwa pod Iłżą – bitwa rozegrana podczas kampanii wrześniowej w dniach 8–9 września 1939 roku w rejonie miasta Iłża w województwie kieleckim (obecnie woj. mazowieckie). Bitwa odbyła się pomiędzy związkami taktycznymi południowego zgrupowania polskiej Armii „Prusy”, pod wspólnym dowództwem gen. Stanisława Skwarczyńskiego a niemieckim 15 Korpusem Lekkim gen. Hermanna Hotha. Bitwa ta na dwa dni powstrzymała marsz niemieckich kolumn pancernych na północ.
Historia.
Armia „Prusy”, z założenia mająca służyć do zadań zaczepnych, przebywała jako armia odwodowa głęboko za linią frontu. Nieoczekiwane przedarcie się jednostek niemieckiej 10 Armii na styku Armii „Kraków” i Armii „Łódź”, spowodowało utratę przez Naczelne Dowództwo Wojska Polskiego możliwości realizacji zadań zaczepnych i konieczność bieżącej walki z napotkanymi jednostkami niemieckimi.
Starcie rozpoczęło się, gdy część południowego zgrupowania Armii „Prusy”, w sile niekompletnych 3 DP Leg., 12 DP i 36 DP (Rez.) i tymczasowej Grupy Operacyjnej „Kielce” pod dowództwem płk. Kazimierza Glabisza, napotkało na przemieszczające się siły niemieckiej 10 Armii (pancerno-motorowy 15 Korpus Lekki gen. Hotha), które zagradzały oddziałom polskim szlaki odwrotu za Wisłę.
8 września 2/7 pp Leg. (z 3 DP Leg.) wspierany dwiema bateriami zajął Iłżę. Bataliony: 1 i 2/8 pp Leg. i 1/9 pp Leg. znajdowały się na zachodnim skraju lasu w pobliżu miejscowości Trębowiec Duży, zaś bataliony: 1 i 3/7 pp Leg. i 154 pp były rozmieszczone na północno-wschodnim skraju lasu, koło miejscowości Seredzice. 12 DP dowodzona przez gen. Paszkiewicza zajmowała północną część lasu starachowickiego (obszar zajęty przez dywizję miał 20 km szerokości i 7 km głębokości). Na skraju lasu, w kierunku na Iłżę rozmieszczony był, przydzielony do dywizji dywizjon pancerny z Krakowskiej Brygady Kawalerii.
Około godz 12:00, wywiązały się pierwsze walki 3 DP z Niemcami. Na wschód od Iłży zaatakowały niemieckie jednostki zmotoryzowane, zatrzymane przez pododdziały 7 pp Leg. Niemcy ponowili atak po uprzednim ataku artyleryjskim, ale i on został powstrzymany. Także kolejny atak niemieckiej 3 DLek., po zdobyciu około 1 km terenu, powstrzymany został w rejonie wsi Piłatka. Również niemiecki atak przez miejscowości Kotlarka i Błaziny został powstrzymany przez oddziały 12 DP. Niemcy musieli się wycofać na południe od szosy Iłża - Lipsko. Niemcy atakowali także od zachodu, ich czołgi podeszły pod Jasieniec, miejsce pobytu sztabu gen. Skwarczyńskiego, który musiał wycofać się do lasu starachowickiego. Około 15:00 odparto atak czołgów pod Trębowcem. Około 18:00, po silnym przygotowaniu artyleryjskim i moździerzowym, Niemcy wykonali trzeci atak na Iłżę od zachodu. 7 pp Leg. utrzymał się w mieście na krawędzi wyżyny w okolicach ruin zamku biskupów krakowskich. 12 DP podjęła próbę przebicia się z niemieckiego okrążenia. Ruszył 1/52 pp w kierunku na Kotlarkę i osiągnął znaczący sukces niszcząc wiele sprzętu motorowego i powodując wycofanie się nieprzyjaciela z miejscowości. Przewidziany do ataku na Prędocin jeden z batalionów (kpt. Krupnickiego) 51 pp nie otrzymał stosownego rozkazu. Po zmroku polskie dowództwo postanowiło przebijać się w kierunku Wisły, nawet przez stanowiska niemieckie. 3 DPLeg. miała wyznaczoną marszrutę przez Iłżę - Antoniów - Czerwoną, zaś 12 DP, dwiema kolumnami (druga kolumna składała się z artylerii plot, taborów i dywizjonu artylerii ciężkiej), w kierunku na Ciecierówkę. Niemcy, po zaciekłym boju, nie pozwolili usunąć się z Piłatki. O świcie 9 września resztki 3 DP Leg., dowodzone przez płk. dypl. S. Tatara, znalazły się w lesie koło Czerwonej. Część rozbitych, niewielkich oddziałów dywizji przebijała się „indywidualnie” do lasów kozienickich. Także 12 DP miała trudności z wyjściem z lasów starachowickich, ponieważ Niemcy w nocy podciągnęli znaczne posiłki. Kolumna „północna” utknęła pod Kotlarką. Poranny atak w kierunku Podkońce – Michałów zakończył się odwrotem kolumny. Kolumna „południowa”, która miała maszerować na Michałów nie mogła wyruszyć w nocy ponieważ czekała na siły główne tj. 51 pp dowodzony przez ppłk. Fieldorfa. Pułk ten nie mógł dotrzeć na miejsce zgrupowania z powodu zatarasowania dróg przez tabory. Kolumna ruszyła około 5:00, zajęto Dąbrowę, ale natarcie utknęło na przedpolu Rzechowa. Generałowie Skwarczyński i Paszkiewicz ze swoimi sztabami zebrali się w leśnej wiosce Piotrowe Pole i zadecydowali, że w zaistniałej sytuacji należy rozpuścić wojsko aby mogło, małymi grupkami, przedzierać się w kierunku Wisły. Grupa Operacyjna gen. Skwarczyńskiego przestała istnieć. Ostatnim etapem bitwy, dnia 10 września, była próba 36 DP przebicia się na wschód, rozpoczęta w czasie marszu na Iłżę, także zakończona niepowodzeniem. 
Większość południowego zgrupowania Armii „Prusy” uległo rozproszeniu i zniszczeniu w dniu 9 września, przestając istnieć jako samodzielny związek operacyjny Wojska Polskiego.
Upamiętnienie.
Walki żołnierza polskiego pod Iłżą zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „IŁŻA 8 IX 1939" 

</doc>
<doc id="1023915" url="https://pl.wikipedia.org/wiki?curid=1023915" title="Anna Ternheim">
Anna Ternheim

Anna Ternheim (ur. 31 maja 1978 w Sztokholmie) – szwedzka wokalistka, autorka tekstów, wykonawczyni muzyki jazz z elementami folku i bluesa. Pięciokrotna laureatka nagrody szwedzkiego przemysłu fonograficznego Grammis.
Występuje głównie w Wielkiej Brytanii. Zadebiutowała w 2004 albumem "Somebody Outside", z którego pochodzi m.in. utwór "To Be Gone".

</doc>
<doc id="1023916" url="https://pl.wikipedia.org/wiki?curid=1023916" title="Gojong">
Gojong

Gojong lub Kojong (han. 고종, ur. 8 września 1852 w Seulu, zm. 21 stycznia 1919 tamże) – ostatni król i pierwszy cesarz Korei z dynastii Joseon. Na tron wstąpił jako dziecko. W jego imieniu władzę jako regent sprawował ojciec Daewon-gun. Zmuszony do abdykacji na rzecz syna Sunjonga.

</doc>
<doc id="1023928" url="https://pl.wikipedia.org/wiki?curid=1023928" title="Paul Keegan">
Paul Keegan

Paul Keegan (ur. 30 grudnia 1972, Dublin, Irlandia) – irlandzki piłkarz, grający na pozycji napastnika. Mierzy 187 centymetrów wzrostu.

</doc>
<doc id="1023929" url="https://pl.wikipedia.org/wiki?curid=1023929" title="Żengys Astana">
Żengys Astana

Żengys FK (kaz. Жеңіс Футбол Клубы) – kazachski klub piłkarski z siedzibą w Astanie, grający w Byrynszy liga.
Historia.
Chronologia nazw:
Klub założony został w lutym 1964 roku jako Dinamo i debiutował w Klasie B, strefie 5 Mistrzostw ZSRR. W 1970 w wyniku reorganizacji systemu lig ZSRR spadł do Klasie B, strefy kazachskiej. Od 1971 ponownie startował we Drugiej Lidze, strefie 6, w której występował do 1991. W 1975 zmienił nazwę na Celinnik.
Po uzyskaniu przez Kazachstan niepodległości w 1992 debiutował w Wysszej Lidze. Klub też nazywał się Cesna, Celinnik, FK Astana i Żengys. W 2006 klub wrócił do nazwy FK Astana. Do 2008 zawsze uczestniczył w rozgrywkach Kazachskiej Superligi. W 2009 ogłosił bankructwo i został oddelegowany do Birinszi liga. W 2009 nazywał się Namys, a w 2010 - FK Astana-64. W 2014 klub został rozwiązany. Po 6 latach w 2021 roku klub został reaktywowany jako Żengys.

</doc>
<doc id="1023935" url="https://pl.wikipedia.org/wiki?curid=1023935" title="Bank of the West Classic 2007">
Bank of the West Classic 2007

Tenisowy turniej WTA Bank of the West Classic 2007 odbył się w dniach 21 - 29 lipca w amerykańskim Stanford na kortach twardych Taube Family Tennis Stadium. Pula nagród wyniosła 600 tysięcy dolarów amerykańskich.

</doc>
<doc id="1023941" url="https://pl.wikipedia.org/wiki?curid=1023941" title="Chendo">
Chendo

Chendo, właśc. Miguel Porlán Noguera (ur. 12 października 1961 w Totanie) – hiszpański piłkarz grający na pozycji obrońcy, 26-krotny reprezentant Hiszpanii, przez całą karierę zawodnik Realu Madryt.
W Primera División zadebiutował 11 kwietnia 1982, wchodząc na boisko na ostatnie dwie minuty meczu z CD Castellón; był to jego jedyny mecz w tamtym sezonie. Podobnie był w następnej edycji, kiedy to rozegrał tylko dwa spotkania, gdyż wciąż podstawowym prawym obrońcą Realu Madryt był Juan José. Dzięki jego kontuzjom Chendo trafił na dłużej do pierwszego składu w sezonie 1983/1984 i, zdobywając zaufanie kolejnych trenerów, do końca sezonu 1991/1992 wystąpił w 273 meczach ligowych, wygrywając w tym okresie pięć tytułów mistrza Hiszpanii, a także jeden Puchar Hiszpanii i dwa Puchary UEFA.
W następnych sezonach grał rzadziej, zazwyczaj po kilkanaście meczów ligowych (wyjątkowo w sezonie 1995/1996 26 meczów), a w ostatnim w karierze, 1997/1998, tylko cztery, a także jeden w Lidze Mistrzów, którą tamtego roku Real Madryt wygrał.
Jako reprezentant Hiszpanii był członkiem kadry narodowej na Mistrzostwa Świata 1986 i 1990.

</doc>
<doc id="1023942" url="https://pl.wikipedia.org/wiki?curid=1023942" title="Jan Blaton">
Jan Blaton

Jan Antoni Blaton (ur. 16 maja 1907 w Sporyszu, zm. 17 maja 1948 w Tatrach) – polski fizyk.
Życiorys.
Syn Stanisława i Anny z Henslerów. W 1925 ukończył z odznaczeniem gimnazjum w Bielsku, rozpoczął studia na Wydziale Inżynierii Lądowej i Wodnej Politechniki Lwowskiej, kontynuował studia na Wydziale Ogólnym w dziedzinie fizyki. Od 1929 asystent prof. Wojciecha Rubinowicza, wkrótce skazany na areszt za działalność w akademickim ruchu lewicowym „Życie” i usunięty z uczelni. W 1931 magisterium, w 1932 stypendium Funduszu Kultury Narodowej i doktorat na podst. pracy o dyspersji światła w sąsiedztwie linii kwadrupolowych. Kontynuuje studia u prof. Arnolda Sommerfelda w Monachium, po przewrocie hitlerowskim przenosi się do Zurychu. 1933–1935 asystent przy katedrze fizyki teoretycznej Uniwersytetu Stefana Batorego w Wilnie. Wspólnie z prof. H. Niewodniczańskim odkrył w 1933 magnetyczne linie dipolowe. W 1934 habilitował się z fizyki teoretycznej na uniwersytecie w Wilnie. W 1935 ogłosił pracę o kwaternionach, semiwektorach i spinorach. W 1936 objął dyrekcję Państwowego Instytutu Meteorologicznego w Warszawie. W okresie okupacji mieszkał w nadleśnictwie Jegiel, uczestniczył w tajnym nauczaniu w Warszawie. Od października 1944 współorganizował Uniwersytet Marii Curie-Skłodowskiej w Lublinie, objął katedrę fizyki ogólnej, od 1945 fizyki teoretycznej. Od 1946 profesor Uniwersytetu Jagiellońskiego. Od jesieni 1947 pracował w Instytucie Nielsa Bohra w Kopenhadze.
Autor prac głównie z dziedziny optyki. 
Od 25 października 1936 był mężem Marianny Otylii Morawskiej.
Zginął w Tatrach podczas wycieczki. Miejscem spoczynku jest Cmentarz Rakowicki (kwatera XXIIa-1-3).
W 1949 odznaczony pośmiertnie Nagrodą Państwową.
Upamiętnienie.
Od jego nazwiska nazwano Żleb Blatona w masywie Świnicy spadający ze Świnickiej Szczerbiny Niżniej do Doliny Cichej w Tatrach Wysokich, w którym to uległ śmiertelnemu wypadkowi na skutek poślizgnięcia na śniegu. Imieniem Jana Blatona nazwano ulicę na warszawskim Bemowie ().

</doc>
<doc id="1023946" url="https://pl.wikipedia.org/wiki?curid=1023946" title="Laleh">
Laleh

Laleh Pourkarim (ur. 10 czerwca 1982 w Bandar-e Anzali) – szwedzka piosenkarka i autorka tekstów irańskiego pochodzenia, wykonująca muzykę pop.
Pierwszy album (zatytułowany "Laleh") wydała w 2005, wokalistka zaśpiewała na nim w trzech językach: angielskim, szwedzkim i perskim. Na płycie znalazły się takie utwory jak "Invisible (my song)" i "Live Tomorrow". W 2005 nominowano ją do szwedzkiej nagrody Grammis w kilku kategoriach, zdobyła trzy nagrody (m.in. dla artysty roku).
W 2000 zagrała główną rolę w szwedzkim filmie "Jalla! Jalla!" w reżyserii Josefa Faresa.

</doc>
<doc id="1023947" url="https://pl.wikipedia.org/wiki?curid=1023947" title="Partia wiecznozielona">
Partia wiecznozielona



</doc>
<doc id="1023949" url="https://pl.wikipedia.org/wiki?curid=1023949" title="Miguel Porlán">
Miguel Porlán



</doc>
<doc id="1023950" url="https://pl.wikipedia.org/wiki?curid=1023950" title="Miguel Porlan">
Miguel Porlan



</doc>
<doc id="1023952" url="https://pl.wikipedia.org/wiki?curid=1023952" title="Tommy (album)">
Tommy (album)

Tommy – czwarty album studyjny angielskiego zespołu rockowego The Who wydany 23 maja 1969 roku. Album jest jedną z dwóch pełnowymiarowych rock oper zespołu (druga to "Quadrophenia" wydana w 1973).
"Tommy" skomponowany został przez gitarzystę Pete’a Townshenda z pomocą Johna Entwistle’a w dwóch utworach i Keitha Moona w jednym utworze. Album zawiera także utwór „Eyesight to the Blind (The Hawker)” autorstwa Sonny Boya Williamsona II.
Album przedstawia historię tytułowego Tommy’ego, który w dzieciństwie był świadkiem jak kochanek matki zabija jego ojca. Na skutek wstrząsu psychicznego chłopak stracił wzrok, słuch i mowę, jednak dzięki doskonałemu zmysłowi dotyku został mistrzem flippera. W niedługim czasie stał się wielką gwiazdą i przywódcą, jednak finalnie Tommy zostaje porzucony przez swoich fanów i wielbicieli.
"Tommy" został napisany pod wpływem nauk i losów Meher Baba i jest jemu dedykowany.
Album osiągnął 4. miejsce na amerykańskiej liście pozostając na niej przez 126 tygodni. W Wielkiej Brytanii osiągnął natomiast miejsce drugie. 
W 2003 album został sklasyfikowany na 96. miejscu listy 500 albumów wszech czasów magazynu „Rolling Stone”.
Lista utworów.
Wszystkie utwory są autorstwa Pete’a Townshenda z wyjątkiem:
Wydanie Deluxe.
W 2003 roku "Tommy" został wydany jako hybrydowe SACD i DVD-Audio. Płyty zawierają utwory w systemie 5.1 oraz odrzuty z sesji.
Dysk 2.
Pierwsze dwanaście utworów zawierają odrzuty z sesji oraz dema w systemie surround. Pozostałe utwory są stereo.
Film.
W 1975 roku "Tommy" został zaadaptowany jako film w reżyserii Kena Russella. W rolę Tommy’ego wcielił się Daltrey. W filmie zagrała także reszta zespołu oraz m.in. Ann-Margret jako matka Tommy’ego oraz Oliver Reed jako jej partner. Na planie w epizodach pojawili się też tacy artyści jak Elton John, Tina Turner, Eric Clapton, Arthur Brown oraz Jack Nicholson.

</doc>
<doc id="1023956" url="https://pl.wikipedia.org/wiki?curid=1023956" title="Hellogoodbye">
Hellogoodbye

Hellogoodbye – amerykański zespół tworzący muzykę synth pop/pop-rock.
Powstał w roku 2001 w Huntington Beach, w stanie Kalifornia.
Hellogoodbye to amerykańska rockowo-popowa formacja, której wydany w 2006 roku album "Zombies! Aliens! Vampires! Dinosaurs!" dopiero teraz zaczyna odnosić sukcesy w Europie (Top 10 w Wielkiej Brytanii), a pochodzący z niego singel "Here (In Your Arms)" z charakterystycznym vocoderowym wokalem cieszy się coraz większym powodzeniem.
Specjalna edycja płyty zawiera także starsze utwory zespołu, który działa już od 2001 roku.
W Polsce singlem promującym płytę jest "Here (In Your Arms)".

</doc>
<doc id="1023958" url="https://pl.wikipedia.org/wiki?curid=1023958" title="Edwin Tenorio">
Edwin Tenorio

Edwin Rolando Tenorio Montaño (ur. 16 czerwca 1976 w Esmeraldas) – ekwadorski piłkarz grający na pozycji defensywnego pomocnika.
Kariera klubowa.
Tenorio jest wychowankiem klubu Aucas ze stołecznego Quito. W 1995 roku zadebiutował w lidze ekwadorskiej. Z Aucas nie osiągał jednak większych sukcesów, a najlepszym dla Edwina i jego klubu był rok 1998, gdy zajął 3. miejsce w fazach Apertura i Clausura. W drugiej połowie 1999 roku Tenorio przeszedł do boliwijskiego Club Jorge Wilstermann, pochodzącego z miasta Cochabamba. W 2000 roku wrócił do Aucas i zajął z nim 3. pozycję w Apertura. Następnie Tenorio przeszedł do meksykańskiego CD Veracruz. Jednak pobyt w tym klubie był nieudany ze względu na kontuzje Edwina. W 2002 roku po raz drugi wrócił do kraju i został piłkarzem jednego z najbardziej utytułowanych zespołów, Barcelony. Wywalczył z nią wówczas wicemistrzostwo Ekwadoru, a w 2003 roku powtórzył to osiągnięcie. Zarówno w 2003 jak i w 2004 roku wystąpił w Copa Libertadores, ale w tym drugim zespół spisał się słabiej kończąc sezon w środku tabeli. W 2005 i 2006 roku także nie osiągnął sukcesu z Barceloną, a od początku 2007 roku Tenorio był zawodnikiem LDU Quito. W następnym sezonie trafił do Deportivo Quito, gdzie gra do dziś z wyjątkiem krótkiego epizodu w Deportivo Pereira. Z zespołem tym w 2008 roku został mistrzem Ekwadoru.
Kariera reprezentacyjna.
W reprezentacji Ekwadoru Tenorio zadebiutował 14 października 1998 roku w przegranym 1:5 spotkaniu z Brazylią. W 2002 roku został powołany do kadry na Mistrzostwa Świata 2002, na których wystąpił w spotkaniach z Włochami (0:2) oraz Meksykiem (1:2). Natomiast w 2006 roku na Mistrzostwach Świata w Niemczech Tenorio wystąpił w grupowych spotkaniach z Polską (2:0), Kostaryką (3:0) i Niemcami (0:3), a także w 1/8 finału z Anglią (0:1).
W swojej karierze Tenorio wystąpił także w takich turniejach jak: Copa América 2001, Copa América 2004 i Copa América 2007. W każdym z nich Ekwador nie wyszedł ze swojej grupy.

</doc>
<doc id="1023959" url="https://pl.wikipedia.org/wiki?curid=1023959" title="Real Salt Lake">
Real Salt Lake

Real Salt Lake - amerykański klub piłkarski z Salt Lake City, występujący w Major League Soccer. Real Salt Lake rozgrywa swoje mecze na Rio Tinto Stadium. W 2009 po wygranym meczu finałowym z Los Angeles Galaxy (5:4 po rzutach karnych) klub został mistrzem MLS.

</doc>
<doc id="1023960" url="https://pl.wikipedia.org/wiki?curid=1023960" title="Markus Pröll">
Markus Pröll

Markus Pröll (ur. 28 sierpnia 1979 w Rheinbach) – niemiecki piłkarz występujący na pozycji bramkarza.
Kariera.
Pröll karierę rozpoczynał w wieku 6 lat w VfR Flamersheim. Potem trenował w Eintrachcie Lommersum, a w 1995 roku trafił do juniorskiej ekipy 1. FC Köln. W sezonie 1998/1999 został włączony do jego pierwszej drużyny, grającej w 2. Bundeslidze. W tych rozgrywkach zadebiutował 30 października 1998 w przegranym 0:1 meczu ze Stuttgarter Kickers. Od czasu debiutu Pröll stał się podstawowym graczem 1. FC Köln. W sezonie 1999/2000 zajął z klubem 1. miejsce w lidze i awansował z nim do Bundesligi. W tej lidze pierwszy występ zanotował 13 sierpnia 2000 przeciwko FC Schalke 04 (1:2). W sezonie 2001/2002 uplasował się z klubem na 17. pozycji w Bundeslidze i spadł z nim do 2. Bundesligi. Od początku następnego sezonu stracił się w podstawowym składzie na rzecz Alexandera Bade. Na koniec tamtego sezonu 1. FC Köln awansowało do Bundesligi, a Pröll odszedł z klubu.
Jego nową drużyną został inny beniaminek Bundesligi - Eintracht Frankfurt. Od przyjścia do klubu, był rezerwowym bramkarzem dla Oki Nikołowa. W barwach Eintrachtu Pröll zadebiutował 8 maja 2004 w przegranym 0:3 meczu z Hannoverem 96. Na koniec sezonu 2003/2004 zajął z klubem 16. miejsce w lidze i spadł z nim do drugiej ligi. W następnym sezonie był podstawowym bramkarzem Eintrachtu, ale po powrocie do Bundesligi w 2005 roku, ponownie stał się rezerwowym. W 2006 roku wraz z Eintrachtem zagrał w finale Puchar Niemiec, ale jego klub przegrał tam 0:1 z Bayernem Monachium. Od początku sezonu 2006/2007 rywalizuje o miejsce w składzie z Oką Nikołowem, jednak żaden z nich nie ma stałej pozycji w wyjściowej jedenastce. W sezonie 2007/2008 zajął z klubem 9. pozycję w lidze, która była najwyższą w trakcie gry z Eintrachtem w Bundeslidze.
W 2011 roku Pröll przeszedł do Panioniosu GSS.
Kariera reprezentacyjna.
Pröll rozegrał sześć spotkań w reprezentacji Niemiec U-21.

</doc>
<doc id="1023961" url="https://pl.wikipedia.org/wiki?curid=1023961" title="Markus Proll">
Markus Proll



</doc>
<doc id="1023962" url="https://pl.wikipedia.org/wiki?curid=1023962" title="Markus Proell">
Markus Proell



</doc>
<doc id="1023963" url="https://pl.wikipedia.org/wiki?curid=1023963" title="Lukas Loules">
Lukas Loules

Lukas Loules (ur. Lukas Hilbert, 23 grudnia 1972 w Hamburgu) – niemiecki kompozytor, autor tekstów piosenek, producent muzyczny i piosenkarz.

</doc>
<doc id="1023964" url="https://pl.wikipedia.org/wiki?curid=1023964" title="Benjamin Kohler">
Benjamin Kohler



</doc>
<doc id="1023965" url="https://pl.wikipedia.org/wiki?curid=1023965" title="Machine (album)">
Machine (album)

Machine – drugi album amerykańskiego zespołu Static-X. 
Nagrywany w Studio 508 w Los Angeles, został wydany 22 maja 2001 roku. Według danych z kwietnia 2002 album sprzedał się w nakładzie 400,320 egzemplarzy na terenie Stanów Zjednoczonych.
Lista utworów.
Bonus Tracks

</doc>
<doc id="1023970" url="https://pl.wikipedia.org/wiki?curid=1023970" title="Benjamin Koehler">
Benjamin Koehler



</doc>
<doc id="1023972" url="https://pl.wikipedia.org/wiki?curid=1023972" title="Kreso Ljubicic">
Kreso Ljubicic



</doc>
<doc id="1023973" url="https://pl.wikipedia.org/wiki?curid=1023973" title="Goodbye Blue Sky">
Goodbye Blue Sky

Goodbye Blue Sky - utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/concept albumu "The Wall", i - jak większość utworów z tej płyty - napisany został przez ówczesnego lidera grupy, Rogera Watersa.
Kompozycja.
Linia melodyczna "Goodbye Blue Sky" jest dość cicha i mało dynamiczna, a brzmienie zmienia się kilkakrotnie na przestrzeni utworu. Trwa on 2 minuty i 48 sekund. Rozpoczyna się głosem niewinnego, niczego nieświadomego dziecka informującego matkę o dostrzeżonym na niebie samolocie: "Look, mummy, there's an aeroplane up in the sky!". Dźwięki gitary, początkowo kojące i spokojne, szybko stają się jednak bardziej złowrogie i ponure. Wkrótce potem następuje kolejna zmiana klimatu, i rozpoczyna się główna część liryczna utworu. Piosenka jest też w tej części nieco podobna w brzmieniu do "Granchester Meadows" z albumu "Ummagumma".
Fabuła.
Jak wszystkie utwory na płycie, "Goodbye Blue Sky" przedstawia część historii jej głównego bohatera, gwiazdora rockowego imieniem Pink. W warstwie tekstowej dotyka problemów dorastania w powojennym świecie - jak bowiem w "Another Brick in the Wall, Part 1" wojna i jej okropieństwa widziane były oczyma dziecka ("Daddy's flown across the ocean"), tak "Goodbye Blue Sky" opowiada o coraz pełniejszym rozumieniu mechanizmów wojennych w miarę dorastania oraz o towarzyszącym mu stopniowym zaniku ideałów ("Why we had to run for shelter / When the promise of a brave new world / Unfouled beneath a clear blue sky?".) Te doświadczenia oraz płynące z nich gorzkie refleksje mogą stanowić częściowe wyjaśnienie późniejszych problemów psychicznych bohatera.
Wersja filmowa.
Na filmie Alana Parkera utwór ten zobrazowany został animowanymi sekwencjami autorstwa Geralda Scarfe'a. Przedstawiają one latającego po niebie gołębia, który eksploduje i ulega metamorfozie w szarpiącego ziemię i zostawiającego po sobie ślady krwi nazistowskiego orła ("Reichsadlera"). Szybuje on ponad Anglią i powoduje zrodzenie się z niej flotylli wojennych samolotów. Nadzy ludzie w maskach przeciwgazowych uciekają przed niebezpieczeństwem ("the frightened ones"), a brytyjska flaga przekształca się w krwawiący krzyż, z którego krew ścieka do ulicznej kratki kanalizacyjnej. Jest to prawdopodobnie najbardziej dramatyczna sekwencja w filmie.

</doc>
<doc id="1023974" url="https://pl.wikipedia.org/wiki?curid=1023974" title="Tomasz Lisowski (piłkarz)">
Tomasz Lisowski (piłkarz)

Tomasz Lisowski (ur. 4 kwietnia 1985 w Braniewie) – polski piłkarz występujący na obrońcy.
Kariera klubowa.
Tomasz Lisowski urodził się w Braniewie i piłkarską karierę rozpoczynał w miejscowej Zatoce. Następnie reprezentował barwy Polonii Elbląg oraz Stomilu Olsztyn. Później trafił do Amiki Wronki, z której juniorami zdobył srebrny medal mistrzostw Polski. Przed sezonem 2004/2005 został włączony do pierwszego składu, w którym zadebiutował 22 września 2004 roku w wygranym 5:1 meczu pucharu Polski z Kotwicą Kołobrzeg. Do końca rozgrywek wystąpił jeszcze w dwóch innych spotkaniach; częściej grał w trzecioligowych rezerwach, których był najskuteczniejszym strzelcem – zdobył siedem goli.
26 listopada 2005 roku Lisowski zadebiutował w I lidze, zastępując w 79. minucie Zbigniewa Grzybowskiego w wygranym 3:1 meczu z GKS-em Bełchatów, który był debiutem trenerskim Krzysztofa Chrobaka w Amice. W całym sezonie rozegrał sześć spotkań, w których zawsze na boisku pojawiał się w drugich połowach. Przed sezonem 2006/2007 doszło do fuzji Amiki z Lechem Poznań, co spowodowało, że wroniecki klub rozgrywki te rozpoczął w III lidze. Lisowski wystąpił w kilku meczach, strzelił także jedną bramkę, lecz pod koniec sierpnia 2006 roku podpisał czteroletni kontrakt z Górnikiem Łęczna. W nowym klubie szybko wywalczył miejsce w podstawowym składzie. Zdobył także swojego pierwszego gola w I lidze – 17 marca 2007 roku w wygranym 3:2 meczu z Górnikiem Zabrze niesygnalizowanym uderzeniem z ostrego kąta pokonał bramkarza rywali. W całym sezonie rozegrał 25 spotkań i strzelił cztery bramki.
W czerwcu 2007 roku Lisowski przeszedł do Widzewa Łódź. W jego barwach zadebiutował w lipcowym meczu z Zagłębiem Lubin, natomiast pierwszą bramkę strzelił 23 lutego 2008 roku w spotkaniu przeciwko Odrze Wodzisław Śląski, przyczyniając się do zwycięstwa 4:3. W kwietniowym pojedynku z Polonią Bytom wykonał obraźliwy gest w kierunku publiczności, za co został ukarany finansowo przez Komisję Ligi. Był podstawowym graczem swojej drużyny, lecz nie pomógł jej utrzymać się w lidze – klub zajął 15. miejsce i został zdegradowany. W kolejnych rozgrywkach Lisowski nadal regularnie pojawiał się na boisku, zdobył także dwa gole: w meczach z Flotą Świnoujście oraz Koroną Kielce. Przed rozpoczęciem sezonu 2009/2010 w sparingu z Wisłą Płock zerwał więzadła w kolanie. Przerwa w treningach i rehabilitacja trwały blisko pół roku. Do gry powrócił w rundzie wiosennej, lecz na lewą obronę został sprowadzony Brazylijczyk Dudu Paraíba, który prezentował się lepiej i był podstawowym lewym obrońcą. W rundzie jesiennej sezonu 2010/2011 regularnie pojawiał się na boisku.
26 stycznia 2011 roku Lisowski podpisał trzyipółletni kontrakt z Koroną Kielce, który początkowo miał obowiązywać od 1 lipca. Kluby wcześniej doszły do porozumienia i zawodnik już przed rozpoczęciem rundy wiosennej sezonu 2010/2011 trafił do kieleckiego zespołu. 2 czerwca 2014 roku, odszedł z Korony Kielce, po tym, jak klub podjął decyzję o nieprzedłużaniu z nim wygasającej umowy.
Od początku lipca 2014 roku trenował z Pogonią Szczecin. Co ciekawe, Lisowski swój ostatni mecz w Koronie rozegrał właśnie przeciw Pogoni, gdy po sfaulowaniu przez Adama Frączaka w 32. minucie spotkania zerwał więzadła w kolanie. 19 lipca 2014 roku podpisał kontrakt z pomorskim zespołem. 28 października 2014 roku opuścił klub, rozwiązując swój kontrakt za porozumieniem stron. W międzyczasie piłkarz rozegrał w Pogoni ledwie dwa mecze, resztę czasu lecząc różne urazy, co również przyczyniło się do rozwiązania kontraktu.
10 lutego 2015 roku Lisowski ponownie został zawodnikiem Widzewa Łódź. Dołączył do drużyny przed rundą rewanżową sezonu 2014/2015 i miał pomóc zajmującemu ostatnią lokatę w tabeli klubowi, utrzymać się w I lidze. Niestety Widzew w sezonie 2014/15 spadł z I ligi, a 1 lipca 2015 ogłosił upadłość, w wyniku czego Tomasz Lisowski stał się wolnym zawodnikiem. W lipcu 2015 roku został zawodnikiem pierwszoligowej Chojniczanki Chojnice. 1 września 2016 trafił do Radomiaka Radom.
Kariera reprezentacyjna.
Tomasz Lisowski został powołany przez trenera Andrzeja Zamilskiego do reprezentacji U-20 na międzynarodowy turniej w Portugalii, który odbył się w drugiej połowie września 2005 roku. W jego ramach zagrał w wygranym po rzutach karnych meczu z gospodarzami, w którym na boisku pojawiał się w 66. minucie, zmieniając Mariusza Pawelca. Wystąpił także w pojedynku z Ukrainą, który zakończył się zwycięstwem Polski po rzutach karnych i zapewnił drużynie zwycięstwo w całych zawodach. W maju 2006 roku Lisowski został powołany do kadry U-21 w miejsce chorego Marcina Smolińskiego na mecz ze Szwecją. Wystąpił w nim przez ostatnie 30 minut, zastępując na placu gry Błażeja Telichowskiego.
W listopadzie 2007 roku Lisowski został powołany przez selekcjonera reprezentacji Polski Leo Beenhakkera na zgrupowanie, które odbyło się w grudniu w Turcji. W jego ramach wystąpił w wygranym 9:0 sparingu z Antalyasporem. Zagrał także w towarzyskim meczu przeciwko Bośni i Hercegowinie, w którym zaliczył swój oficjalny debiut w barwach narodowych. Po raz kolejny desygnowany został w styczniu 2008 roku na mecz z Finlandią. Wystąpił w nim przez pierwsze 45. minut, a po przerwie został zmieniony przez Piotra Brożka. W lutym dostał powołanie na pojedynek z Estonią. Zagrał w nim przez pełne 90 minut.
Tomasz Lisowski został także powołany przez Leo Beenhakkera na mecz z zagranicznymi gwiazdami Orange Ekstraklasy, który odbył się w marcu 2008 roku w Szczecinie. Nie wystąpił w nim jednak, natomiast po raz ostatni do kadry został desygnowany latem 2008 roku, kiedy to pojawił się na konsultacji szkoleniowej we Wronkach oraz zagrał w sparingu z młodzieżową drużyną Maccabi Hajfa.
Statystyki.
Klubowe.
"Aktualne na 8 października 2016 roku"
Reprezentacyjne.
Wykaz meczów Tomasza Lisowskiego w reprezentacji Polski:

</doc>
<doc id="1023977" url="https://pl.wikipedia.org/wiki?curid=1023977" title="Marta Lityńska">
Marta Lityńska

Marta Lityńska, ukr. Марта Літинська, z domu Szul, ukr. Шуль (ur. 25 marca 1949 we Lwowie) – ukraińska szachistka, arcymistrzyni od 1976 roku.
Kariera szachowa.
W latach 70. i 80. XX wieku należała do grona najsilniejszych szachistek świata. Pomiędzy 1973 a 1991 rokiem ośmiokrotnie uczestniczyła w turniejach międzystrefowych, dwa z nich wygrywając (1985, Żeleznowodsk i 1987, Smederevska Palanka). Dwukrotnie uczestniczyła w meczach pretendentek, w obu przypadkach przegrywając w półfinałach z Naną Aleksandrią (1974, 1981). Oprócz tego dwukrotnie awansowała do turniejów pretendentek, zajmując III (1986, Malmö) i IV miejsce (1988, Ckaltubo).
Wielokrotnie startowała w finałach mistrzostw Związku Radzieckiego, w roku 1972 zdobywając medal złoty, a w latach 1971, 1973 i 1974 – medale srebrne. Do innych indywidualnych sukcesów Lityńskiej należą m.in. II m. w Braszowie (1972), I-II m. w Belgradzie (1987, wraz z Swietłaną Matwiejewą), II-III m. w Atenach (1990, wraz z Tatianą Lemaczko) i I-II m. we Lwowie (1999). W roku 2002 zdobyła w Naumburg (Saale) tytuł mistrzyni świata "weteranek". W kolejnych dwóch latach również stanęła na podium tych rozgrywek (2003, Bad Zwischenahn, II m. i 2004, Halle, III m.).
W latach 1988–1996 czterokrotnie wystąpiła na szachowych olimpiadach (w 1988 w drużynie ZSRR, a w pozostałych – Ukrainy). Na swoim koncie posiada trzy srebrne medale: dwa drużynowe (1988, 1992) i jeden za indywidualny wynik na IV szachownicy (1988). Pomiędzy 1993 a 1997 pięciokrotnie brała udział w turniejach o drużynowe mistrzostwo Polski, reprezentując klub "Gedania" Gdańsk.

</doc>
<doc id="1023979" url="https://pl.wikipedia.org/wiki?curid=1023979" title="Dowództwo Operacyjne">
Dowództwo Operacyjne



</doc>
<doc id="1023982" url="https://pl.wikipedia.org/wiki?curid=1023982" title="Nowiny (Leopoldów)">
Nowiny (Leopoldów)

Nowiny – część wsi Leopoldów w Polsce położona w województwie lubelskim, w powiecie ryckim, w gminie Ryki.
W latach 1975–1998 część wsi należała administracyjnie do województwa lubelskiego.

</doc>
<doc id="1023985" url="https://pl.wikipedia.org/wiki?curid=1023985" title="Chesney Hawkes">
Chesney Hawkes

Chesney Lee Hawkes (ur. 22 września 1971 w Windsorze) – angielski piosenkarz pop, a także aktor.
Jest przykładem artysty jednego przeboju, zasłynął piosenką "The One And Only", skomponowaną przez Nika Kershawa, która utrzymała się przez pięć tygodni pierwszym miejscu brytyjskiej listy przebojów.
Jest synem Chipa Hawkesa, basisty rockowej grupy The Tremeloes. Karierę rozpoczął w 1991, gdy zagrał tytułową rolę w filmie "Buddy's Song" (obok m.in. Rogera Daltreya), z którego pochodzi wkrótce wydany w formie singla jego największy przebój. Chesney Hawkes nie powtórzył debiutanckiego sukcesu. Zajął się tworzeniem piosenek dla innych artystów, tj. Tricky.

</doc>
<doc id="1023986" url="https://pl.wikipedia.org/wiki?curid=1023986" title="Tygrys i przyjaciele">
Tygrys i przyjaciele

Tygrys i przyjaciele (, 2000) – amerykańsko-japoński film animowany, który opowiada indywidualną historię Tygrysa (który jest głównym bohaterem) i jego przyjaciół ze Stumilowego Lasu. Film wyprodukowała spółka The Walt Disney Company, a reżyserii podjęła się Jun Falkenstein.
Premiera filmu w polskich kinach odbyła się 26 maja 2000 roku. Film został wydany na kasetach wideo 14 marca 2001 roku z firmą Imperial Entertainment.
Film wydany w Polsce na DVD z dystrybucją Imperial, CD Projekt i Galapagos Films. Film wyemitowany w telewizji na kanałach: TVP1, TVP2, TV Puls (premiera: 17 listopada 2013 roku), Puls 2, Polsat, Polsat Film, Disney Junior.
Fabuła.
Tygrys czuje się osamotniony, gdyż nikt nie chce z nim pofikać. Tymczasem na dom Kłapouchego spada wielki głaz i Królik buduje machinę do usuwania głazów. Tygrysek pomaga usunąć głaz, lecz przyjaciele dają mu do zrozumienia, że nikt z nich nie umie fikać. Zawiedziony Tygrys postanawia poszukać swojej własnej tygrysiej rodziny. W tym celu pisze list. Jego przyjaciele postanawiają go pocieszyć i odpisują na list w imieniu rodziny tygrysów. Tygrys uradowany listem zaczyna przygotowywać dom na przyjazd rodziny (wydedukował z listu, że tygrysy przyjadą nazajutrz). Przyjaciele postanawiają wyznać mu, że list to był ich pomysł. Nie udaje się jednak im to. Postanawiają przebrać się za inne tygrysy. Tygrysek podczas przyjęcia powitalnego odkrywa, że to jego przyjaciele przebrali się za tygrysy i wyrusza w świat na poszukiwania rodziny. Mieszkańcy lasu postanawiają wybrać się na wyprawę ratunkową po Tygrysa i przekonują Królika do prowadzenia ekspedycji. Gdy przychodzą na miejsce, Tygrys przez przypadek wywołuje lawinę i Maleństwo w ostatniej chwili ratuje go. Dzięki temu Tygrys uwierzył w końcu, że jego przyjaciele są jego rodziną.
Soundtrack.
Tekst i wykonanie: Kenny Loggins
Chór: Rosemary Butler, Gary Falcone, Wendy Fraser, Jonnie Hall, Mollie Hall, Dorian Holley, Cord Jackman, Luana Jackman, Raven Kane, Brian Lassiter, Stephen Lively, Richard Lucchese, Arnold McCuller, Bobbi Page, Brandon Pollard, Andrea Robinson, Laura Schillinger, Sophie Schwartz, Stephanie Spruill, Tiffany Takara Greer, Carmen Twillie, Terry Wood, Ayana Williams
Tekst: Richard M. Sherman i Robert B. Sherman
Wykonanie: Jim Cummings (Tygrys)
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood
Tekst: Richard M. Sherman i Robert B. Sherman
Wykonanie: Jim Cummings (Tygrys)
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood
Tekst: Richard M. Sherman i Robert B. Sherman
Wykonanie: Jim Cummings (Tygrys), Nikita Hopkins
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood
Tekst: Richard M. Sherman i Robert B. Sherman
Wykonanie: Jim Cummings (Kubuś Puchatek)
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood
Tekst: Richard M. Sherman i Robert B. Sherman
Wykonanie: Jim Cummings (Tygrys)
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood
Tekst: Richard M. Sherman i Robert B. Sherman
Wykonanie: Jim Cummings (Kubuś Puchatek), Kath Soucie, Nikita Hopkins, Andre Stojka, Peter Cullen, John Fiedler
Chór: Bobbi Page, Randy Crenshaw, Michael Geiger, Geoff Koch, Rick Logan, Lauren Wood 

</doc>
<doc id="1023987" url="https://pl.wikipedia.org/wiki?curid=1023987" title="Rząd Sergeja Staniszewa">
Rząd Sergeja Staniszewa

Rząd Sergeja Staniszewa – gabinet pod kierownictwem Sergeja Staniszewa, powołany 16 sierpnia 2005 i zaprzysiężony 17 sierpnia 2005 przez Prezydenta Bułgarii Georgiego Pyrwanowa.
W skład gabinetu wchodziły trzy partie, które uzyskały najlepsze wyniki w wyborach parlamentarnych w 2005: lewicowa Bułgarska Partia Socjalistyczna (31%), liberalny Narodowy Ruch Symeona Drugiego (20%) oraz reprezentujący bułgarskich Turków Ruch na rzecz Praw i Wolności (13%). Początkowo, po ogłoszeniu wyników wyborczych – 25 czerwca – zwycięska lewica zadeklarowała, że w nowym gabinecie nie znajdzie się miejsce dla przedstawicieli Ruchu Symeona Drugiego, który rządził w latach 2001–2005. Jednak, kiedy 27 lipca propozycja gabinetu lidera BPS Sergeja Staniszewa została odrzucona głosami właśnie liberałów, rozpoczęły się pierwsze próby zawiązania wielkiej koalicji. Ostatecznie, 16 sierpnia, 39-letni Staniszew ogłosił nowy skład rządu, w którym zasiadali ministrowie trzech największych partii w Bułgarskim Zgromadzeniu Narodowym. Teki wicepremierów zaproponował liderom koalicyjnych ugrupowań: Symeonowi Sakskoburggockiemu (który desygnował na to stanowisko Danieła Wyłczewa) i Emeł Etem Toszkowej. Tego samego dnia głosami 168:67 został wybrany na dziewiątego premiera Republiki Bułgarskiej.
Rząd wielkiej koalicji dysponował 167 głosami w Zgromadzeniu Narodowym (z 240).
27 lipca 2009 roku, trzy tygodnie po wyborach parlamentarnych, wygranych przez centroprawicową partię GERB, Staniszew podał swój rząd do dymisji i stanął na czele parlamentarnej opozycji.
Afera Owczarowa.
Cztery miesiące po wstąpieniu do Unii Europejskiej w Bułgarii wyszła na jaw jedna z największych w dziejach Republiki afera korupcyjna, w którą zamieszani byli ważni urzędnicy państwowi.
4 maja 2007 roku w wywiadzie dla dziennika „Sofia Echo” Angeł Aleksandrow, szef Krajowego Biura Śledczego, powiedział, że minister skarbu w rządzie Staniszewa Rumen Owczarow (Bułgarska Partia Socjalistyczna) poprosił go o znalezienie kompromitujących dokumentów na Christo Laczewa, dyrektora Bulgartabacu, jednych z największych w Europie Środkowej (państwowych) zakładów produkujących papierosy; w przypadku niespełnienia tego żądania Owczarow zagroził zdymisjonowaniem Aleksandrowa.
Dzień później do kraju z zagranicznej wizyty w Portugalii powrócił premier Staniszew, ale nie wręczył ministrowi, który od dziesięciu lat był liderem sofijskiej BPS, wymówienia. 8 maja wraz z innymi członkami rządu Owczarow pojechał do Moskwy na rozmowy o zacieśnieniu współpracy gospodarczej, co wywołało ostrą krytykę opozycji. Pełnił obowiązki ministra do 9 maja; dwanaście dni później, dzień po wyborach do Parlamentu Europejskiego, zrezygnował również z funkcji szefa BPS w Sofii. Ponadto w wyniku afery dymisje otrzymali: wiceminister ds. nagłych wypadków Deljan Pejewski (który naciskał na Laczewa w sprawie zatrudnienia w Bulgartabac swoich znajomych), wiceminister skarbu Kornelia Ninowa i prokurator Tatjana Szarlandijewa, które miały pomagać w znalezieniu obciążających informacji na Laczewa. Z funkcji szefa KBŚ zrezygnował także Aleksandrow.
Afera zaniepokoiła unijnego komisarza ds. sprawiedliwości Franco Frattiniego, który przypomniał, że obietnica walki z korupcją była jednym z głównych argumentów na rzecz przyjęcia Bułgarii do wspólnoty europejskiej. Niedługo po ujawnieniu skandalu do kraju przyjechał Geoffrey Van Orden, poseł do PE, w czasie rozszerzenia adwokat sprawy bułgarskiej, który następnie powiedział, że sytuacja w kraju przypomina mu „bagno pełne aligatorów”.
Polityka zagraniczna: sojusz energetyczny z Rosją.
20 stycznia 2008 roku do Sofii przyleciał prezydent Rosji Władimir Putin. Wagę tego wydarzenia uwypuklał fakt, iż była to ostatnia zagraniczna wizyta Putina jako urzędującego prezydenta. Zresztą w stolicy Bułgarii towarzyszył mu również Dmitrij Miedwiediew, namaszczony przez niego kandydat na sukcesora. Oficjalnym powodem wizyty było uczczenie sto trzydziestej rocznicy odzyskania przez Bułgarię niepodległości, jednak głównym tematem rozmów rosyjskiego prezydenta z Georgi Pyrwanowem i Sergejem Staniszewem była sprawa gazociągu South Stream.
Włosko-rosyjski projekt energetyczny zakłada umożliwienie dostawy rosyjskiego gazu na Bałkany oraz do Europy Południowej z pominięciem tradycyjnej drogi przez kraje zachodnio- i wschodnioeuropejskie, w tym Polski i Ukrainy.
Przed przyjazdem Putina premier Staniszew oraz minister spraw zagranicznych Iwajło Kałfin zgodnie twierdzili, że rząd sprzeciwi się udziałowi w projekcie South Stream, a prezydent Pyrwanow podkreślał, że Bułgarzy nie zamierzają wycofywać się z udziału w konkurencyjnym do South Stream europejskim projekcie gazociągu Nabucco. Rosyjskiego gościa chłodno przywitali również ekolodzy i przedstawiciele bułgarskiej prawicy, którzy obkleili miasto plakatami z napisami „Putin do domu”.
Jednakże wizyta Putina zakończyła się pełnym sukcesem. Po kilkugodzinnej, nocnej rozmowie rosyjskiego prezydenta z przedstawicielami najwyższych władz Bułgarii, rankiem na nadzwyczajnym posiedzeniu zebrał się rząd Staniszewa i zaakceptował porozumienie z Rosją w sprawie budowy gazociągu. Postanowiono, że Bułgaria otrzyma 50% udziałów w firmie zarządzającej infrastrukturą znajdującą się na jej terytorium, a także gwarancje uczestniczenia w budowie czarnomorskiej części gazociągu (spółka Bułgargaz). Ponadto podpisano umowę o utworzeniu spółki przez Rosję, Bułgarię i Grecję, która zaprojektuje ropociąg znad Morza Czarnego do Morza Egejskiego, omijając cieśniny tureckie (ropociąg Burgas-Aleksandropolis). W zamian za to w Bułgarii zostanie zbudowana (przez rosyjską firmę Atomstrojeksport) nowa elektrownia atomowa.
Sojusz energetyczny z Rosją wywołał żywe reakcje opozycji, której lider Iwan Kostow (Demokraci na rzecz Silnej Bułgarii) zarzucił władzom, że chcą przekształcić kraj w „konia trojańskiego Putina w Europie„, a także konsternację partnerów Bułgarii w Unii Europejskiej.
Komentatorzy podkreślali, że mimo iż porozumienie w sprawie South Stream przyniesie Bułgarii korzyści finansowe i znacznie umocni jej rolę na europejskiej mapie energetycznej, to jednak całkowicie uzależni ją od rosyjskiego Gazpromu. Niektóre media, także polskie, pisały, że Rosja „wciągnęła Bułgarię do swojej strefy wpływów.

</doc>
<doc id="1023988" url="https://pl.wikipedia.org/wiki?curid=1023988" title="Markus Weißenberger">
Markus Weißenberger



</doc>
<doc id="1023991" url="https://pl.wikipedia.org/wiki?curid=1023991" title="Wolne Państwo">
Wolne Państwo

Wolne Państwo (ang. "Free State"; afrikaans "Vrystaat", wym. ; sesotho "Freistata") – prowincja w Południowej Afryce. Od południowego wschodu graniczy z Lesotho. Do 9 czerwca 1995 r. prowincja nosiła nazwę Wolne Państwo Orania.
Historia.
Prowincja Wolne Państwo Orania powstała w 1910 roku jako część Związku Południowej Afryki, na terenach dotychczasowej brytyjskiej Kolonii Rzeki Oranje ("Orange River Colony", powstała po podbiciu Wolnego Państwa Oranii). W 1961 r. prowincja stała się częścią Republiki Południowej Afryki. Obecny kształt prowincji został nadany w 1994 roku po reformie administracyjnej RPA.
Geografia.
Wolne Państwo położone jest na rozległych równinach w sercu Południowej Afryki. Urodzajne ziemie i łagodny klimat pozwoliły na rozkwit rolnictwa. Z 30,000 farm produkujących 70% ziarna w kraju, prowincja jest znana jako spichlerz Południowej Afryki. Prowincja leży na terenie wyżyny, osiągającej średnią wysokość ponad 1000 m n.p.m. Pogórze Gór Smoczych i Maloti wznoszą na wschodzie teren do przeszło 2000 m n.p.m. Wolne Państwo leży w centrum pasma skał Karru, zawierającego łupki, mułowce, piaskowce i bazalt gór Smoczych. Na północy i zachodzie prowincji znajdują się duże złoża mineralne, spośród których największe znaczenie mają złoża złota i diamentów.
Podział administracyjny.
Prowincja Wolne Państwo dzieli się jeden obszar metropolitalny i cztery dystrykty, które z kolei dzielą się na 19 gmin.
Klimat.
Klimat zwrotnikowy kontynentalny suchy. Po wschodniej stronie wilgotniejszy, roczna suma odpadów to 1000 mm i ok. 400 mm na zachodzie. Średnia temperatura w styczniu 22–25 °C, w lipcu ok. 10 °C.
Demografia.
Skład etniczny stanowią przeważnie ludy Bantu. Dla 64,4% ludności językiem ojczystym jest sesotho. Inne używane języki to afrikaans (11,9%), xhosa (9,1%), tswana (6,8%) i zuluski (5,1%).
Gospodarka.
Podstawą gospodarki jest rolnictwo. Uprawiane są głównie zboża takie jak kukurydza, pszenica i owies, drzewa owocowe takie jak śliwy i jabłonie, warzywa oraz tytoń. Hoduje się owce, kozy, konie oraz bydło. Ważną gałęzią przemysłu jest przemysł wydobywczy. Wydobywa się złoto i rudy uranu w rejonie Welkom i Klerksdorp, diamenty, węgiel kamienny w okolicach miasta Sasolburg, oraz bentonit.

</doc>
<doc id="1023993" url="https://pl.wikipedia.org/wiki?curid=1023993" title="Ricardo Lemvo">
Ricardo Lemvo

Ricardo Lemvo (ur. 1957 w Kinszasie) – osiadły w Los Angeles wokalista pochodzący z Demokratycznej Republiki Konga, reprezentujący gatunki salsa, rumba i soukous.
Do Los Angeles wyjechał w wieku 15 lat. Tam uzyskał dyplom na wydziale nauk politycznych. W latach 80. występował w chórkach, w 1990 założył zespół Makina Loca ("Szalona Maszyna"). 

</doc>
<doc id="1023999" url="https://pl.wikipedia.org/wiki?curid=1023999" title="Parafia św. Józefa w Inowrocławiu">
Parafia św. Józefa w Inowrocławiu

Parafia św. Józefa Oblubieńca NMP w Inowrocławiu – rzymskokatolicka parafia znajdująca się w dekanacie inowrocławskim II.
Dokumenty.
Księgi metrykalne: 

</doc>
<doc id="1024000" url="https://pl.wikipedia.org/wiki?curid=1024000" title="Parafia Świętego Krzyża w Inowrocławiu">
Parafia Świętego Krzyża w Inowrocławiu

Parafia Świętego Krzyża w Inowrocławiu jest jedną z 9 parafii należących do dekanatu inowrocławskiego II.
Dokumenty.
Księgi metrykalne:
Zasięg parafii.
Ulice Inowrocławia na obszarze parafii: Kilińskiego, Kościelna, Kościuszki, Królowej Jadwigi od 2-34 (strona parzysta), Osiedle Mieszka I, Plac 1 Maja, Plac Klasztorny, Św. Ducha 1-121 i 2-122, Wałowa.
Miejscowości na obszarze parafii: Komaszyce i Turzany.

</doc>
<doc id="1024002" url="https://pl.wikipedia.org/wiki?curid=1024002" title="Parafia Zwiastowania Najświętszej Maryi Panny w Inowrocławiu">
Parafia Zwiastowania Najświętszej Maryi Panny w Inowrocławiu

Parafia Zwiastowania Najświętszej Maryi Pannie w Inowrocławiu – jedna z 9 parafii w dekanacie inowrocławskim II.
Historia parafii.
W latach 1890–1901 zbudowano w Inowrocławiu kościół z inicjatywy bp. Antoniego Laubitza. W 1909 roku kościół uległ poważnemu uszkodzeniu w wyniku tąpnięcia ziemi (spowodowanego przez znajdującą się pod miastem nieczynną kopalnię soli). Doszło do zawalenia północnej ściany transeptu. 
Po przeprowadzonym remoncie budynek 1929 roku stał się świątynią nowo utworzonej parafii.
Zasięg parafii.
Do parafii należą wierni wyznania rzymskokatolickiego z Inowrocławia (ulice: Bursztynowa, Długa (z wyjątkiem bloków Osiedla), Dworcowa, Działowa, Glinki, Jacewska (z wyjątkiem bloków Osiedla), Kasprowicza, Kopernika 1, 3, 5, 11, Królowej Jadwigi 35–48, Biskupa Laubitza 6 i 19, Libelta, Lotnicza, Marcinkowskiego, Młyńska, Najświętszej Maryi Panny, Narutowicza do nr 12, Orłowska, Plebanka, Poprzeczna, Powstańca Kwiatkowskiego, Przypadek, Rogowa, Składowa, Solankowa do nr 10, Spacerowa, Stare Miasto, Staszica do nr 17, 6 Stycznia 8, Toruńska (z wyjątkiem bloków Osiedla), Średnia, Św. Ducha od nr 122 do końca, Szkolna, Szybowcowa i nowe uliczki przyległe, Zamknięta i Zielona) oraz z miejscowości: Balin, Gnojno, Kłopot, Olszewice, Sławęcinek (prawa str. szosy bydgoskiej), Strzemkowo i Jacewo.
Dokumenty.
Księgi metrykalne 

</doc>
<doc id="1024004" url="https://pl.wikipedia.org/wiki?curid=1024004" title="LDV Group">
LDV Group

LDV Group – dawny brytyjski producent samochodów dostawczych z siedzibą w Birmingham działający w latach 1993–2009.
Historia.
Zakład samochodów dostawczych Leyland DAF po rozpadzie tego przedsiębiorstwa został wykupiony przez jej zarząd (MBO Team). 24 kwietnia 1993 r. powstało przedsiębiorstwo Leyland DAF Vans Ltd.. W maju 1994 roku zmieniło ono nazwę na LDV Ltd.. Produkowano dwie serie samochodów dostawczych, średnich o dopuszczalnej masie całkowitej do 2,8 tony (LDV 200) i dużych do 3,5 tony (LDV 400). Bazowały one na produkowanych od 1974 roku modelach oferowanych następnie pod nazwami Austin Sherpa, Freight Rover, DAF 200/DAF 400, Leyland 200/Leyland 400. W 1996 roku wprowadzono ich następców: odpowiednio modele LDV Pilot i LDV Convoy. Stosowano w nich silniki Diesla produkcji Peugeot o pojemności 1,9 l oraz 2,5 l. Od 1998 roku w ofercie przedsiębiorstwa pojawił się również model LDV Cub produkowany przez przedsiębiorstwo Nissan Motor Iberica na bazie Nissana Vanette Cargo.
Od marca 1995 do 1998 roku montowano w Polsce w standardzie SKD samochody dostawcze LDV 400, a potem LDV Convoy w Wytwórni Silników Wysokoprężnych Andoria. 
Partnerstwo z Daewoo.
W latach 1998-2000 montaż kontynuowała fabryka Daewoo Motor Polska. W samochodach tych montowano m.in. silniki 4CT90 z Andorii. W latach 1998-2001 50% akcji przedsiębiorstwa należało do Daewoo Motor Poland. Opracowywano wówczas projekty dwóch samochodów dostawczych, DB 100 (mniejszy) oraz LD 100 (większy). W 2004 roku LDV zakupiło od Syndyka Masy Upadłościowej Daewoo Motor Poland projekt samochodu dostawczego LD 100 projektowanego wspólnie w Wielkiej Brytanii, Polsce i Korei oraz wyposażenie techniczne do jego produkcji od upadłego Daewoo Motor Poland. Zakupiony projekt LDV wdrożyło do produkcji seryjnej pod własną marką w 2004 roku. Model ten nosił nazwę LDV Maxus.
Przejęcie przez GAZ.
Korporacja zatrudniała około 2000 osób i produkowała około 13 000–20 000 pojazdów rocznie. Od drugiej połowy lat 90. produkcja stopniowo spadała, a przedsiębiorstwo popadło w kłopoty finansowe. Pod koniec 2005 roku LDV zbankrutowało. Przedsiębiorstwo zostało przejęte przez grupę inwestorów, która w połowie 2006 roku sprzedała je rosyjskiemu przedsiębiorstwu GAZ, kontrolowanemu przez Olega Dieripaskę. Od tego czasu produkcja zaczęła stopniowo rosnąć osiągając w 2006 r. – 6990 szt., w 2007 r. – 10 418 sztuk. Przedsiębiorstwo VM Motori, produkujące silniki Diesla dla LDV, zostało wspólnie przejęta przez General Motors i GAZ. 
W październiku 2008 roku przedsiębiorstwo "First Truck International" rozpoczęło oficjalną sprzedaż samochodów dostawczych LDV Maxus w Polsce. Z początkiem lutego 2009 roku została wprowadzona również odmiana 3500 EF z przedłużoną ramą o maksymalnej długości zabudowy 4200 mm i dopuszczalnej masie całkowitej 3,5 t.
Bankructwo.
W kwietniu 2009 roku LDV ogłosiło wniosek o upadłość, a w maju akcje należące do grupy GAZ zostały sprzedane malezyjskiemu przedsiębiorstwu Weststar. Strona rosyjska pomimo sprzedaży brytyjskiej marki zachowała prawo do produkcji modelu LDV Maxus w Rosji i jego sprzedaży na rynku państw należących do WNP. 15 października 2009 roku akcje LDV wykupiło chińskie przedsiębiorstwo ECO Concept, a w 2010 roku ostatecznie chiński SAIC Motor, który rozpoczął w Chinach w 2011 roku produkcję modelu LDV Maxus pod nową marką Maxus jako Maxus V80.

</doc>
<doc id="1024005" url="https://pl.wikipedia.org/wiki?curid=1024005" title="Mark McGhee">
Mark McGhee

Mark Edward McGhee (ur. 25 maja 1957 w Glasgow) – szkocki piłkarz grający na pozycji napastnika, a potem trener.

</doc>
<doc id="1024008" url="https://pl.wikipedia.org/wiki?curid=1024008" title="Under Pressure">
Under Pressure

Under Pressure – utwór zespołu Queen i Davida Bowiego, wspólnego autorstwa, wydany na albumie "Hot Space" (1982).
Utwór powstał w należących do Queen Mountain Studios w szwajcarskim Montreux niemal przez przypadek. Ukazał się on także na składance "Greatest Hits II" w 1991 roku. Jego zremiksowana wersja ujrzała światło dzienne na składance "Greatest Hits III" w 1999 roku oraz na wydanym w grudniu singlu. W 1992 roku na The Freddie Mercury Tribute Concert David Bowie zaśpiewał go w duecie z Annie Lennox. Od 2012 utwór grany był na koncertach Queen + Adam Lambert. Wówczas śpiewany był przez Rogera Taylora.
Wypowiedzi.
Roger Taylor: "„To jeden z najlepszych kawałków, jakie kiedykolwiek zarejestrowaliśmy, a do wszystkiego doszło zupełnie przez przypadek, gdy David odwiedził nas w studiu w Montreux”."
David Bowie: "„Kiedy chłopcy pojawili się w Szwajcarii, pojechałem spotkać się z nimi w studiu i – co było nieuniknione – zaczęliśmy razem grać. Powstał dzięki temu pewien szkielet piosenki. Pomyślałem, że to niezła melodia, więc postanowiliśmy dopracować ją. Coś z tego wyszło, ale myślę, że mogło być o wiele lepiej. Wszystko działo się tak szybko; to jedna z takich rzeczy, które powstają w ciągu dwudziestu czterech godzin. Moim zdaniem utwór brzmiał lepiej w wersji demo. Powstał tak szybko, że słysząc teraz część tekstu, aż kurczę się ze wstydu”."

</doc>
<doc id="1024009" url="https://pl.wikipedia.org/wiki?curid=1024009" title="Punkt magii">
Punkt magii

Punkty magii (często skracane jako PM; ang. "magic points", "MP") zwane także czasami punktami mocy lub maną są jednostką magicznej energii, która jest niezbędna postaciom do rzucania zaklęć, używaną w wielu grach fabularnych (oraz ich komputerowych odpowiednikach).
Postacie w tego typu grach posiadają pewną liczbę punktów magii, zależną między innymi od ich profesji i poziomu doświadczenia. Oznacza to, iż czarodziej będzie miał więcej owych punktów niż wojownik a mistrz magii więcej niż początkujący czarownik. Gdy dana postać używa magii, pewna liczba punktów zostaje odjęta od liczby punktów posiadanych przez postać w danej chwili. Generalnie im potężniejsze zaklęcie tym wyższy jest jego koszt w PM. Jeśli postać ma zbyt mało PM, nie może rzucić danego czaru (choć w niektórych systemach można za brakujące punkty magii zapłacić np. punktami życia). System ten sprawia, że gracz musi wybierać pomiędzy rzuceniem kilku potężnych zaklęć a rzuceniem kilkunastu słabszych.
W niektórych grach punkty magii regenerują się powoli wraz z upływem czasu, w innych natomiast postać musi odpocząć (np. wyspać się) by punkty się odnowiły. Inne metody pozwalające na odzyskiwanie straconych punktów magii to np. używanie magicznych przedmiotów (np. wypicie eliksiru), kradzież many od innych osób, czerpanie jej z żywiołów itp.
W wielu zachodnich grach komputerowych pasek przedstawiający liczbę punktów magii posiadaną przez postać jest koloru niebieskiego (w odróżnieniu od paska pokazującego liczbę punktów życia bohatera, który jest czerwony). Kolor ten może być także widoczny w innych elementach interfejsu – np. magiczne mikstury odnawiające PM będą miały kolor niebieski (a te odnawiające PŻ – czerwony).
Alternatywnym rozwiązaniem ograniczającym zdolności magiczne postaci są sloty na zaklęcia wykorzystywane np. w systemie Dungeons &amp; Dragons.

</doc>
<doc id="1024016" url="https://pl.wikipedia.org/wiki?curid=1024016" title="Czarno to widzę (film)">
Czarno to widzę (film)

Czarno to widzę – polski film obyczajowy w reżyserii Wawrzyńca Stuoki-Gucewicza z 2003 roku.
Opis fabuły.
Czarny wychodzi z więzienia. Nie jest jednak typowym przestępcą, ma zwyczaj wchodzenia do cudzych mieszkań, aby obcować z przedmiotami, oglądać je i dotykać. W ten sposób poznaje mieszkańców. Po wieczornej wizycie w barze Czarny znów włamuje się do mieszkania.

</doc>
<doc id="1024018" url="https://pl.wikipedia.org/wiki?curid=1024018" title="Katarzyna Zielińska (ur. 1979)">
Katarzyna Zielińska (ur. 1979)

Katarzyna Maria Zielińska (ur. 29 sierpnia 1979 w Limanowej) – polska aktorka i piosenkarka.
Życiorys.
W 2002 ukończyła studia w PWST w Krakowie. Podczas studiów występowała na deskach krakowskiego Teatru Ludowego. Po ich ukończeniu grała także w warszawskich teatrach Syrena i Rampa. Zagrała w dwóch spektaklach Teatru Polskiego Radia. Gra w Teatrze Komedia i Teatrze Muzycznym „Roma”.
W 2002 zagrała kobietę w pociągu w filmie Marka Koterskiego "Dzień świra". W 2003 zwyciężyła w IV Ogólnopolskim Festiwalu Sztuki Estradowej w Warszawie. W 2004 zakwalifikowała się do finałowej dziesiątki XXV Przeglądu Piosenki Aktorskiej we Wrocławiu, gdzie zdobyła nagrodę publiczności. W 2004 wystąpiła jako dziennikarka na wystawie Nikifora w „Zachęcie” w filmie Krzysztofa Krauze "Mój Nikifor". W 2006 wzięła udział w programie TVP2 "Szansa na sukces". Uczyła się śpiewu pod okiem Elżbiety Zapendowskiej. Wystąpiła w „Urodzinowym strzale w dychę” kabaretu Ani Mru Mru z okazji jego 10–lecia, śpiewając piosenki z Katarzyną Jamróz.
Ogólnopolską popularność przyniosła jej rola Marty Walawskiej w serialu "Barwy szczęścia", w którym zaczęła grać w 2007. Za występ w serialu dwukrotnie otrzymała nagrodę Telekamery w kategorii "Aktorka" (2011, 2013), a także uzyskała nominację do Wiktora w kategorii "Odkrycie roku" (2011). W 2007 uczestniczyła w drugiej edycji programu "Jak oni śpiewają". W 2008 uczestniczyła w trzeciej edycji programu "Gwiazdy tańczą na lodzie", w parze z Filipem Bernadowskim zajęła trzecie miejsce. W latach 2009–2012 była kapitanką jednej z drużyn w teleturnieju "Kocham cię, Polsko!".
We wrześniu 2010 wystąpiła w konkursie na "Serialowy Hit Lata" podczas 47. KFPP w Opolu, gdzie wspólnie z innymi aktorami serialu "Dom nad rozlewiskiem" wykonała utwór Wilków „Nie stało się nic”. W 2011 zagrała Betty, siostrę Małgorzaty w filmie "Listy do M." i uczestniczyła w trzynastej edycji programu "Taniec z gwiazdami", w parze z Rafałem Maserakiem zajęła czwarte miejsce, odpadając w jedenastym odcinku. Za rolę w filmie "Och, Karol 2" (2011) została nominowana do Złotej Kaczki w kategorii „Najlepsza aktorka”. W 2012 zadebiutowała jako producentka teatralna, przygotowując na scenie małej sceny w Teatrze Muzycznym „Roma” spektakl "Berlin. 4.00 rano", a także była jurorką w programie "Bitwa na głosy".
W 2014 zagrała Alicję Małecką w "Przyjaciółkach" oraz wyprodukowała musical "Sofia de Magico" wystawiany w Teatrze Muzycznym „Roma”. W latach 2014–2016 występowała w roli mecenas Laury Cyryło w serialu "O mnie się nie martw". W 2015 zagrała Betty w "Listach do M. 2" oraz wydała album z piosenkami ze spektaklu "Sofia de Magico". W 2016 uczestniczyła w programie "Twoja twarz brzmi znajomo". W 2017 opuściła obsadę "Barw szczęścia" i nagrała piosenki na album pt. "Leopold Kozłowski i przyjaciele". W 2019 wyprodukowała musical "Nowy Jork. Prohibicja" dla TM „Roma”. W latach 2019–2020 grała Dorotę Zimę w serialu "Zawsze warto". W 2020 była kapitanką jednej z drużyn w programie rozrywkowym TVP1 "To był rok!". Od lipca do grudnia 2022 wraz ze swoją siostrą Karoliną współprowadziła poranny magazyn rozrywkowo-informacyjny "Poranny rogal" na antenie Zoom TV.
Życie prywatne.
3 sierpnia 2013 poślubiła Wojciecha Domańskiego, współzałożyciela i dyrektora zarządzającego firmy inwestycyjnej Custodia Capital. Mają dwóch synów: Henryka (ur. 2015) i Aleksandra (ur. 2017). Przyznała, że podczas pandemii COVID-19 popadła w depresję. Wspiera Stowarzyszenie Aktywnie Przeciwko Depresji
Jest fanką Audrey Hepburn i serialu "Simpsonowie". Lubi podróże i kuchnię tajską.

</doc>
<doc id="1024019" url="https://pl.wikipedia.org/wiki?curid=1024019" title="Katarzyna Anzorge">
Katarzyna Anzorge

Katarzyna Anzorge (ur. 9 lipca 1981 roku w Legionowie) – polska aktorka. W 2006 roku ukończyła Państwową Wyższą Szkołę Filmową, Telewizyjną i Teatralną im. Leona Schillera w Łodzi.
W czasie studiów została wyróżniona stypendium Ministra Kultury za osiągnięcia w nauce w roku akademickim 2005/2006. Otrzymała również drugą nagrodę aktorską na XXIV Ogólnopolskim Festiwalu Szkół Teatralnych w Łodzi za rolę Diany w spektaklu dyplomowym "Gąska" Nikołaja Kolady w reżyserii Waldemara Śmigasiewicza. Zagrała też w wielu filmowych etiudach studenckich.
Spektakle teatralne.
Teatr Studyjny PWSFTviT w Łodzi

</doc>
<doc id="1024023" url="https://pl.wikipedia.org/wiki?curid=1024023" title="One More Night (singel Phila Collinsa)">
One More Night (singel Phila Collinsa)

One More Night – pierwszy singel z trzeciej płyty Phila Collinsa "No Jacket Required".
Jest to druga piosenka Collinsa (po „Against All Odds (Take a Look at Me Now)”), która stała się numerem jeden na amerykańskiej liście Billboardu i trzecią jego piosenką w pierwszej dziesiątce brytyjskiej listy przebojów.

</doc>
<doc id="1024028" url="https://pl.wikipedia.org/wiki?curid=1024028" title="Lista podobozów KL Stutthof">
Lista podobozów KL Stutthof

Wykaz podobozów i większych komand zewnętrznych obozu koncentracyjnego Stutthof (KL)

</doc>
<doc id="1024031" url="https://pl.wikipedia.org/wiki?curid=1024031" title="Mike Weinberg">
Mike Weinberg

Michael Andrew Weinberg (ur. 16 lutego 1993 w Los Angeles) – amerykański aktor dziecięcy, występował w takich filmach jak "Upiorny dom" czy "Kevin sam w domu 4".
Jego rodzice – Larry Weinberg i Dana Gindoff – mają jeszcze jednego syna, Matta Weinberga, który także jest aktorem. Mike występował w serialu "Siódme niebo" jako syn Wilsona Westa, Billy, a także z filmu "Kevin sam w domu 4", odtwarzając główną rolę.
W 2006 roku zrezygnował z aktorstwa.

</doc>
<doc id="1024033" url="https://pl.wikipedia.org/wiki?curid=1024033" title="Tydzień z życia mężczyzny">
Tydzień z życia mężczyzny

Tydzień z życia mężczyzny – polski film obyczajowy w reżyserii Jerzego Stuhra z 1999 roku.
Opis fabuły.
Adam Borowski jest znanym i cenionym prokuratorem, pewnego dnia dowiaduje się, że jego matka jest nieuleczalnie chora. Jedyną szansą na utrzymanie jej przy życiu jest droga operacja.
Produkcja.
Zdjęcia do filmu powstały w Warszawie i Poznaniu.

</doc>
<doc id="1024037" url="https://pl.wikipedia.org/wiki?curid=1024037" title="Travis Fimmel">
Travis Fimmel

Travis Fimmel (ur. 15 lipca 1979 w Echuca) – australijski aktor i model, który osiedlił się w Ameryce.
Życiorys.
Wczesne lata.
Urodził się w Echuca w stanie Wiktoria jako najmłodszy z trzech synów farmerskiej rodziny z Lockington, hodowcy bydła Chrisa i pielęgniarki Jenny. Jego rodzina była pochodzenia niemieckiego. Dorastał na farmie, a w wolnej chwili jeździł na motocyklu i polował na lisy. Mając osiemnaście lat opuścił rodzinny dom i przeprowadził się do Melbourne, gdzie grał w piłkę nożną i studiował zarządzanie projektami w Royal Melbourne Institute of Technology. Jednak jego piłkarska kariera została zakończona, gdy uległ wypadkowi i złamał nogę.
Kariera.
W 1998 w sali gimnastycznej w Melbourne został dostrzeżony przez menadżera Matthew Andersona z firmy Chadwick Model Management. W 2002 związał się z agencją LA Models i został nazwany jednym z najseksowniejszych kawalerów na świecie przez magazyn „People”. Reklamował bieliznę męską i dżinsy amerykańskiego kreatora mody Calvina Kleina, który szukał właściwego chłopaka do swej kampanii reklamowej "Crave". Wystąpił w teledysku Janet Jackson „Someone To Call My Lover” (2001) i Jennifer Lopez „I’m Real” (2003). 
Rozpoznawalność przyniosła mu główna rola Tarzana / Johna Claytona Jr., dziedzica rodzinnej korporacji Greystoke Industries w przygotowanym przez studio Warner Bros. Television serialu o przygodach legendarnego władcy małp "Tarzan na Manhattanie" ("Tarzan", 2003). Za rolę Ragnara Lothbroka w kanadyjsko-irlandzkim serialu historycznym "Wikingowie" ("Vikings", 2013-2017), zrealizowanym przez kanał History, zdobył nominację do nagrody IGN w kategorii najlepszy bohater telewizyjny. Rola Marcusa w serialu fantastycznonaukowym HBO Max "Wychowane przez wilki" ("Raised by Wolves", 2020) przyniosła mu nominację do Critics Choice Super Award.
Był na okładkach magazynów takich jak „W” (w listopadzie 2002) z Gisele Bündchen, „TV Guide” (w lipcu 2003), „GQ Style” (wiosna/lato 2013), „Blag” (w listopadzie 2013), „Sport” (w marcu 2015), „Empire” (w czerwcu 2016), „The Red Bulletin” (w czerwcu 2016), „Train” (w czerwcu 2016), „Outside” (w listopadzie 2016), „Rogue” (wiosna/lato 2018) i „TV Gazeta” (w maju 2021). Był też bohaterem publikacji w „Men’s Health”, „Interview” i „Variety”.
Życie prywatne.
Spotykał się z wokalistką z zespołu All Saints Nicole Appleton (1999).

</doc>
<doc id="1024039" url="https://pl.wikipedia.org/wiki?curid=1024039" title="Walentyna Najdus-Smolar">
Walentyna Najdus-Smolar

Walentyna Najdus-Smolar (ur. 12 maja 1909, zm. 12 kwietnia 2004 w Warszawie) – polska historyk żydowskiego pochodzenia, profesor w Instytucie Historii Polskiej Akademii Nauk. Badaczka dziejów społecznych Polski XIX i XX wieku, zwłaszcza Galicji, znawczyni historii ruchu socjalistycznego oraz autorka prac z tej dziedziny. Działaczka organizacji komunistycznych. Żona Grzegorza Smolara, matka Aleksandra i Eugeniusza, babcia Anny Smolar.
Życiorys.
W II Rzeczypospolitej.
Od 1925 działała w Międzynarodowej Organizacji Pomocy Rewolucjonistom, będącej przybudówką nielegalnej partii komunistycznej, i w „Czerwonej Frakcji”. W 1929 została przyjęta do Komunistycznego Związku Młodzieży Zachodniej Białorusi w Białymstoku. Po raz pierwszy była aresztowana za działalność niezgodną z polskim prawem w wieku 19 lat. W latach 1931–1936 odsiadywała karę 4 lat i 7 miesięcy więzienia, w związku z czym nie ukończyła studiów historycznych, gdyż została relegowana z Uniwersytetu Warszawskiego w 1931. Uwolniona w styczniu 1936 z tytułu amnestii. Przyjęto ją wówczas formalnie do Komunistycznej Partii Polski, albowiem nieformalnie nastąpiło to podczas odbywania wyroku w 1933. Krótki okres wolności był też aktywnym czasem jej działalności: była członkiem Komitetu Miejskiego KPP i kierownikiem nielegalnej szkoły aktywu partyjnego. W listopadzie 1936 powróciła do więzienia z wyrokiem dwunastu lat. W komunie więziennej pełniła funkcje “sekretarza agit-propu” (agitacji i propagandy).
Okres II wojny światowej.
Po agresji sowieckiej na Polskę 17 września 1939 znalazła się w Białymstoku. Została wtedy redaktorem sowieckiego okupacyjnego pisma propagandowego – „Wolna Praca” (później jego tytuł został zmieniony na „Wyzwolony Białystok”). Tu związała się z Herszem Smolarem, wówczas redaktorem sowieckiej gazety okupacyjnej pisanej w języku żydowskim „Białystokier Sztern”. W maju 1941 została przyjęta przez specjalną komisję, na czele której stał Pantelejmon Ponomarienko, pierwszy sekretarz KC KP(b) Białorusi, do Wszechzwiązkowej Komunistycznej Partii (bolszewików) z zaliczonym stażem partyjnym od 1936. Z czasem porzuciła dziennikarstwo i stała się naukowczynią – była wykładowczynią historii w Instytucie Pedagogicznym w Orenburgu, następnie do 1947 – kierowniczką katedry na Politechnice w Mińsku.
W komunistycznej Polsce.
Po powrocie do Polski wstąpiła do Polskiej Partii Robotniczej, a następnie do Polskiej Zjednoczonej Partii Robotniczej. Przyznano jej dyplom Uniwersytetu Warszawskiego, a następnie została wykładowczynią Szkoły Partyjnej przy KC PZPR, gdzie kierowała katedrą. Doktorat ("Lenin w Polsce") uzyskała 27 czerwca 1953 r. pod kierunkiem Stanisława Arnolda na UW. Po utworzeniu Instytutu Nauk Społecznych przy KC PZPR została tam docentem. W 1958 przeszła do Instytutu Historii Polskiej Akademii Nauk, gdzie w 1964 otrzymała tytuł naukowy profesora. Zaangażowała się wówczas w badania dziejów klasy robotniczej i ruchu robotniczego. Wchodziła w skład Rady Redakcyjnej "Przeglądu Historycznego". W 1954 została odznaczona Krzyżem Komandorskim Orderu Odrodzenia Polski. Nie wyjechała z Polski po wydarzeniach marca 1968, gdy emigrował jej mąż i synowie. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W PZPR pozostała aktywna do 13 grudnia 1981.
Zmarła w Warszawie. Jest pochowana na cmentarzu żydowskim przy ulicy Okopowej (kwatera 2).

</doc>
<doc id="1024046" url="https://pl.wikipedia.org/wiki?curid=1024046" title="Sytuacja homoseksualistów w Belgii">
Sytuacja homoseksualistów w Belgii



</doc>
<doc id="1024049" url="https://pl.wikipedia.org/wiki?curid=1024049" title="Krępulec (medycyna sądowa)">
Krępulec (medycyna sądowa)

Krępulec – patyk lub mały kijek, który wkłada się w zamkniętą pętlę założoną na szyję, a następnie okręca się go, co powoduje zaciśnięcie pętli, zapobiega również jej rozluźnieniu po utracie przytomności ofiary. Używany m.in. przy samobójstwach przez zadzierzgnięcie.

</doc>
<doc id="1024054" url="https://pl.wikipedia.org/wiki?curid=1024054" title="Galaxy Zoo">
Galaxy Zoo

Galaxy Zoo – jeden z ogólnodostępnych internetowych projektów astronomicznych rozpoczęty w 2007 roku, w którym uczestnicy klasyfikują galaktyki na podstawie zdjęć wykonanych automatycznie przez 2,5-metrowy teleskop Sloan Digital Sky Survey, znajdujący się w Apache Point Observatory w stanie Nowy Meksyk. Został zainspirowany projektem Stardust@home, w którym internauci zostali poproszeni przez NASA o znalezienie śladów pyłu kosmicznego na zdjęciach z misji Stardust. Galaxy Zoo jest wspólnym projektem uniwersytetów Oxford, Portsmouth oraz organizacji Fingerprint Digital Media z Belfastu.
Od lutego 2009 realizowany był drugi etap projektu pod nazwą Galaxy Zoo 2, a od kwietnia 2010 kolejny – Galaxy Zoo: Hubble, który tym razem wykorzystuje zdjęcia setek tysięcy galaktyk pochodzące z archiwum teleskopu Hubble’a w NASA. Do tej pory w projekcie Galaktyczne Zoo wzięło udział ponad 350 000 osób. Dzięki temu powstała ogromna baza danych, a odkryciami poczynionymi przez uczestników zajęły się teleskopy na Ziemi i w kosmosie. Zdjęcia w projekcie Galaxy Zoo: Hubble są bardziej szczegółowe i umożliwiają bardziej dogłębne zbadanie Wszechświata, niż było to możliwe do tej pory.
Z tego projektu wywodzi się zakrojona na szeroką skalę inicjatywa nazwana „Zooniverse”, do której należą również m.in. takie zoo-projekty jak: Galaxy Zoo Mergers, Galaxy Zoo Supernovae, Solar Stormwatch, Galaxy Zoo: Hubble, Moon Zoo, Old Weather, Milky Way Project oraz Planet Hunters.

</doc>
<doc id="1024058" url="https://pl.wikipedia.org/wiki?curid=1024058" title="Beausejour">
Beausejour

Beausejour – miasto na terenie Kanady w prowincji Manitoba, zlokalizowane ok. 45 km. na północny wschód od Winnipeg. Beausejour położone jest na tzw. geologicznej Tarczy Kanadyjskiej, w pobliżu Parku Whiteshell.
Beausejour jest ważnym ośrodkiem kulturalnym i sportowym. Co roku odbywają się tutaj dawa festiwale muzyczne: Prairie's Edge Music Festival w Czerwcu i Great Woods Music Festival w Sierpniu. W mieście działa również parafia Polskiego Narodowego Kościoła Katolickiego pw. św. Józefa, co wskazuje na liczną grupę Polaków zamieszkujących ten teren.

</doc>
<doc id="1024063" url="https://pl.wikipedia.org/wiki?curid=1024063" title="Wchłon">
Wchłon



</doc>
<doc id="1024066" url="https://pl.wikipedia.org/wiki?curid=1024066" title="Serwer grup dyskusyjnych">
Serwer grup dyskusyjnych

Serwer grup dyskusyjnych – system komputerowy używany do zarządzania grupami dyskusyjnymi. Oprogramowanie serwera zazwyczaj składa się z dwóch pakietów, umożliwiających wymianę danych między serwerami (NNTPD – "NetNews Transfer Protocol Daemon") i obsługę czytników grup dyskusyjnych (NNRPD – "NetNews Reader Protocol Daemon"), korzystając z protokołu NNTP.
Przed opracowaniem protokołu NNTP serwery używały protokołu UUCP, dostosowanego do korzystania z bezpośredniej komunikacji między serwerami unixowymi za pomocą połączeń komutowanych. 
Współczesne serwery zorganizowane w Usenet zwykle wymieniają się wiadomościami równocześnie z kilkoma innymi serwerami, co pomaga zredukować obciążenia i zapewnić, że artykuły nie zostaną zgubione.
Format wiadomości do grup dyskusyjnych.
Artykuły są rozmieszczane w oparciu o informacji w nagłówkach zdefiniowanych w . Zmienne jakie przenosi dana wiadomość zawiera:
Dodatkowo post może zawierać takie informacje jak:
Praca serwerów dyskusyjnych.
Każdy serwer grupy dyskusyjnej przechowuje drogę artykułów używających plik indeksu. Kiedy nowy artykuł wchodzi lub jest wystawiony bezpośrednio przez klienta, serwer grupy dyskusyjnej robi notatkę w jego pliku indeksu, umożliwia to szybkie powrócenie do artykułu w przyszłości. Ten plik indeksu mówi serwerowi dokładnie, gdzie wyszukać określony artykuł, w przypadku gdy następnym razem użytkownik prosi o ten artykuł.
Jakiś artykuł, który jest zaopatrzony w spis na serwerze Grupy dyskusyjnej, jest dostępny, by zostać przeczytany przez jakiegoś klienta przez użycie oprogramowania do czytania grup dyskusyjnych. Klient Usenet może założyć grupę dyskusyjną na danym serwerze i nadać jej unikatową nazwę.

</doc>
<doc id="1024067" url="https://pl.wikipedia.org/wiki?curid=1024067" title="Eberhard Urach">
Eberhard Urach

Eberhard Urach (ur. 24 stycznia 1907 w Stuttgarcie, zm. 29 sierpnia 1969 w Tutzing) – książę Urach, królewicz litewski.
Syn księcia Wilhelma Urach i jego żony księżniczki Ameli. 
18 maja 1948 roku wziął cywilny ślub z księżniczką Ingą Thurn und Taxis, ceremonia kościelna odbyła się 20 maja 1948. Para miała pięcioro dzieci: 

</doc>
<doc id="1024068" url="https://pl.wikipedia.org/wiki?curid=1024068" title="Karol Urach">
Karol Urach

Karol Gero Albrecht Józef Wilhelm Anton Maria Urach (ur. 19 sierpnia 1899 w Lichtensteinie, zm. 15 sierpnia 1981 tamże) – 3. książę Urach, hrabia Wirtembergii.
Był synem księcia Wilhelma Urach i jego żony księżniczki Amelii. Przez swoją babkę, księżniczkę Florestynę miał prawo do sukcesji tronu Monako.
Jego ojciec został w 1918 roku wybrany na króla Litwy, jednak w momencie zakończenia wojny został pozbawiony tego tytułu.
Po wojnie Karol zaczął studiować architekturę, pracował w Monachium.
Gdy w 1928 roku zmarł jego ojciec, a tytuły odziedziczyć miał starszy brat Karola – Wilhelm, jednak zrezygnował z nich, by poślubić Elżbietę Theurer. Karol odziedziczył więc pretensje do tytułów księcia Urach i króla Litwy.
20 czerwca 1940 roku ożenił się z hrabianką Gabrielą von Waldburg Zeil und Trauchburg. Para nie miała dzieci. Jego tytuły odziedziczył bratanek Karol Anzelm Urach, syn księcia Eberharda.
 

</doc>
<doc id="1024071" url="https://pl.wikipedia.org/wiki?curid=1024071" title="Proletar">
Proletar

 
Mehrobod (tadż. Меҳробод, dawniej "Proletarsk", Пролетарск) – osiedle typu miejskiego w Tadżykistanie (wilajet sogdyjski); 16 800 mieszkańców (2006). Ośrodek przemysłowy.

</doc>
<doc id="1024072" url="https://pl.wikipedia.org/wiki?curid=1024072" title="Wiltruda Maria Wittelsbach">
Wiltruda Maria Wittelsbach

Wiltruda Maria Wittelsbach (ur. 10 listopada 1884 w Monachium, zm. 28 marca 1975 w Oberstdorfie) – księżniczka bawarska, księżniczka Urach.
Córka ostatniego króla Bawarii Ludwika III i arcyksiężnej Marii Teresy Habsburg-Este. Jej starszym bratem był Rupprecht, pretendent do tronu Bawarii, Anglii i Szkocji.
26 listopada 1924 roku wyszła za księcia Wilhelma von Urach. Nie mieli dzieci, a Wiltruda już w 1928 roku została wdową.

</doc>
<doc id="1024073" url="https://pl.wikipedia.org/wiki?curid=1024073" title="Aleksander Fryderyk Wirtemberski (1804–1881)">
Aleksander Fryderyk Wirtemberski (1804–1881)

Aleksander Fryderyk Wilhelm Wirtemberski (ur. 20 grudnia 1804 w Rydze, zm. 28 października 1881 w Bayreuth) – książę Wirtembergii, generał rosyjski.
Życiorys.
Syn księcia Aleksandra Fryderyka Karola i Antoniny Fryderyki z Saksonii-Coburga-Saalfeld. Podobnie jak ojciec służył w wojsku rosyjskim i doszedł do stopnia generała. W 1828 roku brał udział w walkach z Imperium Osmańskim, a w 1831 tłumił powstanie listopadowe w Polsce.
17 października 1837 roku ożenił się z Marią Orleańską, córką króla Francji Ludwika Filipa I i Marii Amelii Burbon. Ślub odbył się w Wersalskim Grand Trianon. Ślubu cywilnego udzielił parze Étienne-Denis Pasquier, kościelnego zaś – Louis-Marie-Edmond Blanquart de Bailleul, biskup Wersalu i luterański pastor Cuvier. Przez następne dni trwało przyjęcie, które gospodarzami byli król i królowa Francuzów. Jeszcze przed ślubem Aleksander, który był luteraninem, obiecał, że potomstwo z tego związku będzie wyznania katolickiego, stając się tym samym protoplastą katolickiej linii rodu. Para miała jednego syna: Filipa Wirtemberskiego, który został założycielem katolickiej linii Wirtembergów.
Po przedwczesnej śmierci swojej pierwszej żony Aleksander na wiele lat zamieszkiwał przez letnie miesiące na Zamku Fantazja, na zimę przenosząc się do Bayreuth. Był dobrym gospodarzem. Cieszył się dużym uznaniem u miejscowej ludności. Był aktywny w życiu społecznym, wspierał fundacje działające na rzecz chorych i ubogich.
11 czerwca 1868 roku ożenił się ponownie ze swoją gospodynią Katarzyną Pfennigkaufer (1829–1915), którą później uszlachcono jako panią von Meyernberg. Niezadowolona z tego była rodzina z synem Filipem na czele, tym bardziej że był to związek morganatyczny.

</doc>
<doc id="1024074" url="https://pl.wikipedia.org/wiki?curid=1024074" title="Rezerwat przyrody Trębaczew">
Rezerwat przyrody Trębaczew

Rezerwat przyrody Trębaczew – leśny rezerwat przyrody położony w północnej części lasu na północ od wsi Trębaczew w gminie Sadkowice (powiat rawski, województwo łódzkie). Znajduje się na terenie leśnictwa Rylsk w Nadleśnictwie Skierniewice.
Rezerwat zajmuje powierzchnię 173,66 ha (akt powołujący podawał 164,91 ha). Został utworzony Zarządzeniem Ministra Leśnictwa i Przemysłu Drzewnego z 15 września 1958 roku (). Według aktu powołującego, rezerwat utworzono w celu zachowania ze względów naukowych i dydaktycznych fragmentu lasu sosnowo-dębowego na Wysoczyźnie Rawskiej, z dużym udziałem modrzewia polskiego ("Larix polonica") naturalnego pochodzenia.
W rezerwacie występują wzajemnie się przenikające zespoły grądu subkontynentalnego, dąbrowy świetlistej i kontynentalnego boru mieszanego. Modrzewie stanowią domieszkę, a jednocześnie najwyższą warstwę drzew w drzewostanie sosnowo-dębowym. Głównymi składnikami bujnego podszytu są: leszczyna pospolita, dąb szypułkowy, kruszyna pospolita, jarząb pospolity, trzmielina brodawkowata, grab pospolity i kalina koralowa.
W przeprowadzonym w 2001 roku przez „Przegląd Leśniczy” konkursie na najgrubsze drzewa Lasów Państwowych wśród 20 najgrubszych modrzewi polskich znalazło się aż 9 drzew z rezerwatu Trębaczew o obwodach pni od 3,6 do 3,9 metra.
Według obowiązującego planu ochrony ustanowionego w 2018 roku, obszar rezerwatu objęty jest ochroną ścisłą (70,42 ha) i czynną (104,23 ha).

</doc>
<doc id="1024076" url="https://pl.wikipedia.org/wiki?curid=1024076" title="Maria Orleańska">
Maria Orleańska

Maria Krystyna Karolina Adelajda Franciszka Leopolda Orleańska (ur. 12 kwietnia 1813 w Palermo, zm. 6 stycznia 1839 w Pizie) – księżna wirtemberska.
Życiorys.
Córka króla Francji, Ludwika Filipa I, i Marii Amelii Burbon, księżniczki sycylijskiej. W młodości fascynowała się literaturą i historią, brała udział w różnego rodzaju kursach malarstwa. Na początku 1834 roku powstał pomysł wydania jej za mąż za młodszego syna króla Obojga Sycylii, Franciszka I – Leopolda Burbona, hrabiego Syrakuz (1813–1860). Leopold był bratankiem matki Marii oraz przyrodnim bratem księżnej de Berry i matki legitymistycznego pretendenta do tronu Francji – hrabiego Chambord. Jednak w wyniku niepokojów we Francji, które wybuchły w kwietniu 1834, król Sycylii zaczął domagać się, aby Maria natychmiast otrzymała część rodzinnej fortuny, która należała jej się po tym jak Filip Ludwik I podzielił rodzinne dobra między swoje siedmioro dzieci 7 sierpnia 1830. Król Francji uznał tę prośbę za nieuzasadnioną i z małżeństwa Marii i Leopolda zrezygnowano.
17 października 1837 roku wyszła za księcia Aleksandra Wirtemberskiego, syna księcia Aleksandra i Antoniny Fryderyki Sachsen-Saalfeld-Coburg. Małżeństwo obniżyło status Marii, bo Aleksander był jedynie członkiem młodszej gałęzi niemieckiego rodu książęcego, ale był za to bratankiem króla Fryderyka I Wirtemberskiego i siostrzeńcem króla Leopolda I Belgijskiego. Ślub odbył się w Wersalskim Grand Trianon. Ślubu cywilnego udzielił parze Étienne-Denis Pasquier, kościelnego zaś – Louis-Marie-Edmond Blanquart de Bailleul, biskup Wersalu i luterański pastor Cuvier. Przez następne dni trwało przyjęcie, które gospodarzami byli król i królowa Francuzów. Para miała jednego syna: Filipa Wirtemberskiego.
Maria była utalentowaną artystką i uczennicą Ary’ego Scheffer. Do dzisiaj przetrwało wiele jej rysunków i rzeźb, znajdują się one w muzeum w Dordrecht, w Holandii. Jesienią 1838 roku Maria wraz z synem wyjechała do Włoch mając nadzieję, że klimat pomoże jej walczyć z gruźlicą. Jej rodzice wysłali po nią jej brata Ludwika Karola, księcia Nemours, który jednak przybył do Pizy już przed jej śmiercią. Zmarła 6 stycznia w Pizie, została pochowana 27 stycznia w kaplicy królewskiej w Dreux.
Od 18 kwietnia do 21 lipca 2008, w Luwrze znajdowała się wystawa poświęcona Marii, zawierała jej prace oraz jej rzeczy osobiste. Wystawa ta zostanie uzupełniona przez drugą wystawę, która odbędzie się w Musée Condé de Chantilly.

</doc>
<doc id="1024080" url="https://pl.wikipedia.org/wiki?curid=1024080" title="Heinkel He 72">
Heinkel He 72

Heinkel He 72 Kadett − niemiecki, dwupłatowy samolot szkolny zaprojektowany w 1933 o konstrukcji metalowej z poszyciem płóciennym.

</doc>
<doc id="1024081" url="https://pl.wikipedia.org/wiki?curid=1024081" title="Edward Gnat">
Edward Gnat

Edward Gnat (ur. 1 marca 1940 w Maurzycach, zm. 6 stycznia 2021 w Łodzi) – polski polityk, rolnik, samorządowiec, poseł na Sejm PRL IX kadencji oraz na Sejm RP II kadencji.
Życiorys.
Ukończył w 1961 technikum ochrony roślin. Zaangażował się w działalność powiatowych struktur kółek rolniczych. Powoływany w skład Rady Ubezpieczenia Społecznego Rolników działającej przy Kasie Rolniczego Ubezpieczenia Społecznego.
Był posłem na Sejm PRL IX kadencji (1985–1989) z ramienia Zjednoczonego Stronnictwa Ludowego oraz na Sejm RP II kadencji (1993–1997) z ramienia Polskiego Stronnictwa Ludowego. Mandat wykonywał w okręgu skierniewickim. W 1997 i 2001 bez powodzenia ubiegał się o mandat poselski. W latach 1998–2006 sprawował mandat radnego sejmiku łódzkiego. W 2006 nie został ponownie wybrany. Mandat objął jednak w 2008 w miejsce Tadeusza Gajdy. Wykonywał go do 2010, gdy nie uzyskał reelekcji.
Miał dwoje dzieci. Jego syn został księdzem, córka zajęła się prowadzeniem gospodarstwa rolnego. Zmarł w wyniku choroby COVID-19.
Odznaczenia.
W 2000 odznaczony Krzyżem Oficerskim Orderu Odrodzenia Polski. Wcześniej otrzymał Złoty, Srebrny i Brązowy Krzyż Zasługi.

</doc>
<doc id="1024082" url="https://pl.wikipedia.org/wiki?curid=1024082" title="Kolor (karty do gry)">
Kolor (karty do gry)

Kolor w kartach – oznaczenie występujące w grze w karty.
Standardowy zestaw kart do gry zawiera karty w 4 kolorach:

</doc>
<doc id="1024083" url="https://pl.wikipedia.org/wiki?curid=1024083" title="Krzesimir III">
Krzesimir III

Krzesimir III (zm. 1030) – pochodzący z dynastii Trpimirowiczów, król Chorwacji w latach 1000–1030, syn Stefana Drżisława, brat Świętosława i Gojsława.
Po śmierci ojca wraz z bratem Gojsławem, został odsunięty od władzy przez Swetosława. W 1000 Krzesimir i Gojsław obalili brata z pomocą Bułgarów i wspólnie objęli władzę. Wkrótce na ziemie Krzesimira najechał doża wenecki Pietro II Orseolo zajmując wszystkie miasta Dalmacji, Kraj Neretwański, Wyspy Kwarnerskie i wybrzeże Morza Adriatyckiego aż po Dubrownik. Za panowania Krzesimira Chorwacja utrzymywała przyjazne stosunki z Wenecją i Bizancjum. W 1018 Krzesimir wraz z bratem złożył hołd lenny cesarzowi bizantyńskiemu Bazylemu II Bułgarobójcy, zostając jego patrycjuszem.
Po śmierci brata około 1020 rozpoczął samodzielne rządy, dążąc do umocnienia swej pozycji. W 1024 zajął Dalmację, jednak bizantyjska ekspedycja karna wysłana z Italii pokonała wojska chorwackie i uprowadziła do Konstantynopola żonę Krzesimira wraz z synem Stefanem. Po złożeniu ponownego hołdu lennego Bazylemu, Krzesimir wykupił rodzinę z niewoli. W 1027 utracił Slawonię, odebraną mu przez Swetosława i jego syna Stefana. W tym samym roku próbował ponownie odzyskać Dalmację, jednak wyprawa zakończyła się klęską.
Z nieznanej z imienia małżonki pozostawił dwoje dzieci:

</doc>
<doc id="1024084" url="https://pl.wikipedia.org/wiki?curid=1024084" title="Kreszimir III Chorwacki">
Kreszimir III Chorwacki



</doc>
<doc id="1024094" url="https://pl.wikipedia.org/wiki?curid=1024094" title="Wachsz (osiedle)">
Wachsz (osiedle)

Wachsz (tadż. "Вахш") - osiedle typu miejskiego w Tadżykistanie (wilajet chatloński); 15 700 mieszkańców (2006). Ośrodek przemysłowy.

</doc>
<doc id="1024095" url="https://pl.wikipedia.org/wiki?curid=1024095" title="Władcy Wietnamu">
Władcy Wietnamu

Władcy Wietnamu – lista obejmuje władców Wietnamu.
Dynastia Hậu Lê (okres "trung hưng" 1533-1788).
Dynastie Północne i Południowe.
Dynastia północna - Mạc (1527-1592).
Władcy w Cao Bằng do 1677:

</doc>
<doc id="1024097" url="https://pl.wikipedia.org/wiki?curid=1024097" title="Bảo Đại">
Bảo Đại

Bảo Đại, Nguyễn Phúc Vĩnh Thụy (ur. 22 października 1913 w Huế, zm. 30 lipca 1997 w Paryżu) – ostatni cesarz Wietnamu.
Życiorys.
Wstąpił na tron 8 stycznia 1926 przyjmując imię Bảo Đại. Przed 1942 jego władza poddana była kontroli francuskiej, następnie japońskiej. Pod naciskiem sił rewolucyjnych 30 sierpnia 1945 uroczyście abdykował. W latach 1946–1949, jako zwykły obywatel został członkiem parlamentu i doradcą rządu Hồ Chí Minha.
W 1949 został szefem profrancuskiego rządu Wietnamu, a wkrótce potem przywrócono mu tytuł głowy państwa (). Po upadku Francuzów i podziale kraju, w wyniku przeprowadzonego w 1955 referendum, został ponownie zmuszony do abdykacji. Od tej chwili przebywał na emigracji, nie odgrywając już żadnej roli politycznej.

</doc>
<doc id="1024100" url="https://pl.wikipedia.org/wiki?curid=1024100" title="Zmysłówka (powiat krośnieński)">
Zmysłówka (powiat krośnieński)

Zmysłówka – wieś w Polsce położona w województwie podkarpackim, w powiecie krośnieńskim, w gminie Rymanów.
W latach 1975–1998 miejscowość położona była w województwie krośnieńskim.
Do 31 grudnia 2011 miejscowość stanowiła przysiółek wsi Ladzin, od 1 stycznia 2012 miejscowość stanowi wieś.

</doc>
<doc id="1024101" url="https://pl.wikipedia.org/wiki?curid=1024101" title="Walentyna Najdus">
Walentyna Najdus



</doc>
<doc id="1024102" url="https://pl.wikipedia.org/wiki?curid=1024102" title="Teoria Czerwonej Królowej">
Teoria Czerwonej Królowej



</doc>
<doc id="1024106" url="https://pl.wikipedia.org/wiki?curid=1024106" title="Donauturm">
Donauturm

Donauturm– jedna z najwyższych budowli w Wiedniu, w Austrii. Obiekt znajduje się na terenie parku Donaupark.
Wieża została wzniesiona została w latach 1962–1964, z okazji Międzynarodowej Wystawy Ogrodów ("Wiener Internationale Gartenschau 1964"). Wieżę zaprojektował austriacki architekt Hannes Lintl, na podstawie danych technicznych inżyniera Roberta Krapfenbauera (Krapfenbauer, 1966, Turmbauweise, s.28). W dniu oddania wieży od użytku w 1964 roku, była ona najwyższą konstrukcją żelbetową w Europie.
12 października 1962 roku nastąpiło oficjalne położenie kamienia węgielnego. 16 kwietnia 1964 roku miało miejsce oficjalne oddanie wieży do użytku przez ówczesnego prezydenta Austrii Adolfa Schärfa. Budową kierował Eberhard Födisch.
Z wieży rozciąga się widok na Wiedeń i jego okolice, aż do 80 km. Przy dobrej widoczności można zobaczyć górę Rax i Schneeberg w kierunku południowym, a także Bratysławę w kierunku wschodnim. Wieża jest ulubioną atrakcją turystyczną mieszkańców Wiednia.
Wydarzenia związane z wieżą.
Z okazji Międzynarodowej Wystawy Poczty Lotniczej, która miała miejsce w Wiedniu 6 czerwca 1968 roku, planowano start siedmiu balonów. Trzy z nich, z powodów technicznych nie wystartowały, trzy wzniosły się prawidłowo do góry, a jeden, z powodu błędu pilota, nie nabrał wystarczająco szybko wysokości i zahaczył o siatkę bezpieczeństwa zawieszoną pod drugą platformą widokową wieży. W wyniku tego balon uległ rozdarciu, a kosz z pasażerami spadł na ziemię. Na miejscu zginęli amerykański pilot Francis Shields, pracownik poczty Guntram Pammer oraz młody dziennikarz Dieter Kasper z Austriackiej Agencji Prasowej.
Z okazji wizyty papieskiej w 1983 roku, 11 września w na terenach wokół wieży Jan Paweł II odprawił mszę, w której uczestniczyło około 300 tys. wiernych.
Atrakcja turystyczna.
Według danych z 2009 roku Wiedeńskiego Stowarzyszenia Turystycznego, wieża Donauturm znalazła się na 8. miejscu atrakcji turystycznych Wiednia. W 2009 roku wieżę odwiedziło 396 tys. turystów (2008 – prawie 420 tys.).
Do 2004 roku, tj. 40. rocznicy powstania wieży, w sumie odwiedziło ją 16,5 miliona turystów.
Wieża ma 252 m wysokości. Na wysokości 150 m znajduje się platforma widokowa, na którą można się dostać windą lub schodami (776 stopni). Z platformy tej odbywają się także skoki na bungee. Na wysokości 160 oraz 170 m ulokowane są obrotowe restauracje, z których można obejrzeć panoramę Wiednia.

</doc>
<doc id="1024108" url="https://pl.wikipedia.org/wiki?curid=1024108" title="Teenagers">
Teenagers

Teenagers – czwarty singel z trzeciej studyjnej płyty The Black Parade amerykańskiego zespołu My Chemical Romance. Jest trzecim singlem wydanym ogólnoświatowo, jako że poprzedni singel, I Don't Love You został wydany tylko w Wielkiej Brytanii i na Filipinach. W związku z tragedią na uniwersytecie Virginia w Blacksburg oraz tym, że teledysk do „Teenagers” traktuje o tematyce studenckiej, premierę singla wielokrotnie przesuwano. Ostatecznie premiera odbyła 9 czerwca 2007 roku.
Lista utworów.
"Singel promocyjny"
"Wersja pierwsza"
"Wersja druga"
"Wersja trzecia"
"Wersja czwarta"
Teledysk.
Reżyserem teledysku został Marc Webb, który już wcześniej współpracował z My Chemical Romance podczas kręcenia klipów do "I'm Not Okay (I Promise)", "Heleny", "The Ghost of You", pochodzących z drugiego studyjnego albumu Three Cheers for Sweet Revenge, oraz reżyserował teledysk do piosenki "I Don't Love You". Choreografię ułożyła Tracy Phillips, która wystąpiła jako zmarła Helena w teledysku My Chemical Romance. Przed premierą z powodu przecieku kilka zdjęć z planu przedostało się do amerykańskiego portalu Buzznet. Przeciek zmusił zespół do ukazania kilku scen z teledysku w trailerze zwiastującym wspólną trasę koncertową obu zespołów. Premiera teledysku odbyła się 28 maja na kanale MTV.
Jest to drugi teledysk, którego akcja dzieje się w szkole średniej, pierwszym był "I’m Not Okay". W teledysku zespół na auli wykonuje piosenkę, do której tańczą cheerleaderki w maskach gazowych. Wkrótce wzburzony tłum nastolatków wkracza na scenę i przejmuje instrumenty muzyków, którzy leżą na ziemi, przygniecieni przez uczniów. Na końcu teledysku jest wiadomość od zespołu, który przestrzega nastolatków przed przemocą.

</doc>
<doc id="1024110" url="https://pl.wikipedia.org/wiki?curid=1024110" title="1 Armia Kanadyjska">
1 Armia Kanadyjska

1 Armia Kanadyjska () − związek operacyjny armii kanadyjskiej, który działał w Europie Zachodniej podczas II wojny światowej.
Armia powstała w Wielkiej Brytanii na początku 1942 roku, w momencie gdy siły kanadyjskie tam stacjonujące rozrosły się do wielkości dwóch korpusów. Niedługo potem część kanadyjskich dywizji została wysłana do Włoch, w ich miejsce pod dowództwo armii oddano więc również dywizje brytyjskie i polską 1. Dywizję Pancerną. Armia weszła do linii 23 lipca 1944 roku w Normandii i walczyła później w składzie 21 Grupy Armii na terenie północnej Francji, Belgii, Holandii i północnych Niemiec aż do końca wojny.
Skład.
1. Armia Kanadyjska miała międzynarodowy charakter. Podczas kampanii w Normandii składała się z dwóch korpusów. Jeden z nich (brytyjski I Korpus) był sformowany w całości z dywizji brytyjskich, a w drugim (II Korpus Kanadyjski) służyły trzy dywizje kanadyjskie i jedna polska (1 Dywizja Pancerna). Pod kanadyjskim dowództwem znalazły się potem również 1 Belgijska Brygada, holenderska Brygada Księżnej Ireny oraz 1 Czechosłowacka Brygada Pancerna. W okresie styczeń-marzec 1945 w skład armii tymczasowo wchodził też brytyjski XXX Korpus. Udział kanadyjskich żołnierzy zwiększył się, gdy w lutym 1945 roku do 1 AK włączono przerzucony z Włoch I Korpus Kanadyjski.

</doc>
<doc id="1024111" url="https://pl.wikipedia.org/wiki?curid=1024111" title="Singel (wydawnictwo muzyczne)">
Singel (wydawnictwo muzyczne)

Singel, singiel, SP (od ang. "Short Play") – krótkie wydawnictwo muzyczne zawierające jeden lub więcej utworów zazwyczaj zapowiadające i promujące album, z którego pochodzi tytułowy utwór na singlu.
Rodzaje singli.
audio:
wideo:
audio lub wideo:
oraz:
Single są często wydawane równocześnie w kilku formatach w celu zwiększenia oddziaływania promocji.
W Korei Południowej.
W południowokoreańskim przemyśle muzycznym terminologia jest wyjątkowa i poza „albumem” i „singlem” obejmuje dodatkowy termin „single album” (hangul 싱글 음반 "singgeul eumban") – kategorię wydawnictw, które nie występują poza Koreą. Słowo „album” w zwykłym użyciu odnosi się do wydawnictwa muzycznego o długości LP z wieloma utworami. Natomiast koreańskie słowo „album” (hangul: 음반 "eumban") oznacza nagranie muzyczne dowolnej długości wydane na nośniku fizycznym; ma ono raczej zbliżone znaczenie do angielskich słów „record” lub „release”. Mimo że terminy „single album” i „single” są podobne i czasem mogą się pokrywać w znaczeniu, to w zależności od kontekstu są uważane za dwa różne typy wydań w Korei Południowej. „Single album” odnosi się do fizycznego wydania (takiego jak CD, LP lub innych mediów), na którym znajduje się jeden lub więcej utworów, podczas gdy „singel” to sama piosenka, zazwyczaj jako pobrany plik cyfrowy lub dostępna przez streaming. Gaon Album Chart śledzi sprzedaż wszystkich albumów „offline” wydanych na nośnikach fizycznych, co oznacza, że „single album” konkurują m.in. z pełnowymiarowymi albumami studyjnymi. Gaon Digital Chart, która notuje pobieranie i przesyłanie strumieniowe, jest uważana za oficjalny ranking singli.

</doc>
<doc id="1024112" url="https://pl.wikipedia.org/wiki?curid=1024112" title="Jacek Soska">
Jacek Soska

Jacek Soska (ur. 20 września 1954 w Siemianowicach Śląskich) – polski polityk, rolnik, poseł na Sejm X, I i II kadencji.
Życiorys.
Ukończył w 1983 studia na Wydziale Zootechnicznym Akademii Rolniczej w Krakowie. W latach 1989–1997 sprawował mandat posła na Sejm X z puli Zjednoczonego Stronnictwa Ludowego z okręgu dąbrowskiego (po jego przekształceniu przystąpił do Polskiego Stronnictwa Ludowego „Odrodzenie” i Polskiego Stronnictwa Ludowego) oraz I i II kadencji, wybranego w okręgach sosnowieckich: nr 35 i nr 15. Pracował m.in. w Komisji Rolnictwa i Gospodarki Żywnościowej, której w trakcie X kadencji był przewodniczącym, oraz Komisji Integracji Europejskiej. W latach 90. pełnił funkcję wiceministra rolnictwa. Po 1997 bez powodzenia kandydował w różnych wyborach, m.in. w 2004 ubiegał się o mandat posła do Parlamentu Europejskiego i w 2011 do Senatu w okręgu nr 31.
W 1981 zaczął prowadzić liczące ponad 30 hektarów gospodarstwo rolno-hodowlane. Założył Wiejskie Centrum Integracji Europejskiej, które zajęło się promowaniem Unii Europejskiej na wsi.
W 1999 był rzecznikiem PSL, pełnił również funkcję przewodniczącego struktur partii w województwie śląskim. W 2010 z listy PSL został radnym sejmiku małopolskiego, w 2014 z powodzeniem ubiegał się o reelekcję. W 2018 nie kandydował ponownie w wyborach.
Znany jest z mocnego języka. M.in. jednemu z manifestantów na wiecu przed Sejmem groził, iż mu „da w twarz chłopską ręką”.
Odznaczenia.
W 1999, za "wybitne zasługi w kultywowaniu tradycji ruchu ludowego, za osiągnięcia w działalności publicznej i na rzecz społeczności lokalnych", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.

</doc>
<doc id="1024114" url="https://pl.wikipedia.org/wiki?curid=1024114" title="Saku">
Saku

Saku – miasto w Estonii, w prowincji Harjumaa, ośrodek administracyjny gminy Saku; 4740 mieszkańców (2008). Przemysł spożywczy, włókienniczy.

</doc>
<doc id="1024116" url="https://pl.wikipedia.org/wiki?curid=1024116" title="Iwajło Kałfin">
Iwajło Kałfin

Iwajło Georgiew Kałfin, bułg. Ивайло Георгиев Калфин (ur. 30 maja 1964 w Sofii) – bułgarski ekonomista i polityk, jeden z założycieli Bułgarskiej Partii Socjalistycznej, deputowany do Zgromadzenia Narodowego, wicepremier i minister spraw zagranicznych w rządzie Sergeja Staniszewa (2005–2009), wicepremier oraz minister pracy i polityki socjalnej w drugim rządzie Bojka Borisowa (2014–2016). Poseł do Parlamentu Europejskiego VII kadencji. Kandydat w wyborach prezydenckich w 2011 i 2016.
Życiorys.
Jest absolwentem wyższego instytutu ekonomicznego WII „Karl Marks”, przekształconego później w Uniwersytet Gospodarki Narodowej i Światowej (studiował tam w latach 1983–1988). Kształcił się także na Loughborough University (1999). Pracował w przedsiębiorstwach handlowych i konsultingowych, był członkiem komisji doradczej Narodowego Banku Bułgarii i wykładowcą akademickim.
W 1995 został wybrany do Zgromadzenia Narodowego 37. kadencji. Po raz kolejny mandat uzyskiwał w 38. i 40. kadencji. W parlamencie zasiadał w okresach 1995–1997, 2000–2001 i 2005. Był członkiem Komisji Spraw Zagranicznych oraz Komisji ds. Budżetu. W latach 2002–2005 pełnił obowiązki doradcy prezydenta Georgiego Pyrwanowa ds. ekonomicznych.
W gabinecie Sergeja Staniszewa objął funkcję wicepremiera i ministra spraw zagranicznych (w 2005). Jako członek rządu wystartował z listy BSP w wyborach do Parlamentu Europejskiego w 2009. Był jednym z czterech przedstawicieli tej partii, którzy wywalczyli mandat. Przystąpił do grupy Postępowego Sojuszu Socjalistów i Demokratów, został wiceprzewodniczącym Komisji Budżetowej.
Był kandydatem socjalistów w wyborach prezydenckich w 2011. W pierwszej turze zajął 2. miejsce z wynikiem 28,96% głosów. W drugiej turze otrzymał 47,42% głosów, przegrywając z ministrem rozwoju regionalnego Rosenem Plewneliewem z rządzącej partii GERB.
W 2014 Iwajło Kałfin został wykluczony z BSP, współtworząc wraz z byłym prezydentem Georgim Pyrwanowem nową partię pod nazwą Alternatywa na rzecz Bułgarskiego Odrodzenia. Polityk otwierał listę wyborczą w wyborach europejskich, jednak partia nie przekroczyła progu wyborczego. W tym samym roku z jej ramienia został natomiast wybrany do Zgromadzenia Narodowego 43. kadencji.
7 listopada 2014 objął urząd wicepremiera oraz ministra pracy i polityki socjalnej w drugim rządzie Bojka Borisowa. Zrezygnował z tego stanowiska w maju 2016, kiedy to jego ugrupowanie opuściło koalicję rządową.
W 2016 ponownie wystartował w wyborach prezydenckich, otrzymując w pierwszej turze głosowania 3,28% głosów (7. miejsce). Był później dyrektorem instytutu badawczego w Sofii. W 2021 został mianowany dyrektorem wykonawczym Europejskiej Fundacji na rzecz Poprawy Warunków Życia i Pracy.
Życie prywatne.
Jest żonaty, ma córkę.

</doc>
<doc id="1024117" url="https://pl.wikipedia.org/wiki?curid=1024117" title="Diana di Cordona">
Diana di Cordona

Diana di Cordona (ur. 1499, zm. po 1550) – włoska dwórka królowej Bony, kochanka Zygmunta II Augusta od 1537. 
Mieszkała przy ulicy Floriańskiej, gdzie dochodziło do schadzek z Zygmuntem. Diana prowadziła bujne i barwne życie. Prawdopodobnie zaraziła Zygmunta syfilisem. Po jego ślubie z Elżbietą Habsburżanką wyjechała z Polski. Następnie miała romans z Cezarem Gonzagą. Zakończyła ten romans w 1550, kiedy wyjechała na Sycylię. Dalsze losy nieznane.

</doc>
<doc id="1024119" url="https://pl.wikipedia.org/wiki?curid=1024119" title="Norbert Masur">
Norbert Masur

Norbert Masur (ur. 1901 we Friedrichstadt, Niemcy, zm. 1971) – niemiecki Żyd, działacz społeczny, syn Leisera Masura. Wyemigrował z Niemiec do Sztokholmu przed wybuchem II wojny światowej. Był tam przewodniczącym stowarzyszenia Sztokholmskich Syjonistów oraz skarbnikiem lokalnego oddziału Światowego Kongresu Żydów.
Jako reprezentant Światowego Kongresu Żydów, 20 kwietnia 1945 negocjował z Heinrichem Himmlerem zwolnienie ponad 1000 osób (głównie kobiet) z obozów koncentracyjnych do Szwecji. Ta liczba, w trakcie negocjacji, została zwiększona do 7000.

</doc>
<doc id="1024121" url="https://pl.wikipedia.org/wiki?curid=1024121" title="Singel (karty do gry)">
Singel (karty do gry)

Singel – w grze w karty, zwłaszcza brydżu, jedyna karta w danym kolorze otrzymana po rozdaniu kart.
W zależności od rodzaju gry może być to zjawisko pożądane lub nie.

</doc>
<doc id="1024129" url="https://pl.wikipedia.org/wiki?curid=1024129" title="Niggaz4Life">
Niggaz4Life

Niggaz4Life lub Efil4zaggin – ostatni studyjny album rapowego składu N.W.A wydany w 1991 roku.
Płyta została nagrana kiedy w składzie N.W.A byli Dr. Dre, Eazy-E, MC Ren i DJ Yella. Album został wydany 28 maja 1991 roku nakładem wytwórni Eazy'ego-E Ruthless Records. Mimo iż The D.O.C. nie był członkiem grupy podczas nagrywania albumu to ukazał się w większości utworów.

</doc>
<doc id="1024131" url="https://pl.wikipedia.org/wiki?curid=1024131" title="Singel (sport)">
Singel (sport)

Singel – w sporcie potoczna nazwa gry pojedynczej czyli rozgrywanej przez dwóch graczy przeciwko sobie.
Stosowana w grach takich jak tenis, tenis stołowy, speed-ball, badminton.

</doc>
<doc id="1024134" url="https://pl.wikipedia.org/wiki?curid=1024134" title="Singel (osoba)">
Singel (osoba)

Singel, singiel – oznacza osobę żyjącą w pojedynkę z własnego świadomego wyboru lub z przyczyn losowych. Singlami mogą być zarówno panny i kawalerowie, jak i osoby rozwiedzione, owdowiałe czy przebywające w separacji, jeśli tylko nie żyją w trwałym związku. Z ekonomicznego punktu widzenia, single stanowią jednoosobowe gospodarstwo domowe. Słowo to, pochodzące z języka angielskiego, pojawiło się pierwotnie w gwarze młodzieżowej, z której przeszło do języka potocznego i analiz socjologicznych. Uważane jest za bardziej neutralne niż określenia budzące pejoratywne skojarzenia jak np. „stara panna” czy „stary kawaler”. 
Single są bardzo różnorodną kategorią społeczną. Różnice dotyczyć mogą ich sytuacji prawnej (kawaler, rozwodnik, osoba pozostająca w separacji), historii związków, przyczyn pozostawania poza związkiem. We współczesnych społeczeństwach zachodnich życie w pojedynkę traktowane jest często jako alternatywa dla związku małżeńskiego i nie jest sytuacją przymusową. Przykładem takich osób są tzw. quirkyalone, czyli osoby, które wolą życie w pojedynkę od szukania partnera tylko po to, aby żyć w związku i uniknąć samotności.

</doc>
<doc id="1024136" url="https://pl.wikipedia.org/wiki?curid=1024136" title="Henryk Choryngiewicz">
Henryk Choryngiewicz

Henryk Stanisław Choryngiewicz (ur. 11 listopada 1940 w Chełmcu) – polski polityk, ekonomista, poseł na Sejm II kadencji.
Jest absolwentem Wydziału Zootechnicznego Akademii Rolniczej w Lublinie (1975) oraz Wydziału Spółdzielczości i Bankowości Akademii Ekonomicznej w Krakowie (1988). Pełnił funkcję posła na Sejm II kadencji wybranego z listy Polskiego Stronnictwa Ludowego w okręgu chełmskim. Zasiadał w Komisjach Transportu, Łączności, Handlu i Usług oraz Komisji Łączności z Polakami za Granicą.
Został członkiem zarządu Banku Spółdzielczego w Krasnymstawie. W wyborach samorządowych w 2006 i 2010 ubiegał się bezskutecznie o mandat radnego powiatu krasnostawskiego z listy PSL.
W 2000 otrzymał Krzyż Kawalerski Orderu Odrodzenia Polski.

</doc>
<doc id="1024140" url="https://pl.wikipedia.org/wiki?curid=1024140" title="Anna Sobieska (1636–1655)">
Anna Sobieska (1636–1655)

Anna Rozalia Sobieska (ur. 5 sierpnia 1636, zm. 16 lutego lub 12 marca 1655) – córka polskiego magnata Jakuba Sobieskiego i Teofili Daniłowiczówny, siostra Jana III Sobieskiego, króla Polski.
Życiorys.
W 1650 uczyła się w szkole klasztornej. W 1652 była zaręczona z nieznanym bliżej szlachcicem, gdyż 29 kwietnia 1652 otrzymała laudum poboru na podatek na wesele. Do małżeństwa jednak nie doszło i na początku 1653 Anna wstąpiła do zakonu Świętego Benedykta przy kościele Wszystkich Świętych na Przedmieściu Krakowskim we Lwowie. 20 maja 1653 złożyła śluby zakonne, przyjmując imię zakonne Rozalia.

</doc>
<doc id="1024141" url="https://pl.wikipedia.org/wiki?curid=1024141" title="Kościół bł. Jolenty w Gnieźnie">
Kościół bł. Jolenty w Gnieźnie

Kościół bł. Jolenty w Gnieźnie - kościół w Gnieźnie, na Arkuszewie, zbudowany w latach 1983-2000. 
Zaprojektowany przez Izabelę Klimaszewską. Swoim kształtem przypomina rotundę. We wnętrzu ołtarz wykonany z granitu wykonany przez firmę kamieniarską Jerzego Klapiszewskiego z Wągrowca. Tabernakulum zostało wykonane przez Firmę Brązowniczą Aleksander Zaran z Poznania. Żyrandole zostały wykonane przez Pracownię Rzemiosła Artystycznego Piotr i Jacek Przybylski. Witraże zostały wykonane przez Pracownię Witraży Powalisz z Poznania. Posadzka prezbiterium tej świątyni jest wyłożona marmurem Biała Marianna. Kościół mieści się przy ulicy Wierzbiczany. Może pomieścić 500 osób. Proboszczem parafii jest ks. kan. Ryszard Balik.
Linki zewnętrzne.
Strona internetowa kościoła bł. Jolenty w Gnieźnie

</doc>
<doc id="1024149" url="https://pl.wikipedia.org/wiki?curid=1024149" title="HIStory World Tour">
HIStory World Tour

HIStory World Tour – trzecia i ostatnia światowa trasa koncertowa Michaela Jacksona, promująca jego albumy "" (pełny tytuł tego wydawnictwa brzmi "HIStory: Past, Present And Future - Book I") z 1995 r. oraz "Blood on the Dance Floor (HIStory in the Mix)" z 1997. Trasa rozpoczęła się 7 września 1996 w Pradze i zakończyła 15 października 1997 w Durbanie.
Koncert dla Sułtana Brunei (Royal Brunei Concert).
Dwa miesiące przed rozpoczęciem trasy "HIStory" Jackson zagrał darmowy koncert w Amfiteatrze w Parku Jerudong Bandar Seri Begawan w Brunei dnia 16 lipca 1996 r. W wydarzeniu uczestniczyło 60.000 widzów. Koncert odbył się z okazji pięćdziesiątej rocznicy urodzin Hassanal Bolkiah, sułtana Brunei. Na widowni zasiadła rodzina królewska Brunei (choć sam Solenizant nie pojawił się na koncercie). Duża część koncertu przypominała występy z trasy "Dangerous World Tour", w tym stroje Michaela i lista utworów. Podczas występu piosenka "Heal The World" nie została wykonana, choć Michael zaśpiewał ją podczas tras "Dangerous" i "HIStory". Zapis koncertu (w wysokiej jakości) został ujawniony w Internecie. Wysokiej jakości kopie VHS również wyciekły.
Lista utworów (Royal Brunei Koncert).
Utwory:
Intro – Carmina Burana
Przebieg trasy.
7 września 1996 roku. Michael Jackson rozpoczął swoją trasę w Pradze przed 130 000 ludzi. Był to jego największy pojedynczy koncert w karierze. Podczas tej trasy gwiazdor odwiedził również Polskę. gdzie zagrał koncert na płycie lotniska w Bemowie. Koncert został sfilmowany, lecz nagrania trzymane w archiwach telewizji Polsat, są chronione prawami autorskimi, lecz fani nadal walczą o udostępnienie nagrań. Występ w Warszawie zakończył wschodnioeuropejską część trasy i następnie udał się do Hiszpanii. Koncert w Seulu w Korei Południowej na stadionie "Chamsil Olympic Stadium" został sfilmowany - był on sprzedawany na kasetach wideo w Azji. Oba koncerty w Sydney zostały również sfilmowane - jeden z nich był transmitowany w Australii w 1997. Michael był pierwszym artystą pop, który wyprzedał koncert na Aloha Stadium, w Honolulu na Hawajach. Zagrał dwa całkowicie wyprzedane koncerty przy frekwencji 35 tys. widzów. W kilka godzin po rozpoczęciu australijskiej części trasy, 14 listopada 1996, Michael Jackson poślubił Debbie Rowe, w cywilnej ceremonii w Sheraton on the Park Hotel w Sydney. Koncert w Monachium, na życzenie Jacksona został sfilmowany w jakości HD i miały być sprzedawane płyty DVD z koncertem. Film nigdy nie został wydany ze względu na niezadowolenie Jacksona ze swojego wokalu w tamtym czasie spowodowanego zapaleniem krtani. Istniały również plany by w lutym 1997 roku odbyły się koncerty w Brazylii w takich misatach jak: Sao Paulo, Kyrybuta, Rio de Janeiro i Brasília, ale plany zostały zawieszone. Jakcson chciał odwiedzić Brazylię oraz Argentynę w 1998 roku, ale te plany również spełzły na niczym z powodu przygotowań do MJ &amp; Friends. 
Linki zewnętrzne.
Michael Jackson Trader

</doc>
<doc id="1024151" url="https://pl.wikipedia.org/wiki?curid=1024151" title="Janusz Maćkowiak">
Janusz Maćkowiak

Janusz Florian Maćkowiak (ur. 4 maja 1950 w Zakrzewie) – polski polityk, rolnik, poseł na Sejm X, I i II kadencji.
Życiorys.
Od 1968 należał do Zjednoczonego Stronnictwa Ludowego – od 1973 był członkiem wojewódzkiego komitetu ZSL w Poznaniu, a od 1975 w Lesznie. Tego roku został przewodniczącym rady nadzorczej Gminnej Spółdzielni „Samopomoc Chłopska” w Miejskiej Górce. W 1977 zajął się prowadzeniem indywidualnego gospodarstwa rolnego. W 1982 ukończył studia na Wydziale Rolniczym Akademii Rolniczej we Wrocławiu.
Od 1988 był wiceprezesem WK ZSL w Lesznie i członkiem Naczelnego Komitetu partii. W latach 1989–1997 sprawował mandat posła na Sejm X, I i II kadencji, wybranego w okręgach leszczyńskim, leszczyńsko-zielonogórskim i leszczyńskim. W 1998 wybrany do rady powiatu rawickiego, następnie na jej przewodniczącego. W wyborach samorządowych w 2006 bezskutecznie ubiegał się o mandat radnego sejmiku wielkopolskiego.
W III RP przystąpił do Polskiego Stronnictwa Ludowego. Obejmował funkcje we władzach krajowych i regionalnych tej partii, a także przewodniczącego w powiecie rawickim.

</doc>
<doc id="1024154" url="https://pl.wikipedia.org/wiki?curid=1024154" title="Aného">
Aného



</doc>
<doc id="1024156" url="https://pl.wikipedia.org/wiki?curid=1024156" title="7,7 cm FK 96 n.A.">
7,7 cm FK 96 n.A.

7,7 cm FK 96 n.A. – niemiecka armata polowa (Feldkanone) używana na masową skalę w I wojnie światowej.
W 1896 Armia Cesarstwa Niemieckiego wprowadziła do służby nową armatę polową 7,7 cm FK 96 o dosyć tradycyjnej konstrukcji. Armata ta nie posiadała oporopowrotnika. Rok później działo to stało się już przestarzałe gdy Francuzi wprowadzili do uzbrojenia szybkostrzelną armatę Canon de 75 mle 1897 posiadającą oporopowrotnik. Wprowadzenie do służby działa o porównywalnych osiągach stało się rzeczą pilną, a ponieważ stworzenie całkiem nowego działa byłoby zbyt drogie, od 1904 przeprowadzono dogłębną modernizację armaty FK 96. W ramach modernizacji właściwie zachowano tylko lufę i koła starszego działa, wprowadzając nowe łoże, zamek, oporopowrotnik i tarczę. Zmodernizowane działo otrzymało nazwę "7,7 cm FK 96 n.A." (od "neuer Art", czyli nowego wzoru). Większość istniejących dział zmodernizowano do nowego standardu, podjęto również produkcję całkiem nowych dział tego modelu.
W lecie 1914 w momencie wybuchu I wojny światowej armia niemiecka miała na stanie 5086 tych armat i stanowiły one jej podstawową broń artyleryjską. Ponieważ armata nie była przystosowana do wojny pozycyjnej, która nastała na froncie zachodnim po 1914, od 1916 na jej miejsce wprowadzono nową armatę 7,7 cm FK 16. Pomimo tego armaty FK 96 n.A. służyły do końca wojny, a pewna liczba znalazła się również w Reichswerze w latach 20. XX wieku.
Armata w Wojsku Polskim posiadała oznaczenie 77 mm armata polowa wz.1896. Armaty te pochodziły ze składnic niemieckich znajdujących się na terenie Polski oraz w ramach sprzętu zdobytego na Pomorzu oraz przez Wojska Wielkopolskie. Armaty 77 mm wz.96, od połowy 1919 r., używał I i II pluton 1 baterii z 1 Dywizonu Artylerii Konnej. W roku 1937 roku armaty zostały sprzedane hiszpańskim republikanom.

</doc>
<doc id="1024157" url="https://pl.wikipedia.org/wiki?curid=1024157" title="SDP">
SDP



</doc>
<doc id="1024162" url="https://pl.wikipedia.org/wiki?curid=1024162" title="Józef Marek (biskup)">
Józef Marek (biskup)

Józef Marek (ur. 10 marca 1932 w Szczyrku, zm. 3 marca 1978 we Wrocławiu) – polski duchowny rzymskokatolicki, doktor prawa kanonicznego, biskup pomocniczy wrocławski w latach 1973–1978.
Życiorys.
Święcenia kapłańskie otrzymał 23 czerwca 1957 po ukończeniu Metropolitalnego Wyższego Seminarium Duchownego we Wrocławiu. Studiował na Katolickim Uniwersytecie Lubelskim. Był wikariuszem w Głuszynie, Jedlinie-Zdroju i Nowej Soli. W 1962 rozpoczął pracę w Metropolitalnym Wyższym Seminarium Duchownym jako prefekt i wykładowca. Od 1964 w Kurii Metropolitalnej pracował jako: notariusz (1964), referent diecezjalnego duszpasterstwa rodzin (1966), wicekanclerz kurii (1968), sędzia prosynodalny (1969), kanclerz kurii (1969) a w 1971 otrzymał stanowisko wikariusza generalnego. W 1970 papież Paweł VI odznaczył go godnością prałata-kapelana honorowego.
10 listopada 1973 został mianowany biskupem pomocniczym archidiecezji wrocławskiej i biskupem tytularnym Tigillavy. Święceń biskupich udzielił mu 27 grudnia 1973 kardynał Karol Wojtyła.
Został pochowany 6 marca 1978 na cmentarzu św. Wawrzyńca we Wrocławiu w grobowcu biskupów pomocniczych wrocławskich.

</doc>
<doc id="1024164" url="https://pl.wikipedia.org/wiki?curid=1024164" title="Miglena Taczewa">
Miglena Taczewa

Miglena Janakiewa Taczewa (bułg. "Миглена Янакиева Тачева", ur. 24 maja 1960 w Prowadii, w obwodzie Warna) – bułgarska prawnik i działaczka państwowa, związana z Narodowym Ruchem na rzecz Stabilności i Postępu, wiceminister sprawiedliwości w rządzie Symeona II (2001–2005) oraz minister sprawiedliwości w gabinecie Sergeja Staniszewa (2007–2009).
Życiorys.
Jest absolwentką Wydziału Prawa na Uniwersytecie św. Klemensa z Ochrydy w Sofii (1979–1984). W 1985 roku rozpoczęła praktykę sędziowską w sądzie w Warnie. W latach 90. zajmowała się także pracą naukową oraz dydaktyczną.
Od 14 czerwca 2001 do 17 sierpnia 2005 roku była wiceministrem sprawiedliwości w rządzie Symeona II.
18 lipca 2007 roku po niespodziewanej dymisji Georgiego Petkanowa objęła stanowisko ministra sprawiedliwości w gabinecie Sergeja Staniszewa. W czerwcu 2009 roku jej nazwisko często pojawiało się w polskich mediach w związku ze sprawą dziecka Polki i Bułgara, które, chociaż prawomocną decyzją sądu powinno zostać przekazane matce, było siłą przetrzymywane przez ojca w Asenowgradzie. Taczewa zapowiedziała wtedy, że jest gotowa podać się do dymisji.
Mówi po angielsku i rosyjsku.

</doc>
<doc id="1024168" url="https://pl.wikipedia.org/wiki?curid=1024168" title="Władysław Wrona">
Władysław Wrona

Władysław Wrona (ur. 9 lipca 1940 w Przysietnicy) – polski polityk, rolnik, poseł na Sejm I i II kadencji.
Życiorys.
Ukończył w 1969 Rolniczą Szkołę Zawodową w Brzozowie. Zajął się prowadzeniem indywidualnego gospodarstwa rolnego. Pełnił funkcję posła na Sejm I i II kadencji, wybranego w okręgach krośnieńsko-przemyskim i krośnieńskim.
Członek Polskiego Stronnictwa Ludowego, stanął na czele struktur tego ugrupowania w powiecie bieszczadzkim. Kandydował m.in. w 2002 i 2018 na radnego sejmiku podkarpackiego. Odznaczony Złotym Krzyżem Zasługi (1999).

</doc>
<doc id="1024172" url="https://pl.wikipedia.org/wiki?curid=1024172" title="Finityzm">
Finityzm

Finityzm – nurt filozofii matematyki, będący skrajną odmianą konstruktywizmu. Zwolennicy finityzmu uznają istnienie obiektów matematycznych o tyle, o ile są one dane „bezpośrednio” (jak na przykład liczby naturalne), lub dają się skonstruować z takich obiektów za pomocą skończonej liczby kroków. „Umiarkowany” konstruktywizm dopuszcza również konstrukcje o nieskończonej liczbie kroków pod warunkiem, że są one jednoznacznie opisane. W szczególności dozwolone są konstrukcje obiektów oparte na indukcji matematycznej.
Jednym z pierwszych konstruktywistów był Leopold Kronecker. Znane jest jego powiedzenie:
Oprócz Kroneckera z filozofią finityzmu związane są takie postaci jak Reuben Goodstein i Alexander Esenin-Volpin. Ten ostatni określany jest również jako „ultrafinitysta” (lub „ultraintuicjonista”).

</doc>
<doc id="1024173" url="https://pl.wikipedia.org/wiki?curid=1024173" title="Konklawe 1689">
Konklawe 1689

Konklawe 23 sierpnia – 6 października 1689 – konklawe, które wybrało Wenecjanina Aleksandra VIII Ottoboni na następcę błogosławionego Innocentego XI.
Śmierć Innocentego XI.
Papież Innocenty XI zmarł 12 sierpnia 1689 w wieku 78 lat po prawie 13 latach pontyfikatu. Jako papież był człowiekiem skromnym, surowym i dbającym o biednych, natomiast zdecydowanie zwalczał nepotyzm i korupcję, co przyniosło spore oszczędności Stolicy Apostolskiej; swojego bratanka Livio Odescalchiego trzymał z dala od spraw Kościoła. Patronował też walce Świętej Ligi z Turcją. Był jednak także człowiekiem nieustępliwym i upartym, co doprowadziło do zaostrzenia konfliktu Stolicy Apostolskiej z Francją. W chwili śmierci papieża wojska Ludwika XIV okupowały należący do Państwa Kościelnego Awinion, a sam król był ekskomunikowany.
Lista uczestników.
W chwili śmierci Innocentego XI było 60 kardynałów, ale jeden zmarł w trakcie sediswakanacji. W konklawe wzięło udział 51, jednak dwóch musiało je opuścić z powodu choroby:
Skład narodowościowy: trzech Francuzów (Bouillon; d’Estrées i Bonzi); dwóch Niemców (Kollonitsch i pozostający w służbie francuskiej Fürstenberg); jeden Hiszpan (Aguirre); jeden Anglik (Howard); jeden Polak (Denhoff); reszta Włosi.
Czterech elektorów mianował jeszcze Innocenty X (1644–1655), ośmiu Aleksander VII (1655–1667), trzech Klemens IX (1667–1669), dziesięciu Klemens X (1670–1676), a dwudziestu sześciu Innocenty XI (1676–1689).
Nieobecni.
Dziewięciu kardynałów (dwóch Hiszpanów, trzech Włochów, Francuz, Niemiec, Portugalczyk i Polak), z czego jeden zmarł w czasie sediswakancji:
Kardynał Portocarrero został mianowany przez Klemensa IX, pozostali byli nominatami Innocentego XI.
Frakcje w Kolegium Kardynalskim.
Wyróżniano następujące ugrupowania w Kolegium Kardynalskim:
Nieliczni żyjący jeszcze włoscy kardynałowie nominowani przez Innocentego X (Barberini, Cibo i Ottoboni) oraz Klemensa IX (Cerri i Acciaioli) nie byli przyporządkowani do żadnej frakcji.
Na czas konklawe król Francji Ludwik XIV i cesarz Leopold wysłali do Rzymu swych specjalnych ambasadorów. Francję reprezentował książę Chaulnes Charles d’Albert d’Ailly oraz markiz de Torcy, natomiast cesarza książę Anton von Liechtenstein.
Tych pięć frakcji kardynalskich uformowało się w dwa bloki. Po jednej stronie stanęły frakcje Chigiego i Altieriego oraz partia habsburska, natomiast po drugiej kardynałowie Innocentego XI sprzymierzeni z Francuzami, podczas gdy kardynałowie Innocentego X i Klemensa IX zachowywali neutralność.
Kandydaci na papieża.
Od samego początku spodziewano się wyboru na papieża kardynała Pietro Ottoboni, uważanego za najbardziej godnego kandydata. Jego głównym zwolennikiem był kardynał Chigi, który wszakże postanowił działać ostrożnie. Przeciwko Ottoboniemu działało bowiem to, że był Wenecjaninem, a Wenecjanie nie zasiadali na tronie papieskim od czasów Pawła II (1464 – 1471). W instrukcjach cesarskich dla kardynała Medici i ambasadora Liechtensteina jako papabili wymieniani są też kardynałowie Cibo, Ranuzzi, Carpegna, Altieri, Brancati, Colonna, Buonvisi, Chigi, Barberini, Cerri, Conti, Giulio Spinola, Giovanni Battista Spinola, Acciaioli, Nerli, Ginetti, Pallavicino, Durazzo, Mellini, Capizucchi i Marescotti.
Konklawe.
Konklawe rozpoczęło się 23 sierpnia z udziałem 29 kardynałów. 24 sierpnia dotarł kardynał Orsini, 25 sierpnia kardynałowie Pignatelli, Petrucci, Carafa i d’Este, 26 sierpnia Franzoni i Pallavicino, 28 sierpnia Giulio Spinola, de Aguirre i Corsi, 29 sierpnia Acciaioli, Gregorio Barbarigo i Ciceri, 30 sierpnia Cerri, a 31 sierpnia Denhoff. Z końcem sierpnia było zatem 44 elektorów. 5 września na konklawe wszedł kardynał Delfino, 6 września kardynał Giovanni Battista Spinola, 13 września kardynał Kollonitsch, a 21 września kardynał Visconti. Liczba elektorów osiągnęła wówczas 48, ale 24 września Giulio Spinola musiał opuścić konklawe z powodu choroby. 26 września do grona elektorów dołączyli de Bouillon, Bonzi i Fürstenberg, a 4 października chory Negroni opuścił konklawe, ustalając ostateczną liczbę elektorów na 49.
W pierwszych turach głosy padały głównie na kardynała Capizucchi, jednak ta kandydatura szybko upadła. Następnie przez pewien czas wydawało się, że papieżem zostanie Gregorio Barbarigo, uważany za jednego z najbardziej wartościowych członków Świętego Kolegium. 20 września, w dniu przybycia do Rzymu księcia Liechtensteina, po mieście rozeszła się fałszywa pogłoska o jego zwycięstwie w wyborach. Barbarigo jednak sam zrezygnował z kandydowania, a ponadto wciąż oczekiwano na przybycie kardynałów francuskich, bez których nie zamierzano podejmować żadnych ostatecznych decyzji.
Francuzi przybyli wreszcie do Rzymu w dniu 23 września wraz ze swym ambasadorem księciem Chaulnes, ale na konklawe weszli dopiero wieczorem 26 września. Już 20 września dotarł do miasta cesarski ambasador książę Liechtenstein. Obu ambasadorom Święte Kolegium udzieliło audiencji (Liechtensteinowi 29 września, a księciu Chaulnes 2 października), co było wydarzeniem bez precedensu, choć na wynik konklawe nie miało większego wpływu.
Kardynał Chigi, choć nie od razu wysunął kandydaturę Ottoboniego, od początku konklawe prowadził zakulisową i w ostatecznym rozrachunku skuteczną kampanię na jego rzecz. Bez trudu zyskał poparcie Gorliwych i zdołał przekonać także Mediciego, który w ten sposób postąpił zresztą wbrew instrukcjom od księcia Liechtensteina. Ottoboni, jakkolwiek uważany za możliwego do zaakceptowania, nie miał bowiem u cesarza najwyższych notowań. Trudniejsze było przekonanie Altieriego, ale i on, choć niechętnie, w końcu przeszedł na jego stronę. Najdłużej sprzeciwiali się Ottoboniemu Francuzi, ale wobec jednomyślności pozostałych frakcji musieli się pogodzić z jego wyborem. Postawili jednak twarde warunki. Nowy papież miał zaakceptować wszystkich biskupów mianowanych przez króla i uznać przywileje francuskiego ambasadora w Rzymie. Ponadto biskup Beauvais Forbin de Janson miał zostać kardynałem na najbliższym konsystorzu, a sekretarz papieski Lorenzo Casoni odwołany ze stanowiska. Choć Ottoboni nie zgodził się wprost na wszystkie te żądania, jego generalną deklarację o woli pełnego pojednania z królem Francji uznano za wystarczającą.
Wybór Aleksandra VIII.
6 października kardynał Pietro Vito Ottoboni został wybrany na następcę Innocentego XI, uzyskując 19 głosów w fazie skrutynium i kolejne 29 w fazie akcesu (tylko on sam, zgodnie z obyczajem, zagłosował na dziekana Alderano Cibo). Przybrał imię Aleksandra VIII i został koronowany 10 dni później przez protodiakona Maidalchini.

</doc>
<doc id="1024174" url="https://pl.wikipedia.org/wiki?curid=1024174" title="Richard Casey">
Richard Casey

Richard Gardiner Casey, "baron Casey" (ur. 29 sierpnia 1890 w Brisbane, zm. 17 czerwca 1976 w Berwick w stanie Wiktoria) – australijski polityk i dyplomata, w latach 1935–1939 minister skarbu, następnie w latach 1951–1960 minister spraw zagranicznych, a w latach 1965–1969 gubernator generalny Australii.
Życiorys.
Młodość.
Był synem Richarda Gardinera Caseya i Evelyn Harris. Młody Casey kształcił się w Cumloden School w St Kilda oraz w Melbourne Grammar. W 1909 r. rozpoczął studia na Uniwersytecie Melbourne, ale później przeniósł się do Trinity College na Uniwersytecie Cambridge, gdzie uzyskał tytuł bakałarza sztuk w 1913 r. W 1914 wstąpił do armii i walczył w bitwie o Gallipoli, a następnie we Francji. Po śmierci jego ojca – zamożnego przedsiębiorcy – w 1919 r., przez kilka lat zajmował się zarządzaniem pozostawionymi mu w spadku firmami. W latach 1924–1931 był australijskim oficerem łącznikowym przy brytyjskim rządzie w Londynie. W 1926 r. poślubił Ethel Marian Sumner Ryan i miał z nią dwoje dzieci.
Kariera rządowa i dyplomatyczna.
W 1931 r. Casez został członkiem Izby Reprezentantów z ramienia Partii Zjednoczonej Australii jako reprezentant okręgu Corio. Cztery lata później stanął na czele Ministerstwa Skarbu, zaś w latach 1939–1940 był ministrem zaopatrzenia i rozwoju. W 1940 r. został pierwszym w historii australijskim ambasadorem w Waszyngtonie. W 1942 r. przeszedł do brytyjskiej dyplomacji (Australia była wówczas formalnie dominium brytyjskim i takie transfery były w pełni możliwe) i został przedstawicielem londyńskiego rządu na Bliskim Wschodzie, z siedzibą w Kairze. W latach 1944–1946 był brytyjskim gubernatorem Bengalu.
W 1946 r. wrócił do Australii i zajął się budowaniem struktur nowo utworzonej Liberalnej Partii Australii. W 1949 r. wrócił do parlamentu jako reprezentant okręgu La Trobe i zarazem do resortu zaopatrzenia i rozwoju, a dwa lata później stanął na czele australijskiej dyplomacji. Po dziewięciu latach sprawowania urzędu, w 1960 r. ogłosił przejście na polityczną emeryturę. W uznaniu jego zasług dla Wielkiej Brytanii, w tym samym roku jako trzeci (i jak dotąd ostatni) Australijczyk otrzymał parostwo jako baron Casey.
Gubernator generalny Australii.
W 1965 r. został gubernatorem generalnym Australii. Choć funkcja ta ma charakter głównie ceremonialny, gubernator posiada pewne kompetencje w przypadku kryzysów rządowych. Kryzys taki wystąpił w 1967 r. po śmierci w tajemniczych okolicznościach (przyjmuje się, że utonął, choć nigdy nie odnaleziono ciała) premiera Harolda Holta. Decyzja o wskazaniu nowego premiera należała do barona Caseya. Najbardziej naturalnym wyborem był nowy lider najsilniejszej wówczas w parlamencie Partii Liberalnej, William McMahon. Gubernator wybrał jednak lidera koalicyjnej Partii Krajowej, Johna McEwena, powołując się na precedens z 1939 r., w wyniku którego premierem został Earle Page.
Schyłek życia.
W 1969 jego kadencja dobiegła końca i wraz z żoną wyprowadził się ze stolicy na swoją farmę w stanie Wiktoria. W 1974 był poważnie ranny w wypadku samochodowym, po którym nigdy nie doszedł w pełni do siebie. Zmarł w 1976. Obecnie gmina, na terenie której znajdowała się farma, nosi nazwę City of Casey. Jego imię nosi także budynek będący obecnie siedzibą australijskiego resortu spraw zagranicznych i handlu.

</doc>
<doc id="1024179" url="https://pl.wikipedia.org/wiki?curid=1024179" title="Lublin Północny">
Lublin Północny

Lublin Północny – stacja kolejowa leżąca na terenie lubelskiej dzielnicy Tatary. Zatrzymują się tu pociągi regionalne. Do 2020 roku zatrzymywały się tu pociągi dalekobieżne.
W roku 2021 stacja obsługiwała 200–299 pasażerów na dobę.
Na stacji zainstalowano semafory świetlne. Na dworcu znajdują się 2 perony.
Historia.
Powstanie.
Przystanek kolejowy Lublin Północ istniał od początku XX wieku. Znajdował się on około kilometra od obecnego budynku dworca na terenie Zadębia. Dworzec powstał w 1972. Zbudowano go, aby obsługiwał połączenia regionalne, w dużej mierze przeznaczony był jako stacja docelowa dla robotników z lubelskiej FSC. Stary przystanek zlikwidowano i kilometr od niego rozpoczęto budowę dworca.
Czasy świetności.
Z budynku dworca można było dostać się przejściem podziemnym bezpośrednio na teren zakładu. Na dworcu znajdowała się kawiarnia oraz bar szybkiej obsługi. W terminalu znajdowało się wiele zakładów i sklepów, a więc budynek pełnił rolę miejscowego centrum handlowego. Od 1976 pełnił rolę także dworca autobusowego. W 1978r. powstało tu także Dzielnicowe Centrum Obsługi Turystycznej PTTK oferujące bilety również na połączenia międzynarodowe, bilety LOT-u oraz wycieczki.
Upadek.
W latach 90. XX wieku wiele połączeń zostało zawieszonych, a sam dworzec zamknięty. Autobusy PKS przestały odjeżdżać stąd 1 września 1991r.
Dworzec ponownie otwarto, jednak nie został odnowiony. Na 1 piętrze budynku znajdował się sklep meblowy oraz kantor.
W latach 2012–2013 nastąpił remont peronów oraz przejścia podziemnego. Peron 1 zasypano, tworząc wygodne przejście naziemne. Sam budynek nie został odnowiony.
W latach 10. XXI wieku budnek został ponownie zamknięty. Jest w opłakanym stanie. Okna w budynku zostały powybijane przez miejscowych wandali, a w hallu koczują bezdomni. Budynek nie został ujęty w Programie Dworcowych Inwestycji na lata 2016-2023. 

</doc>
<doc id="1024183" url="https://pl.wikipedia.org/wiki?curid=1024183" title="Malazańska Księga Poległych">
Malazańska Księga Poległych

Malazańska Księga Poległych – cykl powieści fantasy kanadyjskiego pisarza Stevena Eriksona.
Seria składa się z 10 tomów. Oprócz tego w świecie Malazańskiej księgi poległych zostały umieszczone, niepowiązane z głównym wątkiem nowele Stevena Eriksona, a także powieści Iana Camerona Esslemonta, opisujące ważne wydarzenia w historii fikcyjnego świata Księgi.
Tomy Malazańskiej Księgi Poległych.
Wszystkie książki umiejscowione w świecie Malazańskiej Księgi Poległych są w Polsce wydawane nakładem wydawnictwa Mag, w tłumaczeniu Michała Jakuszewskiego.
Począwszy od trzeciego tomu pierwsze polskie wydania poszczególnych części cyklu były dzielone na dwie części:
Nowsze wydania poszczególnych części są wydawane w całości. 
Powiązane utwory.
W świecie Malazańskiej Księgi Poległych, ale poza głównym cyklem, Steven Erikson umieścił przygody nekromantów Bauchelaina i Korbala Broacha oraz trzytomowy prequel głównego cyklu Trylogię Kharkanas, zaś Ian Cameron Esslemont – serię książek, określoną jako „powieści malazańskie”.
Powieści malazańskie.
Składająca się z sześciu powieści seria autorstwa Iana Camerona Esslemonta. W oryg. książki te zostały opatrzone podtytułem „Novel of the Malazan Empire”.
Na cykl składają się:
Path to Ascendancy.
Seria opowiadająca historię dojścia do władzy Kellanveda i Tancerza, autorstwa Esslemonta:
Odbiór.
Seria spotkała się z pozytywną reakcją krytyków, a recenzenci chwalili epicki zakres, złożoność fabuły i charakterystykę. Glen Cook ("Czarna Kompania") i Stephen R. Donaldson ("Kroniki Thomasa Covenanta"), wyrazili pozytywne opinie, określając cykl jako epickie arcydzieło, porównując nawet Eriksona z twórcami takimi jak Joseph Conrad, Henry James, William Faulkner i Fiodor Dostojewski.

</doc>
<doc id="1024192" url="https://pl.wikipedia.org/wiki?curid=1024192" title="Linia energetyczna">
Linia energetyczna



</doc>
<doc id="1024194" url="https://pl.wikipedia.org/wiki?curid=1024194" title="Qin Kanying">
Qin Kanying

Qin Kanying (chin. upr. 秦侃滢, chin. trad. 秦侃瀅, pinyin "Qín Kǎnyìng"; ur. 2 lutego 1974) – chińska szachistka, arcymistrzyni od 1992 roku.
Kariera szachowa.
W latach 90. XX wieku należała do ścisłej światowej czołówki. Po raz pierwszy w eliminacjach indywidualnych mistrzostw świata wystąpiła w 1991 r. w Suboticy, zajmując w rozegranym tam turnieju międzystrefowym VI miejsce, dzięki czemu wywalczyła awans do rozegranego rok później w Szanghaju turnieju pretendentek, który ukończyła na wysokim V miejscu. W turniejach międzystrefowych wystąpiła jeszcze dwukrotnie, nie powtarzając jednak sukcesu z 1991 r. (Dżakarta 1993 - XII m. i Kiszyniów 1995 - XI m.). W 2000 r. zdobyła w Udajpurze tytuł indywidualnej wicemistrzyni Azji oraz wystąpiła w rozegranym systemem pucharowym w Nowym Delhi turnieju o mistrzostwo świata i osiągnęła w nim największy sukces w karierze, zdobywając tytuł wicemistrzyni świata (w finałowym meczu uległa 1½ - 2½ Xie Jun). Po raz drugi w turnieju o mistrzostwo świata wystartowała w 2006 r. w Jekaterynburgu, gdzie awansowała do III rundy, w której przegrała z Marie Sebag.
Pięciokrotnie (1988, 1991, 1995, 1999 i 2004) zdobywała tytuły indywidualnej mistrzyni Chin. W latach 1990, 1992 i 1994 trzykrotnie reprezentowała barwy narodowe na szachowych olimpiadach, zdobywając cztery brązowe medale: trzy wraz z drużyną oraz za indywidualny wynik na IV szachownicy w roku 1992.
Najwyższy ranking w karierze osiągnęła 1 lipca 2000 r., z wynikiem 2501 punktów zajmowała wówczas 9. miejsce na światowej liście FIDE.

</doc>
<doc id="1024195" url="https://pl.wikipedia.org/wiki?curid=1024195" title="TX-0 Lincoln MIT">
TX-0 Lincoln MIT



</doc>
<doc id="1024209" url="https://pl.wikipedia.org/wiki?curid=1024209" title="Spritzer">
Spritzer



</doc>
<doc id="1024210" url="https://pl.wikipedia.org/wiki?curid=1024210" title="Martika">
Martika

Martika, właśc. Marta Marrero (ur. 18 maja 1969 w Whittier) – amerykańska piosenkarka pop i aktorka pochodzenia kubańskiego.
Życiorys.
Martika urodziła się w Whittier w Kalifornii (USA) w rodzinie kubańskich emigrantów z Hawany. Zdobyła popularność jako aktorka dziecięca występująca w m.in. serialu "Kids Incorporated" i filmie "Annie."
W 1988 roku piosenkarka wydała swój pierwszy album pt. "Martika." Album odniósł duży sukces komercyjny – dotarł do 15. miejsca na liście Billboard 200 i do 11. miejsca na brytyjskiej liście przebojów. Największym przebojem zarówno z tego albumu, jak i z całej kariery artystki był utwór "Toy Soldiers", który dotarł do 1. miejsca na amerykańskiej liście Billboard, pokonując w tym czasie m.in. drugi singiel Madonny z płyty "Like a Prayer", oraz do 5. miejsca w Wielkiej Brytanii. Pozostałe single piosenkarki z tego albumu jak "I Feel The Earth Move" oraz "Water" nie odniosły już tak spektakularnych sukcesów.
Drugi i ostatni studyjny album Martiki, "Martika's Kitchen", został wydany w 1991 roku. Pomimo współpracy między innymi z Prince'em, który skomponował i wyprodukował cztery piosenki z albumu, w tym balladę "Love... Thy Will Be Done", album okazał się komercyjną porażką w Stanach Zjednoczonych – osiągnął zaledwie 111. miejsce na liście "Billboard 200". Na pozostałych rynkach muzycznych album radził sobie lepiej (lecz nadal gorzej niż debiutancki album), osiągając m.in. 15. miejsce w Wielkiej Brytanii czy 9. miejsce w Australii.
Ostatecznie Martika wycofała się z życia publicznego po zakończeniu trasy koncertowej w Hiszpanii w 1992 roku. Swoją decyzję tłumaczyła "wypaleniem artystycznym i przytłoczeniem sławą".
W 1997 ukazał się album "More Than You Know: The Best Of Martika", wydawnictwo podsumowujące dwupłytowy dorobek piosenkarki, na którym znalazły się również remiksy i nowe wersje starych hitów Martiki.
Około 2000 roku, w okresie wzrostu popularności muzyki latynoskiej na świecie, Martika powróciła do branży muzycznej, głównie pisząc teksty i udzielając się w chórkach różnych wykonawców. Nie udało jej się jednak wydać nowego autorskiego materiału – żadna wytwórnia nie była zainteresowana wydaniem albumu wokalistki.
W 2003 roku Martika stworzyła wraz ze swym mężem Michaelem Mozartem zespół Oppera, w której za główny nurt muzyczny przyjęli rock. Grupa wydała dwa studyjne albumy – "Violence" (2004) i "Oppera" (2005), oba wydane nakładem niezależnej wytwórni Dunda Chief.
W 2004 roku Eminem wydał singiel "Like Toy Soldiers", w którym wykorzystano sampel pochodzący z utworu "Toy Soldiers" Martiki. Singiel Eminema okazał się znaczącym sukcesem, dotarł do 1. miejsca brytyjskiej listy przebojów. Na fali popularności utworu w 2005 roku został wydany drugi album kompilacyjny piosenkarki "Toy Soldiers: The Best Of Martika."
W październiku 2011 roku Martika otworzyła swoją nową stronę internetową oraz zaczęła publikować wideoblogi zapowiadające nadchodzący nowy studyjny album. W listopadzie 2011 roku ogłosiła, że nowy album zatytułowany "The Mirror Ball" zostanie wydany wiosną następnego roku i będzie zawierał głównie utwory z gatunków pop i dance. Jednak po wydaniu zaledwie jednego singla, "Flow With the Go", premiera albumu została zawieszona.

</doc>
<doc id="1024219" url="https://pl.wikipedia.org/wiki?curid=1024219" title="Kuwejt (ujednoznacznienie)">
Kuwejt (ujednoznacznienie)



</doc>
<doc id="1024220" url="https://pl.wikipedia.org/wiki?curid=1024220" title="Układ naczyń żylnych">
Układ naczyń żylnych

Żyły krążenia wielkiego.
Najważniejsze żyły krążenia wielkiego to:
Żyły krążenia wielkiego tworzą cztery grupy: układ żył serca, układ żyły głównej górnej, układ żyły głównej dolnej, układ żyły wrotnej.

</doc>
<doc id="1024222" url="https://pl.wikipedia.org/wiki?curid=1024222" title="Fiat Turbina">
Fiat Turbina

Fiat 8001 Turbina – wyprodukowany przez włoski koncern Fiat samochód sportowy, napędzany silnikiem turbinowym. Pierwsze prace studyjne nad tym modelem rozpoczęły się w 1948 roku, a finalna konstrukcja została objeżdżona na torze Lingotto w Turynie w 1954 r. Powstało kilka prototypów, ale zrezygnowano z projektu, ponieważ Turbina gazowa wydzielała za dużo ciepła. Był to jednak pierwszy samochód z tego rodzaju jednostką napędową skonstruowany w Europie. Jego nadwozie zostało wykonane na podstawie Fiata 8V z tworzyw sztucznych.
Moc silnika zgodnie z założeniami miała wynosić około 300 KM przy 22000 obr./min. Przewidywana prędkość maksymalna dochodziła do 250 km/h.
Zachowany egzemplarz można obejrzeć w Muzeum Motoryzacji w Turynie.

</doc>
<doc id="1024230" url="https://pl.wikipedia.org/wiki?curid=1024230" title="Hrabstwo Clear Creek">
Hrabstwo Clear Creek

Hrabstwo Clear Creek (ang. "Clear Creek County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 1 026,83 km². Według szacunków United States Census Bureau w roku 2006 liczyło 9 130 mieszkańców. Siedzibą administracyjną hrabstwa jest Georgetown.

</doc>
<doc id="1024231" url="https://pl.wikipedia.org/wiki?curid=1024231" title="The Tall Ships Races">
The Tall Ships Races



</doc>
<doc id="1024232" url="https://pl.wikipedia.org/wiki?curid=1024232" title="The Tall Ships' Race">
The Tall Ships' Race



</doc>
<doc id="1024234" url="https://pl.wikipedia.org/wiki?curid=1024234" title="Riesco">
Riesco

Riesco () – wyspa o powierzchni 5110 km² należąca do Chile, położona na zachód od półwyspu Brunswick. Najwyższe wzniesienie wyspy to góra Atalaya o wysokości 1830 m. Wyspa posiada największe zasoby węgla w Chile.
Zachodnią część wyspy obejmuje Park Narodowy Kawésqar.

</doc>
<doc id="1024237" url="https://pl.wikipedia.org/wiki?curid=1024237" title="George Emil Palade">
George Emil Palade

George Emil Palade (ur. 19 listopada 1912 w Jassach, zm. 7 października 2008 w Del Mar) – amerykański cytolog. W 1974 otrzymał Nagrodę Nobla w dziedzinie fizjologii lub medycyny.
Jego ojciec, Emil Palade, był profesorem filozofii, zaś matka, Constanta Cantemir-Palade, pracowała jako nauczycielka. W 1930 George Palade rozpoczął studia w Szkole Medycyny Uniwersytetu Bukareszteńskiego, mimo iż jego ojciec liczył, że zainteresuje się filozofią. Podczas studiów bardziej niż praktyka lekarska interesowały go naukowe aspekty biochemii, dlatego rozpoczął pracę w pracowni anatomii, kierowanej przez profesora Francisca Rainera. Studia ukończył w 1940, jego praca dyplomowa dotyczyła nefronów delfina zwyczajnego, pod kątem przystosowania ssaka do życia w morzu. 
Przez krótki okres pracował jako lekarz internista, ale zdecydował się na powrót do pracy naukowej. W czasie II wojny światowej służył w korpusie medycznym przy armii rumuńskiej. Po wojnie, za namową Grigore'a Popy, zdecydował się na wyjazd do Stanów Zjednoczonych na staż podoktorski. 
Początkowo podjął pracę na Uniwersytecie Nowojorskim, po kilku miesiącach przeniósł się do Instytutu Rockefellera, gdzie przyłączył się go grupy badawczej Alberta Claude'a. Claude i jego współpracownicy podejmowali wówczas próby wykorzystania mikroskopów elektronowych do badań komórek zwierzęcych. Badania te pozwoliły między innymi na odkrycie rybosomów, oraz pomogły wyjaśnić mechanizmy transportu białek w komórkach. Współpracował z Keithem Porterem, który odkrył siateczkę śródplazmatyczną. W 1970 Claude, Palade i Potter otrzymali za te odkrycia Louisa Gross Horwitz Prize. W 1974 Palade, Claude i Christian de Duve zostali laureatami nagrody Nobla w dziedzinie fizjologii lub medycyny "za ich odkrycia dotyczące strukturalnej i funkcjonalnej organizacji komórki".
W 1973 Palade przeniósł się na Uniwersytet Yale, gdzie został profesorem nowo utworzonego zakładu biologii komórki. W 1990 został dziekanem do spraw naukowych w Szkole Medycyny Uniwersytet Kalifornijskiego w San Diego. W 2001 przeszedł na emeryturę. 
Był dwukrotnie żonaty (jego pierwsza żona Irina Malaxa zmarła w 1969). W 1970 ożenił się z Marilyn Farquhar, również specjalistką w dziedzinie biologii komórki. 
Zmarł w swoim domu, w wyniku powikłań choroby Parkinsona.

</doc>
<doc id="1024243" url="https://pl.wikipedia.org/wiki?curid=1024243" title="Ewelina Szczech-Siwicka">
Ewelina Szczech-Siwicka

Ewelina Szczech-Siwicka (ur. 1932 w Toruniu) – polska graficzka i rzeźbiarka.
Życiorys.
Studia plastyczne ukończyła w 1955 na Wydziale Sztuk Pięknych UMK w Toruniu w pracowni prof. Jerzego Hoppena. Od 1956 jest członkiem Związku Polskich Artystów Plastyków. Mieszka w Toruniu.
Zajmuje się grafiką, rzeźbą i medalierstwem. Ma na swoim kącie liczne realizacje tablic pamiątkowych, rzeźb plenerowych i pomników (m.in. odtworzony Pomnik Żołnierza Polskiego w Grudziądzu). Niektóre prace stworzyła wspólnie z mężem Henrykiem Siwickim (1927–2014), który również był rzeźbiarzem. Prace ich autorstwa znajdują się w wielu miastach w Polsce i za granicą, w tym w Getyndze. Wiele ich prac jest w Toruniu, m.in. Zegar słoneczny, upamiętniający pięćsetną rocznicę urodzin Mikołaja Kopernika.
Swoje prace prezentowała na 7 wystawach indywidualnych w kraju i 51 zbiorowych w kraju i za granicą. Otrzymała wiele nagród, medali i dyplomów uznania.

</doc>
<doc id="1024247" url="https://pl.wikipedia.org/wiki?curid=1024247" title="Brunswick (półwysep)">
Brunswick (półwysep)

Brunswick (hiszp. "Península de Brunswick") - najdalej na południe wysunięty półwysep Ameryki Południowej i Chile, położony w regionie Región de Magallanes y de la Antártica Chilena.
Półwysep ma kształt maczugowaty: jego długość wynosi ok. 110 km, szerokość u nasady ok. 16 km, natomiast na rozszerzającym się końcu - ok. 91 km. Powierzchnia półwyspu wynosi ok. 6300 km². Od wsch. i południa oblewają go wody Cieśniny Magellana, zaś od zach. wody głębokiej zatoki Seno de Otway. Od strony uprzednio wspomnianej zatoki w ląd półwyspu wcinają się dwie mniejsze, kręte zatoki o długościach ok. 30 i 55 km. Na pd. końcu półwyspu znajduje się przylądek Froward, będący najbardziej na pd. wysuniętym punktem kontynentalnej Ameryki.
Nasada półwyspu jest niska, jej wysokość nie przekracza 200 m n.p.m. Przeważająca część powierzchni półwyspu ma charakter wyżyny, sięgającej od 500 do 1000 m n.p.m. Najwyższym punktem półwyspu jest usytuowany na jego zach. krańcu szczyt Monte Muela (1189 m n.p.m.). Teren półwyspu przecina spora liczba rzek (najdłuższa: ok. 55 km dł.), znajduje się na nim również szereg jezior.
Największe miasto na półwyspie to Punta Arenas, usytuowane po wsch. stronie nasady półwyspu. Dwie inne większe osady na półwyspie to Fuerte Bulnes na wsch. brzegu półwyspu, ok. 54 km na pd. od Punta Arenas, oraz Estancia Canelos nad zatoką Seno de Otway, ok. 46 km na wsch. od tego miasta.

</doc>
<doc id="1024249" url="https://pl.wikipedia.org/wiki?curid=1024249" title="Harry Potter i komnata tajemnic">
Harry Potter i komnata tajemnic



</doc>
<doc id="1024253" url="https://pl.wikipedia.org/wiki?curid=1024253" title="Wacław Strażewicz">
Wacław Strażewicz

Wacław Jan Strażewicz (ur. 1 lutego 1952 w Pobiedziskach) – polski polityk, samorządowiec, senator III kadencji, starosta giżycki w latach 1999–2010 oraz 2014–2018.
Życiorys.
Ukończył w 1983 studia na Wydziale Prawa i Administracji Uniwersytetu Warszawskiego (filia w Białymstoku). Od 1983 do 1990 był kierownikiem inspektoratu Zakładu Ubezpieczeń Społecznych w Giżycku. W latach 1990–1998 pełnił funkcję kierownika urzędu rejonowego w Giżycku.
W latach 1993–1997 sprawował mandat senatora III kadencji z ramienia Polskiego Stronnictwa Ludowego z województwa suwalskiego. W 1998, 2002, 2006, 2010, 2014 i 2018 wybierany na radnego powiatu giżyckiego. Od 1999 do 2010 był starostą giżyckim, a w latach 2010–2014 wicestarostą. W 2014 ponownie objął urząd starosty, który sprawował do 2018.
W wyborach do Parlamentu Europejskiego w 2004, w wyborach parlamentarnych w 2005, 2007 oraz 2011 bez powodzenia kandydował z listy PSL. W latach 2003–2016 był prezesem zarządu powiatowego PSL w Giżycku, wchodził też w skład rady naczelnej tej partii. Objął również funkcję prezesa powiatowego oddziału Związku Ochotniczych Straży Pożarnych Rzeczypospolitej Polskiej w Giżycku.

</doc>
<doc id="1024254" url="https://pl.wikipedia.org/wiki?curid=1024254" title="Polskie przejścia graniczne z Białorusią">
Polskie przejścia graniczne z Białorusią

Na granicy Polski i Białorusi znajduje się trzynaście przejść granicznych – siedem drogowych, pięć kolejowych oraz jedno rzeczne. W planach jest utworzenie kolejnego przejścia granicznego we Włodawie.

</doc>
<doc id="1024255" url="https://pl.wikipedia.org/wiki?curid=1024255" title="Harry Potter i czara ognia">
Harry Potter i czara ognia



</doc>
<doc id="1024257" url="https://pl.wikipedia.org/wiki?curid=1024257" title="Sherbro">
Sherbro



</doc>
<doc id="1024259" url="https://pl.wikipedia.org/wiki?curid=1024259" title="Leki przeciwrobacze">
Leki przeciwrobacze

Leki przeciwrobacze, antyhelmintyki – grupa leków przeciwpasożytniczych, stosowanych w chorobach wywołanych przez robaki, skierowana głównie przeciwko tasiemcom, obleńcom i przywrom, pasożytującym w przewodzie pokarmowym gospodarza. Leki tej grupy działają poprzez zakłócanie fizjologicznych procesów robaków.
Wyróżnia się dwie grupy leków przeciwrobaczych: leki porażające system nerwowo-mięśniowy oraz leki zakłócające przemianę materii.
Leki porażające system nerwowo-mięśniowy.
Działanie polega na hamowaniu skurczu mięśni pasożyta. Sparaliżowane osobniki mogą być łatwo wydalone z organizmu człowieka.
Przykłady leków: lewamizol, pyrantel, prazykwantel.
Leki zakłócające przemianę materii.
Leki z tej grupy blokują działanie niektórych enzymów (fosfofruktokinazy, fumaryloreduktazy) potrzebnych do przeprowadzania efektywnego metabolizmu węglowodanów. Powoduje to zaburzenia w procesach oddychania komórkowego i prowadzi do niedostatecznej podaży energii, co może zakłócać różne funkcje życiowe pasożytów i prowadzić do ich śmierci.
Przykłady leków: niklozamid, albendazol, pirwinium.

</doc>
<doc id="1024262" url="https://pl.wikipedia.org/wiki?curid=1024262" title="Aleksander Osuchowski">
Aleksander Osuchowski

Aleksander Jan Osuchowski (ur. ok. 1845 w Dubiecku, zm. 2 lipca 1907) – polski malarz, rysownik i szachista.
Sztuki piękne studiował w Szkole Sztuk Plastycznych w Krakowie. We Lwowie osiadł w 1894, gdzie rychło wyrósł na jednego z wiodących szachistów, rywalizując m.in. z Tadeuszem Bujakiem, Kazimierzem Weydlichem, Kalikstem Morawskim. W grudniu tegoż roku wygrał dwa turnieje tzw. handicapowe, w których gracze zostali podzieleni na klasy według umiejętności i zależnie od przyznanej klasy mieli pewne przewagi (np. przewagę piona i posunięcia). W 1895 w pierwszych mistrzostwach Lwowa, zorganizowanych przez Lwowski Klub Szachowy, Osuchowski uplasował się na 6. miejscu w 8-osobowej stawce. Zdobył 3 punkty, dzięki dwóm zwycięstwom i dwóm remisom (w tym z Weydlichem), a triumf świętował Ignacy Popiel. Osuchowskiego zabrakło na starcie kolejnych mistrzostw miasta w 1896. Prawdopodobnie niebawem wycofał się z życia szachowego.

</doc>
<doc id="1024270" url="https://pl.wikipedia.org/wiki?curid=1024270" title="Tadeusz Sabat">
Tadeusz Sabat

Tadeusz Tomasz Sabat (ur. 20 marca 1951 w Nadolanach) – polski polityk, działacz organizacji rolniczych, pszczelarz, poseł na Sejm II kadencji.
Jest absolwentem Państwowego Technikum Pszczelarskiego w Pszczelej Woli (1972). Pełnił funkcję posła na Sejm II kadencji wybranego z listy Polskiego Stronnictwa Ludowego w okręgu bielskim. Zasiadał w Komisjach Ochrony Środowiska, Zasobów Naturalnych i Leśnictwa oraz Komisji Zdrowia.
Należy do PSL. W wyborach prezydenckich w 2005 wszedł do komitetu honorowego poparcia Jarosława Kalinowskiego. Jest wieloletnim prezydentem zarządu Polskiego Związku Pszczelarskiego.
W 2012, "za wybitne zasługi w działalności na rzecz rozwoju i popularyzacji pszczelarstwa", został odznaczony Krzyżem Oficerskim Orderu Odrodzenia Polski. W 2005, "za wybitne zasługi w działalności na rzecz społeczności lokalnej", otrzymał Krzyż Kawalerski tego orderu. W 1999 otrzymał Złoty Krzyż Zasługi.

</doc>
<doc id="1024275" url="https://pl.wikipedia.org/wiki?curid=1024275" title="Pomnik Żołnierza Polskiego w Grudziądzu">
Pomnik Żołnierza Polskiego w Grudziądzu

Pomnik Żołnierza Polskiego (hist. "Pomnik Nieznanego Żołnierza", "Pomnik Niepodległości") – pomnik położony w centralnej części rynku w Grudziądzu.
Historia.
Po odzyskaniu niepodległości przez Polskę i po późniejszym powrocie Grudziądza do II Rzeczypospolitej 23 stycznia 1920, jednym z pierwszych spontanicznych działań społeczeństwa było usunięcie niemieckich pomników wznoszących się w newralgicznych punktach miasta. Po paru z nich pozostały puste cokoły, które zamierzano wykorzystać w przyszłości. 
W 1925 z inicjatywy Towarzystwa Upiększania Miasta zaadaptowano cokół pomnika Ottona von Bismarcka z 1912 przy pl. 23 Stycznia, przekształcając go niewielkimi środkami – poprzez umieszczenie godła państwowego i tablicy ze stosownym napisem – w skromny pomnik Nieznanego Żołnierza. 
Było to jednak rozwiązanie o charakterze doraźnym, myślano już bowiem o formie bardziej okazałej, stosownej dla miasta będącego siedzibą ważnego garnizonu. W tym celu postanowiono wykorzystać cokół po pomniku cesarza Wilhelma I, stojącym pośrodku rynku od 1911 r. W 1927 r. powołano społeczny komitet budowy, którego przewodniczącym został przewodniczący Rady Miejskiej mecenas Julian Szychowski. Pomnik zaprojektował Stanisław Jackowski z Warszawy (autor znanego stołecznego pomnika Jana Kilińskiego), a odsłonięcie odbyło się 30 listopada 1930, dla uczczenia 10 rocznicy powrotu Pomorza do Polski i 100 rocznicy wybuchu powstania listopadowego. 
Połączenie dynamicznego posągu żołnierza dzierżącego sztandar zwycięstwa i starego cokołu okazało się nie tylko zabiegiem głęboko symbolicznym, ale i udanym pod względem kompozycyjnym. „Pomnik Żołnierza Polskiego, uosabiającego Wolność i Niepodległość” z miejsca zyskał ogromną popularność i stał się ośrodkiem manifestacji patriotycznych (nawiasem mówiąc, mianem Pomnika Niepodległości określano również popiersie marszałka Józefa Piłsudskiego, odsłonięte w 1933 w pobliżu dworca kolejowego). Nie wykorzystano jednak zaskakującej cechy cokołu, który w założeniu był połączony z dekoracyjnym wodotryskiem. 
Dotychczasowy pomnik przy pl. 23 Stycznia rozebrano. Monument na rynku, podobnie jak inne polskie pomniki, został zburzony wraz z pruskim cokołem już w pierwszych dniach hitlerowskiej okupacji w 1939 r. Po zakończeniu wojny, mimo oczekiwań społeczeństwa, długo nie mógł doczekać się przywrócenia. 
Ze stosowną inicjatywą publiczną wystąpiło w 1979 r. Koło Wychowanków Średnich Szkół Grudziądza z lat 1920–1939, jednak dopiero ponowna inicjatywa, powzięta 1982 w porozumieniu z Grudziądzkim Towarzystwem Kultury spotkała się z akceptacją władz miejskich, politycznych i wojskowych. Po dłuższych staraniach, 11 października 1986 r. odsłonięto – jako pomnik Żołnierza Polskiego – jego replikę autorstwa Eweliny i Henryka Siwickich z Torunia. Na nowo zaprojektowanym kanciastym cokole, na którym umieszczono brązowy kartusz z napisem: „Nie zginęła i nigdy nie zginie”. Dopiero w 1990 udało się umieścić brązową tablicę informująca o historii monumentu. 
W 2010 roku w ramach przywracania historycznego wyglądu rynkowi, Pomnik Żołnierza Polskiego został ustawiony na nowym cokole, wyglądem zbliżonym do przedwojennego, a akt erekcyjny w dniu 27 października 2010 uroczyście wmurował prezydent RP Bronisław Komorowski.

</doc>
<doc id="1024279" url="https://pl.wikipedia.org/wiki?curid=1024279" title="Zegarynka">
Zegarynka

Zegarynka – usługa telefoniczna na bieżąco informująca dzwoniącego o aktualnym czasie. Polski numer zegarynki to 19226.
W Polsce po raz pierwszy zastosowano urządzenie tego typu (własnego patentu) w 1936 roku – najprawdopodobniej głosu użyczyła Ana Lina Häggberg, córka dyrektora technicznego firmy Ericsson, ale zastąpiła ją wybrana w listownym głosowaniu aktorka Lidia Wysocka. Pierwszymi miastami wyposażonymi w zegarynkę były Katowice (numer 06), Warszawa (numer 05), Gdynia, Toruń i Kraków (w lipcu 1936). Przedwojenna zegarynka stała się nawet tematem jednego z felietonów satyrycznych Stefana Wiecheckiego.
W latach 80. zegarynka była wykorzystywana do obchodzenia wyższych kosztów rozmów międzymiastowych (połączenie z zegarynką było naliczane jak miejscowe), gdyż istniała możliwość usłyszenia innych osób dzwoniących na zegarynkę w tym samym momencie.
Szwedzka zegarynka nazywana jest Fröken Ur, fińska – Neiti Aika, norweska: Fröken Ur, a holenderska „Ciocia Cor”, od imienia nauczycielki Cor Hoogendam, która w tym kraju użyczyła jej głosu jako pierwsza.

</doc>
<doc id="1024280" url="https://pl.wikipedia.org/wiki?curid=1024280" title="Leki przeciwmalaryczne">
Leki przeciwmalaryczne

Leki przeciwmalaryczne – grupa leków przeciwpierwotniakowych stosowanych w profilaktyce i leczeniu malarii. Tradycyjnymi lekami przeciwmalarycznymi są pochodne chinoliny: chlorochina, amodiachina, prymachina.
W walce z tą chorobą stosuje się też nowsze, syntetyczne leki należące do następujących grup:
np. mepakryna. Działanie polega na zakłócaniu funkcji DNA przez wiązanie się z kinoplastami.
np. chinina, halofantryna, lumefantryna
np. prokwanil. Działanie polega na hamowaniu syntezy kwasu tetrahydrofoliowego (THF) w komórkach zarodźca pasmowego. Leki z tej grupy są inhibitorami enzymu reduktazy dihydrofolianu.
np. pirymetamina. Mechanizm działania jest taki sam jak u pochodnych biguanidu.

</doc>
<doc id="1024281" url="https://pl.wikipedia.org/wiki?curid=1024281" title="Ignacy Półćwiartek">
Ignacy Półćwiartek

Ignacy Półćwiartek (ur. 30 grudnia 1947 w Przychojcu) – polski polityk, działacz organizacji rolniczych, poseł na Sejm II kadencji.
Ukończył w 1965 zasadniczą szkołę rolniczą w Zarzeczu. Pełnił funkcję posła na Sejm II kadencji wybranego z listy Polskiego Stronnictwa Ludowego w okręgu rzeszowskim. Zasiadał w Komisjach Systemu Gospodarczego i Przemysłu, Polityki Społecznej oraz Ustawodawczej.
Działa we władzach PSL w województwie podkarpackim. Kilkakrotnie wybierany na przewodniczącego regionalnych struktur Krajowego Związku Rolników, Kółek i Organizacji Rolniczych.
W 2000 otrzymał Krzyż Kawalerski Orderu Odrodzenia Polski.

</doc>
<doc id="1024282" url="https://pl.wikipedia.org/wiki?curid=1024282" title="A.J. Cook">
A.J. Cook

Andrea Joy Cook (ur. 22 lipca 1978 w Oshawie) – kanadyjska aktorka filmowa i telewizyjna.
Życiorys.
Urodzona w Oshawie w prowincji Ontario, dorastała w miejscowości Whitby. Jej ojciec, Mike, pracuje jako nauczyciel a matka, Sandra, jest szeryfem policyjnym. Ma trójkę rodzeństwa – braci, Nathana i Paula, oraz siostrę, Angelę. Jest członkinią Kościoła Jezusa Chrystusa Świętych w Dniach Ostatnich. Jako gorliwa mormonka, Cook akceptuje wyłącznie role, które nie kłócą się z jej wiarą. Zanim została aktorką, zajmowała się tańcem. W wieku lat czterech zaczęła brać lekcje baletu i stepowania. Przez wiele lat tańczyła konkurencyjnie.
W filmach zaczęła występować w wieku siedemnastu lat, wcześniej udzielała się w reklamach McDonaldsa. Pierwszą poważną rolą młodej aktorki był udział w filmie Sofii Coppoli "Przekleństwa niewinności" z 1999 roku. Dziś kojarzona jest głównie z horrorem Davida R. Ellisa "Oszukać przeznaczenie 2" i serialami telewizyjnymi: "Zabójcze umysły", "Tru Calling" oraz "Szkoła przetrwania". W tym ostatnim na ekranie towarzyszyła Haydenowi Christensenowi, wcześniej poznanemu na planie "Przekleństw niewinności".
Życie prywatne.
Od września 2001 roku jest żoną Nathana Andersona. Cook i Anderson poznali się jeszcze podczas studiów na Utah Valley University (UVU), przez długi okres tkwili w zażyłym związku. W 2008 A.J. urodziła syna, Mekhaia Allana Andersona.

</doc>
<doc id="1024284" url="https://pl.wikipedia.org/wiki?curid=1024284" title="Marie-José Pérec">
Marie-José Pérec

Marie-José Pérec (ur. 9 maja 1968 w Basse-Terre) – francuska sprinterka, jedna z najbardziej utytułowanych lekkoatletek końca XX wieku.
Jako jedna z nielicznych przedstawicielek "królowej sportu" zdobyła trzy złote medale olimpijskie i wszystkie zostały wywalczone indywidualnie: w Barcelonie (1992) sięgnęła po mistrzostwo w biegu na 400 m. Cztery lata później, w Atlancie (1996) dokonała wielkiej sztuki, zdobywając złote medale zarówno na 400, jak i na 200 m.
W mistrzostwach świata dwukrotnie zwyciężała na 400 m: w 1991 i 1995. Była też dwukrotną złotą (1994 – 400 m i sztafeta 4 x 400 m) oraz brązową (1990 – 400 m) medalistką mistrzostw Europy. Trzykrotnie wygrywała Puchar Europy w lekkoatletyce (1991 – bieg na 400 m, 1995 – bieg na 400 m przez płotki oraz 1996 – bieg na 200 m). W 1989 zdobyła złoty medal podczas Halowych Mistrzostw Europy w Lekkoatletyce (bieg na 200 m Haga 1989), a w 1992 wygrała bieg na 200 m na Pucharze Świata w Lekkoatletyce rozegranym w Hawanie.
Po zakończeniu kariery przez jakiś czas mieszkała w Los Angeles. 30 marca 2010 urodziła syna, Nolana; ojcem dziecka jest narciarz Sébastien Foucras. W październiku 2012 roku została wybrana na stanowisko prezesa Lekkoatletycznej Federacji Gwadelupy.

</doc>
<doc id="1024294" url="https://pl.wikipedia.org/wiki?curid=1024294" title="Kolonia Suchowola">
Kolonia Suchowola

Kolonia Suchowola ("Suchowola-Majątek") – nieoficjalna kolonia wsi Suchowola w Polsce położona w województwie łódzkim, w powiecie pajęczańskim, w gminie Rząśnia.
W latach 1975–1998 miejscowość położona była w województwie piotrkowskim.
Zobacz też: Suchowola

</doc>
<doc id="1024295" url="https://pl.wikipedia.org/wiki?curid=1024295" title="Okręty podwodne typu Molch">
Okręty podwodne typu Molch

Okręty podwodne typu Molch – typ niemieckich miniaturowych okrętów podwodnych z okresu II wojny światowej.
Historia.
W 1944 w Niemczech opracowano typ małych jednoosobowych miniaturowych okrętów podwodnych przeznaczonych głównie do obrony przeciwdesantowej. Konstrukcja okrętu przypominała powiększoną torpedę, a w jej konstrukcji zastosowano wiele części wykorzystywanych w torpedach (m.in. elementy układu napędowego). Z uwagi na wady konstrukcyjne okręty tego typu były trudne w użyciu i nie odnosiły znacznych sukcesów w walce ponosząc przy tym znaczne straty. Dzięki modułowemu sposobowi produkcji w bremeńskiej stoczni AG Weser w 1944 zbudowano 393 jednostki tego typu.
W sierpniu 1944 okręty typu "Molch" wykorzystano przeciwko wojskom alianckim lądującym w południowej Francji. W czasie walk utracono wszystkie zaangażowane tam 12 okrętów. W grudniu 1944 okręty operowały u wybrzeży Holandii, gdzie zatopiły jedynie 7 małych alianckich okrętów przy znacznych stratach własnych. Z uwagi na duży poziom strat w ostatnich miesiącach wojny okręty tego typu były wykorzystywane do celów szkoleniowych.
Linki zewnętrzne.
www.uboat.net 

</doc>
<doc id="1024302" url="https://pl.wikipedia.org/wiki?curid=1024302" title="Christopher Wreh">
Christopher Wreh

Christopher Wreh (ur. 14 maja 1975 w Monrovii) – piłkarz liberyjski grający na pozycji napastnika.
Kariera klubowa.
Wreh swoją piłkarską karierę rozpoczął w klubie Young Kotoko. Następnie występował w La Modelle International, a potem w najbardziej znanym z tej trójki, Invincible Eleven. W 1989 roku wyjechał do Francji i przez kilka lat pobierał naukę w szkółce AS Monaco. W sezonie 1992/1993 zadebiutował w Ligue 1, ale przez 2 lata wystąpił w zaledwie dwóch spotkaniach ligowych. W sezonie 1995/1996 grał już więcej, ale był rezerwowym dla Sonny Andersona, a także Mickaëla Madara, ale zdołał strzelić 3 gole w lidze i wspomóc Monaco w zajęciu 3. miejsca. Latem 1996 przeszedł do En Avant Guingamp, gdzie stał się niekwestionowaną gwiazdą drużyny i rozegrał swój najlepszy sezon w karierze zdobywając w nim 10 goli.
W 1997 Wreh przeszedł do Arsenalu na zasadzie wolnego transferu. Do zespołu ściągnął go Arsène Wenger, który trenował Christophera jeszcze w AS Monaco. W Premiership zadebiutował 1 listopada w przegranym 0:3 meczu z Derby County. Wreh w „Kanonierach” był czwartym napastnikiem w hierarchii dla Iana Wrighta, Dennisa Bergkampa oraz Nicolasa Anelki. Pomimo tego przyczynił się do wywalczenia przez Arsenal dubletu: mistrzostwa Anglii jak i Pucharu Anglii. Zdobył 3 gole w lidze, m.in. dające zwycięstwa 1:0 nad Wimbledonem oraz Boltonem Wanderers. Natomiast w sezonie 1998/1999 wystąpił tylko w 12 meczach ligowych i nie mogąc wywalczyć miejsca w składzie na skutek przybycia do zespołu Thierry'ego Henry i Davora Šukera został w trakcie sezonu wypożyczony do AEK Ateny. Strzelił dla tego klubu 4 gole i został wicemistrzem Grecji. W sezonie 1999/2000 wywalczył Tarczę Dobroczynności, ale niedługo potem został ponownie wypożyczony, najpierw do Birmingham City, w którym nie zaliczył żadnego meczu z powodu kontuzji, a następnie do FC Den Bosch, z którym spadł z Eredivisie.
W 2000 roku Wreh odszedł z klubu i wyjechał do saudyjskiego Al-Hilal. Tam spędził sezon i doszedł do półfinału play-off. W sezonie 2001/2002 występował w szkockim St. Mirren F.C., jednak zagrał w małej liczbie meczów na skutek problemów z kondycją. W kolejnych dwóch sezonach Christopher grał w amatorskim Bishop's Stortford F.C., z którym awansował w 2004 do Conference. W sezonie 2004/2005 grał w United Counties League, w drużynie Buckingham Town, a następnie zakończył karierę. W 2007 roku powrócił do futbolu jako zawodnik indonezyjskiego Perseman Manokwari.
Kariera reprezentacyjna.
W reprezentacji Liberii Wreh zadebiutował w 1995 roku. Przez 7 lat gry w niej wystąpił w 36 spotkaniach i zdobył 11 goli.

</doc>
<doc id="1024318" url="https://pl.wikipedia.org/wiki?curid=1024318" title="Stanisław Rogowski">
Stanisław Rogowski

Stanisław Rogowski (ur. 1 maja 1946 we Wschowie) – polski prawnik i polityk, nauczyciel akademicki, pierwszy rzecznik ubezpieczonych, poseł na Sejm X i II kadencji.
Życiorys.
Ukończył w 1969 studia na Wydziale Prawa i Administracji Uniwersytetu Wrocławskiego, w 1975 uzyskał stopień doktora nauk prawnych. Od 1969 pracował na Uniwersytecie Wrocławskim, dochodząc do stanowiska adiunkta. Został też nauczycielem akademickim m.in. w Wyższej Szkole Prawa im. Heleny Chodkowskiej.
Był posłem na Sejm X kadencji z ramienia Unii Chrześcijańsko-Społecznej oraz II kadencji z listy Unii Pracy. Sprawował funkcję przewodniczącego Rady Okręgowej UP we Wrocławiu. Sprawował urząd rzecznika ubezpieczonych nieprzerwanie od 1995 (tj. od czasu powstania tej instytucji) do 2007.
Jest autorem licznych opracowań naukowych i artykułów z zakresu historii państwa i prawa polskiego, prawa konstytucyjnego i ubezpieczeń. Publikował m.in. w „Przeglądzie Ubezpieczeń Społecznych i Zdrowotnych”, udzielał się w Towarzystwie Przyjaciół Lwowa.

</doc>
<doc id="1024321" url="https://pl.wikipedia.org/wiki?curid=1024321" title="Sue Hodge">
Sue Hodge

Sue Hodge (właśc. Susan Jeanette Hodge, ur. 4 czerwca 1957 w Orsett) – brytyjska aktorka, występowała w roli kelnerki Mimi Labonq w serialu BBC "’Allo ’Allo!". Aktorka ma 145 cm wzrostu.
W kwietniu 2007 wystąpiła w odcinku specjalnym "Powrót ’Allo ’Allo!". Natomiast w czerwcu i lipcu 2007 zagrała u boku Gordena Kaye’a rolę Mimi w spektaklu teatralnym na deskach Twelfth Night Theatre w Brisbane. W 2008 aktorka odbyła 5-miesięczną trasę po Wielkiej Brytanii.

</doc>
<doc id="1024324" url="https://pl.wikipedia.org/wiki?curid=1024324" title="Tatjana Kazankina">
Tatjana Kazankina

Tatjana Kazankina (ros. Татьяна Васильевна Казанкина; ur. 17 grudnia 1951, Pietrowsk) – lekkoatletka ZSRR.
Dokonała rzadkiego wyczynu zdobywając podczas igrzysk w Montrealu (1976) dwa złote medale - na 800 i 1500 m. Tytuł mistrzyni olimpijskiej na 1500 m obroniła cztery lata później, w Moskwie. Zdobyła też brązowy medal mistrzostw świata w Helsinkach (1983) na 3000 m i złoty medal na tym samym dystansie podczas Zawodów Przyjaźni w 1984, zorganizowanych w wyniku bojkotu igrzysk w Los Angeles.
7-krotnie ustanawiała rekordy świata: na 800 m (1:54.9 w 1976), 3-krotnie na 1500 m (do 3:52.47 w 1980, 7. wynik w historii światowej lekkoatletyki, do 2019 rekord Europy), na 3000 m (8:22.62 w 1984) oraz na 2000 m (5:28.72 w 1984) i w sztafecie 4 x 800 m (7:52.4 w 1976). Rekordy na 1500 i 3000 m przetrwały 13 lat.
We wrześniu 1984 odmówiła poddania się badaniom antydopingowym, za co otrzymała karę 18 miesięcy dyskwalifikacji (po której nie wznowiła już kariery).
Jej mężem jest medalista olimpijski w trójskoku Aleksandr Kowalenko.

</doc>
<doc id="1024332" url="https://pl.wikipedia.org/wiki?curid=1024332" title="Koło garncarskie">
Koło garncarskie

Koło garncarskie – urządzenie służące do wykonywania z gliny przedmiotów i narzędzi techniką toczenia. 
Opis.
W najprostszej formie koło garncarskie to dwie poziome tarcze-koła, zamontowane na wspólnej, pionowej osi i umieszczone w stojaku.
Dolne koło, które jest elementem napędowym urządzenia wprawianym w ruch obrotowy ruchami nóg siedzącego przy nim garncarza, jest jednocześnie jego kołem zamachowym – utrzymującym w określonym przedziale czasu jego stałą rotację. Dawniejsze koła, do XVIII wieku wszystkie, wykonywane były jako sponowe. Toczek (górna tarcza robocza) był na stałe połączony z tarczą pędną za pomocą 4–6 lub 8 spon, czyli łączy. 
Górna tarcza to „warsztat”, na którym odbywa się proces toczenia i formowania, w którego trakcie z kawałka gliny powstaje produkt o pożądanym kształcie i formie, poddawany następnie wypalaniu.
Wynalazek koła garncarskiego stanowił znaczący punkt na drodze rozwoju cywilizacji technicznej człowieka w dziedzinie technik wykonywania naczyń i narzędzi.
Przed wynalezieniem i zastosowaniem koła garncarskiego naczynia gliniane wykonywano różnymi metodami i technikami; miały one jednak zdecydowanie niższą wydajność i dawały najczęściej produkt o gorszej jakości.
Współczesne koła garncarskie są napędzane elektrycznie, jednak szybkość przy wolnych obrotach jest i tak zbyt duża do tego, aby wykonywać ornamenty stosowane dawniej (zygzaki, fale, falbanki). Dlatego rekonstrukcja tradycyjnych wyrobów wymaga stosowania zwykłego koła zamachowego. Prawidłowo wykonane koło tradycyjne jest lepsze od mechanicznych pod względem uniwersalności przy pracy. Wymaga jednak dobrej koordynacji pracy rąk i nóg. Powtarzalność kształtów powstających na kołach garncarskich jest zależna od umiejętności manualnych garncarza. 
Problem doboru surowca.
Podstawowe zasady, jakimi powinien kierować się garncarz, to osiągnięcie pożądanego kształtu naczynia o jak najcieńszych ściankach i możliwie gładkiej niepofalowanej powierzchni zewnętrznej. Dobierając glinę do koła garncarskiego, wybiera się materiał o strukturze gładkiej, bez zanieczyszczeń, uzyskiwanej przez szlamowanie gliny. Często jest to kompozycja kilku składników o odmiennych właściwościach fizykochemicznych. Materiał bardziej suchy jest twardszy, lecz pozwala na wyciągnięcie wysokich, cienkich ścian. Materiał wilgotniejszy łatwiej poddaje się naciskowi, lecz ściany pozostaną grubsze. 
Historia.
Koło garncarskie znane było już w Mezopotamii, gdzie pojawiło się ok. 3200 roku p.n.e. Jego wynalezienie pozwoliło na „masową” produkcję naczyń ceramicznych. 
Mitologia egipska podaje, iż pradawny bóg Górnego Egiptu Chnum, stwórca człowieka, ulepił go z gliny na kole garncarskim. Wierzenia te ukazują, jak ważnym narzędziem było koło garncarskie, i jakim szacunkiem darzono rzemiosło garncarskie w starożytnym Egipcie.
Koła garncarskie znane były w Grecji od ok. 1800–1600 p.n.e. a w Italii od VIII w. p.n.e. Na ziemie dzisiejszej Polski wynalazek koła garncarskiego przybył prawdopodobnie ok. 300 roku p.n.e. wraz z Celtami. Od III w. p.n.e. znany był na Śląsku, a od II w. p.n.e. w Małopolsce.
Najbardziej znane w Polsce stanowisko archeologiczne, gdzie znaleziono ceramikę wytwarzaną na kole garncarskim, znajduje się w okolicach krakowskiej Nowej Huty.

</doc>
<doc id="1024336" url="https://pl.wikipedia.org/wiki?curid=1024336" title="Efraín Huerta">
Efraín Huerta

Efraín Huerta (ur. 18 czerwca 1914 w Silao, zm. 3 lutego 1982 w Meksyku) – meksykański poeta, krytyk filmowy, dziennikarz i publicysta.
Życiorys.
W latach 1938-1941 należał do grupy poetyckiej "El Taller" (z którą był związany m.in. Octavio Paz). W 1976 roku Huerta dostał Nagrodę Państwową.
Jego wiersze są silnie nasycone emocjonalnie. Nazywany bywa "meksykańskim Nerudą".

</doc>
<doc id="1024337" url="https://pl.wikipedia.org/wiki?curid=1024337" title="Efrain Huerta">
Efrain Huerta



</doc>
<doc id="1024339" url="https://pl.wikipedia.org/wiki?curid=1024339" title="Peter Snell">
Peter Snell

Peter George Snell (ur. 17 grudnia 1938 w Opunake, zm. 12 grudnia 2019 w Dallas) – nowozelandzki lekkoatleta, średniodystansowiec, trzykrotny mistrz olimpijski.
Życiorys.
W 1949 rodzina Snellów przeniosła się do regionu Waikato. Peter w latach szkolnych był wszechstronnym sportowcem. Oprócz biegów lekkoatletycznych uprawiał także tenis, krykiet, rugby, badminton i golf. W wieku 19 lat skoncentrował się na bieganiu za namową trenera Artura Lydiarda.
Nie będąc zawodnikiem znanym z międzynarodowych sukcesów zdobył złoty medal w biegu na 800 metrów na igrzyskach olimpijskich w 1960 w Rzymie bijąc dotychczasowy rekord olimpijski czasem 1:46,3 s. W 1962 w Christchurch ustanowił rekord świata na tym dystansie wynikiem 1:44,3 s. W tym samym biegu poprawił rekord świata na 880 jardów. Rekord na 800 metrów przetrwał aż do 1973, a na 880 jardów do 1966&gt; Snell zdobył złote medale w biegu na 880 jardów i w biegu na milę podczas Igrzysk Imperium Brytyjskiego i Wspólnoty Brytyjskiej w Perth. W 1963 otrzymał Order Imperium Brytyjskiego.
Dokonał niezwykłego wyczynu, zwyciężając podczas igrzysk olimpijskich w 1964 w Tokio zarówno w biegu na 800 metrów, jak i na 1500 metrów. Poprzednio na igrzyskach olimpijskich udało się to Albertowi Hillowi na igrzyskach w 1920 w Antwerpii. Po 1964 dopiero Rashid Ramzi wygrał na obu dystansach na zawodach najwyższej rangi na mistrzostwach świata w 2005 w Helsinkach.
Snell był pięciokrotnym rekordzistą świata indywidualnie i raz w sztafecie. Jego rekord na 800 m (1:44,3 s. w 1962 r.) jest ciągle (grudzień 2021) rekordem Nowej Zelandii.
Zakończył wyczynowe uprawianie lekkiej atletyki w 1965 w wieku 26 lat. W 1971 wyjechał do Stanów Zjednoczonych w celu odbycia studiów i tam pozostał. Uzyskał doktorat z medycyny sportowej. Zajmował się praca naukową. Uprawiał także biegi na orientację, osiągając w tej dyscyplinie sukcesy w kategorii weteranów.
Rekordy życiowe.
źródło:

</doc>
<doc id="1024346" url="https://pl.wikipedia.org/wiki?curid=1024346" title="Jaime Labastida">
Jaime Labastida

Jaime Labastida (ur. 1939) – meksykański poeta, publicysta, profesor filozofii na Universidad Autónoma de México.
Był redaktorem naczelnym pisma związanego z literaturą "Plural".

</doc>
<doc id="1024349" url="https://pl.wikipedia.org/wiki?curid=1024349" title="Sokoł">
Sokoł

Sokoł (ros. Со́кол) – miasto w północnej części Rosji, w obwodzie wołogodzkim, po raz pierwszy wzmiankowane w dokumentach w 1615 roku.

</doc>
<doc id="1024350" url="https://pl.wikipedia.org/wiki?curid=1024350" title="Hadrian Filip Tabęcki">
Hadrian Filip Tabęcki

Hadrian Filip Tabęcki (ur. 20 stycznia 1975 w Warszawie) – kompozytor, aranżer, pianista, producent muzyczny, reżyser i scenarzysta.
Życiorys.
Ukończył Liceum Muzyczne im. Karola Szymanowskiego w Warszawie w klasie fortepianu prof. Marii Palmowskiej-Guz. Studiował w klasie kompozycji prof. Stanisława Moryty w Akademii Muzycznej im. Fryderyka Chopina w Warszawie.
Kompozytor 'Rock Opery Krzyżacy' (prapremiera – 30 grudnia 2010 Warszawa, Sala Kongresowa).
Kompozytor opery 'Dzień Świra' na podstawie utworu dramatokomicznego Marka Koterskiego pod tym samym tytułem (prapremiera: 29 stycznia 2012, Teatr Wielki, Poznań).
Autor muzyki do filmów: 'Kameleon' w reż. Janusza Kijowskiego i 'Lejdis' w reż. Tomasza Koneckiego.
Zadebiutował jako kompozytor w 1993 roku na scenie Teatru Dramatycznego w Warszawie spektaklem muzycznym "Śpieszmy się kochać ludzi" do wierszy księdza Jana Twardowskiego.
Wieloletni kierownik muzyczny Konkursu Interpretacji Piosenki Aktorskiej na Przeglądzie Piosenki Aktorskiej we Wrocławiu. Stały współpracownik takich artystów, jak Michał Bajor, Jacek Bończyk, Mirosław Czyżykiewicz, Magdalena Kumorek czy Krystyna Tkacz. Kierownik muzyczny na I–III Ogólnopolskim Konkursie na Interpretację Piosenek Anny German "Tańczące Eurydyki" w Zielonej Górze.
Kompozytor muzyki do przedstawień i filmów w reżyserii Janusza Kijowskiego ("Kameleon", "Piękny widok", "Piękna Pani Seidenman", "Czarownice z Salem") oraz m.in. do spektakli "Romeo i Julia" (Teatr im. St. Jaracza, Olsztyn), "Blue room" (Teatr Polski, Bielsko-Biała), "Szwagierki" (Teatr Rozrywki, Chorzów), "Spoze" (Teatro Kismet, Bari, Włochy), "Smutna królewna" (Teatr Montownia, Warszawa), "Mamy świętego Mikołaja", "Lis Przechera" (Białostocki Teatr Lalek, Białystok), "Tango Operita. Szare Kwiaty" (Teatr Syrena, Warszawa), "Straszna Gospoda" (Teatr Żydowski, Warszawa) i inne.
Kompozytor wielu piosenek i songów do wierszy i tekstów m.in. Wojciecha Młynarskiego, Wisławy Szymborskiej, Jana Twardowskiego, Marcina Sosnowskiego, Jacka Bończyka, Adama Nowaka, Krzysztofa Feusette i Romana Kołakowskiego.
Kompozytor m.in. wielu oratoriów: 
'Msza Polska wg x. Jana Twardowskiego' do słów księdza Jana Twardowskiego (1998), 
'Kantata – Pieśń Świata' do tekstów Starego Testamentu (w języku hebrajskim, łacińskim, starocerkiewno-słowiańskim, niemieckim i polskim) (2000),
'Misterium Iniquitatis' do słów Romana Kołakowskiego (2005), 
'Quem Quaeritis – Misterium Drogi Krzyżowej' do słów Romana Kołakowskiego (2006), 
'Polonia Semper Invicta' do słów Romana Kołakowskiego (2008), 
'Mysterium Crucis – Siedem Ostatnich Słów Chrystusa na Krzyżu' do tekstów Nowego Testamentu (wydanie ekumeniczne) (2009), 
'Zwierciadło Europy' – alternatywna wersja "Kantaty – Pieśń Świata" z dopisanymi trzema nowymi częściami i nowymi słowami Romana Kołakowskiego (2009) 
oraz 'Narvik. Pierwsze zwycięstwo' do słów Romana Kołakowskiego (2010). 
Jako pianista współtworzy zespół Kameleon i Tangata Quintet. Nagrywa dla rozgłośni radiowych i telewizyjnych (Program 3 Polskiego Radia, Polskie Radio Kraków, Program 1 i 2 Telewizji Polskiej, RTL 7). 
Liczne nagrody i wyróżnienia za twórczość artystyczną (m.in. za piosenkę premierową na wrocławskim PPA 1998 i za muzykę do spektaklu "Piękna Pani Seidenman" na Festiwalu "Dwa Teatry" 2003 w Gdyni).
Założyciel stowarzyszenia "Muzyka Bez Granic".

</doc>
<doc id="1024351" url="https://pl.wikipedia.org/wiki?curid=1024351" title="Alutka Kossoń">
Alutka Kossoń



</doc>
<doc id="1024353" url="https://pl.wikipedia.org/wiki?curid=1024353" title="Kyle Quincey">
Kyle Quincey

Kyle Quincey (ur. 12 sierpnia 1985 w Kitchener, Ontario, Kanada) – kanadyjski hokeista, reprezentant Kanady.
Kariera klubowa.
Wychowanek Orangeville MHA. Został wybrany przez Detroit Red Wings w drafcie w 2003 roku z numerem 132. Na początku października 2003 roku zawodnik został oddany przez London Knights do Mississauga IceDogs w dużej wymianie, której głównym bohaterem był Rob Shremp. Quincey pomógł swojemu nowemu zespołowi dojść do finału playoff w lidze OHL w 2004 roku, lecz tam IceDogs nie wygrali żadnego meczu w rywalizacji z Guelph Storm. Po sezonie 2004/05 Quincey został nazwany trzecim najlepszym obrońcą ligi OHL. Quincey zadebiutował w NHL w sezonie 2005/06, kiedy rozegrał jedno spotkanie w barwach Red Wings. Resztę tego sezonu spędził w AHL w barwach Grand Rapids Griffins, gdzie wystąpił 70 razy, zdobywając 33 punkty i spędzając 107 minut na ławce kar. W kolejnym sezonie zagrał na lodowiskach NHL 6-krotnie i zdobył swoją pierwszą bramkę. Stało się to 7 kwietnia 2007 roku w ostatnim meczu sezonu zasadniczego Red Wings. Skrzydła pokonały Chicago Blackhawks 7:2 a Quincey zdobył w tym meczu ostatniego gola, pokonując w drugiej tercji Patricka Lalime'a. W latach 2009-2012 gracz Colorado Avalanche. Od lutego 2012 roku zawodnik Detroit Red Wings. W lipcu podpisał dwuletnią umowę z klubem. Od października 2012 do stycznia 2013 roku na okres lokautu w sezonie NHL (2012/2013) związany kontraktem z klubem Denver Cutthroats. Od września 2016 zawodnik New Jersey Devils. Od marca 2017 zawodnik Columbus Blue Jackets. Od lipca 2017 zawodnik Minnesota Wild.

</doc>
<doc id="1024355" url="https://pl.wikipedia.org/wiki?curid=1024355" title="Nowa Wieś (gmina Rząśnik)">
Nowa Wieś (gmina Rząśnik)

Nowa Wieś – wieś w Polsce położona w województwie mazowieckim, w powiecie wyszkowskim, w gminie Rząśnik.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.

</doc>
<doc id="1024356" url="https://pl.wikipedia.org/wiki?curid=1024356" title="Sherbro Island">
Sherbro Island

Sherbro Island albo Bonthe Island – wyspa na Oceanie Atlantyckim u południowo-zachodnich wybrzeży Sierra Leone o powierzchni ok. 370 km2. Od stałego lądu odziela ją rzeka Sherbro i cieśnina Sherbro. Główną miejscowością na wyspie jest Bonthe. 
Wyspa jest miejscem wylęgu morskich żółwi zielonych i żółwi skórzastych. Znajduje się tu też ponad 100 kilometrów tropikalnych plaż, co sprawia, że Ministerstwo Turystyki i Rozwoju Sierra Leone (ang. "Ministry for Tourism and Development of Sierra Leone") dokłada starań do wypromowania tego regionu jako atrakcji turystycznej. 
W przeszłości wyspa służyła Brytyjczykom jako miejsce przerzutu niewolników. Obecnie głównymi gałęziami gospodarki są uprawa ryżu i rybołówstwo. Wyspę zamieszkuje ok. 9700 osób (stan z 2006 roku).

</doc>
<doc id="1024357" url="https://pl.wikipedia.org/wiki?curid=1024357" title="Peter Matthiessen">
Peter Matthiessen

Peter Matthiessen (ur. 22 maja 1927 w Nowym Jorku, zm. 5 kwietnia 2014 w Sagaponack) – amerykański przyrodnik i pisarz, autor powieści i literatury faktu.
Życie i twórczość.
W 1953 r. razem z kilkoma znajomymi założył magazyn literacki "Paris Review", który Matthiessenowi – wówczas młodemu agentowi CIA – miał służyć jako przykrywka do działalności wywiadowczej, a okazał się początkiem autentycznej kariery literackiej.
Pierwsze opowiadania – "Race Rock" i "Partisans" Matthiessen napisał w połowie lat 50. XX w., a pierwszą książkę przyrodniczą – "Wildlife in America" – w 1959 r. Z czasem stał się znany z dokładnego przygotowywania się do pisania swoich kolejnych książek. Niezależnie od tego, czy dotyczą one przyrody, podróży autora, czy częstych bohaterów jego dzieł – tubylczych Amerykanów – zawsze są to szczegółowe studia, wskazujące na głęboką znajomość tematu. Dobrym tego przykładem jest wydana po raz pierwszy w 1983 r. "In the Sprit of Crazy Horse", obszerna historia tzw. "sprawy Leonarda Peltiera", "incydentu w Oglala", Ruchu Indian Amerykańskich (AIM) i protestów amerykańskich Indian z II połowy XX w. (jej tez – odważnych często i oskarżycielskich względem przedstawicieli władz USA – z sukcesem bronił później nawet w sądach). Problemom tubylczych Amerykanów poświęcony jest też m.in. wydany rok później zbiór reportaży "Indian Country".
Jego powieść "Zabawa w Boga" (ang. "At Play in the Fields of the Lord") z 1965 r., opowiadająca o amerykańskim misjonarzu przybywającym do Indian Amazonii, została zekranizowana w Hollywood w 1991 r. Sam Matthiessen kręcił także filmy dokumentalne, w tym "Blue Meridian" – film dokumentujący prace nad filmem fabularnym "Blue Water, White Death", który zainspirował ponoć twórców scenariusza do kinowego hitu "Szczęki" z 1975 r. W 1997 r. wydał też audiobook "No Boundaries".
W swoich książkach Matthiessen nie unika wątków autobiograficznych; np. w wydanej w 1978 r. "Śnieżnej panterze" (ang. "Snow Leopard") wielokrotnie powraca do swoich skomplikowanych relacji z żoną Deborah, zmarłą na raka w 1973 r. (z którą miał czworo dzieci). Za książkę tę, będącą efektem wyprawy autora w Himalaje w 1973 r., otrzymał w 1979 r. nagrodę "American Book Award" w kategorii "myśl współczesna". W latach 1995–1997 był też wybierany "Pisarzem stanu Nowy Jork".
O niesłabnącym talencie pisarskim Matthiessena świadczyć może powstała w późniejszym okresie fikcyjna trylogia "Killing Mr. Watson", "Lost Man's River" i "Bone by Bone", oparta na wspomnieniach florydzkiego plantatora Edgara J. Watsona, zmarłego po huraganie z 1910 r.
Matthiessen i jego żona praktykowali buddyzm Zen, a sam pisarz został później buddyjskim duchownym. Zmarł w szpitalu w pobliżu swojego domu w Sagaponack, w stanie Nowy Jork.

</doc>
<doc id="1024359" url="https://pl.wikipedia.org/wiki?curid=1024359" title="Curridabat">
Curridabat

Curridabat – miasto w Kostaryce, w prowincji San José. Zamieszkuje je 36 200 osób (2006). Miasto jest ośrodkiem przemysłu spożywczego i włókienniczego.

</doc>
<doc id="1024360" url="https://pl.wikipedia.org/wiki?curid=1024360" title="Lasse Virén">
Lasse Virén

Lasse Virén (ur. 22 lipca 1949 w Myrskylä) – fiński lekkoatleta, długodystansowiec, czterokrotny mistrz olimpijski.
Wielka postać biegów długich lat siedemdziesiątych XX wieku. Swoimi osiągnięciami nawiązał do fińskiej szkoły biegów z okresu międzywojennego.
Po raz pierwszy wystąpił w zawodach międzynarodowych najwyższej rangi w 1971 na mistrzostwach Europy w Helsinkach, gdzie zajął 7. miejsce w biegu na 5000 m i 17. miejsce na 10 000 m (obie konkurencje wygrał wówczas jego rodak Juha Väätäinen). W 1972 Virén ustanowił rekord świata w biegu na 2 mile (8.14,0), a podczas igrzysk olimpijskich w Monachium został złotym medalistą zarówno na 5000 m, jak i na 10 000 m. Na dłuższym z tych dystansów ustanowił przy tym rekord świata wynikiem 27.38,40, mimo że podczas biegu przewrócił się i musiał gonić zawodników, którzy w międzyczasie odbiegli na ponad 100 metrów. 14 września 1972 w Helsinkach poprawił rekord świata na 5000 m osiągając czas 13.16,4. Został uhonorowany tytułem Lekkoatlety Roku Track &amp; Field w 1972.
Na mistrzostwach Europy w 1974 w Rzymie Virén zdobył brązowy medal na 5000 m, a na 10 000 m zajął 7. miejsce. Na igrzyskach olimpijskich w 1976 w Montrealu ponownie zwyciężył na 5000 m i 10 000 m, czego nie udało się do tej pory żadnemu innemu lekkoatlecie. Na igrzyskach tych wystartował także w biegu maratońskim, w którym zajął 5. miejsce.
Virén wystąpił na igrzyskach olimpijskich w 1980 w Moskwie, gdzie zajął 5. miejsce w biegu na 10 000 m, a maratonu nie ukończył.
Był mistrzem Finlandii na 1500 m w 1972 i 1974 oraz na 5000 m w 1976.
Virén zasiadał w latach 1999-2007 w fińskim Parlamencie z ramienia Koalicji Narodowej.

</doc>
<doc id="1024361" url="https://pl.wikipedia.org/wiki?curid=1024361" title="Bonthe Island">
Bonthe Island



</doc>
<doc id="1024362" url="https://pl.wikipedia.org/wiki?curid=1024362" title="Gendy tartakovsky">
Gendy tartakovsky



</doc>
<doc id="1024363" url="https://pl.wikipedia.org/wiki?curid=1024363" title="Paraíso">
Paraíso

Paraíso - miasto w Kostaryce w prowincji Cartago. Według danych szacunkowych (styczeń 2013) liczy około 53 tys. mieszkańców.

</doc>
<doc id="1024365" url="https://pl.wikipedia.org/wiki?curid=1024365" title="Wenlafaksyna">
Wenlafaksyna

Wenlafaksyna – wielofunkcyjny organiczny związek chemiczny stosowany jako lek przeciwdepresyjny z grupy inhibitorów wychwytu zwrotnego noradrenaliny i serotoniny (SNRI). Stosowany w leczeniu zaburzeń depresyjnych, zespołu lęku uogólnionego, zespołu lęku napadowego oraz fobii społecznej. Może być użyty w leczeniu przewlekłego bólu. Jest zażywany doustnie.
Mechanizm działania.
Działanie wenlafaksyny polega na hamowaniu transportera serotoniny (SERT) i transportera noradrenaliny (NET). Powoduje to zwiększenie przekaźnictwa serotoninergicznego i noradrenergicznego w mózgu. Działanie na transporter serotoniny wywiera w całym zakresie dawek; powyżej 75 mg (u niektórych pacjentów w jeszcze większych dawkach) wywiera działanie na transporter noradrenaliny. W bardzo wysokich dawkach (powyżej 375 mg) może dodatkowo hamować wychwyt zwrotny dopaminy.
Farmakokinetyka i metabolizm.
Lek dobrze wchłania się z układu pokarmowego, spożywane posiłki nie mają wpływu na wchłanianie się oraz maksymalne stężenie leku. Stężenie maksymalne w osoczu następuje po upływie około 2 do 4 godziny. Biologiczny okres półtrwania wenlafaksyny wynosi około 5 godzin. Dostępność biologiczna wynosi 45%. Wenlafaksyna jest metabolizowana w wątrobie przy udziale izoenzymów cytochromu P450. Jej głównym metabolitem jest deswenlafaksyna ("O"-demetylowenlafaksyna), która także wywiera działanie przeciwdepresyjne. Okres półtrwania "O"-demetylowenlafaksyny wynosi około 11 godzin. Wenlafaksyna oraz jej metabolity wydalane są przez nerki.
Działania niepożądane.
Działania niepożądane występują najczęściej na początku leczenia, następnie ustępują samoistnie. Możliwe działania niepożądane zazwyczaj związane są z przyjmowaniem leku w większych dawkach.
Najczęściej występujące działania niepożądane (występujące u przynajmniej 1% pacjentów):
Podczas odstawiania leku często występuje zespół dyskontynuacji. Wielu pacjentów w okresie odstawienia doświadcza efektu zwanego „brain zap” lub „brain shivers”. Jest to odczucie porównywalne do krótkich, nieprzyjemnych impulsów elektrycznych przebiegających przez mózg, pojawiających się co kilka sekund. Objaw ustępuje po około trzech tygodniach. Jego przyczyna nie jest znana.
Przedawkowanie.
Stosuje się leczenie objawowe, wskazane jest zastosowanie węgla aktywowanego, wywołanie wymiotów lub płukanie żołądka.
Najczęstsze objawy przedawkowania to zaburzenia w EKG, zwolnienie czynności serca, tachykardia, zaburzenia świadomości (od senności do śpiączki włącznie), drgawki. Powyższe objawy ustępują samoistnie.
Interakcje.
Leku nie wolno stosować w połączeniu z inhibitorami MAO (np. moklobemid, fenelzyna), istnieje ryzyko wystąpienia zespołu serotoninowego. Lek można przyjąć po 2 tygodniach od odstawienia inhibitorów MAO.
Dawkowanie.
Lek w postaci standardowej przyjmuje się w dawkach podzielonych w zależności od przepisu lekarza, natomiast formę o przedłużonym uwalnianiu podaje się w stałych porach raz na dobę. Dobowa dawka maksymalna wynosi 225 mg w przypadku fobii społecznej oraz 375 mg w przypadku epizodu dużej depresji.
Preparaty handlowe.
"Alventa", "Axyven", "Efectin ER", "Efevelon SR", "Faxigen XL", "Faxolet ER", "Lafactin", "Oriven", "Prefaxine", "Symfaxin ER", "Velafax", "Velafax XL", "Velaxin ER", "Venlafaxine Bluefish XL", "Venlectine".

</doc>
<doc id="1024366" url="https://pl.wikipedia.org/wiki?curid=1024366" title="Derek Meech">
Derek Meech

Derek Meech (ur. 21 kwietnia 1984 w Winnipeg, Manitoba) – kanadyjski hokeista.
Kariera.
Występował przez pięć sezonów w juniorskich rozgrywkach WHL w ramach CHL – zdobył mistrzostwo obu lig, a w ostatnim sezonie był kapitanem drużyny. W międzyczasie w drafcie NHL z 2002 został wybrany przez Detroit Red Wings. Od 2004 grał w lidze AHL, a później także w NHL w barwach klubu z Detroit. W połowie 2011 został zawodnikiem klubu Winnipeg Jets z rodzinnego miasta i był nim przez dwa sezony, występując równolegle w zespole farmerskim w AHL. Od lipca 2013 zawodnik białoruskiego klubu Dynama Mińsk w lidze KHL (wraz z nim do drużyny trafił wówczas inny Kanadyjczyk pochodzący z Winnipeg jego rówieśnik, Jacob Micflikier). W listopadzie odszedł z klubu. Od stycznia 2014 zawodnik Texas Stars.

</doc>
<doc id="1024368" url="https://pl.wikipedia.org/wiki?curid=1024368" title="Hannes Kolehmainen">
Hannes Kolehmainen

Juho Pietari „Hannes” Kolehmainen (ur. 9 grudnia 1889 w Kuopio, zm. 11 stycznia 1966 w Helsinkach) – fiński lekkoatleta (biegacz długodystansowy), czterokrotny mistrz olimpijski.
Życiorys.
Legenda światowych biegów długich. Podczas igrzysk olimpijskich w Sztokholmie (1912) zdobył trzy złote (bieg na 5000 m, bieg na 10 000 m i bieg przełajowy indywidualnie) i jeden srebrny medal (bieg przełajowy drużynowo), stając się głównym bohaterem zawodów. W biegu na 5000 m rywalizował do ostatnich metrów z Francuzem Jeanem Bouinem, który prowadził przez niemal cały dystans, by ulec Kolehmainenowi na finiszu. Fin ustanowił wówczas rekord świata wynikiem 14:36,6, poprawiając dotychczasowy o prawie 25 sekund.
Osiem lat później w Antwerpii (1920) wygrał olimpijski bieg maratoński. Startował także w Paryżu (1924) w maratonie, ale nie ukończył biegu.
Kolehmainen razem z Paavo Nurmim zapalał znicz olimpijski podczas ceremonii otwarcia Igrzysk Olimpijskich w 1952 w Helsinkach.

</doc>
<doc id="1024370" url="https://pl.wikipedia.org/wiki?curid=1024370" title="Leszek Bugaj">
Leszek Bugaj

Leszek Ryszard Bugaj (ur. 5 marca 1947 w Opolu Lubelskim, zm. 5 kwietnia 2009 w Kielcach) – polski polityk, rolnik, samorządowiec, poseł na Sejm I, II i IV kadencji.
Życiorys.
Syn Jana i Janiny. Ukończył w 1971 studia na Wydziale Rolniczym Szkoły Głównej Gospodarstwa Wiejskiego w Warszawie. Przez wiele lat kierował Okręgową Spółdzielnią Mleczarską w Ostrowcu Świętokrzyskim.
W 1989 bezskutecznie startował do Senatu z ramienia Zjednoczonego Stronnictwa Ludowego w województwie kieleckim, zajmując 6. miejsce spośród 12 kandydatów. Pełnił funkcję posła na Sejm I, II i IV kadencji (w latach 1991–1997 i 2004–2005), wybieranego z listy Polskiego Stronnictwa Ludowego w okręgach kieleckich: nr 8, nr 18 i nr 33. Bez powodzenia kandydował w wyborach parlamentarnych m.in. w 2005 i 2007. Od 1998 do 2004 i ponownie od 2006 do 2009 zasiadał w sejmiku świętokrzyskim.
Mieszkał we wsi Świrna. Wchodził w skład władz krajowych PSL. Był myśliwym, członkiem koła łowieckiego „Chełmowa Góra”. Działał także w Związku Ochotniczych Straży Pożarnych RP. Został pochowany w Szewnej.
Jego imieniem nazwano ulicę w dzielnicy Częstocice w Ostrowcu Świętokrzyskim.
W 1998 odznaczony Złotym Krzyżem Zasługi.

</doc>
<doc id="1024371" url="https://pl.wikipedia.org/wiki?curid=1024371" title="Strausberg">
Strausberg

Strausberg – miasto w kraju związkowym Brandenburgia, największe miasto powiatu Märkisch-Oderland.
Transport.
W mieście znajduje się stacja kolejowa oraz 6 km linia tramwajowa.

</doc>
<doc id="1024378" url="https://pl.wikipedia.org/wiki?curid=1024378" title="Dallas Drake">
Dallas Drake

Dallas Drake (ur. 4 lutego 1969 w Trail, Kolumbia Brytyjska, Kanada) – profesjonalny hokeista na lodzie, grający na pozycji prawoskrzydłowego. Obecnie związany z klubem NHL Detroit Red Wings. Wcześniej w swojej karierze występował w barwach Winnipeg Jets, Phoenix Coyotes i St. Louis Blues. Drake był też hokeistą w koledżu Northern Michigan University.
Kariera Zawodnicza.
Dallas Drake został wybrany w 6. rundzie draftu w 1989 roku przez Detroit Red Wings z numerem 116. Drake dostał się do pierwszego składu Wings bezpośrednio z obozu treningowego tuż po zakończeniu koledżu i nie spędził w ogóle czasu w żadnej z niższych lig. Zawodnik spisał się nieźle w swoim pierwszym sezonie NHL (1992/93), występując w 72 spotkaniach i zdobywając 44 punkty (18 bramek i 26 asyst). Rok później, po rozegraniu 47 meczów w barwach Skrzydeł, został odesłany do Winnipeg Jets razem z bramkarzem Timem Chevaldaem. W zamian za tych zawodników do Wings trafili bramkarz Bob Essensa i obrońca Sergiej Bautin.
Ta wymiana nie przyniosła Wings nic dobrego, gdyż Essensa wystąpił tylko w 13 spotkaniach i nie był też znaczącą siłą w playoffach. Drake natomiast zadomowił się w Jets, którzy potem przenieśli się do Phoenix i zmienili nazwę na Coyotes, gdzie dzielnie spisywał się w grze w osłabieniu i ostrzej grających formacjach.
Przed sezonem 2000/01 Drake podpisał kontrakt z St. Louis Blues, gdzie grał przez sześć następnych lat. Dwa ostatnie sezony był też kapitanem zespołu. W Blues Drake osiągnął swój najlepszy wynik pod względem zdobytych bramek (20) w sezonie 2002/03.
26 czerwca 2007 Blues umieścili Drake'a na liście odrzutków i wykupili jego kontrakt. Dwa tygodnie później, już jako wolny agent, Drake podpisał kontrakt z Red Wings wart 550 tysięcy dolarów.
Statystyki.
"Statystyki po sezonie 2006/07"

</doc>
<doc id="1024384" url="https://pl.wikipedia.org/wiki?curid=1024384" title="Tír na nÓg">
Tír na nÓg

Tír na nÓg (staroirlandzki Tír na n-Oc []), czyli "Kraina wiecznej młodości" – jeden ze światów pozagrobowych w mitologii irlandzkiej, znany najlepiej z mitu o Oisínie i złotowłosej Niamh. Tam właśnie osiedlili się Tuatha Dé Danann, zwani sídhe, gdy opuścili powierzchnię Irlandii. Tír na nÓg odwiedzali najwięksi irlandzcy bohaterowie. Jest podobne do innych mitycznych irlandzkich krain, takich jak Mag Mell i Ablach.
Tír na nÓg miało znajdować się poza krawędziami mapy, na dalekiej, zachodniej wyspie. Można było trafić tam po żmudnej podróży albo zostać zaproszonym przez jednego z mieszkańców. W staroirlandzkich cyklach podań typu "echtra" i "immram", popularnych w czasach średniowiecza, Tír na nÓg często odwiedzali bohaterowie i mnisi. Tír na nÓg to miejsce, gdzie choroba i śmierć nie mają dostępu. Miejsce wiecznej młodości i piękna, gdzie szczęście trwa bez końca i nikt nie pragnie jadła ni napoju. To celtycki ekwiwalent greckiego Elizjum i nordyckiej Walhalli.
Tír na nÓg odgrywa ważną rolę w opowieści o Oisínie i Niamh. By dostać się do Tír na nÓg, potrzebny był przewodnik. W przypadku Oisína była nim Niamh. Podróżowali wspólnie na czarodziejskich rumakach, które potrafiły pędzić po wodzie, do Tír na nÓg. Spędzili tam nieco czasu, w końcu jednak Oisín zapragnął powrócić do domu. Dowiedział się, że w Irlandii minęło 300 lat, podczas gdy dla niego były to trzy. Powrócił do Irlandii na czarodziejskim rumaku Niamh, która ostrzegła go przedtem, by nie ważył się dotknąć stopą ziemi. Oisín nie usłuchał przestrogi i natychmiast zamienił się w starca. Oisín przed śmiercią opowiada swoją historię św. Patrykowi i zostaje przez niego pobłogosławiony.

</doc>
<doc id="1024390" url="https://pl.wikipedia.org/wiki?curid=1024390" title="Brian Rafalski">
Brian Rafalski

Brian Rafalski (ur. 28 września 1973 w Dearborn, Michigan) – hokeista pochodzenia polskiego, reprezentant USA, trzykrotny olimpijczyk. Do 2011 był związany z klubem NHL Detroit Red Wings. Wcześniej bronił barw New Jersey Devils, z którymi zdobył dwa Puchary Stanleya.
Kariera zawodnicza.
Gra w koledżu i Europie.
Rafalski przez cztery lata grał z dobrymi wynikami na Uniwersytecie Wisconsin-Madison. W swoim ostatnim roku, w 43 spotkaniach zdobył 45 punktów i poprowadził swój zespół do zdobycia mistrzostwa NCAA w hokeju na lodzie mężczyzn. W tamtym sezonie (1994/95) został odznaczony kilkoma wyróżnieniami. Został, między innymi, wybrany do Drużyny Gwiazd ligi WCHA i najlepszym obrońcą ligi. Bez nadziej na bezpośredni awans do NHL Rafalski przeniósł się do Europy, a konkretniej do Szwecji, gdzie związał się z klubem Brynäs IF. W 22 spotkaniach w Elitserien zdobył jednak zaledwie 9 punktów, więc postanowił przenieść się do Finlandii.
Tam, przez jeden sezon reprezentował Hämeenlinnan Pallokerho z SM-liiga, zdobywając 35 punktów. W 1997 roku powędrował do HIFK, gdzie spędził dwa solidne sezony. W swoim ostatnim roku w Finlandii zdobył 19 bramek i 53 punkty w 53 meczach i zdobył Kultainen kypärä, czyli nagrodę dla najlepszego zawodnika, wybieranego przez głosowanie, w którym biorą udział inni zawodnicy. Był pierwszym zawodnikiem spoza Finlandii, który zdobył to wyróżnienie.
Kariera w NHL.
W 1999 roku magazyn Sporting News nazwał Rafalskiego najlepszym hokeistą świata, grającym poza NHL. 7 maja tego roku Rafalski został w końcu podpisany przez New Jersey Devils. Na początku debiutanckiego sezonu 1999/2000 miał już 26 lat. Skończył tamte rozgrywki z 32 punktami. Był najlepszy wśród pierwszorocznych obrońców w statystyce plus-minus z +21. Był to też drugi wynik wśród obrońców Devils i pierwszy, ex-aequo, wśród wszystkich pierwszoroczniaków. W tym sezonie Rafalski zdobył z Devils Puchar Stanleya a razem z kolegą z zespołu, Scottem Gomezem został wybrany do Drużyny Gwiazd pierwszoroczniaków.
Kolejny rok był dla Amerykanina lepszy pod względem zdobyczy punktowych, których uzbierał 52, co było najlepszym wynikiem w drużynie. Kolejne 18 oczek w playoffach były rekordem zespołu wśród obrońców. Devils przegrali jednak w finale playoff z Colorado Avalanche.
W sezonie 2001/02 Rafalski kontynuował swoją dobrą dyspozycję, zdobywając 47 punktów. Został wybrany do Meczu Gwiazd, lecz nie mógł w nim wziąć udziału z powodu kontuzji. W kolejnym sezonie Rafalski znów był najskuteczniejszym obrońcą swojej drużyny z 40 punktami. Jego wyśmienita postawa w obronie w dużym stopniu ułatwiła Devils zdobycie kolejnego Pucharu Stanleya - trzeciego w ciągu ośmiu sezonów. W finale pokonali w siedmiu meczach Anaheim Mighty Ducks.
1 lipca 2007 roku podpisał pięcioletni kontrakt z Detroit Red Wings - za 5 sezonów zadeklarowano mu gażę w wysokości 30 milionów dolarów. 25 maja 2011 roku po 11 sezonach gry w NHL, zawodnik poinformował o zakończeniu kariery zawodniczej jako powód podając dolegliwości zdrowotne. Tym samym wypełnił 4 lata umowy z Red Wings.
Po dwuipółletnim okresie w styczniu 2014 wznowił karierę w barwach drużyny Florida Everblades w lidze ECHL, rozegrał w jej barwach trzy mecze po czym pod koniec miesiąca ponownie zakończył karierę.
Kariera reprezentacyjna.
Był reprezentantem USA. Uczestniczył w turniejach mistrzostw świata w 1995, na zimowych igrzyskach olimpijskich 2002, 2006 i 2010 oraz Pucharu Świata 2004.
Życie prywatne.
Rafalski ma żonę Felicity, z którą ma trójkę synów - Danny'ego, Evansa i Matthew.

</doc>
<doc id="1024399" url="https://pl.wikipedia.org/wiki?curid=1024399" title="Iglesias (Włochy)">
Iglesias (Włochy)

Iglesias (sard. "Igrèsias, "łac. "Ecclesia") – miejscowość i gmina we Włoszech, w regionie Sardynia, w prowincji Sud Sardynia.
Według danych na rok 2019 gminę zamieszkiwało 25 941 osób, 130 os./km².
Bibliografia.
Źródło danych: Istituto Nazionale di Statistica

</doc>
<doc id="1024400" url="https://pl.wikipedia.org/wiki?curid=1024400" title="Linji (szkoła chan)">
Linji (szkoła chan)

Linji zong (臨濟宗) – szkoła chan założona przez chińskiego mistrza chan Linji Yixuana około 850 r. Była spadkobierczynią szkoły hongzhou, stosowała więc różne, nieraz ekstremalne, sposoby nauczania z mocnym naciskiem na praktykę gong’anów. W Korei szkoła znana jest jako imje, w Japonii - jako rinzai, w Wietnamie - jako lâm tế - w obu krajach istnieje do dziś.
Historia i nauczanie.
Okres największego rozwoju.
Początkowo szkoła linji była jednym z tzw. pięciu domów chan (szkół) jego środkowego okresu rozwoju. Istniała tylko na północy Chin. Dopiero mistrz chan Fenyang Shanzhao (947–1024) przeniósł nauki szkoły na południe Chin powodując jej niezwykłą ekspansję. Szkoła linji powróciła do swej kolebki, bo przecież jej praktyka była rozwinięciem nauk Szóstego Patriarchy Huinenga i jego spadkobierców, czyli szkoły hongzhou. Zdynamizowało to szkołę tak, że po kilku lub najwyżej kilkunastu pokoleniach mistrzów trzy szkoły: yunmen, guiyang i fayan zaniknęły wzbogacając chan o różne sposoby podejścia do praktyki i różne metody pracy z uczniami. Ostatnią szkołą, która uległa dominacji szkoły linji była szkoła caodong.
Mistrzowie szkoły linji, jako bezpośredni spadkobiercy tradycji szkoły hongzhou nie stronili od gwałtownych, wstrząsowych metod nauczania. Samo nauczanie było zawsze dostosowane do poziomu i charakteru uczniów. Było ono oparte na dwóch teoretycznych podstawach stworzonych przez mistrza założyciela pod wpływem nauk szkoły huayan, a zwłaszcza teorii dharmadhatu. Były to
Prowadziły one ucznia do wyzwolenia poprzez odrzucenie wszelkich złud i nieprzywiązywanie się do czegokolwiek. Nawet do Buddy, patriarchów chan i nauczycieli.
W wielkim stopniu na ukształtowanie się stylu nauczania szkoły wpłynął taoizm. Takie terminy stosowane przez Linji jak "wushi" i "wuqiu" miały związek z doktryną wu wei – niedziałania. Linji wyraził to w zdaniu "Poszukiwać Buddy, to tracić Buddę; poszukiwać Dao, do tracić Dao; poszukiwać patriarchów, to tracić patriarchów."
W tej właśnie szkole rozwijano metodę gong’anów, tak że stała się ona w końcu podstawową metodą nauczania i dziś pojęcie gong’anu kojarzone jest właśnie z tą tradycją.
Ponieważ szkoła ta odziedziczyła Dharmę poprzedniej szkoły hongzhou, to również i ona reprezentowała styl nagłe oświecenie–nagła praktyka (chiń. dunwu dunxiu). Było to tak ważne dla Linji, że separował się od wszelkich form medytacji buddyjskiej, które zajmowały się stopniowym postępem i próbowały objaśniać cały proces racjonalnie. Podkreślał "Oświecenie jest osiągane natychmiast". Nigdy nie teoretyzował na ten temat ani nawet nie próbował go opisywać czy objaśniać jego natury. Dla niego, jak i dla całej szkoły, było jasne, że oświecenie znajduje się w codziennych czynnościach prawdziwego, zwyczajnego człowieka, który jest żyjącym oświeceniem.
W XI w. szkoła linji podzieliła się na dwa odłamy yangqipai (założycielem był mistrz chan Yangqi Fanghui) i huanglongpai (założycielem był mistrz chan Huanglong Huinan). Chińskie słowo "pai" oznacza dosłownie "skrzydło" i zatem jest używane na określenie filii, odgałęzień, odłamów itp. Chociaż Dharmę huanglong przeniósł do Japonii Eisai Myoan, to tradycja ta po kilku pokoleniach mistrzów zaniknęła zarówno w Chinach jak i Japonii. Wszystkie linie transmisji Dharmy szkoły linji pochodzą dziś od odgałęzienia yangqi.
Linia przekazu Dharmy.
Oto podstawowa linia przekazu od Huangbo do Huanglonga. Pełniejsze linie przekazu szkoły linji – poniżej.
Pierwsza liczba oznacza liczbę pokoleń mistrzów od 1. Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Okres kryzysu.
Buddyzm, a tym samym szkoła chan, która była dominującą w nim siłą, rozwijał się jeszcze w okresie dynastii Song i nawet w okresie dynastii Yuan. Jednak już wiek XV i XVI są okresem głębokiego kryzysu buddyzmu. Szkoła chan zapadła w głębokie uśpienie. Jak głęboka to była zapaść świadczy to, że w okresie ponad 150 lat od końca XIV w. do początków XVI w. zanotowano tylko cztery nazwiska mistrzów chan. Byli nimi Konggu Jinglong (1387–1466), Chushan Shaoqi (1403–1473), Dufeng Jishan (1443–1623) i Xiaoyan Debao (1512–1581).
Jak zanotował Huang Zongxi (1610–1695):
W szkole linji, która zachowała się w najlepszym stanie – jeśli chodzi o liczbę mnichów, a nie o poziom nauczania – zniknęło bezpowrotnie wiele linii przekazu. Prawdziwe nauczanie chanu zostało zapomniane. Nie znano genealogii linii przekazu. Gong’any czytano bez ich zrozumienia. Pierwszym mistrzem w tym kryzysowym okresie, który propagował praktykę medytacji chanistycznej, był Yungu Fahui (1500–1579). W swoim klasztorze Tianjie wprowadził w 1549 r. 7-dniowe odosobnienia medytacyjne i nauczał techniki kanhua. Jednym z jego uczniów był przez jakiś czas Hanshan Deqing.
Pod koniec okresu panowania dynastii Mingów pojawiła się trójka mistrzów chan, którzy byli prekursorami rewitalizacji chanu (i w ogóle buddyzmu) w XVII w. Byli to Zibo Zhenke (1543–1603), Yunqi Zhuhong (1535–1615) i wspomniany już Hanshan Deqing.
Rewitalizacja szkoły linji w XVII w..
Po 200-letnim okresie regresu całej szkoły chan, pod koniec XVI i na początku XVII w. chan, a więc już tylko 2 szkoły – caodong i linji – rozpoczęły proces rewitalizacji.
Jednak już nieco wcześniej pojawiali się prekursorzy, którzy usiłowali przywrócić podstawy prawidłowej praktyki w klasztorach.
Zapewne pierwszym mistrzem w tym kryzysowym okresie, który propagował praktykę medytacji chanistycznej, był Yungu Fahui (1500–1579). W swoim klasztorze Tianjie wprowadził w 1549 r. 7-dniowe odosobnienia medytacyjne i nauczał techniki pracy z gong’anem – kanhua. Jednym z jego uczniów był przez jakiś czas Hanshan Deqing.
Chan został zrewitalizowany bazując teoretycznie na ideałach stworzonych w okresie Tang (618–907) i Song (960–1272).
Za prekursorów tego renesansu chanu uważa się trzech mistrzów chanu z końcowego okresu dynastii Ming. Byli nimi: Zibo Zhenke (1543–1603), Yunqi Zhuhong (1635–1615) i Hanshan Deqing (1546–1623). Ukształtowali oni w wielkiej mierze kształt chanu pod koniec Mingów. Był to okres panowania cesarza Wanli (1573–1620). Wszyscy oni uważali, że praktyka chan powinna być połączona z praktyką Szkoły Czystej Krainy.
Nową fazę ożywienia spowodowała działalność takich mistrzów jak Miyun Yuanwu (1566–1642), Hanyue Fazang (1573–1635), Feiyin Tongrong (1593–1662) i Muchen Daomin (1596–1674). Ich linie przekazu zdominowały XVII-wieczny chan.
Przywrócono medytację jako najważniejszą praktykę klasztorną oraz pracę z gong’anami. Miyun odnowił styl linji włącznie z uderzeniami i okrzykami.
Już Hanshan zauważył upadek monastycyzmu i poszczególnych klasztorów spowodowany błędnym instytucjonalnym systemem. Kiedy w 1600 r. prowadził klasztor Caoxi w Guangdong postanowił naprawić system i stworzył 10 paragrafów nowych reguł dla domu medytacji w klasztorze. Nastawione one były raczej na aspekty administracyjne klasztoru publicznego. Było to niezmiernie ważne, bowiem zdarzały się nawet wypadki śmierci głodowej mistrzów chan.
Starano się także odrestaurować linie przekazu Dharmy. Z dwóch głównych gałęzi szkoły linji, czyli yangqi i huanglong, przetrwała tylko ta pierwsza. Najważniejsze linie przekazu stworzyli dwaj wybitni uczniowie mistrza Yuanwu Keqina (1063–1135) – Dahui Zonggao (1088–1163 i Huqiu Shaolong (1077–1136. Chociaż Dahui był o wiele bardziej znany, to XVII-wieczny chan pochodził głównie z linii spadkobierców Huqiu. Już w okresie dynastii Yuan ta linia wzmocniła się dzięki wybitnemu mistrzowi Zhongfengowi Mingbenowi (1263–1323), który nauki szkoły linji uczynił naprawdę ortodoksyjnymi.
Chociaż ta linia jest miejscami niejasna (zwłaszcza we wczesnym i środkowym okresie dynastii Mingów, za jej spadkobiercę uważał się mistrz Xiaoyan Debao. Jednym z jego spadkobierców był Huanyou Zhengchuan, nauczyciel m.in. Miyuna Yuanwu.
Po XVII-wiecznej rewitalizacji chan (tak jak i cały buddyzm) zaczął znowu popadać w regres. Jedną z głównych przyczyn wewnętrznych było słabe ugruntowienie praktyki chan. Była ona kształtowana według wyobrażeń mistrzów chan na temat tego, jak praktyka wyglądała w okresie Tang i Song. Była zrytualizowana i pozbawiona spontaniczności. Ponieważ mistrzowie wiedzieli, że w szkole linji praktykowano uderzenia i okrzyki, uderzali i krzyczeli. Nie wyłaniało się to jednak ze spontanicznie powstałej sytuacji podczas spotkania mistrza z uczniem, a było po prostu regułką. Dlatego praktyka szkoły linji nie była autentyczna, co osłabiało jej efekt. Początkowo, gdy przywrócono te praktyki, spełniały one swoje zadanie, bo dla praktykujących "chan czystej krainy" były one nowością. Szybko jednak uległy skostnieniu i rytualizacji.
Transmisje.
Korea.
Z tzw. dziewięciu górskich szkół sŏn aż osiem dziedziczyło Dharmę szkoły hongzhou (której spadkobierczynią była linji zong) a tylko jedna pochodziła z linii przekazu Dharmy, która prowadziła do szkoły caodong. Natomiast bezpośrednie nauki szkoły linji zostały wprowadzone do Korei przez trzech mnichów T'aego Poŭ (1301–1382), Hyeguna (1320–1376) i Kyonghana (1299–1375). T'aego nazwał swoją szkołę imje, co było koreańskim oddaniem nazwy linji. Ta tradycja przetrwała do 1392 r., kiedy to na skutek prześladowań buddyzmu w Korei wszystkie szkoły sŏn połączyły się w jedną nazwaną chogye. Tradycje praktyki kunganowej (chiń. Koan) i dynamika nauczania imje były tak mocne, że tradycja linji zdominowała całkowicie typ nauczania. Do dziś koreański sŏn zachował wszystkie typowe elementy szkoły linji.
Japonia.
Jako pierwszy nauki szkoły linji przeniósł w 1191 r. Eisai Myoan (1141–1225), uczeń mistrza chan Xu’ana Huaichanga (bd). W Japonii szkoła stała się znana jako rinzai-shū, bo tak czytają znaki linji (臨濟宗) Japończycy. Jednak praktyka Eisaia była zmieszana z praktykami szkoły tendai (chiń. tiantai). Innym Japończykiem, który przeniósł nauki linji był Enni Ben’en (1201–1280), uczeń mistrza Wuzhuana Shifana. Powrócił do Japonii w 1241 r. Innymi byli: Shinchi Kakushin (1207–1298), uczeń słynnego mistrza Wumena Huikaia (1182–1260) i nieco później Nampo Jōmyō (1235-1309) znany także jako Daiō Kokushi, uczeń mistrza chan Xutanga Zhiyu. Było także kilku chińskich mistrzów, którzy udali się do Japonii i tam nauczali, jak np. Lanxi Daolong, Wu’an Puning (1197–1276), Daxiu Zhengnian (1214–1289) i Wuxue Ziyuan (1226–1286); wszyscy związani byli z Kamakurą.
Wietnam.
Chociaż praktyka chan do Wietnamu została wprowadzona bardzo wcześnie (zobacz: chan), to bezpośrednio szkoła linji, czyli po wietnamsku lâm tế, w linii przekazu yangqi została przeniesiona dopiero w drugiej połowie XVII wieku. W 1683 r. przybył z Chin Nguyên Thiều (zm. 1712), założył klasztor Thập Tháp, a w 1696 r. szkołę lâm tế. Z tej właśnie linii przekazu Dharmy wywodzi się współczesny mistrz thiền (chiń. chan) Trung Quang Nhất Hạnh, bardziej znany jako Thích Nhất Hạnh, 42 mistrz tej linii po Linji Yixuanie.
Linie przekazu Dharmy.
Pierwsza liczba oznacza liczbę pokoleń mistrzów od 1. Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1024416" url="https://pl.wikipedia.org/wiki?curid=1024416" title="BGI">
BGI



</doc>
<doc id="1024420" url="https://pl.wikipedia.org/wiki?curid=1024420" title="Proteasomy">
Proteasomy



</doc>
<doc id="1024421" url="https://pl.wikipedia.org/wiki?curid=1024421" title="Walgettozuch">
Walgettozuch

Walgettozuch ("Walgettosuchus woodwardi") – dinozaur z grupy tetanurów (Tetanurae) o bliżej niesprecyzowanej pozycji systematycznej; jego nazwa znaczy "krokodyl z Walgett".
Żył w okresie wczesnej kredy (ok. 120-110 mln lat temu) na terenach Australii. Jego szczątki znaleziono w Australii (w stanie Nowa Południowa Walia).
Friedrich von Huene - paleontolog, który jako pierwszy opisał walgettozucha - początkowo przypuszczał, że ma do czynienia z krokodylem z okresu kredy. Sytuacja zmieniła się po odkryciu kości nadgarstka i fragmentu kręgu obrotowego. Obecnie przypuszcza się, że dinozaur ten przynależy do allozauroidów lub ornitomimozaurów.

</doc>
<doc id="1024422" url="https://pl.wikipedia.org/wiki?curid=1024422" title="Heliografia">
Heliografia

Heliografia (fr. "héliographie") – technika fotograficzna wynaleziona przez Josepha Nicéphore'a Niépce'a na początku lat 20. XIX wieku. Przy jej pomocy w 1826 Niépce otrzymał pierwsze zdjęcie na świecie – "Widok z okna w Le Gras".
Eksperymenty nad fotografią Niépce rozpoczął od eksperymentów związanych z powielaniem obrazów na papierze. Używał w tym celu asfaltu syryjskiego, którym pokrywał szklaną płytę. Na tak przygotowaną płytę kładł pokrytą olejem kartkę papieru z obrazem, który miał być powielony (dzięki olejowi papier stawał się półprzezroczysty). Jak zauważył Niépce, asfalt twardniał w miejscach wystawionych na działanie światła, a z miejsc nienaświetlonych dawał się usunąć przy pomocy olejku lawendowego. W efekcie formował się negatyw, z którego można było wykonać kopie obrazu. Pierwszy udany eksperyment przeprowadził w 1822 przy pomocy ryciny z wizerunkiem papieża Piusa VII. Później Niépce zaczął używać metalowych płyt, które po naświetleniu wytrawiał w kwasie (kwas działał na płytę w miejscach, które nie były pokryte warstwą asfaltu, a nie działał w miejscach, w których pozostał asfalt). W ten sposób w 1826 zreprodukował grafikę z wizerunkiem kardynała Georges'a d'Amboise autorstwa Isaaca Briota. Odbitki wykonał na zlecenie Niépce'a paryski grafik Augustin François Lemaître. 
Metoda ta dała początek technice druku, zwanej heliograwiurą (fotograwiurą), opracowanej w 1879 przez Karela Kliča.
Niépce kontynuował prace nad swoim wynalazkiem, próbując go zaadaptować tak, aby przy jego pomocy możliwe było uzyskanie na płycie obrazu z "camera obscura". W wyniku dalszych prac w 1826 (lub 1827) na płycie cynowej o wymiarach 20,3 × 16,5, pokrytej asfaltem otrzymał fotografię, przedstawiającą widok z pracowni w Le Gras na zabudowania gospodarcze i pola (obecnie znajduje się w zbiorach Gernsheim Collection of the Harry Ransom Humanities Research Center na University of Texas w Austin). Czas jej naświetlania nie jest znany (szacowany jest na osiem godzin lub więcej). Technikę, w wyniku której otrzymał to zdjęcie, nazwał heliografią.
Wkrótce z Niépce'em skontaktował się Louis Jacques Daguerre, który słyszał o jego eksperymentach. Dwaj wynalazcy zawiązali spółkę, ale z powodu śmierci Niépce'a w 1833 dalsze prace nad heliografią (nazwaną później dagerotypią) prowadził sam Daguerre. Gdy w 1839 wynalazek fotografii został ogłoszony publicznie, to właśnie Daguerre był nazwany jej wynalazcą, a rola Niépce została zmarginalizowana.

</doc>
<doc id="1024424" url="https://pl.wikipedia.org/wiki?curid=1024424" title="Piwetozaur">
Piwetozaur

Piwetozaur ("Piveteausaurus divesensis") – dinozaur z grupy tetanurów (Tetanurae) o bliżej niesprecyzowanej pozycji systematycznej.
Żył w okresie jury (ok. 164-160 mln lat temu) na terenach Europy. Długość ciała ok. 11 m, wysokość ok. 4 m, masa ok. 2 t. Jego szczątki znaleziono we Francji (w departamencie Calvados).

</doc>
<doc id="1024425" url="https://pl.wikipedia.org/wiki?curid=1024425" title="Tir na nog">
Tir na nog



</doc>
<doc id="1024426" url="https://pl.wikipedia.org/wiki?curid=1024426" title="Paraiso">
Paraiso



</doc>
<doc id="1024427" url="https://pl.wikipedia.org/wiki?curid=1024427" title="Marie-Jose Perec">
Marie-Jose Perec



</doc>
<doc id="1024428" url="https://pl.wikipedia.org/wiki?curid=1024428" title="Detmarovice">
Detmarovice



</doc>
<doc id="1024429" url="https://pl.wikipedia.org/wiki?curid=1024429" title="Poziomka truskawka">
Poziomka truskawka



</doc>
<doc id="1024430" url="https://pl.wikipedia.org/wiki?curid=1024430" title="Tlenek manganu(III)">
Tlenek manganu(III)

Tlenek manganu(III), – nieorganiczny związek chemiczny z grupy tlenków zasadowych, w którym mangan występuje na III stopniu utlenienia. Występuje w naturze jako minerał braunit. Wykorzystuje się go do produkcji ferrytów, termistorów i półprzewodników.
Otrzymywanie.
Tlenek manganu(III) otrzymuje się poprzez ogrzewanie tlenku manganu(IV) w powietrzu w temperaturze rzędu 500–900 °C:
Z tego samego tlenku można otrzymać poprzez redukcję w obecności wodoru, metanu lub węgla w 300 °C.
Inną metodą jest termiczny rozkład węglanu manganu(II) połączony z utlenianiem w powietrzu bądź tlenie powstającego tlenku manganu(II):
Tlenek manganu(III) powstaje także w wyniku gwałtownego utleniania w powietrzu wodorotlenku manganu(II), a także tworzy się również w reakcji tlenku manganu(II) dimanganu(III) () z kwasem octowym:
Powstający octan manganu(II) rozkłada się do tlenku manganu(III) w temperaturze 350 °C. W wyniku dehydratacji tlenku wodorotlenku manganu(III) pod zmniejszonym ciśnieniem powstaje niestabilna forma tetragonalna tlenku manganu(III), która przy dalszym ogrzewaniu przekształca się w regularną. Częściowy rozkład w obecności wodorotlenku potasu prowadzi do wytworzenia się i nadmanganianiu potasu:
jednak w obecności tlenu lub innego utleniacza cały tlenek manganu(III) utlenia się do nadmanganianu:
Właściwości.
Tlenek manganu(III) tworzy czarne kryształy. Jest nierozpuszczalny w wodzie, etanolu i acetonie. Twardość braunitu w skali Mohsa wynosi 6–6,5, jego rezystywność: 0,16–1,0 Ω·m, a temperatura Néela dla regularnej formy α: −183 °C. W ok. 1000 °C tlenek manganu(III) traci tlen i przechodzi w najtrwalszy tlenek manganu – tlenek manganu(II) dimanganu(III).
W wyniku roztworzenia tlenku manganu(III) lub jego formy uwodnionej – tlenku wodorotlenku manganu(III) (powstającego z roztworów manganu(II) po dodaniu chlorku amonu bądź amoniaku i następnemu utlenianiu w powietrzu) – w kwasach powstają odpowiednie sole manganu(III) (także sole kompleksowe w odpowiednich kwasach, m.in. kwasie fluorowodorowym, kwasie szczawiowym, cyjanowodorze). W reakcji z gorącym kwasem siarkowym powstaje :
Podczas ogrzewania tlenku manganu(III) tworzy się tlenek manganu(II) dimanganu(III). Reakcję tę przeprowadza się w ponad 940 °C w powietrzu, w ponad 1090 °C w tlenie i w 230 °C w wodorze. W ostatnim przypadku temperatura nie może być wyższa niż 300 °C, gdyż prowadzi to do wytworzenia się zielonego tlenku manganu(II).

</doc>
<doc id="1024431" url="https://pl.wikipedia.org/wiki?curid=1024431" title="Lasse Viren">
Lasse Viren



</doc>
<doc id="1024432" url="https://pl.wikipedia.org/wiki?curid=1024432" title="Kondorraptor">
Kondorraptor

Kondorraptor ("Condorraptor currumili") – dinozaur z grupy tetanurów (Tetanurae) o bliżej niesprecyzowanej pozycji systematycznej
Żył w okresie jury (ok. 165-160 mln lat temu) na terenach Ameryki Południowej. Długość ciała ok. 5 m, wysokość ok. 1,5 m, masa ok. 250 kg. Jego szczątki znaleziono w Argentynie (w prowincji Chubut).
Kondorraptor miał stosunkowo długi ogon. Znany jest z kilku kręgów, fragmentu tylnej kończyny i części miednicy.

</doc>
<doc id="1024435" url="https://pl.wikipedia.org/wiki?curid=1024435" title="Puchar Mistrza Mistrzów">
Puchar Mistrza Mistrzów

Puchar Mistrza Mistrzów (PMM) jest konkursem mającym na celu wyłonienie najlepszego Mistrza Gry RPG. Pozostaje nagrodą ogólnopolską, bez stałej kapituły czy siedziby. W skład komisji oceniającej wchodzą przedstawiciele polskich klubów fantastyki, klubów miłośników gier fabularnych oraz portali internetowych związanych z fantastyką. Jest to impreza prestiżowa, ciesząca się sporą popularnością.
Pierwsza edycja PMM odbyła się na Konkrecie (1998) w Warszawie. Członkowie komisji, wtedy jeszcze konkretni Mistrzowie Gry, wybrali trzech kandydatów, przyznając tym samym pierwsze miejsce (tytuł i puchar) oraz dwa drugie miejsca. Druga edycja miała miejsce na Polconie (1999) również w Warszawie. Komisję oceniającą tworzyli przedstawiciele największych klubów związanych z RPG w Polsce. Również i tu przyznano miejsce pierwsze, drugie oraz trzecie. Od trzeciej edycji – Krakon (2000) – zwycięzca jest tylko jeden.
Puchar Mistrza Mistrzów wręczany jest raz w roku najlepszemu Mistrzowi Gry. W konkursie może wziąć udział każdy uczestnik konwentu, na którym jest rozgrywany PMM. Wystarczy jedynie zgłosić organizatorom swój akces.
Obecnie podczas każdej edycji PMM wręczane są dwa puchary. Indywidualny, z inskrypcją "Dla Najlepszego Mistrza Gry w Polsce w roku…", który otrzymuje zwycięzca konkursu w danym roku. Puchar przechodni – zgodnie z nazwą – jest przekazywany kolejnym zwycięzcom konkursu. Jeżeli zdarzy się, iż dany Mistrz Gry po raz trzeci zajmie najwyższe miejsce – otrzyma go na własność. Taka sytuacja miała miejsce dopiero raz, podczas Avangardy w 2009 roku.
Dotychczasowi zwycięzcy.
Zwycięzcy

</doc>
<doc id="1024436" url="https://pl.wikipedia.org/wiki?curid=1024436" title="Gazozaur">
Gazozaur

Gazozaur ("Gasosaurus constructus") – mięsożerny dinozaur z grupy tetanurów (Tetanurae) o bliżej niesprecyzowanej pozycji systematycznej; jego nazwa znaczy gazowy jaszczur – szczątki gazozaura zostały odkryte przez pracowników firmy naftowej. Żył w okresie jury (ok. 164 mln lat temu- Baton, Kelowej) na terenach wschodniej Azji. Długość ciała ok. 3,5-4 m, wysokość ok. 1,3 m, masa ok. 150 kg. Jego szczątki znaleziono w Chinach (prowincja Syczuan, w okolicach miasta Zigong), w skałach formacji Shaximiao.
Opis.
Dwunożny mięsożerca. Tylne kończyny potężne, przednie bardzo krótkie (jak u większości teropodów). Silna szczęka charakterystyczna dla mięsożerców.
Zachowanie.
Prawdopodobnie zwierzęta te polowały w grupkach.

</doc>
<doc id="1024438" url="https://pl.wikipedia.org/wiki?curid=1024438" title="Heliometr">
Heliometr

Heliometr – rodzaj pomiarowego przyrządu astronomicznego, który służy do bardzo precyzyjnego wyznaczania małych odległości kątowych. Jest to refraktor, którego obiektyw został przecięty wzdłuż średnicy. Obie połowy obiektywu można względem siebie przesuwać w sposób mierzalny, przy pomocy śruby mikrometrycznej. Pomiaru odległości kątowej między dwoma obiektami dokonuje się ustawiając rozcięcie równolegle do linii łączącej obrazy tych obiektów na sferze niebieskiej, a następnie przesuwając względem siebie obie połówki aż do pokrycia obrazów w polu widzenia. 
Koncepcję heliometru po raz pierwszy sformułował Ole Rømer. Jeden z pierwszych tego typu przyrządów został zbudowany około roku 1755 przez Johna Dollonda, a jego udoskonalona wersja w 1815 roku przez Josepha von Fraunhofera. 
W przeciwieństwie do mikrometru pozycyjnego heliometr pozwalał na znaczne zmniejszenie wpływu spowodowanych turbulencją atmosferyczną drgań obrazu na dokładność pomiaru. 
Z historycznych zastosowań heliometru należy wymienić pierwsze wyznaczenie paralaksy gwiazdy 61 Cygni w 1838 roku przez Bessela oraz pomiary libracji Księżyca wykonywane przez Tadeusza Banachiewicza.
W obecnych czasach heliometry praktycznie wyszły z użycia.

</doc>
<doc id="1024440" url="https://pl.wikipedia.org/wiki?curid=1024440" title="Fedrolozaur">
Fedrolozaur

Fedrolozaur ("Phaedrolosaurus ilikensis") – dinozaur z grupy tetanurów (Tetanurae) o bliżej niesprecyzowanej pozycji systematycznej; jego nazwa znaczy wdrapujący się jaszczur.
Zrekonstruowany na podstawie kilku szczątków, co do których nie ma pewności, czy należały do jednego dinozaura. Dlatego nie wiadomo dokładnie, do której rodziny należał. Nie są też dokładnie określone jego rozmiary. Wiadomo jedynie, że Fedrolozaur żył w epoce wczesnej kredy (ok. 135-115 mln lat temu) na terenach wschodniej Azji. Jego szczątki znaleziono w Chinach (w regionie autonomicznym Sinciang).

</doc>
<doc id="1024441" url="https://pl.wikipedia.org/wiki?curid=1024441" title="Zielony Bór (Polska)">
Zielony Bór (Polska)

Zielony Bór – kolonia w Polsce położona w województwie lubuskim, w powiecie słubickim, w gminie Rzepin, powstała 1 stycznia 2003. Miejscowość wchodzi w skład sołectwa Gajec.
Kolonia położona jest przy drodze lokalnej Zielony Bór – Nowe Biskupice, w pobliżu drogi krajowej nr 29 Słubice – Cybinka – Krosno Odrzańskie – Zielona Góra.

</doc>
<doc id="1024442" url="https://pl.wikipedia.org/wiki?curid=1024442" title="Follow You, Follow Me">
Follow You, Follow Me

Follow You, Follow Me – ballada rockowa brytyjskiego zespołu Genesis, zamieszczona na albumie "…And Then There Were Three…". W marcu 1978 utwór został wydany na singlu. „Follow You…” stał się pierwszym międzynarodowym hitem formacji, który był pierwszym ich utworem w Top 40 amerykańskiej listy przebojów i Top 10 brytyjskiej liczby przebojów. Piosenka jest pierwszą oznaką odstępowania grupy od pierwotnego stylu – progresywnego rocka – i zwrócenia się ku bardziej popowej muzyce.
Muzyka piosenki została napisana przez Tony’ego Banksa, Phila Collinsa i Mike’a Rutherforda, do słów tego ostatniego.

</doc>
<doc id="1024443" url="https://pl.wikipedia.org/wiki?curid=1024443" title="Follow You Follow Me">
Follow You Follow Me



</doc>
<doc id="1024446" url="https://pl.wikipedia.org/wiki?curid=1024446" title="Georgi Dimitrow (ujednoznacznienie)">
Georgi Dimitrow (ujednoznacznienie)

Inne:

</doc>
<doc id="1024447" url="https://pl.wikipedia.org/wiki?curid=1024447" title="Lancia Ypsilon">
Lancia Ypsilon

Lancia Ypsilon – samochód osobowy klasy aut najmniejszych produkowany pod włoską marką Lancia od 1995. Od 2011 roku produkowana jest trzecia generacja pojazdu.
Pierwsza generacja.
Lancia Y została zaprezentowany po raz pierwszy w 1996 roku.
Pojazd został zbudowany na płycie podłogowej i podzespołach technicznych Fiata Punto pierwszej generacji, jednakże oferowany był tylko jako trzydrzwiowy hatchback. W przeciwieństwie do Y10 nowy Ypsilon otrzymał zaokrąglone linie nadwozia. Wzdłuż karoserii biegła łukowata linia, nadająca autu niepowtarzalny wygląd. 
Zestaw wskaźników umieszczono w środkowej części tablicy przyrządów. Paletę silnikową stanowiły jednostki napędowe o pojemności od 1.1 l (54 KM, oferowany tylko na wybranych rynkach), poprzez 1.2 l (60 KM oraz 86 KM) do 1.4 l (80 KM). Oprócz tradycyjnych skrzyń biegów stosowano również przekładnię bezstopniową typu ECVT. Lancia Y przeszła niewielki facelifting w październiku 2000 roku.
Druga generacja.
Lancia Ypsilon II została zaprezentowana po raz pierwszy w 2003 roku.
Podzespoły techniczne wciąż pochodzą od Fiata Punto, lecz tym razem drugiej generacji. Model ten był najlepiej sprzedającym się produktem Lancii pomimo tego, że FIAT starał się sprzedawać produkty Lancii jako luksusowej marki grupy Fiat. Druga generacja Ypsilona posiada większe wnętrze, oraz jest lepiej wyposażone – seryjnie m.in. w ABS, klimatyzację, tempomat, aluminiowe felgi oraz sekwencyjną skrzynię biegów.
Na bazie pojazdu zbudowano pojazd o nadwoziu minivan – Lancia Musa, która jest bliźniaczą odmianą Fiata Idea.
W 2006 roku przeprowadzono facelifting modelu.
Lancia Ypsilon Sport MomoDesign.
W 2008 przedstawiono wersję specjalną Sport MomoDesign. Z zewnątrz, pojazd wyróżnia nowe logo Lancii i kilka elementów estetycznych i kolorystycznych, które przywołują na myśl motywy stylistyczne autorstwa MomoDesign. Nowe szaty Lancii Ypsilon Sport MomoDesign dopełniają wykończenia niektórych elementów wykonane z patynowanego stopu, lampy przeciwmgielne z oprawą w kolorze karoserii, czarny znak graficzny “MomoDesign” ton w ton na słupku środkowym oraz oryginalne diamentowane i patynowane obręcze ze stopu 16”. Sportowe motywy charakteryzują takżewnętrze pojazdu, którego czarne wykończenia harmonizują z czernią tkaniny Airtex foteli i skóry pokrywającej kierownicę i gałkę zmiany biegów. Element elegancji zapewniają zagłówki noszące logo Lancii. Jeżeli chodzi o silniki to wersję MomoDesign charakteryzuje przygotowany specjalnie dla niej silnik diesla 1,3 MultiJet o mocy 105 KM, który swego czasu był reklamowany jako najmocniejszy silnik w swojej klasie.
Lancia Ypsilon Versus.
W 2009 roku przedstawiono limitowaną wersję Versus, której produkcja została ograniczona do jedynie 1000 sztuk. Wersja Versus wyróżnia się kilkoma cechami estetycznymi, które obejmują m.in. brązowy kolor nadwozia "Bronzino" z dachem i lusterkami bocznymi w matowej odmianie tego lakieru, 16 calowe aluminiowe obręcze kół oraz chromowane i oksydowane elementy nadwozia; wlot powietrza do chłodnicy, klamki, elementy tylnego zderzaka i bagażnika. Na klapie bagażnika widnieje logo Versus. We wnętrzu pojazdu szyku i elegancji dodaje wykonane ręcznie poszycie z brązowej skóry z wyszytym logo Versus na zagłówkach, chromowane wykończenie deski rozdzielczej, nakładek ochronnych progu oraz drążka dźwigni zmiany biegów.
Lancia Ypsilon Elle.
W 2010 roku debiutowała kolejna wersja limitowana modelu Ypsilon tym razem wersja została nazwana Elle, została stworzona przez Lancię oraz firmę ELLE (będącą symbolem kobiecości i nowoczesności). Model wyróżnia m.in. dwukolorowa karoseria.
Trzecia generacja.
Lancia Ypsilon III została po raz pierwszy zaprezentowana w 2011 roku.
Pod kątem stylistycznym samochód upodobniono zarówno do poprzednika, jak i większej Delty. Ypsilon II został zbudowany na płycie podłogowej Fiat Mini platform, którą dzieli m.in. z Fiatem 500 i Fordem Ka. Jest pierwszym autem w historii modelu oferowanym w odmianie pięciodrzwiowej. Jego produkcję przeniesiono do fabryki Fiat Auto Poland w Tychach w zamian za produkcję trzeciej generacji Pandy. 
W 2012 roku zaprezentowano wersję EcoChic z fabryczną jednostką zasilaną CNG - 0.9 Turbo MultiAir Natural Power.
W 2020 roku zadebiutowała odmiana z układem tzw. "mild hybrid", identyczny co w przypadku modeli Fiat Panda i 500. Wyposażona została w silnik 1.0 FireFly o mocy 70 KM i ma pozwolić na zaoszczędzenie nawet 30% paliwa.
Restylizacje.
We wrześniu 2015 roku Lancia Ypsilon przeszła obszerną restylizację, w ramach której dotychczasowy wlot powietrza stał się szerszy i niższy, a także przemodelowano kształt zderzaków. Pod kątem technicznym pojazd zyskał zmodernizowane jednostki napędowe oraz nowe odcienie lakierów.
W styczniu 2021 roku samochód przeszedł kolejną restylizację, w ramach której zmianie uległ: grill i przedni zderzak, a także pojawiły się światła do jazdy dziennej, nowy kolor lakieru Blue Elegante, 7-calowy ekran dotykowy z AppleCarPlay i Android Auto, nową wersję wykończenia wnętrza Seaqual Yarn wykonaną z materiałów z recyklingu, i odświeżoną gamę silnikową (benzynowe 1.2 i 0.9, i 1.0 z układem mild hybrid.
Sprzedaż.
W 2011 roku Lancia Ypsilon trafiła do sprzedaży także w Wielkiej Brytanii i Irlandii pod marką Chrysler jako Chrysler Ypsilon. Pod tą nazwą samochód oferowano tam przez kolejne 4 lata, do 2015 roku.
W maju 2017 roku Lancia Ypsilon została wycofana ze sprzedaży na wszystkich europejskich rynkach z wyjątkiem Włoch. Obecnie samochód pozostaje produktem na wewnętrzny rynek włoski. Zakończenie wytwarzania Lancii Ypsilon zapowiadane było na koniec 2018 roku. Jednak model ten pozostał w produkcji do roku 2024.
Wersje wyposażeniowe.
Standardowe wyposażenie podstawowej wersji Silver obejmuje m.in. dwie poduszki poduszki powietrzne, centralny zamek sterowany pilotem, elektrycznie sterowane szyby przednie, fotel kierowcy z regulacją wysokości, kanapę dzieloną w stosunku 60:40 i klimatyzację manualną.
Bogatsza wersja Gold dodatkowo wyposażona jest w m.in. system Start&amp;Stop, elektrycznie regulowane i podgrzewane lusterka boczne, radio z dotykowym ekranem i systemem Bluetooth i wielofunkcyjną kierownicę.
Topowa wersja Platinum dodatkowo wyposażona została także m.in. 15 calowe felgi aluminiowe, światła przeciwmgielne, elektrycznie sterowane szyby tylne, skórzaną tapicerkę i automatyczną klimatyzację.
Opcjonalnie auto wyposażyć można było dodatkowo w m.in. przednie boczne poduszki powietrzne, czujniki cofania, przyciemniane szyby, elektrycznie otwierany szklany dach, dwukolorowy lakier i nawigację GPS.

</doc>
<doc id="1024450" url="https://pl.wikipedia.org/wiki?curid=1024450" title="Hapaksant">
Hapaksant



</doc>
<doc id="1024451" url="https://pl.wikipedia.org/wiki?curid=1024451" title="Dimityr Popow (ujednoznacznienie)">
Dimityr Popow (ujednoznacznienie)



</doc>
<doc id="1024452" url="https://pl.wikipedia.org/wiki?curid=1024452" title="Mateiu Ion Caragiale">
Mateiu Ion Caragiale

Mateiu Ion Caragiale (ur. 25 marca 1885 w Bukareszcie - zm. 17 stycznia 1936 w Bukareszcie) – rumuński prozaik i poeta; nieślubny syn Iona Luki Caragiale. 
Życie.
Od 1903 roku studiował prawo na Uniwersytecie Bukareszteńskim oraz w Berlinie (gdzie przebywał na emigracji jego ojciec), lecz nauk nie dokończył. W latach 1912-1914 pracował jako kierownik sekretariatu na rumuńskim ministerstwie prac publicznych, w okresie 1919-1921 jako dyrektor wydziału prasy zagranicznej na ministerstwie spraw wewnętrznych. Oprócz pracy w sektorze publicznym poświęcał się tylko literaturze a na końcu życia również heraldyce.
Twórczość.
W młodości publikował w czasopismach parnasistyczne wiersze ewokujące średniowiecze i jego fikcyjnych bohaterów (tom "Pajere", rum. "Orlice", wydany pośmiertnie w 1936 r.). W prozie jest najwyraźniejszym przedstawicielem rumuńskiej dekadencji literackiej oraz "fin de siècle". Jej manifestem stała się nowela "Remember" (1924), której akcja toczy się w kosmopolitycznym środowisku Berlina. Główną postacią noweli jest ekstrawagancki dandys, cierpiący za sprawą wewnętrznego, głębokiego poczucia chaosu. W najsłynniejszej swojej powieści "Fanfaroni ze Starego Dworu" (1929) Mateiu Caragiale łączy otoczoną przez siebie kultem estetykę z zamiłowaniem do bałkańskiego kolorytu i argotycznego słownictwa. Wyraża nostalgiczny podziw i tęsknotę za starą arystokracją rumuńską, zarazem wszak realistycznie oraz z pewnymi elementami groteski prezentuje atmosferę Bukaresztu na początku XX wieku. Druga powieść z planowanej "bałkańskiej trylogii" "Sub pecetea tainei" ("Pod pieczęcią tajemnicy", publikowana w czasopismach w latach 1930–1933), została niedokończona. 

</doc>
<doc id="1024453" url="https://pl.wikipedia.org/wiki?curid=1024453" title="PubChem">
PubChem

PubChem – baza danych związków chemicznych zarządzana przez National Center for Biotechnology Information (NCBI), który jest częścią National Library of Medicine, który z kolei jest instytucją podległą United States National Institutes of Health (NIH). Baza powstała w 2004 r., a jej głównym celem jest przyspieszenie badań nad lekami poprzez obniżenie kosztów dostępu do informacji.
W bazie są gromadzone informacje o związkach chemicznych zawierających nie więcej niż 1000 atomów i nie więcej niż 1000 wiązań chemicznych. Dostęp do bazy jest bezpłatny poprzez ogólnie dostępną dla każdego stronę WWW. Istnieje też możliwość pobierania obszernych, wybranych fragmentów bazy danych poprzez FTP. Wyszukiwanie poprzez stronę WWW możliwe jest w trybie tekstowym lub poprzez wyszukiwarkę struktur chemicznych. Dane zawarte w PubChem Substance pochodzą od ponad 350 kontrybutorów (26 września 2015) z różnych krajów, którymi są zarówno firmy prywatne jak i instytucje naukowe oraz agencje rządowe.
American Chemical Society vs. PubChem.
W 2005 roku American Chemical Society próbowało wpłynąć na Kongres Stanów Zjednoczonych w celu zamknięcia lub też znacznego ograniczenia działalności PubChem, jako że baza ta jest utrzymywana z publicznych funduszy, a jednocześnie bezpośrednio konkuruje z komercyjnymi bazami danych, jak z należącym do ACS serwisem Chemical Abstracts (z którego pochodzi duża część dochodów tej organizacji).
14 lipca 2005 Senat Stanów Zjednoczonych opublikował raport, w którym wyraził silne poparcie dla PubChem, głównie podkreślając „podstawowy cel, którym jest maksymalizacja postępu naukowego”, przy czym zasugerował, aby NIH unikał „niepotrzebnej duplikacji oraz konkurowania z sektorem prywatnym”.
Bazy danych.
W maju 2016 r. PubChem zawierał następujące informacje:

</doc>
<doc id="1024455" url="https://pl.wikipedia.org/wiki?curid=1024455" title="Królewska Brygada Holenderska Prinses Irene">
Królewska Brygada Holenderska Prinses Irene

Królewska Brygada Holenderska „Prinses Irene” (, nid. Koninklijke Nederlandse Brigade Prinses Irene) – holenderska jednostka wojskowa walcząca u boku aliantów zachodnich podczas II wojny światowej
Geneza.
. Zostali oni zgrupowani w obozie w Haverfordwest w Walii. Wkrótce dołączyli do nich Holendrzy-ochotnicy z USA, Kanady i Republiki Południowej Afryki oraz uciekinierzy z okupowanej Holandii. pod nazwą Detachement Koninklijke Nederlandse troepen in Groot-Brittannië. Na jej czele stanął gen. mjr G.B. Noothoven van Goor. . W styczniu 1941 r. nadano jednostce nową nazwę Koninklijke Nederlandse Brigade. W sierpniu przeorganizowano ją na wzór brytyjskiej brygady piechoty, a nazwę zmieniono na Koninklijke
Nederlandsche Brigade Prinses Irene. . Spośród jej żołnierzy część odeszła do nowo formowanych holenderskich sił specjalnych w ramach brytyjskich oddziałów Commando. , którego komendantem został ppłk Albert Cornelis de Ruyter van Steveninck. Tam prowadzono intensywne szkolenie bojowe, po czym Holendrów skierowano do patrolowania wybrzeża w rejonie , Frinton-on-Sea i Dovercourt. Na początku czerwca 1944 r. Brygada rozpoczęła przygotowania do akcji desantowej.
Walki z Niemcami.
7 i 8 sierpnia 1944 r. Brygada wylądowała na wybrzeżu francuskiej Normandii w Arromanches. Na jej czele stał ppłk A.C. de Ruyter van Steveninck, zaś jego zastępcą był mjr Jonkheer J.B. van Blokland. Została ona przydzielona do brytyjskiej 6 Dywizji Spadochronowej, wchodzącej w skład 1 Armii Kanadyjskiej. 12 sierpnia zajęła pozycje wyjściowe, na wschód od rzeki Orne. Od 17 sierpnia prowadziła działania bojowe, wyzwalając 26 sierpnia Pont St.Audemer. Szybkim natarciem poprzez Brukselę osiągnęła rejon Beringen. Po przejściu przez Belgię wkroczyła 20 września na terytorium ojczyzny, podlegając rozkazom brytyjskiej 2 Armii. Po rozpoczęciu 17 września operacji Market Garden, przerzucono ją w okolice Grave. Holendrzy trafili na swoich rodaków walczących u boku wojsk niemieckich w ramach SS-Grenadier-Regiment Landstorm Nederland, broniących Kanału Alberta w rejonie miejscowości Merksem i Hasselt. 17 października przeszli do Kanału Wilhelminy na południe od Oirschot, gdzie zostali przydzieleni do brytyjskiej 15 DP. Wzięli udział w walkach, w wyniku których wyrzucono Niemców z Centralnej i Zachodniej Brabancji. 24 października Brygada przeszła pod zwierzchnictwo brytyjskiej 4 Brygady Pancernej. W następnych dniach w ciężkich walkach wyzwoliła Tilburg. Następnie przeniesiono ją w rejon Weelde, Rijen i Raamsdonk. Na początku listopada prowadziła służbę patrolową nad rzeką Maas w okolicach Waalwijk. Zimę 1944/1945 r. spędziła na obszarze prowincji Walcheren i Noord-Beveland. W marcu 1945 r. Brygadę odwiedziła królowa Wilhelmina. Jednostka przeszła niedużą reorganizację, po czym w połowie kwietnia powróciła na front nad rzekę Maas w rejonie Heusden-Hedel. Pod koniec kwietnia walczyła w okolicach Bommelerwaard. 4 maja przeszła na tyły. Po ogłoszeniu zawieszenia broni 5 maja, przeniesiono ją do Wageningen. 9 maja miała zaszczyt jako pierwsza jednostka aliancka wkroczyć do Hagi.
Brygada została rozwiązana 13 lipca 1945 r. Była odznaczona medalem Militaire Willems Orde. Jej tradycje przejął Garde Regiment Fusilers „Prinses Irene”, utworzony 15 kwietnia 1946 r.

</doc>
<doc id="1024456" url="https://pl.wikipedia.org/wiki?curid=1024456" title="Królewska Brygada Holenderska Prinsess Irene">
Królewska Brygada Holenderska Prinsess Irene



</doc>
<doc id="1024458" url="https://pl.wikipedia.org/wiki?curid=1024458" title="Lancia Kappa">
Lancia Kappa

Lancia Kappa – samochód osobowy klasy średniej-wyższej produkowany przez włoską firmę Lancia w latach 1994–2001.
Historia i opis modelu.
Samochód zastąpił sztandarowy model marki – Thema. W 2001 roku auto zostało zastąpione przez Lancię Thesis. Kappa oferowana była jako sedan, coupé oraz kombi i była dostępna wyłącznie z kierownicą po lewej stronie.
Kappa jest dziesiątą literą greckiego alfabetu, którego litery często służyły za nazwy modeli Lancii. Często model Kappa przedstawiany był jako Lancia k. Samochód ten z racji wysokiej ceny nie cieszył się popularnością, wyprodukowano tylko 104 752 egzemplarze (według autocentrum.pl 117 216 egzemplarzy), z czego większość trafiła na rodzimy rynek. W Polsce Lancia Kappa zastępując Lancie Themę służyła jako limuzyna rządowa.
Kappa SW i Coupé.
Wersja kombi Lancii Kappa, zwanej "SW" została zaprojektowana przez studio Pininfarina i nie różniła się wymiarami od sedana, zwiększyła się wyłącznie przestrzeń bagażowa. Produkowana była od 1996 roku. W latach 1996–2000 wyprodukowano 9208 sztuk w zakładzie montażowym firmy stylistycznej w Grugliasco lub San Giorgio Canavese (strona lancia-historie.de podaje liczbę 9193).
Coupé różniło się nieco od wersji sedan; skrócony rozstaw osi, rozszerzony rozstaw kół tylnych a drzwi pozbyły się ramek. Przód pozostał bez zmian. Produkowane było od 1996 roku. To było pierwsze coupé Lancii od 1984 roku, kiedy to zaprzestano produkcji modeli Beta i Gamma. Ta wersja jednak nie cieszyła się powodzeniem, wyprodukowano jedynie 3271 sztuk w zakładach Maggiora.
Wyposażenie.
W najbogatszych wersjach znajdują się m.in.: klimatyzacja elektroniczna, światła ksenonowe, samoregulujące zawieszenie, cztery poduszki powietrzne oraz elektrycznie sterowane, składane i podgrzewane lusterka.
Dane techniczne.
Najpopularniejszą jednostką montowaną w Lancii Kappa był benzynowy, pięciocylindrowy silnik 2,0 l/ 145 lub 155 KM.

</doc>
<doc id="1024460" url="https://pl.wikipedia.org/wiki?curid=1024460" title="Patria potestas">
Patria potestas

Patria potestas (łac. „władza ojcowska”) – w prawie rzymskim władza przysługująca ojcu ("pater familias"), będącemu obywatelem rzymskim i osobą "sui iuris", nad jego dziećmi i dalszymi zstępnymi. Prawo to zostało zlikwidowane po śmierci ostatniego cesarza rzymskiego.
Powstanie władzy ojcowskiej.
Władza ojcowska powstawała nad dziećmi zrodzonymi w ważnym rzymskim małżeństwie ("iustum matrimonium"; "iustae nuptiae"), co również odnosi się do wnuków (prawnuków, itd.) urodzonych w ważnych małżeństwach mężczyzn nadal podlegających władzy ojcowskiej (będących osobami "alieni iuris"). Poza tym mogła ona powstać poprzez przysposobienie, arrogację lub uznanie dziecka (legitymację).
W myśl zasady "mater semper certa est" (matka jest zawsze pewna) istniała możliwość dowodzenia pochodzenia dziecka od określonej kobiety. Wobec braku naukowych sposobów ustalenia ojcostwa, było ono domniemywane. Przyjmowano mianowicie, w myśl zasady "pater [is] est, quem nuptiae demonstrant" (ojcem jest ten na kogo wskazuje małżeństwo), że dziecko pochodzi od męża matki.
Dzieckiem zrodzonym w małżeństwie było takie, które urodziło się nie wcześniej niż w 182 dniu po zawarciu małżeństwa, ale nie później niż w 300 dniu po jego rozwiązaniu. Terminy te przyjęto pod wpływem greckiej nauki medycznej, wedle której ciąża mogła trwać od 182 do 300 dni. 
Władza ojcowska powstawała poprzez przyjęcie obcej osoby do rodziny. Mogło to mieć miejsce w drodze adopcji – gdzie jeden "pater familias" przekazywał władzę nad dzieckiem innemu, lub przez arrogację – gdzie "pater familias" uzyskiwał władzę nad mężczyzną "sui iuris" (też będącym "pater familias").
Stosunkowo późno, bo dopiero za panowania cesarza Konstantyna, powstała możliwość uznania dzieci pochodzących z konkubinatu w drodze legitymacji.
Treść władzy ojcowskiej.
Władza ojcowska w prawie rzymskim, była władzą niemal absolutną. Jak zauważali sami Rzymianie, nie było takiego ludu, którego przedstawicielom przysługiwałyby tak szerokie uprawnienia wobec własnych dzieci.
Ojciec miał nad dziećmi – najogólniej ujmując – prawo życia i śmierci ("ius vitae ac necis"). Mógł on nie przyjmować nowo narodzonego dziecka do rodziny – porzucić je ("ius exponendi", "expositio"). Mógł oddać dziecko w "mancipium", wynająć lub oddać w zastaw. Ostatecznie mógł nawet sprzedać je w niewolę („za Tyber”) - "ius vendendi". Wyrażał zgodę na zawarcie przez podległe mu dziecko małżeństwa oraz mógł je w pewnych okolicznościach rozwiązać. Do obowiązków ojca należało np.: utrzymanie, wychowanie i opieka ("officium", "pietas") czy obowiązek wyposażenia córki wychodzącej za mąż.
Władzę tę, pochodzącą z czasów, gdy Rzymianie trudnili się przeważnie rolnictwem, ograniczały jedynie względy sakralne. Z czasem również ograniczały ją: wpływ opinii publicznej (nota cenzorska) oraz pewne obyczaje (np. wymóg – przy podejmowaniu ważnej decyzji rodzinnej – odbycia narady z krewnymi i przyjaciółmi bądź zasięgnięcia opinii sądu domowego, tzw. "iudicium domesticum"). Władza nad dziećmi z czasem podlegała kontroli ustawodawstwa cesarskiego.
Proces osłabienia "patria potestas" przybrał na sile z początkiem dominatu. Pojawiły się wówczas również pewne obowiązki ojca wobec dzieci, np. obowiązek alimentacyjny. Od czasów Kodyfikacji Justyniańskiej ojciec ostatecznie utracił prawo życia i śmierci nad dziećmi, w miejscu którego pozostało prawo karcenia.
Wygaśnięcie władzy ojcowskiej.
"Patria potestas" trwała co do zasady dożywotnio – gasła dopiero ze śmiercią "patris familias". Żona zmarłego (jeżeli podlegała jego władzy) oraz jego dzieci (ale już nie wnuki) stawały się wówczas osobami "sui iuris". Wnuki (i dalsi zstępni) dostawali się pod władzę swoich ojców – synów zmarłego. Analogicznie działo się z żonami synów, które do tej pory podlegały władzy teściów – władza nad nimi przechodziła na ich mężów.
Za życia ojca władza ojcowska gasła wskutek utraty obywatelstwa ("capitis deminutio media"), gdyż podmiotem "patria potestas" mógł być tylko obywatel rzymski. Władza gasła również w wypadku utraty wolności ("capitis deminutio maxima"), gdyż niewolnik nie mógł być podmiotem jakichkolwiek praw.
Władza ojcowska gasła, jeżeli dziecko uzyskało wysokie stanowisko kapłańskie (np. zostało kapłanką Westy, kapłanem Jowisza, w późnym cesarstwie biskupem) lub wysokie stanowisko urzędnicze (np. prefektem pretorian, konsulem – za Justyniana).
Osoba arrogowana traciła władzę ojcowską nad swoimi dziećmi na rzecz arrogującego (skutek "capitis deminutio minima"). Arrogowany odzyskiwał ją jednak w chwili śmierci arrogującego.
Sam "pater familias" mógł wreszcie znieść władzę ojcowską, dokonując emancypacji.

</doc>
<doc id="1024462" url="https://pl.wikipedia.org/wiki?curid=1024462" title="Księga dżungli (film 1967)">
Księga dżungli (film 1967)

Księga dżungli () – amerykański film animowany, oparty na powieści Rudyarda Kiplinga "Księga dżungli", wyprodukowany przez Walta Disneya. Z książki zapożyczono jedynie głównie bohaterów, a fabuła filmu nie ma prawie nic wspólnego z książkową.
Powstały dwa seriale animowane z bohaterami filmu: "Super Baloo" (ang. "Tale Spin", 1990–1994) i "Mała księga dżungli" (ang. "Jungle Cubs", 1996–1998). W 1994 miał premierę film aktorski pt: Księga dżungli. W 2003 powstała kontynuacja filmu – "Księga dżungli 2". W 2016 miał premierę film aktorski pt: Księga dżungli.
Premiera filmu w Polsce: 18 marca 1994 roku; dystrybucja: Syrena EG. Film wydany na VHS i DVD w 2000 roku przez firmę Imperial Entertainment. Film wydany na DVD i Blu-Ray z dystrybutorem: Imperial, CDP.pl, Galapagos Films.
Film wyemitowany w telewizji na kanałach: Puls 2, Polsat, Disney XD, TVN
Fabuła.
Hinduski chłopiec Mowgli jako dziecko zostaje pozostawiony w dżungli. Pantera Bagheera znajduje niemowlę, po czym podrzuca je watasze wilków, która decyduje się go wychować.
Kiedy chłopiec dorasta, grozi mu niebezpieczeństwo ze strony tygrysa Shere Khana, dlatego Bagheera chce, by chłopiec wrócił do ludzi. Mowgli buntuje się i decyduje o pozostaniu w dżungli. Poznaje niedźwiedzia Balloo, który staje się jego nowym opiekunem, a także szalonego orangutana Louie’ego i węża-hipnotyzera o imieniu Kaa.
Wersja polska.
Wersja polska: Master Film
Reżyseria: Elżbieta Jeżewska
Dźwięk:
Dialogi: Elżbieta Kowalska
Tłumaczenie: Barbara Włodarek
Teksty piosenek: Ryszard Skalski
Kierownictwo muzyczne: Czesław Majewski 
Montaż: Agnieszka Kołodziejczyk 
Kierownictwo produkcji: Romuald Cieślak
W wersji polskiej udział wzięli:
Różnice między książką a filmem.
Fabuła książki jest o wiele mroczniejsza i znacznie bardziej dramatyczna od filmowej, dlatego też Disney postanowił zaprowadzić radykalne zmiany. M.in.:
Spuścizna.
W 1990 r. miała miejsce premiera serialu "Super Baloo". Fabuła nie ma nic wspólnego z filmem, ale wykorzystano w nim niektóre ważniejsze postacie z niego, kopiując je bardzo szczegółowo i dodając im ubrania.

</doc>
<doc id="1024463" url="https://pl.wikipedia.org/wiki?curid=1024463" title="Modena Volley">
Modena Volley

Modena Volley – włoski męski klub siatkarski z siedzibą w Modenie, założony w 1966 roku. Jeden z najbardziej utytułowanych włoskich klubów siatkarskich.
Bilans sezon po sezonie.
Poziom rozgrywek:
Kadra.
Sezon 2023–2024
Sezon 2022–2023
Sezon 2021–2022
Sezon 2020–2021
Sezon 2019–2020
Sezon 2018–2019
Sezon 2017–2018
Sezon 2016–2017
Sezon 2015–2016
Sezon 2014–2015
Sezon 2013–2014
Sezon 2012–2013
Sezon 2011–2012

</doc>
<doc id="1024464" url="https://pl.wikipedia.org/wiki?curid=1024464" title="Conventio in manum">
Conventio in manum

Conventio in manum – w prawie rzymskim, wejście żony pod władzę agnacyjną ("manus") męża.
Skutki "conventionis in manum" i jego braku.
Samo zawarcie ważnego małżeństwa, które następowało poprzez nieformalne oświadczenia woli nupturientów, nie powodowało uzyskania władzy nad żoną, i żona mogła pozostawać poza rodziną agnatycyjną swojego męża. Władzę ojcowską nad nią mógł utrzymać wówczas jej dotychczasowy "pater familias" (jeśli była osobą "alieni iuris"), bądź mogła pozostawać "sui iuris", jeżeli status ten uzyskała wcześniej. Wtedy, w stosunku do rodziny męża, pozostawała osobą obcą (nawet wobec własnych dzieci). Takie małżeństwo niektórzy współcześni romaniści nazywają "matrimonium sine manu".
"Conventio in manum" (wejście pod władzę męża) następowało poprzez czynności prawne. Jeżeli żona dostawała się pod władzę swego męża ("manus") jako głowy rodziny, wówczas z punktu widzenia prawa stawała się agnacyjną córką swojego męża ("filia loco"), a w stosunku do swoich dzieci była agnacyjną siostrą ("soror loco"). Jeżeli przed zawarciem małżeństwa, będąc osobą "sui iuris", miała własny majątek, wówczas traciła go na rzecz głowy swojej nowej rodziny agnatycznej. Jeżeli sam mąż nie był "sui iuris", dostawała się ona pod władzę jego patris familias. Z kolei takie małżeństwo określane jest niekiedy jako "matrimonium cum manu".
"Conventio in manum" było jedną z przyczyn powodujących "capitis deminutio minima". Oznaczało ono wykluczenie kobiety z kręgu spadkobierców po jej ojcu (było to w pewnym stopniu rekompensowane przez danie posagu przez ojca). Kobieta uzyskiwała jednak prawo do spadku po swoim mężu.
Sposoby wejścia pod "manum".
"Conventio in manum" mogło odbyć się na trzy sposoby: "confarreatio", "coemptio" lub "usus".

</doc>
<doc id="1024466" url="https://pl.wikipedia.org/wiki?curid=1024466" title="Maruti 800">
Maruti 800

Maruti 800 – mały samochód miejski produkowany przez firmę Maruti w Indiach na licencji Suzuki (model Alto) od 1984 roku.
Jest to najlepiej sprzedający się samochód w Indiach, eksportowany także do krajów południowo-wschodniej Azji oraz niektórych krajów Ameryki Południowej pod nazwą "Suzuki Maruti". Pod tą nazwą sprzedawany był w niektórych europejskich krajach (w tym i w Polsce) w latach 1988-1992. Produkcja modelu 800 ruszyła w grudniu 1984 roku w pełni z importowanych części. 
W czasie swojej produkcji Maruti 800 przeszło szereg zmian stylistycznych i jedną wartą uwagi zmianę techniczną, mianowicie wprowadzenie pięciostopniowej, manualnej skrzyni biegów. Samochód ten jest coraz rzadziej kupowany głównie poprzez wprowadzenie na indyjski rynek bardziej atrakcyjnego Suzuki Alto oferowanego w podobnej cenie. 
Trzycylindrowy silnik Maruti o pojemności 796 cm³ osiąga moc maksymalną 37 KM przenoszoną na dwunastocalowe koła, rozpędzając się do 120 km/h.
W 2005 roku wprowadzono w Indiach wersję z silnikiem spełniającym normy emisji spalin EURO 3.
Sport.
Maruti 800 umożliwił w Indiach ściganie się za niewielkie pieniądze, kiedy w 1988 roku za sprawą Sundarama Karivardhana wystartowała Formuła Maruti. Wielu kierowców takich jak Narain Karthikeyan, Karun Chandhok i Armaan Ebrahim rozpoczęło swoje międzynarodowe kariery po startach w Formule Maruti.

</doc>
<doc id="1024468" url="https://pl.wikipedia.org/wiki?curid=1024468" title="Lenino (Białoruś)">
Lenino (Białoruś)

Lenino (biał. Леніна, ros. Ленино), historycznie Romanowo, również Romanów (biał. Рама́наў, Рама́нава, ros. Романово) — agromiasteczko na Białorusi, w obwodzie mohylewskim, w rejonie horeckim, przy ujściu ruczaju Ludnego do rzeki Mierei, przy drodze ze Szkłowa do Krasnego, 20 kilometrów od Horek, ok. 60 km od Katynia, 8 km od granicy z Rosją.
Historia.
Romanowo do I rozbioru leżało na terytorium Wielkiego Księstwa Litewskiego, w województwie witebskim, w powiecie orszańskim, w pobliżu granicy Rzeczypospolitej z Rosją. Było miastem magnackim. 
Najstarsza wzmianka o mieście pochodzi z litewsko-moskiewskiego dokumentu granicznego z 1523 roku. Od 1529 roku należało do rodu książąt Ostrogskich. W 1594 roku dzięki małżeństwu Katarzyny Ostrogskiej z hetmanem Krzysztofem Radziwiłłem "Piorunem" klucz Romanowo, wraz z miastem i zamkiem Kopyś, przeszedł na własność rodu Radziwiłłów. Ostatnim przed rosyjskim zaborem właścicielem Romanowa był wojewoda wileński Karol Radziwiłł "Panie Kochanku". 
W roku 1647 zanotowano, że w Romanowie było 56 domów, gorzelnia, młyn, filcowania, karczma i kościół. W 1741 roku, za czasów księcia Michała Kazimierza Radziwiłła „Rybeńko”, miasto liczyło już 470 domów. W 1777 roku było 395 domów.
Klucz Romanowo obejmujący 72 wioski i 8589 domów mieszkalnych został skonfiskowany przez cesarzową Katarzynę II po tym, jak książę Karol Radziwiłł odmówił złożenia przysięgi na wierność cesarzowej. W 1774 r. cesarzowa podarowała Romanowo księciu Dondukow-Korsakowowi. 
13-14 sierpnia 1812 roku w czasie wyprawy Napoleona na Moskwę w Romanowie zatrzymał się korpus księcia Józefa Poniatowskiego kierujący się na Smoleńsk. 
W XIX wieku na 700 mieszkańców połowę stanowili Żydzi, a drugą połowę Rosjanie i Białorusini. Nazwa Romanowo nie miała nic wspólnego z dynastią Romanowów, ale w 1918 ten rzekomy związek stał się przyczyną zmiany nazwy (na cześć Włodzimierza Lenina).
Galeria.
&lt;gallery caption="Romanowo/Lenino na dawnych zdjęciach" widths="150" heights="150" class="center"&gt;
Ramanaŭ, Baharodzickaja. Раманаў, Багародзіцкая (1911).jpg|Cerkiew, 1911 rok
Ramanaŭ, Baharodzickaja. Раманаў, Багародзіцкая (22.07.1941).jpg|Cerkiew, 22.07.1941
Ramanaŭ. Раманаў (1941-43).jpg|Niezidentyfikowana ulica, lata 1941—1943
Ramanaŭ, Baharodzickaja. Раманаў, Багародзіцкая (1941-43) (2).jpg|Cerkiew, lata 1941—1943
&lt;/gallery&gt;
Bitwa pod Lenino.
W dniach 12–13 października 1943 roku miała tu miejsce bitwa pod Lenino – polskie oddziały 1 Dywizji Piechoty im. Tadeusza Kościuszki, dowodzone przez płk. Zygmunta Berlinga w ramach radzieckiej 33 Armii Frontu Zachodniego przełamały tu obronę 89 Korpusu 4 Armii niemieckiej, tracąc 25% stanu osobowego.
W 1968 roku w Lenino odsłonięto pomnik-mauzoleum oraz muzeum polsko-radzieckiego braterstwa broni. Wieś została także odznaczona Krzyżem Grunwaldu II klasy. W 1989 powstał w Lenino cmentarz poległych żołnierzy polskich.

</doc>
<doc id="1024470" url="https://pl.wikipedia.org/wiki?curid=1024470" title="Rubus saxatilis">
Rubus saxatilis



</doc>
<doc id="1024471" url="https://pl.wikipedia.org/wiki?curid=1024471" title="Rubus chamaemorus">
Rubus chamaemorus



</doc>
<doc id="1024473" url="https://pl.wikipedia.org/wiki?curid=1024473" title="SmartFTP">
SmartFTP

SmartFTP - jeden z najpopularniejszych klientów FTP. Stworzony przez SmartFTP GmbH program, oprócz standardowych funkcji, umożliwia m.in. obsługę protokołu IPv6 i systemu UTF-8, szyfrowanie połączeń, obsługę protokołu FXP, nawiązywanie wielu połączeń jednocześnie, planowanie zadań, kolejkowanie transferów i obsługę formatu Metalink.
Prostą obsługę aplikacja zawdzięcza możliwości kopiowania plików metodą przeciągnij i upuść. 
Producent oferuje swój program w prawie 20 językach (brak polskiego) zarówno na Windowsa 32-bitowego, jak i wersję 64-bitową.

</doc>
<doc id="1024478" url="https://pl.wikipedia.org/wiki?curid=1024478" title="Księga dżungli 2">
Księga dżungli 2

Księga dżungli 2 (, 2003) – amerykańsko-australijski film animowany oparty na powieści Rudyarda Kiplinga, a wyprodukowany przez Walta Disneya.
Jest to kontynuacja filmu z 1967 roku – "Księga dżungli".
Film został negatywnie odebrany przez krytyków. Serwis Rotten Tomatoes przyznał mu wynik 19%, czyli „zgniły”.
Planowano stworzenie trzeciej części, lecz zrezygnowano z tego pomysłu po negatywnym odbiorze drugiej części.
Premiera filmu w Polsce w kinach odbyła się wiosną 21 marca 2003 roku z dystrybucją Syrena Entertainment Group.
Film został wydany na wideo i DVD z dystrybucją Imperial Entertainment.
Obsada głosowa.
i inni
Wersja polska.
Wersja polska: Master Film
Reżyseria: Elżbieta Jeżewska
Dialogi polskie: Elżbieta Łopatniukowa
Nagranie dialogów: Elżbieta Mikuś-Lupa
Montaż dialogów: Renata Gontarz
Teksty piosenek: Andrzej Brzeski
Tekst polski piosenki „"Przyjaciel dobra rzecz"”: Janusz Onufrowicz
Kierownictwo muzyczne: Piotr Gogol
Nagranie piosenek: Jarosław Regulski
Montaż piosenek: Przemysław Nowak
Piosenki nagrano w: STUDIO BUFFO
Opieka artystyczna: Magdalena Snopek
Wystąpili:
oraz
i inni
Sequel.
W 2003 roku planowano trzeci film z serii "Księga Dżungli". Według zarysu fabuły Baloo i Shere Khan zostają schwytani i trafiają do rosyjskiego cyrku, a Mowgli wraz z przyjaciółmi wyrusza na pomoc. Shere Khan zaczyna żałować swojej wrogości wobec ludzi i stopniowo staje się postacią pozytywną. Prace nad filmem nigdy się nie rozpoczęły.

</doc>
<doc id="1024479" url="https://pl.wikipedia.org/wiki?curid=1024479" title="Joanis Kasulidis">
Joanis Kasulidis

Joanis Kasulidis, gr. Ιωάννης Κασουλίδης (ur. 10 sierpnia 1948 w Nikozji) – cypryjski polityk, długoletni minister spraw zagranicznych, w 2008 kandydat w wyborach prezydenckich, od 2004 do 2013 poseł do Parlamentu Europejskiego.
Życiorys.
W 1974 ukończył medycynę na Uniwersytecie Lyońskim we Francji (uzyskał stopień doktora nauk medycznych). W 1981 wyspecjalizował się w geriatrii w Londynie. Następnie w latach 1981–1993 pracował jako lekarz w Nikozji. Był również założycielem i pierwszym przewodniczącym Federacji Zrzeszenia Cypryjskich Studentów we Francji.
Od 1985 obejmował funkcje we władzach Zgromadzenia Demokratycznego (DISY). W 1991 został wybrany deputowanym do Izby Reprezentantów, mandat ten sprawował przez dwa lata. Od marca 1993 do kwietnia 1997 zajmował stanowisko rzecznika rządu. Następnie do lutego 2003 był ministrem spraw zagranicznych w rządzie Glafkosa Kliridisa. W tym okresie przewodził cypryjskiej dyplomacji podczas negocjacji akcesyjnych do Unii Europejskiej. W 2004 został wybrany do Parlamentu Europejskiego VI kadencji.
Z ramienia DISY wziął udział w wyborach prezydenckich na Cyprze w lutym 2008. W pierwszej turze wyborów z 17 lutego zajął pierwsze miejsce z wynikiem 33,5% głosów, przed Dimitrisem Christofiasem (33,3%) oraz Tasosem Papadopulosem (31,8%). W drugiej turze wyborów z 24 lutego Joanis Kasulidis otrzymał 46,6% głosów, przegrywając z Dimitrisem Christofiasem, który uzyskał m.in. poparcie od trzeciego z kandydatów.
W wyborach w 2009 uzyskał reelekcję do Europarlamentu. Został wiceprzewodniczącym grupy Europejskiej Partii Ludowej, a także członkiem Komisji Spraw Zagranicznych.
W marcu 2013, po zwycięstwie Nikosa Anastasiadisa w wyborach prezydenckich, Joanis Kasulidis ponownie objął urząd ministra spraw zagranicznych. Zakończył urzędowanie w marcu 2018. Powrócił na to stanowisko w styczniu 2022, zastępując Nikosa Christodulidisa. Funkcję tę pełnił do końca kadencji Nikosa Anastasiadisa w 2023.

</doc>
<doc id="1024480" url="https://pl.wikipedia.org/wiki?curid=1024480" title="Stanisław Czapliński">
Stanisław Czapliński



</doc>
<doc id="1024482" url="https://pl.wikipedia.org/wiki?curid=1024482" title="Anna Muzyczuk">
Anna Muzyczuk

Anna Ołehiwna Muzyczuk (, , ur. 28 lutego 1990 we Lwowie) – ukraińska szachistka, reprezentantka Słowenii w latach 2004–2014, arcymistrzyni od 2004, posiadaczka męskiego tytułu arcymistrza od 2012 roku.
Kariera szachowa.
Jest jedną z najbardziej utalentowanych szachistek w historii. Zasady gry w szachy poznała w wieku 3 lat, a pierwszy turniej wygrała mając lat 5. Trzykrotnie zdobyła tytuły mistrzyni Ukrainy w kategorii juniorek: 2000 (do 10 lat), 2002 (do 12 lat) i 2004 (do 20 lat). Jest wielokrotną medalistką mistrzostw Europy juniorek, w tym: pięciokrotnie złotą (1998 i 2000 - do 10 lat, 2002 - do 12 lat, 2003 i 2004 - do 14 lat) oraz trzykrotnie srebrną (1997 i 1999 - do 10 lat, 2001 - do 12 lat). Poza tym w 2000 r. zdobyła brązowy medal mistrzostw świata w grupie do 10 lat, w 2002 – srebrny w kategorii do 12 lat, a w 2004 – również srebrny (do 14 lat). W następnym roku triumfowała w Belfort w mistrzostwach świata juniorek do 16 lat, natomiast w 2010 r. w Chotowej – w kategorii do 20 lat.
W 2003 r. zwyciężyła w indywidualnych mistrzostwach Ukrainy, rozegranych w Mikołajowie, w 2004 r. podzieliła II-III m. (wraz z Ildikó Mádl) w arcymistrzowskim turnieju rozegranym w Szombathely, natomiast w 2006 r. zajęła VII m. w mistrzostwach Europy, które rozegrano w Kuşadası oraz podzieliła I m. (wraz z Nino Churcidze) w otwartych mistrzostwach Węgier w Szeged. W 2007 r. zwyciężyła w rozegranych w Predeal mistrzostwach Europy kobiet w szachach błyskawicznych oraz zdobyła srebrny medal w szachach szybkich. W 2010 r. zwyciężyła w turnieju "Maia Chiburdanidze Cup" w Tbilisi, natomiast w 2012 r. zdobyła w Gaziantepie brązowy medal indywidualnych mistrzostw Europy. W 2012 r. zwyciężyła również (wspólnie z Humpy Koneru) w turnieju "FIDE Women's Grand Prix" w Kazaniu. W 2014 r. w Chanty-Mansyjsku wywalczyła tytuł mistrzyni świata w szachach błyskawicznych, natomiast we Lwowie zdobyła tytuł indywidualnej mistrzyni Ukrainy.
Wielokrotnie reprezentowała Słowenię i Ukrainę w turniejach drużynowych, m.in.:
Najwyższy ranking w dotychczasowej karierze osiągnęła 1 lipca 2012 r., z wynikiem 2606 punktów zajmowała wówczas 3. miejsce (za Judit Polgár i Hou Yifan) na światowej liście FIDE, jednocześnie zajmując 1. miejsce wśród słoweńskich szachistek.
Życie prywatne.
Młodsza siostra Anny Muzyczuk, Marija, również jest znaną szachistką i posiada tytuły arcymistrzyni oraz męskiego arcymistrza.

</doc>
<doc id="1024483" url="https://pl.wikipedia.org/wiki?curid=1024483" title="Fluorek">
Fluorek



</doc>
<doc id="1024485" url="https://pl.wikipedia.org/wiki?curid=1024485" title="1 Czechosłowacka Dywizja Piechoty (Francja)">
1 Czechosłowacka Dywizja Piechoty (Francja)

1 Czechosłowacka Dywizja Piechoty – ochotnicza czechosłowacka jednostka wojskowa walcząca u boku armii francuskiej podczas kampanii francuskiej 1940 r.
Dywizja została sformowana 15 stycznia 1940 r. spośród Czechów i Słowaków, którzy uciekli z Protektoratu Czech i Moraw. Na jej czele stanął gen. Rudolf Viest. Składała się z trzech pułków piechoty, pułku artylerii, pułku przeciwpancernego, oddziału saperów i zwiadowczego. Wiosną liczyła ok. 10 tys. żołnierzy. Dywizja była jednak przez Francuzów słabo wyposażona i uzbrojona, występowało też wiele problemów z zakwaterowaniem, wyżywieniem itp. Radiostacje często nie działały, a artyleria miała działa w tak złym stanie, że dowódcy bali się używać ich podczas ćwiczeń. 
Po zaatakowaniu Francji przez Niemcy 10 maja, Dywizja otrzymała rozkaz przejścia na front nad rzeką Marną, na południowy wschód od Paryża. Jednakże z powodu braków w uzbrojeniu dowództwo skierowało do walki jedynie 1 i 2 pułki piechoty, liczące ponad 2,2 tys. ludzi z 166 ckm i lkm oraz 18 moździerzami. Zapasy amunicji były niewielkie. Dowództwo nad piechotą przejął gen. Jaroslav Čihák, gdyż gen. R. Viest rozchorował się. 11 czerwca czechosłowaccy żołnierze dotarli do obszaru działań. 1 pułk piechoty został przydzielony do francuskiej 23 Dywizji Piechoty, zaś 2 pułk piechoty do 4 Lekkiej Dywizji Zmechanizowanej. Oba pułki toczyły ciężkie walki nad Marną i Loarą, ale z powodu odwrotu wojsk francuskich same musiały stale się wycofywać. Po podpisaniu 17 czerwca przez Francuzów zawieszenia broni z Niemcami, gen. J. Čihák 19 czerwca nakazał wszystkim oddziałom czechosłowackim przejście do południowej Francji. 20 czerwca czeski prezydent Edvard Beneš uzyskał w Londynie zgodę na natychmiastową ewakuację jego rodaków do Wielkiej Brytanii. W jej wyniku zdołano uratować ok. 5 tys. Czechów i Słowaków, w tym ok. 900 wojskowych. 
Podczas kampanii francuskiej 1 Czechosłowacka Dywizja Piechoty straciła ok. 400 zabitych i kilkuset zaginionych. Wielu jej żołnierzy zostało schwytanych przez Niemców.

</doc>
<doc id="1024486" url="https://pl.wikipedia.org/wiki?curid=1024486" title="Fluorek uranu">
Fluorek uranu

Fluorki uranu:
oraz fluorki złożone:

</doc>
<doc id="1024488" url="https://pl.wikipedia.org/wiki?curid=1024488" title="Proces umierania w teorii wadżrajany">
Proces umierania w teorii wadżrajany

Proces umierania w teorii wadżrajany – kompleksowy opis etapów naturalnej śmierci fizjologicznej, zawierający m.in. zmiany w ciele, zmiany odczuć, zmiany zdolności zmysłowych i zmiany subtelnych stanów świadomości. Pochodzi z soteriologicznych nauk wadżrajany w buddyzmie tybetańskim, związanych z tantrami jogi najwyższej, mahamudrą i dzogczen.
Znaczenie.
W buddyzmie śmierć nie jest traktowana jako ostateczny koniec istnienia, ale jako ogniwo łączące kolejne odrodzenia w Sansarze w dwunastu ogniwach współzależnego powstawania, aż do osiągnięcia wyzwolenia, tzn. nirwany. Według nauk wadżrajany każda czująca istota w czasie śmierci doświadcza podobnego procesu utraty mocy nad ciałem, uczuć, zdolności zmysłowych i subtelnych stanów świadomości. W procesie tym można wyodrębnić następujących kolejno po sobie 8 etapów opisanych poniżej. Tantry nauczają, jak bardzo ważne jest zapoznanie się z tym procesem, gdyż każdy będzie musiał doświadczać go w czasie własnego umierania (naturalnej śmierci fizjologicznej), choć niezwykle trudno będzie utrzymać uważność. Mistrzowie buddyzmu tybetańskiego poprzez zrealizowanie w ciągu życia nauk związanych z tantrami, mahamudrą lub dzogczen w pełni rozpoznają wszystkie etapy procesu umierania, a w czasie śmierci przebywają w stanie natury umysłu „Przejrzyste Światło” osiągając wyzwolenie. Natomiast nierozpoznawanie owych etapów (w szczególności stanu „Przejrzystego Światła”), prowadzi do stanu pośredniego bardo i kolejnego odrodzenia (tj. stanu cierpień sansarycznych, np. jako człowiek lub zwierzę), które nastąpi po nim.
Szczegółowy opis doświadczeń w czasie własnego umierania.
Z chwilą doświadczenia zjawiska bieli od księżyca, dalszy proces przebiegu śmierci nie jest znany zachodniej nauce (niewidoczny system subtelnych kanałów, wiatrów i esencji według praktyki buddyjskich tantr...), a doświadczanie jest poza zwykłym doczesnym doznawaniem, jest się natomiast całkowicie obecnym w subtelnych wewnętrznych poziomach umysłu (4 doznaniach „pustości”), aż do ostatecznie obecnego zwieńczającego wszystko umysłu Przejrzyste Światło, nieograniczonego niczym przestrzeń i naturalnie wolnego od dualizmu „ja – inne” i konceptualności. Nierozpoznawanie wówczas 4 doznań pustości, a w szczególności stanu Przejrzystego Światła jako natury umysłu i rzeczywistości siunjata (odpowiadającego dharmakai), prowadzi do stanu pośredniego bardo i kolejnego odrodzenia (w Sansarze, np. jako człowiek lub zwierzę), które nastąpi po nim.
Nauki dzogczen o stanie rigpy w czasie procesu umierania.
W odróżnieniu od procesu umierania opisywanego w ogólnej teorii wadżrajany terminologia dzogczen z nintik (Wylie: snying thig) wyróżnia również dodatkowy stan bardo zwany bardo dharmaty (Wylie: chos nyid bar do); chodzi o pierwszy, świetlisty stan bardo pomiędzy śmiercią a następnym odrodzeniem. Źródłem tych nauk jest m.in. tantra dzogczen „Zjednoczenie Słońca z Księżycem”. Stan bardo dharmaty występuje natychmiast po ostatnim zjawisku przejrzystego jesiennego nieba i ustaje przed stanem pośmiertnym bardo, zwanym stanem przejściowym bardo (Wylie: srid pa bar do), więcej czytaj art. sześć stanów bardo. Kluczowym terminem jest rigpa, „pierwotna obecność”, która ujawnia się po “przedarciu się” (Wylie: khregs chod) poza Umysł (Wylie: sems) w czasie „samowyzwolenia się” w „pierwotnej czystości” (Wylie: ka dak) pod koniec procesu umierania, lub w czasie „spontanicznego urzeczywistnienia” (Wylie: lhun grub) zjawisk stanu bardo dharmaty natychmiast po procesie umierania.
Zgodnie z procesem reinkarnacji według dwunastu ogniw współzależnego powstawania, każda czująca istota zanim narodzi się w świecie cierpień sansarycznych musi najpierw ulec niewiedzy w czasie śmierci poprzedniego życia oraz w czasie stanu pośredniego bardo przed narodzinami. Według dzogczen niewiedza to "marigpa" – brak wyzwolenia, która uniemożliwia rozpoznanie pierwotnej czystości (Wylie: ka dak) w czasie śmierci lub rozpoznanie spontanicznego urzeczywistnienia (Wylie: lhun grub) zjawisk stanu bardo dharmaty.
Dzieli się tu na następujące etapy, które jeżeli się rozpozna, prowadzą do wyzwolenia:
Dopiero po owych nierozpoznaniach manifestuje się stopniowo Umysł (Wylie: sems), który zaczyna doświadczać zjawisk jako dualistycznie oddzielonych od niego, a w wyniku tego Umysłu następuje przekształcenie się zjawisk z bardo dharmaty (Wylie: chos nyid bar do) w sansaryczne formy pięciu żywiołów (przestrzeni, wiatru, ognia, wody, ziemi) w czasie drugiego bardo „stawania się” (Wylie: srid pa bar do), aż do odrodzenia po stanie bardo w świecie, a po odrodzeniu życie w świecie dualności „ja – inne” i konceptualności, kiedy aktywny jest Umysł. Tybetańska Księga Umarłych opisuje, że niezwykle trudno być obecnym w pierwszym świetlistym bardo dharmaty (Wylie: chos nyid bar do), gdzie manifestuje się naturalnie całe bogactwo oświecenia (np. mandale z postaciami buddów), gdyż nawykowo następuje owe nierozpoznanie, przekształcenie zjawisk i przechodzi się natychmiast do drugiego stanu bardo (Wylie: srid pa bar do) w celu odrodzenia się po nim w świecie. „Przedarcie się” (Wylie: khregs chod) do stanu rigpy w praktyce dzogczen za życia jest kluczowe, w celu osiągnięcia oświecenia według buddyzmu (stanu pierwotnego buddy) wykraczającego poza doświadczenia cierpień Sansary. Wiele pozycji źródłowych, jak i udokumentowanych relacji, przytacza przykłady znaków wskazujących na całkowite zrealizowanie nauk takich jak trekciö (Wylie: khregs chod). Mistrzowie historyczni, jak i współcześni, podczas naturalnego procesu umierania przed zrealizowaniem „stanu buddy Samantabhadry” manifestują tzw. tęczowe ciało (Wylie: ‘ja lus), tj. osoby takie umierają pośród świateł tęcz (w stanie trekciö) aż ciała ich znikają pozostawiając po sobie jedynie włosy i paznokcie.
Szczegółowy opis doświadczeń w bardo dharmaty.
Współczesny mistrz dzogczen Sogjal Rinpocze w swojej „Tybetańskiej księdze życia i umierania” opisuje:

</doc>
<doc id="1024490" url="https://pl.wikipedia.org/wiki?curid=1024490" title="Helsingfors">
Helsingfors



</doc>
<doc id="1024492" url="https://pl.wikipedia.org/wiki?curid=1024492" title="Tetrafluorek uranu">
Tetrafluorek uranu



</doc>
<doc id="1024494" url="https://pl.wikipedia.org/wiki?curid=1024494" title="Tlenek uranu">
Tlenek uranu



</doc>
<doc id="1024495" url="https://pl.wikipedia.org/wiki?curid=1024495" title="Parafia św. Katarzyny w Mysłakowie">
Parafia św. Katarzyny w Mysłakowie

Parafia św. Katarzyny Dziewicy i Męczennicy w Mysłakowie – rzymskokatolicka parafia znajdująca się w dekanacie świdnickim wschodnim w diecezji świdnickiej. Była erygowana w XIII w. 
Jej proboszczem jest ks. kan. Piotr Szajner.

</doc>
<doc id="1024497" url="https://pl.wikipedia.org/wiki?curid=1024497" title="Parafia św. Mikołaja w Pszennie">
Parafia św. Mikołaja w Pszennie

 
Parafia św. Mikołaja – parafia znajdująca się w Pszennie, w dekanacie świdnickim wschodnim w diecezji świdnickiej. 
Erygowana w XIV w. 
Proboszczem jest ks. Kazimierz Gniot.

</doc>
<doc id="1024503" url="https://pl.wikipedia.org/wiki?curid=1024503" title="Parafia Wszystkich Świętych w Strzelcach">
Parafia Wszystkich Świętych w Strzelcach

Parafia Wszystkich Świętych w Strzelcach znajdująca się w dekanacie świdnickim wschodnim w diecezji świdnickiej. Była erygowana w XIV w. Jej proboszczem jest ks. kan. Jarosław Leśniak.

</doc>
<doc id="1024511" url="https://pl.wikipedia.org/wiki?curid=1024511" title="Heliport">
Heliport

Heliport – lotnisko przeznaczone dla przylotów, odlotów i naziemnego ruchu śmigłowców.
Lotniska te ze względu na swoje małe rozmiary znajdują się często w centrum miasta bądź na dachach dużych budynków.

</doc>
<doc id="1024514" url="https://pl.wikipedia.org/wiki?curid=1024514" title="Parafia św. Wawrzyńca w Śmiałowicach">
Parafia św. Wawrzyńca w Śmiałowicach

 
Parafia św. Wawrzyńca w Śmiałowicach znajduje się w dekanacie świdnickim wschodnim w diecezji świdnickiej. Była erygowana w XIV w. Jej proboszczem jest ks. dr Marcin Gęsikowski.

</doc>
<doc id="1024520" url="https://pl.wikipedia.org/wiki?curid=1024520" title="Parafia Miłosierdzia Bożego w Świdnicy">
Parafia Miłosierdzia Bożego w Świdnicy

Parafia Miłosierdzia Bożego w Świdnicy znajduje się w dekanacie świdnickim wschodnim w diecezji świdnickiej. Była erygowana 29 czerwca 2004 roku. Jej proboszczem jest ks. Tomasz Zając.

</doc>
<doc id="1024522" url="https://pl.wikipedia.org/wiki?curid=1024522" title="Jerzy Kopania">
Jerzy Kopania

Jerzy Marian Kopania (ur. 4 września 1945 w Kutnie) – polski historyk filozofii, bioetyk, tłumacz, poseł na Sejm I kadencji, nauczyciel akademicki.
Życiorys.
Studiował w Wyższej Szkole Ekonomicznej w Poznaniu. Na V roku studiów, w wyniku udziału w wydarzeniach marca 1968, został skazany na karę pozbawienia wolności i relegowany z uczelni. W 1972 ukończył studia na Wydziale Filozofii Chrześcijańskiej Katolickiego Uniwersytetu Lubelskiego, specjalizując się w filozofii i semiotyce. Po studiach zajął się pracą naukową, uzyskał stopień doktora, w 1989 doktora habilitowanego w oparciu o rozprawę zatytułowaną "Funkcje poznawcze Descartesa teorii idei". W 2004 otrzymał tytuł profesora nauk humanistycznych. Był m.in. dziekanem Wydziału Humanistycznego białostockiej filii Uniwersytetu Warszawskiego. Został kierownikiem Katedry Bioetyki i Antropologii Filozoficznej na Wydziale Filologicznym Uniwersytetu w Białymstoku. Był też rektorem Wyższej Szkoły Administracji Publicznej w Białymstoku w latach 2007–2012 oraz kierownikiem Katedry Filozofii i Kulturoznawstwa na tej uczelni. Wchodził w skład Komitetu Nauk Filozoficznych PAN. Został też profesorem białostockiego Wydziału Sztuki Lalkarskiej Akademii Teatralnej im. Aleksandra Zelwerowicza w Warszawie. Opublikował kilkadziesiąt prac naukowych i artykułów, przełożył także na język polski m.in. dzieła Kartezjusza.
Był posłem na Sejm I kadencji z ramienia Unii Demokratycznej (przewodniczył wojewódzkim strukturom tej partii) oraz radnym sejmiku podlaskiego z listy Unii Wolności w latach 1998–2002.
Odznaczenia.
W 2008 prezydent Lech Kaczyński odznaczył go Krzyżem Kawalerskim Orderu Odrodzenia Polski.

</doc>
<doc id="1024523" url="https://pl.wikipedia.org/wiki?curid=1024523" title="Ołeksandr Skipalski">
Ołeksandr Skipalski

Ołeksandr Skipalski – pracownik ukraińskich służb specjalnych, absolwent moskiewskiej uczelni KGB, pułkownik KGB i szef radzieckiego kontrwywiadu na obwód wołyński, twórca ukraińskiego wywiadu.
Kilka lat temu w jednej z ukraińskich gazet oskarżył Polskę, że "„przeprowadza operację geopolityczną, która ma doprowadzić do podziału Ukrainy”", zapowiadając zarazem, że "„znajdą się fachowcy, którzy potrafią temu zaradzić”".

</doc>
<doc id="1024525" url="https://pl.wikipedia.org/wiki?curid=1024525" title="Parafia Najświętszego Serca Pana Jezusa w Świdnicy">
Parafia Najświętszego Serca Pana Jezusa w Świdnicy

Parafia Najświętszego Serca Pana Jezusa w Świdnicy Śląskiej znajduje się w dekanacie świdnickim wschodnim w diecezji świdnickiej. Została erygowana w 2006 roku. 

</doc>
<doc id="1024526" url="https://pl.wikipedia.org/wiki?curid=1024526" title="Aleksandr Skipalski">
Aleksandr Skipalski



</doc>
<doc id="1024528" url="https://pl.wikipedia.org/wiki?curid=1024528" title="Aleksander Skipalski">
Aleksander Skipalski



</doc>
<doc id="1024531" url="https://pl.wikipedia.org/wiki?curid=1024531" title="Parafia Wniebowzięcia Najświętszej Maryi Panny w Wierzbnej">
Parafia Wniebowzięcia Najświętszej Maryi Panny w Wierzbnej

Parafia Wniebowzięcia Najświętszej Maryi Panny w Wierzbnej znajduje się w dekanacie świdnickim wschodnim w diecezji świdnickiej. Była erygowana w XIII w. Proboszcz: ks. mgr Tadeusz Fuksa.

</doc>
<doc id="1024538" url="https://pl.wikipedia.org/wiki?curid=1024538" title="Parafia św. Michała Archanioła w Wirach">
Parafia św. Michała Archanioła w Wirach

Parafia św. Michała Archanioła w Wirach znajduje się w dekanacie świdnickim wschodnim w diecezji świdnickiej. Była erygowana w XIII w. Jej proboszczem jest ks. Adam Woźniak.

</doc>
<doc id="1024540" url="https://pl.wikipedia.org/wiki?curid=1024540" title="Inozaur">
Inozaur

Inozaur ("Inosaurus tedreftensis") – dwunożny, mięsożerny dinozaur z podrzędu teropodów (Theropoda), o bliżej niesprecyzowanej pozycji systematycznej (być może spokrewniony z ornitolestem)
Znaczenie jego nazwy - jaszczur z In Tedreft.
Żył w okresie wczesnej kredy (ok. 112-100 mln lat temu) na terenach Afryki. Długość ciała ok. 2 m. Jego szczątki znaleziono w Nigrze.
Znaleziono niewiele kości tego dinozaura, dlatego dokładniej nie klasyfikuje się go, traktując jako bazalnego teropoda.

</doc>
<doc id="1024541" url="https://pl.wikipedia.org/wiki?curid=1024541" title="PR100">
PR100



</doc>
<doc id="1024543" url="https://pl.wikipedia.org/wiki?curid=1024543" title="Dezyderiusz Akwitański">
Dezyderiusz Akwitański

Dezyderiusz (zm. 587) – gallo-rzymski "dux" w królestwie Franków za panowania Chilperyka I. Obdarzony tytułem księcia Akwitanii.
Po śmierci Sigeberta I, króla Austrazji w 575 r., Chilperyk wysłał Dezyderiusza z zadaniem podboju tego królestwa. Król Burgundii Guntram wysłał przeciw niemu swojego wodza, Mummolusa, który pokonał Dezyderiusza i zmusił go do odwrotu. Austrazja pozostała więc w rękach sigibertowego syna, Childeberta II. Rok później Dezyderiusz ponownie najechał na Austrazję, pustosząc tereny obecnej Turenii.
W 583 r. Chilperyk nadał Dezyderiuszowi i drugiemu wodzowi, Bladastowi, prowincję Akwitanię i wysłał ich do Waskonii, gdzie jednak obaj dowódcy ponieśli ciężką klęskę.
Po śmierci Chilperyka II w 584 r. Dezyderiusz podążył do Tuluzy aby zabezpieczyć skarb przeznaczony dla córki zmarłego króla, Rigunthy, zaręczonej z wizygockim królem Hiszpanii Leowigildem. Rok później, w 585 r., Dezyderiusz zawarł pokój z Guntramem. Zmarł w 587 r.
Wdowa po nim, Tetradia, córka wieśniaka i kobiety szlachetnego rodu, została zabrana na dwór swojego byłego męża, Eulaliusza, od którego uciekła wcześniej ze znaczną częścią jego majątku. Skradziony majątek powrócił do Eulaliusza, a dzieci Tetradii ze związku z Dezyderiuszem zostały uznane za nieślubne.

</doc>
<doc id="1024547" url="https://pl.wikipedia.org/wiki?curid=1024547" title="Wojciech Wardacki">
Wojciech Wardacki

Wojciech Wardacki (ur. 28 kwietnia 1960 w Nowem) – polski ekonomista, menedżer i polityk, doktor nauk ekonomicznych, poseł na Sejm I kadencji.
Życiorys.
Ukończył w 1983 studia na Wydziale Inżynieryjno-Ekonomicznym Transportu Politechniki Szczecińskiej, następnie uzyskał stopień doktora nauk ekonomicznych. Do 1995 był pracownikiem naukowym, najpierw Politechniki Szczecińskiej, a od 1985 Uniwersytetu Szczecińskiego. Pełnił funkcję posła na Sejm I kadencji z listy Kongresu Liberalno-Demokratycznego. Do 1993 należał do KLD, następnie przeszedł do ZChN. Od 2004 był związany z Prawem i Sprawiedliwością, z list którego ubiegał się o mandat posła do Parlamentu Europejskiego.
W 1994 rozpoczął pracę w państwowych spółkach. W drugiej połowie lat 90. był doradcą prezesa i członkiem rady nadzorczej Polskich Kolei Państwowych. W latach 2005–2006 kierował Zakładami Chemicznymi Zachem S.A. w Bydgoszczy. W 2006 objął stanowisko członka zarządu kontrolowanej przez Skarb Państwa spółki akcyjnej Ciech, odwołany przez walne zgromadzenie w 2008. W 2010 został zawodowym lobbystą.
W kwietniu 2016 został powołany na stanowisko prezesa zarządu Zakładów Chemicznych Police, stanowisko to zajmował do kwietnia 2021. W grudniu 2016 objął również funkcję prezesa zarządu Grupy Azoty, którą pełnił do października 2020.
Został też członkiem Komitetu Chemii Polskiej Akademii Nauk.

</doc>
<doc id="1024549" url="https://pl.wikipedia.org/wiki?curid=1024549" title="Północ w ogrodzie dobra i zła (film)">
Północ w ogrodzie dobra i zła (film)

Północ w ogrodzie dobra i zła (ang. "Midnight in the Garden of Good and Evil") – amerykański dramat kryminalny z 1997 roku w reżyserii Clinta Eastwooda. Film zrealizowano na podstawie książki Johna Berendta "Północ w ogrodzie dobra i zła".
Opis fabuły.
Dziennikarz John Kelso przyjeżdża do Savannah, by opisać bożonarodzeniowe przyjęcie organizowane przez zamożnego kupca Jima Williamsa. Kilka godzin po uroczystości zostaje zabity kochanek bogacza. Reporter postanawia zostać w mieście, by dowiedzieć się czegoś więcej o tym wydarzeniu. Poznaje mieszkańców miasteczka, m.in. Mandy Nichols. Są sobą zafascynowani i ciekawi, co zdarzyło się tragicznego wieczoru.

</doc>
<doc id="1024558" url="https://pl.wikipedia.org/wiki?curid=1024558" title="Bladast">
Bladast

Bladast lub Bladastes – frankijski "dux", wódz królów Chilperyka I i Chlotara II.
W 583 r., razem z Dezyderiuszem, otrzymał od Chilperyka II władzę w prowincji Akwitanii. Jeszcze w tym samym roku obaj wodzowie poprowadzili wyprawę wojenną do Waskonii, podczas której ponieśli ciężką klęskę. Dalsze losy Bladasta są nieznane.

</doc>
<doc id="1024561" url="https://pl.wikipedia.org/wiki?curid=1024561" title="Jelcz Berliet PR100">
Jelcz Berliet PR100



</doc>
<doc id="1024562" url="https://pl.wikipedia.org/wiki?curid=1024562" title="Czarnoskóry">
Czarnoskóry



</doc>
<doc id="1024563" url="https://pl.wikipedia.org/wiki?curid=1024563" title="Agnosfityz">
Agnosfityz

Agnosfityz ("Agnosphitys cromhallensis") – dinozaur z podrzędu teropodów (Theropoda) o bliżej niesprecyzowanej pozycji systematycznej
Żył w epoce późnego triasu (czyli ok. 220-200 mln lat temu) na terenach współczesnej Europy. Długość ciała ok. 3 m, wysokość ok. 1,2 m, masa ok. 40 kg. Jego szczątki znaleziono w Anglii.
Opisany na podstawie kilku fragmentów szkieletu. Uważany za bazalnego teropoda lub nawet bliskiego wspólnemu przodkowi wszystkich dinozaurów.

</doc>
<doc id="1024566" url="https://pl.wikipedia.org/wiki?curid=1024566" title="Hektograf">
Hektograf

Hektograf – rodzaj powielacza tekstów oraz rysunków, gdzie jako forma do wykonywania odbitek używana jest specjalna woskowana kalka z przeniesionym na nią (przez docisk) oryginałem. Wszelkie odbitki są wykonane tuszem hektograficznym.

</doc>
<doc id="1024567" url="https://pl.wikipedia.org/wiki?curid=1024567" title="Barszcz kaukaski">
Barszcz kaukaski



</doc>
<doc id="1024568" url="https://pl.wikipedia.org/wiki?curid=1024568" title="Jyotish">
Jyotish



</doc>
<doc id="1024572" url="https://pl.wikipedia.org/wiki?curid=1024572" title="4 Czechosłowacki Pułk Piechoty">
4 Czechosłowacki Pułk Piechoty

4 Czechosłowacki Pułk Piechoty (ang. "Czechoslovak Infantry Regiment No. 4") – czechosłowacka jednostka wojskowa u boku wojsk brytyjskich na Bliskim i Środkowym Wschodzie podczas II wojny światowej.
Po upadku Francji w wojnie z Niemcami w czerwcu 1940 r., w Bejrucie w Libanie pozostała grupa 206 ochotników czechosłowackich, którzy nie zdążyli wstąpić do 1 Czechosłowackiej Dywizji Piechoty we Francji. Francuskie władze Libanu uznały zwierzchność Francji Vichy, stąd pojawiło się niebezpieczeństwo przekazania Czechów i Słowaków w ręce Niemców. Dzięki staraniom czechosłowackiego konsula generalnego w Jerozolimie dostali oni brytyjskie wizy, po czym przeszli na terytorium Palestyny podległej Anglikom. Zgrupowano ich w obozie w Az Sumeirya. Ich liczba wzrosła ostatecznie do 280 osób.
Najstarszy stopniem oficer, płk J. Kores, postanowił sformować z ochotników jednostkę wojskową, która otrzymała nazwę "Czechoslovak Infantry Regiment No. 4." Formalnie wchodziła ona w skład 1 Czechosłowackiej Dywizji Piechoty, której resztki zostały ewakuowane do Wielkiej Brytanii. Składała się z dowództwa, kompanii zaopatrzeniowej i 1 Pułku Piechoty w składzie dwóch kadrowych kompanii. Następnie żołnierzy przeniesiono do obozu w Gedera, gdzie otrzymali karabiny i wyposażenie wojskowe i rozpoczęli intensywne szkolenie bojowe.
14 sierpnia 1940 przy czechosłowackim rządzie emigracyjnym z siedzibą w Londynie powstała Czechosłowacka Misja Wojskowa na Bliski i Środkowy Wschód na czele z gen. O. Mezlem. W wyniku jej działań 28 października utworzono Czechosłowacki Kontyngent – Środkowy Wschód, podporządkowany głównodowodzącemu siłami brytyjskimi w tamtym rejonie, gen. Archibaldowi Wavellowi. W tym samym czasie został rozwiązany 4 Czechosłowacki Pułk Piechoty. Na jego bazie sformowano 11 Czechosłowacki Batalion Piechoty – Wschód i Czechosłowacki Ośrodek Szkoleniowy – Wschód.

</doc>
<doc id="1024577" url="https://pl.wikipedia.org/wiki?curid=1024577" title="Hepaksant">
Hepaksant



</doc>
<doc id="1024581" url="https://pl.wikipedia.org/wiki?curid=1024581" title="Gubernatorzy generalni Bahamów">
Gubernatorzy generalni Bahamów



</doc>
<doc id="1024582" url="https://pl.wikipedia.org/wiki?curid=1024582" title="Wińkowce">
Wińkowce

Wińkowce (ukr. Віньківці, "Wińkiwci"; dawniej Zatońsk, Wońkowce) – osiedle typu miejskiego na Ukrainie, w obwodzie chmielnickim, siedziba władz rejonu wińkowieckiego.
Historia.
Założone w 1493 roku, status osiedla typu miejskiego od 1957.
W 1989 liczyło 7026 mieszkańców.
W 2013 liczyło 6429 mieszkańców.

</doc>
<doc id="1024589" url="https://pl.wikipedia.org/wiki?curid=1024589" title="Tanius">
Tanius

Tanius ("Tanius sinensis") – dinozaur z rodziny hadrozaurów (Hadrosauridae).
Żył w okresie późnej kredzie (ok. 89-65 mln lat temu) na terenach wschodniej Azji. Długość ciała ok. 10 m, masa ok. 3 ton. Jego szczątki znaleziono w Chinach (w prowincjach Heilongjiang i Szantung).

</doc>
<doc id="1024590" url="https://pl.wikipedia.org/wiki?curid=1024590" title="Wołoczyska">
Wołoczyska

Wołoczyska (ukr. Волочиськ, "Wołoczyśk") – miasto na Ukrainie, w obwodzie chmielnickim, w rejonie chmielnickim. 
Stacja kolejowa Wołoczyska położony na linii Odessa – Lwów.
Położenie.
Miasto leży na lewym brzegu Zbrucza, na Wyżynie Podolskiej. Najbliższymi dużymi miastami (min. 100 tys. mieszkańców) są:
Historia.
Pierwsza wzmianka o miejscowości pochodzi z 1463. Wieś należała do Zbaraskich. Po śmierci Jerzego Zbaraskiego w 1631 wieś przeszła w ręce Wiśniowieckich, a w 1695 Potockich. W 1772 miejscowość zakupił Fryderyk Józef Moszyński. Założył tu bank, wzniósł szkołę i kościół oraz pałac w pobliskim Frydrykowie. Jego staraniem także król Stanisław August Poniatowski nadał w 1775 przywilej jarmarku.
Po rozbiorach Polski Wołoczyska były miejscowością przygraniczną w zaborze rosyjskim, a po drugiej stronie Zbrucza znajdowała się osada Podwołoczyska w zaborze austriackim. W XIX w. przeszły w posiadanie Szembeków, a następnie Ledóchowskich. W 1871 poprowadzono linię kolejową łączącą Lwów i Kijów, z przejściem granicznym w Wołoczyskach.
W Wołoczyskach urodził się Malbim – rabin i pisarz religijny żyjący w XIX wieku. Do września 1939 r. był to najdalej na zachód wysunięty punkt ZSRR. Po agresji ZSRR na Polskę w Wołoczyskach znajdował się sowiecki obóz przejściowy dla jeńców polskich, w którym więzieni byli m.in. Antoni Szymański, Zdzisław Peszkowski, Michał Żółtowski, Zygmunt Kusiak i Czesław Wojtyniak.
Status miasta od 1970.
W 1989 liczyło 23 985 mieszkańców.
W 2013 liczyło 19 619 mieszkańców. Do 2020 siedziba władz rejonu wołoczyskiego.
Pałac.
W miejscowości znajdował się piętrowy pałac wybudowany przez Moszyńskiego we Frydrykowie (obecnie część Wołoczysk), kryty dachem dwuspadowym, z portykiem od frontu, który podtrzymywał balkon na piętrze z balustradą. Do wejścia prowadziły schody. Budynek główny połączony był parterowym łącznikiem skierowanym do niego prostokątnie z budynkiem identycznym jak główny, położonym równolegle.

</doc>
<doc id="1024591" url="https://pl.wikipedia.org/wiki?curid=1024591" title="Wyspy Szczęśliwe">
Wyspy Szczęśliwe

Wyspy Szczęśliwe (gr. "Makárioi Nḗsoi" lub "Wyspy Szczęśliwych" stgr. "Makárōn Nḗsoi") – w mitologii greckiej część Hadesu – miejsce, dokąd (według niektórych wierzeń) mieli się udawać cnotliwi zmarli, by tam zaznawać wiekuistego spokoju.
Identyfikacja i położenie.
Lokowano je jako wyspy położone na zachód od Libii – za Słupami Heraklesa, na Atlantyku. Według niektórych wersji mitologii właśnie na tych wyspach – a nie w górach Atlasu – znajdować się miał Ogród Hesperyd. Szczegółowy ich opis podawał Pindar w "Odach olimpijskich" oraz jego naśladowcy, umiejscawiając tam postaci, takie jak: Achilles, Alkmena, Kadmos, Diomedes, Likos, Medea, Peleus, Penelopa, Radamantys i Telegon. W późniejszej mitologii identyfikowano je (przynajmniej co do funkcji) z Polami Elizejskimi, jak z miejscem uświęconym przez piorun ("elyseum"), gdzie Zeus poraził piorunem Semele. Taką informację podaje bizantyjska encyklopedia "Suda" oraz Ioannes Tzetzes (ok. 1110–1185), umiejscawiając jednak Pola Elizejskie w cytadeli (akropol) w Tebach, czyli rozumiejąc „Wyspy Szczęśliwe” tylko przenośnie.
Przy innych próbach lokalizacji geograficznej toponimów mitologii greckiej Wyspy Szczęśliwe identyfikowane były często z Wyspami Kanaryjskimi. Wydaje się, że jako pierwszy takiej identyfikacji dokonał Flawiusz Filostrat utożsamiając Wyspy Szczęśliwe z wyspami mauretańskimi, nad którymi panował berberyjski król Numidii i Cezarei – Juba II. Poczynając od XII w. jako takie identyfikowali je zwłaszcza Portugalczycy i Hiszpanie. Idąc za tą identyfikacją, od gr. nazwy Wysp Szczęśliwych wulkaniczne wyspy położone na północno-wschodnim Atlantyku, przy wybrzeżach Europy i Afryki: Wyspy Kanaryjskie, Azory, Wyspy Zielonego Przylądka, Maderę z przylegającymi wyspami oraz Wyspy Dzikie (Selvagens) nazywa się łączną nazwą Makaronezji. Ta ostatnia nazwa ma znaczenie geofizyczne, botaniczne, a także używana jest w terminologii programów polityki regionalnej Unii Europejskiej.
Wyspy Szczęśliwe znane są też z mitologii celtyckiej jako Avalon, wyspa położona na zachodzie, gdzieś w obrębie Wysp Brytyjskich. Podobnie na zachodzie położona jest Czysta Ziemia buddy Amidy oraz Błogosławiona Kraina Aman. We wszystkich wersjach są archetypicznymi wyobrażeniami raju – miejsca szczęśliwego życia pozagrobowego.
Znaczenie metaforyczne.
Nazwę „Wyspy Szczęśliwe” nadaje się niekiedy także – metaforycznie innym wyspom i archipelagom, zwł. egzotycznym, na tzw. Morzach Południowych, gdzie życie wydaje się toczyć beztrosko, np. Grenadynom na Morzu Karaibskim, Wyspom Na Wietrze na Polinezji, a nawet Wyspom Alandzkim na północnym Bałtyku.
„Wyspy szczęśliwe” jako motyw literacki i kulturowy.
„Wyspy szczęśliwe” są symbolem rzeczywistości wymarzonej, wolnej od cierpień – życia pozagrobowego, życia wypełnionego sensem, marzeń godnych spełnienia (z tego względu towarzyszy on często sprawom związanym z mówieniem o przedwczesnej śmierci – zob. np. refleksje towarzyszące muzyce zespołu Katarsis czy refleksje onkologiczne o. Michała Zioło OP); albo po prostu lepszej przyszłości, czy nawet idylli, arkadii, rzeczywistości pozbawionej codziennych trosk. Dochodzi do tego motyw literacki oddalenia – „Samotnej wyspy” (zob. Thomas Merton, "Nikt nie jest samotną wyspą"). Są przedmiotem poszukiwań literackich od czasów starożytności. Najbardziej znane utwory podejmujące ten temat, choć nieopatrzone takim tytułem, to:
W polskiej literaturze o Wyspach Szczęśliwych (wprost lub w metaforze) pisali m.in.:
Pod takim tytułem przełożono także:
"Wyspy Szczęśliwe" to także tytuł:
Nawiązują w tytule do Wysp Szczęśliwych:

</doc>
<doc id="1024592" url="https://pl.wikipedia.org/wiki?curid=1024592" title="Charibert II">
Charibert II

Charibert II (ur. ok. 608, zm. 8 kwietnia 632 w Blaye) – król Akwitanii z dynastii Merowingów, syn króla Chlotara II i jego drugiej żony Sychildy.
Po śmierci króla Chlotara II, Charibert zażądał od swojego starszego brata, Dagoberta (od 623 r. króla Austrazji), własnej dzielnicy w Neustrii. W rozpoczętych negocjacjach Chariberta reprezentował jego wuj, Brodulf, brat królowej Sychildy. Wkrótce Brodulf został zamordowany na rozkaz Dagoberta, który wydzielił bratu dzielnicę w Akwitanii. Porozumienie między braćmi zostało przypieczętowane w 631 r., kiedy Charibert został ojcem chrzestnym syna Dagoberta, Sigiberta.
Władztwo Chariberta obejmowało Tuluzę, Cahors, Agen, Perigueux i Saintes. Dochodziły to tego jeszcze ziemie w Gaskonii, które przypadły Charibertowi po jego małżeństwie z Gizelą, córką i dziedziczką Armanda z Gaskonii. Charibert toczył również walki z Baskami, zakończone podporządkowaniem ich terytoriów królowi Akwitanii.
Charibert zmarł w 632 r. w Blaye w Żyrondzie, prawdopodobnie zamordowany na rozkaz Dagoberta I. Wkrótce później zamordowany został mały synek Chariberta, Chilperyk. Akwitania ponownie przeszła w ręce Dagoberta. Charibert i Chilperyk zostali pochowani we wczesnoromańskiej bazylice św. Romana w Blaye.
Niektórzy historycy uważają, że synem Chariberta był Boggis, który w 632 r. otrzymał tytuł księcia Akwitanii.

</doc>
<doc id="1024595" url="https://pl.wikipedia.org/wiki?curid=1024595" title="Laurie Cunningham">
Laurie Cunningham

Lawrence "Laurie" Paul Cunningham (ur. 8 marca 1956 w Londynie, zm. 15 lipca 1989 w Madrycie) - angielski piłkarz grający na pozycji napastnika, pierwszy czarnoskóry reprezentant Anglii.
Karierę zaczynał w Leyton Orient F.C., skąd w 1977 przeniósł się do West Bromwich Albion, a następnie za blisko milion funtów do Realu Madryt, gdzie grał w latach 1979-1983, będąc pierwszym brytyjczykiem w historii klubu. W Madrycie wygrał Primera División w roku 1980 oraz Copa del Rey w 1980 i 1982.
Po wypożyczeniu do Manchesteru United w 1983 wrócił do Hiszpanii i zagrał jeden sezon jako zawodnik Sportingu Gijón. Jego kolejnymi klubami były Olympique Marsylia, Leicester City, Rayo Vallecano i Charleroi.
W 1989 trafił do Wimbledonu. Choć tam grał mało, zagrał 35 minut w wygranym finale FA Cup 1988 z em. Niedługo potem został piłkarzem Rayo Vallecano, ale już 15 lipca zginął w wypadku samochodowym w Madrycie.
Dla drużyny narodowej rozegrał sześć meczów i nie strzelił żadnego gola. Co prawda w seniorskiej reprezentacji był drugim (po Vivie Andersonie) czarnoskórym piłkarzem, dzięki występom w drużynie do lat 21 stał się pierwszym w ogóle czarnoskórym reprezentantem kraju.

</doc>
<doc id="1024599" url="https://pl.wikipedia.org/wiki?curid=1024599" title="Anasazizaur">
Anasazizaur

Anasazizaur ("Anasazisaurus") – wymarły rodzaj dinozaurów, ornitopoda z rodziny hadrozaurów (Hadrosauridae), przez część specjalistów postrzegany jako młodszy synonim kritozaura. Zamieszkiwał tereny dzisiejszej Ameryki Północnej nieco ponad 73 miliony lat temu.
Historia.
Skamieniałości dinozaura nieznanego dotąd nauce znalezione zostały przez Spencera Lucasa w 1977 w Nowym Meksyku, na terenie hrabstwa San Juan, w okolicy Kimbeto Arroyo, na północno-zachodnim krańcu Betonnie Tsosie Wash. Spoczywały wśród należących do basenu sedymentacyjnego San Juan skał późnokredowej formacji Kirtland, w datowanej wtedy na wczesny mastrycht (później na kampan, nieco powyżej 73 milionów lat) dolnej jej części, wedle autorów być może związanej z ogniwem Farmington, co później potwierdzono z pewnością. Kości zostały wydobyte dwa lata po odkryciu przez wyprawę terenową z Brigham Young University.
Znalezisko obejmuje czaszkę, którą skatalogowano jako BYU 12950. Opisał ją Jack Horner. Dostrzeżono unikalną budowę kości nosowych. Horner wskazywał, że tworzony przez nie łuk kończy się powyżej oczodołów, pomiędzy nimi. Paleontolog jednakże nie zdecydował się na wyodrębnienie znaleziska do nowego rodzaju. Zamiast tego przypisał je do gatunku kritozaura "Kritosaurus navajovius", opisanego przez Barnuma Browna na początku XX wieku również na podstawie znaleziska z Nowego Meksyku. Argumentował za tym, wskazując na cechy połączenia kości nosowych z czołowymi, wskazujące na rozwidlone kości nosowe oraz na poszerzone skrzydło boczne kości przedczołowej dochodzące do tylnego końca kości nosowej. Rozumowanie to skrytykowali Hunt i Lucas. Zauważyli, że o ile cechy te rzeczywiście zaznaczały się u wspomnianego gatunku kritozaura, to nie stanowiły jego cech diagnostycznych. Obie obecne są też u prozaurolofa, co przyznawał wcześniej sam Horner, pierwsza z nich występuje także u zaurolofa. Nie tylko więc Hunt i Lucas podważyli zaliczenie znaleziska BYU 12950 do tego gatunku, ale też uznali "Kritosaurus navajovius" za "nomen dubium". Rozpatrywaną czaszkę dinozaura kaczodziobego przenieśli natomiast do nowego rodzaju. Zaproponowali dlań nazwę rodzajową "Anasazisaurus". Jej pierwszy człon odwołuje się do przedhistorycznych mieszkańców okolicy typowej, Anasazi. Epitetem gatunkowym postanowili uhonorować wspomnianego paleontologa Jacka Hornera, który przed nimi badał znalezisko. Jako holotyp wskazali czaszkę BYU 12950. Jako cechę diagnostyczną wskazali budowę kości nosowej, krótkiej, z grzebieniem tworzącym fałd skierowany do tyłu, nie sięgającej w tył bardziej niż do przedniego końca kości czołowych.
Nowsze publikacje po części zrewidowały wiedzę na temat "Anasazisaurus". Przede wszystkim datują dolną formację Kirtland na kampan, nie na wczesny mastrycht. Kolejni autorzy albo uznawali pogląd Hornera, mając "Anasazisaurus horneri" za młodszy synonim "Kritosaurus navajovius", albo też popierali jego kreatorów, widząc w nim odrębny takson. W 2000 ukazał się przegląd hadrozaurów z basenu San Juan, zawierający pierwsze zdjęcie domniemanego holotypu "Anasazisaurus". Autor przeglądu, Williamson, podtrzymał starszy pogląd Hornera, uznając zarówno "Anasazisaurus", jak i "Naashibitosaurus" za młodsze synonimy "Kritosaurus navajovius". Z tego poglądu zrezygnował jednak sam Horner, w 2004 w "The Dinosauria" przyjmując pogląd kreatorów "Anasazisaurus" i istnienie nazwanego na własną cześć gatunku. Podobny pogląd przyjęli Lucas i inni w 2006. Jednak Prieto-Márquez w 2014 znowu powrócił do poglądu jakoby "Anasazisaurus" był młodszym synonimem "Kritosaurus". Pisze, że ich holotypy są od siebie nieodróżnialne. Zatrzymuje się jednak na poziomie rodzaju i wyróżnia w rodzaju "Kritosaurus" dwa gatunki: "K. navajovius" i "K. horneri".
Systematyka.
"Anasazisaurus" zaliczony został do rodziny hadrozaurów. Rodzina ta zalicza się do rzędu dinozaurów ptasiomiednicznych, infrarzędu ornitopodów, grup Iguanodontia, Styracosterna, Ankylopollexia, w końcu zaś Hadrosauriformes i Hadrosauroidea, definiowanych jako taksony bliższe parazaurolofowi lub hadrozaurowi (zależnie od autora) niż iguanodonowi. W ich obrębie rodzinę kaczodziobych określa się szerzej jako klad pochodzący od ostatniego wspólnego przodka telmatozaura i wspomnianego już parazaurolofa bądź węziej jako grupę łączącą Hadrosaurinae i Lambeosaurinae (zwaną również Euhadrosauria). Tak czy inaczej w rodzinie Hadrosaurinae rozróżnia się te dwie podrodziny. "Anasazisaurus" należy do Hadrosaurinae, czyli Saurolophinae. Biorąc pod uwagę jego bliskie pokrewieństwo z kritozaurem, do którego to rodzaju bywa zaliczany, w obrębie podrodziny Saurolophinae należy do plemienia Kritosaurini. Niektórzy autorzy, jak Prieto-Márquez, zaliczają go nawet do rodzaju "Krotisaurus", biorąc miano "Anasazisaurus" za młodszy synonim kritozaura, podczas gdy inni zachowują go w odrębnym rodzaju.
Paleoekologia.
Pozostałości zwierzęcia znaleziono w dolnej formacji Kirtland, ogniwo Farmington, w skałach liczących ponad 73 miliony lat, czyli kampańskich.
W dolnej formacji Kirtland prócz "Anasazisaurus" odnaleziono także nieokreślone bliżej pozostałości kaczodziobego parazaurolofa, ceratopsa pentaceratopsa. "Ojoceratops" i niezidentyfikowane bliżej ich szczątki, pachycefalozaury "Stegoceras", ankylozaury w postaci prawdopodobnie euoplocefala i nieokreślonych bliżej skamieniałości, a później także nodocefalozaura i "Ahshislepelta", zauropoda alamozaura, dinozaury drapieżne albertozaura, "Aublysodon", strutiomima i ornitomima, zaurornitolesta i nieokreślonego bliżej dromeozauryda, a także ślady zębów daspletozaura na miednicy ceratopsa, pterozaura "Navajodactylus", krokodyle "Goniopholis", "Brachychampsa", "Leydyosuchus" i być może "Thoracosaurus", żółwie z rodzajów "Baena", "Boremys", "Neurankylus", "Thescelus", "Adocus", "Basilemys", "Aspideretes", "Plastomenus", "Platypeltis", wieloguzkowce "Mesodma" i "cf." "Meniscoessus", torbacza "Alphadon", a także ryby chrzęstne z rodzin Squatirhinidae i Dasyatidae ("Myledaphus") oraz ryby kostne Amiidae (prawdopodobnie "Amia", "Melvius") i Lepisoteidae ("Atractasteus").

</doc>
<doc id="1024606" url="https://pl.wikipedia.org/wiki?curid=1024606" title="Zbigniew Gorzelańczyk">
Zbigniew Gorzelańczyk

Zbigniew Gorzelańczyk (ur. 31 lipca 1944 w Lesznie, zm. 6 lutego 1996 w Dominikanie) – polski polityk, poseł na Sejm I i II kadencji.
Życiorys.
Syn Jana. Był absolwentem Akademii Wychowania Fizycznego we Wrocławiu (1968) i wyższej szkoły politycznej w Moskwie (1983). Pełnił mandat posła I i II kadencji wybranego w okręgach leszczyńsko-zielonogórskim i leszczyńskim z listy Sojuszu Lewicy Demokratycznej.
W 1996 zginął w Dominikanie w katastrofie lotniczej lotu Birgenair 301, w trakcie której śmierć poniósł też poseł Marek Wielgus. Pośmiertnie został odznaczony Krzyżem Kawalerskim Orderu Odrodzenia Polski.

</doc>
<doc id="1024608" url="https://pl.wikipedia.org/wiki?curid=1024608" title="Kuryłowce Murowane">
Kuryłowce Murowane

Kuryłowce Murowane (ukr. Муровані Курилівці, "Murowani Kuryliwci") – osiedle typu miejskiego na Ukrainie, w obwodzie winnickim, nad rzeką Żwan, siedziba administracyjna rejonu kuryłowieckiego. Leży na Podolu.
Siedziba rzymskokatolickiej parafii Matki Bożej Nieustającej Pomocy w Kuryłowcach Murowanych.
Historia.
Pierwsza wzmianka o miejscowości pochodzi z roku 1453. Osada została założona przez rodzinę Czuryłów stąd pierwotna nazwa miejscowości to Czuryłowce. Miejscowość znajdowała się początkowo na pograniczu województwa podolskiego, a następnie znalazła się w składzie wyodrębnionego z niego województwa bracławskiego. W czasie powstania Kozaków Chmielnickiego pozostała pod kontrolą oddziałów Rzeczypospolitej. Zdewastowana podczas Ruiny i przez Turków podczas okupacji w latach 1672-99. Ożywienie gospodarcze w XVIII wieku. Od 1775 roku Kuryłowce miały prawo do organizowania dwóch jarmarków co miesiąc. W 1776 roku było tu 166 domów. Po II rozbiorze Polski w 1793 roku miejscowość znalazła się w zaborze rosyjskim. Do 1870 własność rodziny Komarów.

</doc>
<doc id="1024611" url="https://pl.wikipedia.org/wiki?curid=1024611" title="Chilperyk Akwitański">
Chilperyk Akwitański

Chilperyk (w niektórych kronikach zwany Childerykiem, zm. 632) – syn frankijskiego króla Akwitanii Chariberta II i Gizeli, córki Armanda z Gaskonii. Przez krótki czas w 632 r. król Akwitanii. Zamordowany prawdopodobnie na rozkaz swojego stryja, króla Dagoberta I. Pochowany wraz z ojcem z bazylice św. Romana w Blaye.

</doc>
<doc id="1024615" url="https://pl.wikipedia.org/wiki?curid=1024615" title="Maccabi Tel Aviv Football Club">
Maccabi Tel Aviv Football Club



</doc>
<doc id="1024619" url="https://pl.wikipedia.org/wiki?curid=1024619" title="Neger (żywa torpeda)">
Neger (żywa torpeda)

Neger – typ niemieckich żywych torped z okresu II wojny światowej. Ich produkcję rozpoczęto w roku 1944. Mimo że ich konstrukcja zakładała przeżycie pilota, to odsetek marynarzy, którzy zginęli w trakcie akcji bojowych z ich użyciem, pozwala uważać je za broń samobójczą.
Historia.
W marcu 1944 pod okiem inżyniera Richarda Mohra, w zakładzie produkującym torpedy w Eckernförde, opracowano pojazd podwodny, który składał się z przerobionej torpedy G7e wyposażonej w miejsce dla jednego członka załogi, który nią sterował i jednej podwieszanej torpedy bojowej G7e kalibru 533 mm. Pierwsze gotowe egzemplarze przekazano Kriegsmarine już w tym samym miesiącu. Pierwszą akcją bojową był atak na flotę aliancką pod Anzio w kwietniu 1944. Z 30 jednostek typu "Neger" zwodowano wówczas 17, ale tylko jednej, pilotowanej przez podchorążego Karla Heinza Potthasta, udało się zatopić stary okręt pomocniczy aliantów. Niemieckie żywe torpedy nie natrafiły w trakcie swojej operacji na okręty wroga, bowiem zostały one wcześniej ostrzeżone i opuściły port w Anzio. Z akcji wróciło wówczas 13 żywych torped, jedna została zdobyta przez aliantów, co przyczyniło się do opracowania technik obronnych przeciwko temu rodzajowi uzbrojenia.
W lipcu 1944 na większą skalę użyto jednostek typu "Neger" przeciwko flocie alianckiej uczestniczącej w lądowaniu w Normandii. W ataku z 5 na 6 lipca 26 jednostek, które wyszło w morze, zatopiło dwa brytyjskie trałowce: HMS „Cato” i HMS „Magic”. Tylko 14 jednostek powróciło z tej misji do bazy. Drugi atak przeprowadzono w nocy z 7 na 8 lipca i wzięło w nim udział 21 jednostek typu "Neger". Tuż przed atakiem zostały one wykryte i zaatakowane przez okręty eskorty i lotnictwo. Kilka "Negerów" wystrzeliło torpedy w następstwie czego zatopiony został kolejny trałowiec HMS „Pylades” i ciężko uszkodzony został polski krążownik ORP „Dragon”. Na pokładzie polskiego okrętu, trafionego torpedą przez (znanego spod Anzio) podchorążego Potthasta, zginęło 37 marynarzy, a 14 odniosło rany. Ta akcja kosztowała Niemców utratę prawie wszystkich pilotów (wrócił jedynie kapral Walter Gerhold). Operacja z 20 lipca 1944 przyniosła sukces w postaci zatopienia brytyjskiego niszczyciela HMS „Isis”. Jeszcze w sierpniu 1944 Niemcy wypuścili na wody niderlandzkie 16 żywych torped "Neger", ale nie odniosły one żadnego sukcesu, a do baz powróciło jedynie 2 pilotów.
Od września 1944 zaczęto ograniczać użycie "Negerów", bowiem weszły na wyposażenie nowe bronie: miniaturowe okręty podwodne i ulepszone żywe torpedy "Marder".
"Negery" okazały się bronią tanią, prostą w produkcji, ale również posiadającą szereg wad. Źle działał system wentylacji (wielu pilotów zatruło się dwutlenkiem węgla), dochodziło do awarii przy strzelaniu z torpedy bojowej (nie odczepiała się, ciągnąc torpedę nośną w kierunku celu), piloci mieli problemy z nawigacją (wykorzystywali tylko kompas ręczny, co powodowało częste gubienie się w ciemnościach) i z odrzucaniem owiewki pleksiglasowej kokpitu. "Neger" działał ponadto w wynurzeniu, co narażało go na wykrycie i łatwe zatopienie. Dodatkowo od maja 1944 alianci wiedzieli o każdym posunięciu dowódcy tych sił wiceadmirała Hellmutha Heye’go, bowiem udało im się złamać kod Enigmy, jakim on się posługiwał.

</doc>
<doc id="1024621" url="https://pl.wikipedia.org/wiki?curid=1024621" title="Citrix Systems">
Citrix Systems

Citrix Systems Inc. (notowana na giełdzie NASDAQ: CTXS) – amerykańska firma informatyczna z siedzibą w Fort Lauderdale na Florydzie (USA). Firma została założona w 1989 roku i obecnie skupia się na łączeniu technologii wirtualizacji, tworzenia sieci i przetwarzania w chmurze w pełne portfolio produktów, które zapewniają użytkownikom pracę w wirtualnych środowiskach oraz pozwalają na tworzenie wirtualnych centrów danych dla informatyki. Obecnie ponad 330 000 organizacji na całym świecie działa w oparciu o rozwiązania Citrix.
Firma jest producentem infrastruktury zdalnego dostępu (Application Delivery Infrastructure), która umożliwia realizowanie bezpiecznego, prostego i nieprzerwanego dostępu do aplikacji biznesowych oraz informacji, z dowolnego urządzenia, poprzez dowolne łącze. Oparta jest ona o koncepcję „Server Based Computing”/Thin Client, a obecnie stanowi rozwinięcie usług terminalowych Windows Server 2003 ("Terminal Services"). Nazewnictwo tego produktu zmieniało się, poczynając od: WinFrame, Metaframe 1.8/XP, Presentation Server 3.0, 4.0, 4.5. Dostępna jest już wersja 5 w edycjach Advanced, Enterprise i Platinum.
Citrix współpracuje z ponad 10 000 firm a do Citrix Access Partner Network należy około 6200 partnerów w ponad 100 państwach.
W 2009 roku dochód firmy wyniósł 1,61 miliarda USD, a w 2010 1,87 mld.
Produkty Citrix:

</doc>
<doc id="1024622" url="https://pl.wikipedia.org/wiki?curid=1024622" title="Lisa Lopes">
Lisa Lopes

Lisa Nicole Lopes (ur. 27 maja 1971 w Filadelfii, zm. 25 kwietnia 2002 w La Ceiba) lepiej znana jako Left Eye – amerykańska raperka, autorka tekstów piosenek, była członkiem popularnej grupy R&amp;B – TLC oraz prezenterka programu MTV Cut.
Dzieciństwo.
Lisa była najstarszą córką Wandy D. Lopes oraz Ronalda E. Lopes. Miała dwójkę rodzeństwa: siostrę Reigndrop oraz brata Ronalda.
Ojciec Lisy pracował w wojsku, z czego wynikał jego trudny charakter. W dokumencie Last Days of Left Eye raperka wspominała o przemocy psychicznej, którą stosował. Pomimo tego, to właśnie Ronald Lopes był natchnieniem dla Lisy w sprawach muzyki. Nauczył ją grać na pianinie już w wieku 5 lat. Jako nastolatka spędzała czas uczestnicząc w lokalnych konkursach muzycznych lub projektując ubrania. Despotyczny ojciec był także przyczyną alkoholowych problemów Lisy, dlatego już w wieku 17 lat postanowiła opuścić dom rodzinny na stałe.
Początki kariery.
We wczesnych początkach swojej kariery Left Eye zajmowała się modelingiem i tańcem. Wystąpiła w teledysku piosenkarza Lorenzo „Angel”.
TLC.
W roku 1991 dołączyła do grupy 2nd Nature, której członkiniami były także Crystal Jones i Tionne „T-Boz” Watkins. Po odejściu Crystal zastąpiono ją tancerką Rozondą „Chilli” Thomas. Ich menedżerką została Perri „Pebbles” McKissack Reid i z pomocą Dallasa Austina dziewczyny podpisały kontrakt z wytwórnia LaFace już jako trio TLC. Jej charakterystycznymi atrybutami były wielkie, kolorowe czapki oraz prezerwatywy, zasłaniające lewe oko. Związane było to z kampanią promującą bezpieczny seks
25 lutego 1992 TLC wydało swój debiutancki album "Ooooooohhh... On the TLC Tip". Ich muzyka była porównywana była do stylu "New Jack Swing", mieszkanki R&amp;B, hip hopu i funku. Single "Ain't 2 Proud 2 Beg", "Baby Baby Baby", "What About Your Friends", "Hat 2 Da Back" sprawiły, że album sprzedał się w nakładzie 10 mln na całym świecie.
Lisa „Left Eye” Lopes wraz z Dallas Austin była autorką większości tekstów na płycie.
Po około dziesięciu latach ogromnego sukcesu trzech albumów TLC między dziewczynami doszło do spięć. Lisa wysłała oświadczenie do magazynu Vibe, w którym napisała „Nie mogę popierać w 100% wszystkich projektów TLC”. W odpowiedzi na tę wiadomość Rozonda oraz Tionne oskarżyły Lisę o „brak szacunku dla grupy” i „przejmowanie się tylko sobą”.
Supernova.
W 2001 roku Lisa Lopes wydała solowy album zatytułowany "Supernova". Przed śmiercią ukazał się tylko jeden jej singel – "The Block Party", choć artystka pamiętna jest także z duetu z Melanie C przy utworze "Never Be the Same Again".
Lisa, przez kilkadziesiąt dni przed śmiercią, prowadziła filmową dokumentację swojego życia. Z otrzymanego materiału filmowego, po śmierci piosenkarki, wyprodukowano film zatytułowany "The Last Days of Left Eye" ("Ostatnie dni Left Eye").
W styczniu 2009 ukazał się pierwszy pośmiertny album zatytułowany "Eye Legacy", zawierający nowe remiksy piosenek z "Supernovy", jak również nowe, wcześniej niepublikowane utwory.
Śmierć.
25 kwietnia 2002 poniosła śmierć w wypadku samochodowym. Podróżowała po Hondurasie, podczas misji charytatywnej swojej organizacji. Nie jechała sama. Jej znajome, jadące jako pasażerki, również ucierpiały w wypadku, ale żadna nie zginęła.

</doc>
<doc id="1024624" url="https://pl.wikipedia.org/wiki?curid=1024624" title="Olorotytan">
Olorotytan

Olorotytan ("Olorotitan") – rodzaj wymarłego dinozaura, ornitopoda z rodziny hadrozaurów i podrodziny Lambeosaurinae. Budową przypominał blisko spokrewnionego hipakrozaura, nosił na głowie charakterystyczny dla przedstawicieli swej podrodziny wydrążony grzebień budowany w większości przez kości nosowe. Stanowi kolejne po amurozaurze i charonozaurze znalezisko Lambeosaurinae w obwodzie amurskim.
Historia.
Szczątki dinozaurów kaczodziobych znajdywano nad brzegiem Amuru już na początku XX wieku, z tym że te najwcześniejsze znaleziska odkryto po stronie chińskiej. Część z nich zaliczano do rodzajów zaurolof i "Trachodon". Od 1957 pisano o znaleziskach po stronie radzieckiej, w obwodzie amurskim. Szczątki odkryte w 1984 nazwano amurozaurem "Amurosaurus riabinini". Na podstawie przeglądów Godefroita i współpracowników w 2001 wyodrębniono kolejny rodzaj – charonozaur. Przed odkryciem olorotytana z obwodu amurskiego znane były w efekcie dwa rodzaje Lambeosaurinae: amurozaur i charonozaur.
Znalezione na powierzchni kilkuset metrów kwadratowych w okolicy Kundur w obwodzie amurskim w Dalekowschodnim Okręgu Federalnym pozostałości olorotytana, odkopane w latach 1999–2001, stanowią najbardziej kompletne znalezisko dinozaura w Federacji Rosyjskiej, jak również najbardziej kompletny szkielet Lambeosaurinae spoza Ameryki Północnej. Leżały one rozrzucone, jak piszą autorzy opisu rodzaju, na przestrzeni setek metrów kwadratowych, w towarzystwie szczątków innych zwierząt, w tym kaczodziobych obu podrodzin, prawdopodobnie nodozauryda, teropoda, krokodyli, żółwi oraz zębów wieloguzkowców. Holotyp oznakowano symbolami AEHM 2/845. Znajduje się on w Muzeum Paleontologicznym w Błagowieszczeńsku.
Budowa.
Dinozaur ten należał do dużych kaczodziobych. Wielkością przypominał "Parasaurolophus cyrtocristatus".
Głowa.
Olorotytan czaszkę ma długą i masywną. Wyróżnia się dziwacznym wydrążonym grzebieniem noszonym na głowie. Nie znajdzie się podobnego u żadnego z hadrozaurów kontynentu północnoamerykańskiego. Jest on wyższy, niż pozostała część czaszki, na długość sięga za potylicę. Właśnie rozległością w kierunku tylnym odróżnia się od grzebienia północnoamerykańskich Lambeosaurinae. Dobrym rozwojem od strony brzusznej odróżnia się on też od ozdoby głowy swego dalszego krewnego parazaurolofa. Zalicza się go do autapomorfii rodzaju. Ponad połowę powierzchni tego tworu tworzyły kości nosowe, u holotypu zachowane w złym stanie.
Od strony grzbietowo-przedniej od kości nosowych leżą kości przedszczękowe. Spośród innych Lambeosaurinae olorotytan wyróżnia się nozdrzem zewnętrznym, przyjmującym kształt łzy i całkowicie otoczonym wspomnianą kością. Charakteryzuje się ona również nadającym czaszce wklęsły kształt przy spoglądaniu z boku wyrostkiem grzbietowym oraz długim, sięgającym daleko w tył aż za potylicę wyrostkiem bocznym. W części ogonowej dystalnie kość zwęża się.
Kość jarzmowa, o części dziobowej krótszej, niż u innych Lambeosaurinae i wybitnie prostym przednim brzegu, nosi bardzo wysoki wyrostek zaoczodołowy. Jego długość stanowi 0,9 długości kości. Natomiast leżąca przed nim część kości jarzmowej w porównaniu z odpowiednikami u krewnych olorotytana jest krótka. Autorzy opisu rodzaju wspominają też dziobowy wyrostek omawianej kości, szeroki w kierunku grzbietowo-brzusznym, zwracając uwagę na prosty brzeg dziobowy.
Kość kwadratowa, dobrze zbudowana, zakrzywia się. Skrzydło jest szerokie.
Przednia część pyska jest zaokrąglona, szorstka. Kość szczękowa przypomina obserwowaną u tsintaozaura swą asymetrią oraz budową brzegu zębodołowego.
Niska kość zębowa nosiła baterię zębową obejmującą 32 rzędy, 2/3 jej długości zajmuje diastema. Zęby kości zębowej są niższe, niż u charonozaura.
Szkielet osiowy.
Cechy charakterystyczne zwierzęcia stanowią również wydłużone szyja i kość krzyżowa. Szyjny odcinek kręgosłupa liczy sobie 18 kręgów. Nigdy przed odkryciem olorotytana nie widziano przedstawiciela Hadrosaurisdae, który miałby ich więcej, niż 15.
Dalszy odcinek kręgosłupa tworzą kręgi grzbietowe. Ich wyrostki kolczyste ustępują wysokością obserwowanym u hipakrozaura. Przypominają raczej te należące do korytozaura.
Nieparzyste kości tworzące mostek są połączone ze sobą, co jest cechą normalną dla Lambeosaurinae. Godefroit i współpracownicy zwracają uwagę na dużą proksymalną wiosłowatą część kości.
Występuje kość krzyżowa. Jeśli policzyć właściwe kręgi krzyżowe wraz z przejściowymi kręgami grzbietowo-krzyżowymi proksymalnie i ogonowo-krzyżowymi dystalnie, otrzymuje się liczbę od 10 do 12 kręgów. Mają one wyrostki kolczyste dłuższe, niż w innych odcinkach kręgosłupa olorozaura, ale i tak nie dorównują one wyrostkom tego odcinka u barsboldii, opisanego przez polskich naukowców Lambeosaurinae z mongolskiej formacji Nemegt.
Ogon był długi, budowany przez przynajmniej 7 dziesiątek kręgów. Zarówno ich wyrostki kolczyste u góry, jak i łuki hemalne u doły nie dorównywały wysokością hipakrozaurzym. Sztywność bliższej jednej trzeciej ogona zawdzięcza on dodatkowym połączeniom stawowym pomiędzy wyrostkom kolczystym kręgów. Na tylnej stronie wyrostka kręgu leżącego proksymalnie znajduje się zagłębienie, do którego pasuje wybrzuszenie na przedniej powierzchni wyrostka kolejnego kręgu. Autorzy opisu olorotytana rozważają w swej pracy, czy na pewno stanowi zjawisko fizjologiczne, a nie patologiczne. Zauważają, że powtarza się zbyt regularnie na kolejnych kręgach, by miało stanowić wyraz jakiejś patologii. Zastrzegają jednak, że nie można w chwili tego opisu mieć takiej pewności, mogą ją zapewnić (bądź ją obalić) jedynie kolejne znaleziska.
Kończyna przednia.
Olorotytan miał łopatkę bardziej wydłużoną niż inni przedstawiciele jego rodziny. Towarzyszyła jej solidna kość krucza. Godefroit i współpracownicy hak tej ostatniej opisują jako względnie niewielki, zauważają natomiast dużą wypukłość, do której zażyciowo przylegał mięsień dwugłowy ramienia.
Kość ramienna była bardzo dobrze zbudowana. Przebiegał na niej dobrze wyrażony grzebień naramienno-piersiowy. Taka budowa nie wyróżniała "Olorotitan" spośród innych Lambeosaurinae.
Kończyna tylna.
Autorzy opisu olorotytana porównują jego kość biodrową do obserwowanych u lambeozaura czy korytozaura, nie stwierdzając istotnych różnic poza odchylonym do dołu wyrostkiem przedpanewkowym, dobrze zbudowanym wyrostkiem zapanewkowym oraz również dobrze wyrażonej strukturze zwanej "antitrochanter" (słowo "trochanter" oznacza krętarz, wyniosłość na kości udowej). Dobrej budowy nie można odmówić także kości kulszowej, Godefroit ze współpracownikami wspominają o jej stopkowatym zakończeniu dalszym. Podkreślają niezwykłość tej cechy u Lambeosaurinae, aczkolwiek cechą te wyrażone są jeszcze lepiej u hipakrozaura i parazaurolofa.
Kość udowa nie różni się wielkością od piszczeli. Znajduje się na niej bardzo dobrze rozwinięty krętarz mniejszy. Ustępuje mu mniej wydatny krętarz czwarty.
Piszczel, nosząca "cnemial crest" na jednej piątej swej długości, nie różni się tym wymiarem od kości udowej. Wspomniany grzebień rozwinięty jest w stopniu umiarkowanym.
Leżące w dalszym odcinku kończyny dolnej kości skokowa i piętowa przyłączone są do kości piszczelowej i strzałkowej. Godefroit "et al." zwracają uwagę na przechylenie kości skokowej w kierunku bocznym, tak jak u większości hadrozaurów. Jako wyjątki podają tylko charonozaura i parazaurolofa.
Systematyka.
Nazwa rodzajowa "Olorotitan" oznacza „olbrzymi łabędź”. Epitet gatunkowy odnosi się z kolei do powiatu Arhara w Rosji. Jako lokalizację typową podano Kundur.
Autorzy rodzaju "Olorotitan" uznali go za grupę siostrzaną dla rodzajów "Hypacrosaurus" i "Lambeosaurus", obu pochodzących z kontynentu północnoamerykańskiego. Jednakże na podstawie swego nowego znaleziska wnioskują oni, że Lambeosaurinae wyewoluowały w Azji, a do Ameryki Północnej dostały się drogą migracji jeszcze przed późnym kampanem. Autorzy nowszej pracy na podstawie analizy 118 cech również opowiadają się za bliskim pokrewieństwem tych zwierząt, wymieniając wśród taksonów siostrzanych olorotytanowi "Corythosaurus casuarius", "Hypacrosaurus stebingeri" i "H. altispinus". Włączają go tym samym do Corythosaurini.
Godefroit i inni przedstawicieli przy okazji opisu rodzaju następujący kladogram:
Rozmieszczenie geograficzne i paleoekologia.
Szczątki olorotytana znaleziono na terenie dzisiejszej Federacji Rosyjskiej, na wschodzie kraju, w okolicach Kundur, w obwodu amurskim Dalekowschodniego Okręgu Federalnego.
Pozostałości zwierzęcia wedle jego odkrywców spoczywały w formacji Tsagayan, znaleziono je na szczycie jej podstawnej części, jak również w jej środkowej części. Wedle innych specjalistów i nowszych informacji pochodzą jednak z formacji Udurchukan. Mówi się też o formacji Kundur. W każdym razie datuje się je na mastrycht (ostatnie piętro ery mezozoicznej), dokładniej na środkową część tego piętra lub na późny mastrycht.
Są to osady kontynentalne, powstałe w klimacie podzwrotnikowym pozostałości środowisk podmokłych i pojezierzy w przypadku formacji Kundur, osady aluwialne natomiast w przypadku grupy Tsagayan, obejmującej formacje Udurchukan i Bureya (szczątki dinozaurów odnajdywano jednak tylko w formacji Udurchukan).
Pod względem fauny kręgowców formacja Kundur przywołuje na myśl swoje odpowiedniki w Ameryce Północnej. Chodzi tu zwłaszcza o obfitość Lambeosaurinae przypominających korytozaura, prawdopodobną obecność nodozaurydów i wieloguzkowce. Wśród roślin znaleziono pyłki okrytonasiennych, których liczba zmniejsza się wraz ze zniknięciem kaczodziobych w wyższych warstwach skalnych.

</doc>
<doc id="1024629" url="https://pl.wikipedia.org/wiki?curid=1024629" title="KI Klaksvik">
KI Klaksvik



</doc>
<doc id="1024630" url="https://pl.wikipedia.org/wiki?curid=1024630" title="Klaksvíkar Ídróttarfelag">
Klaksvíkar Ídróttarfelag



</doc>
<doc id="1024631" url="https://pl.wikipedia.org/wiki?curid=1024631" title="Australian Open 2007 (gra pojedyncza mężczyzn)">
Australian Open 2007 (gra pojedyncza mężczyzn)

Linki zewnętrzne.
Drabinka na stronie ITF 

</doc>
<doc id="1024632" url="https://pl.wikipedia.org/wiki?curid=1024632" title="Janusz Kijowski">
Janusz Kijowski

Janusz Józef Kijowski (ur. 14 grudnia 1948 w Szczecinie) – polski reżyser i nauczyciel akademicki.
Życiorys.
Syn Józefa Kijowskiego i brat Jerzego Kijowskiego. Absolwent VI Liceum Ogólnokształcącego im. Tadeusza Reytana w Warszawie (matura w 1966). Działał w ruchu starszoharcerskim, pełnił funkcję komendanta szczepu 1 Warszawskiej Drużyny Harcerskiej „Czarna Jedynka”. W 1972 został absolwentem Wydziału Historii Uniwersytetu Warszawskiego. W 1978 ukończył studia na Wydziale Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W okresie studiów był krytykiem filmowym, pisał recenzje dla tygodnika „Kultura”.
Od 1983 wykładał w Institut national supérieur des arts du spectacle (INSAS) w Brukseli, a od 1998 także w łódzkiej PWSFTviT. W 2000 uzyskał stopień doktora sztuk filmowych, a w 2004 stopień doktora habilitowanego w tej samej dziedzinie. Specjalizuje się w zakresie reżyserii filmowej, teatralnej i telewizyjnej. W 2002 został wiceprezesem Europejskiej Federacji Reżyserów Filmowych (FERA). Zawodowo związany z Uniwersytetem Warmińsko-Mazurskim w Olsztynie, na którym objął stanowisko profesora. W 2004 powołany na funkcję dyrektora olsztyńskiego Teatru im. Jaracza, którą sprawował do sierpnia 2018. Kontrakt ten z nim miał zostać przedłużony, ale Państwowa Inspekcja Pracy potwierdziła stawiane mu przez związki zawodowe zarzuty dotyczące łamania prawa pracy i dyskryminacji ze względu na przynależność związkową. W 2009 objął również funkcję dyrektora artystycznego Koszalińskiego Festiwalu Debiutów Filmowych „Młodzi i Film”.
W wyborach w 2005 był liderem listy wyborczej Partii Demokratycznej do Sejmu w okręgu olsztyńskim. W wyborach w 2011 ponownie bezskutecznie startował do Sejmu (z listy SLD). Został członkiem honorowego komitetu poparcia Bronisława Komorowskiego przed wyborami prezydenckimi w 2010 oraz wyborami prezydenckimi w 2015.
Ojciec aktorki Julii Kijowskiej i operatora Jakuba Kijowskiego, stryj Mateusza Kijowskiego.
Odznaczenia.
W 2005 został odznaczony Srebrnym Medalem „Zasłużony Kulturze Gloria Artis”, a w 2014 Krzyżem Kawalerskim Orderu Odrodzenia Polski. W 2009 otrzymał Złoty Krzyż Zasługi. W 2022 przyznano mu Medal „Za zasługi dla Koszalina”.

</doc>
<doc id="1024634" url="https://pl.wikipedia.org/wiki?curid=1024634" title="Rogelio Domínguez">
Rogelio Domínguez

Rogélio Antonio Domínguez López (ur. 9 marca 1931 w Buenos Aires, zm. 23 lipca 2004 tamże) – argentyński piłkarz grający na pozycji bramkarza w reprezentacji Argentyny, dla której rozegrał 58 meczów, a także w klubach z Hiszpanii, Urugwaju i Brazylii.

</doc>
<doc id="1024636" url="https://pl.wikipedia.org/wiki?curid=1024636" title="Rogelio Dominguez">
Rogelio Dominguez



</doc>
<doc id="1024643" url="https://pl.wikipedia.org/wiki?curid=1024643" title="Skonto Football Club">
Skonto Football Club



</doc>
<doc id="1024647" url="https://pl.wikipedia.org/wiki?curid=1024647" title="Rana płatowa">
Rana płatowa

Rana płatowa (łac. "vulnus lobatum"), rana darta (łac. "vulnus laceratum") – rana powstająca wskutek cięcia (najczęściej) lub szarpania skóry, a czasami głębiej położonych tkanek.
Mechanizm powstawania jest tu mniej istotny w stosunku do efektu jaki powoduje w postaci odwarstwienia (oderwania) na znacznym obszarze skóry lub głębiej położonych tkanek od ich podłoża (np. od kości czaszki, powięzi mięśniowych).
Problemem chirurgicznym w przypadku ran płatowych jest unaczynienie (ukrwienie) oderwanego płata. Zazwyczaj płat taki po dokładnym oczyszczeniu i usunięciu ciał obcych z obrębu rany (szkło samochodowe, okruchy rdzy, ziemi, lakieru itp.) przyszywa się bardzo luźno, pozostawiając niekiedy dren ssący Redona. Rana taka wymaga ścisłej obserwacji w okresie gojenia i ewentualnej interwencji w przypadku pojawienia się objawów niedokrwienia płata. W takich przypadkach odczekuje się aż do ostatecznej demarkacji (oddzielenia) obszarów martwiczych i uzupełnia się je przeszczepami skórnymi.

</doc>
<doc id="1024650" url="https://pl.wikipedia.org/wiki?curid=1024650" title="Bogusław Sobczuk">
Bogusław Sobczuk

Bogusław Sobczuk (ur. 25 lipca 1947 w Złocieńcu) – polski aktor, dziennikarz i konferansjer.
Życiorys.
W 1971 ukończył studia na Wydziale Filologii Polskiej Uniwersytetu Jagiellońskiego. Od 1971 pracował w krakowskiej rozgłośni Polskiego Radia. W 1977 uzyskał uprawnienia aktorskie bez zdawania egzaminu. W latach 70. wspólnie z Jerzym Stuhrem prowadził programy z cyklu "Spotkanie z Balladą", a pod koniec lat 80. – "Pegaz". Gościnnie występował w Teatrze im. Solskiego w Tarnowie. Był pracownikiem dydaktycznym Uniwersytetu Jagiellońskiego. Jest członkiem Stowarzyszenia Filmowców Polskich.
Życie prywatne.
W 1968 został skazany na siedem miesięcy więzienia w zawieszeniu na trzy lata za kolportaż ulotek antypaństwowych podczas wydarzeń marcowych. Spędził dwa miesiące w areszcie tymczasowym. W 1991, na skutek rewizji nadzwyczajnej ministra sprawiedliwości, został uniewinniony przez Sąd Najwyższy. 
W 2007 został nieprawomocnie skazany na dwa lata pozbawienia wolności w związku z oskarżeniem o wykorzystywanie seksualne syna w latach 2001-2003. Podczas śledztwa nie przyznał się do winy, uznał zarzuty za absurdalne i nazwał je elementem zemsty ze strony byłej partnerki. W 2008 Sąd Apelacyjny uchylił w całości wyrok skazujący i, ze względu na szereg nieprawidłowości w prowadzonym postępowaniu, skierował sprawę do ponownego rozpatrzenia. Proces rozpoczął się od początku i w 2010 zapadł wyrok uniewinniający. W trzecim procesie w 2012 dotyczącym molestowania syna został skazany na osiem miesięcy w zawieszeniu na trzy lata. W 2013 wyrok uprawomocnił się.

</doc>
<doc id="1024652" url="https://pl.wikipedia.org/wiki?curid=1024652" title="Zatońsk">
Zatońsk



</doc>
<doc id="1024657" url="https://pl.wikipedia.org/wiki?curid=1024657" title="Marcin Biedermann">
Marcin Biedermann

Marcin Biedermann (ur. 21 października 1864, zm. 26 czerwca 1915) – polski bankier, działacz narodowy, pośrednik polskiego obrotu ziemią w Wielkopolsce.
Przeciwdziałając wykupowi ziemi przez Komisję Kolonizacyjną skupował ziemię od Niemców (firma Drwęski-Langner), a następnie ziemię tę odstępował polskim spółkom parcelacyjnym. Wydawca poznańskiego tygodnika "Praca".

</doc>
<doc id="1024664" url="https://pl.wikipedia.org/wiki?curid=1024664" title="Hipakrozaur">
Hipakrozaur

 Hipakrozaur ("Hypacrosaurus", "prawie najwyższy jaszczur" z greki υπο-, "hypo-" = mniej + ακρος, "akros", wysoki, był prawie tak wysoki, jak tyranozaur − rodzaj kaczodziobego dinozaura przypominającego wyglądem korytozaura. Łączyły je wysoki, zaokrąglony, wydrążony grzebień na głowie, u hipakrozaura nieco niższy i prostszy. Ornitopod znany jest dzięki pozostałościom dwóch gatunków żyjących pomiędzy około 76 i 68 milionami lat temu w późnokredowych Albercie w Kanadzie i Montanie w USA. Jest to ostatni kaczodzioby o wydrążonym grzebieniu, po którym pozostały dobrej jakości pozostałości w Ameryce Północnej. Pozostawał mało znany, nim w latach dziewięćdziesiątych XX wieku opisano gniazdo, jaja i wylęgające się młode gatunku "H. stebingeri".
Budowa.
Czaszka.
Wydrążony grzebień czaszki przypomina spotykany u korytozaura, ale na szczycie jest bardziej zaostrzony, nieco niższy, szerszy w wymiarze bocznym, a w tylnej części ma niewielki kostny czubek. Spłaszczony bocznie, przybiera różne kształty. U niektórych osobników gatunku typowego i u "H. stebingeri" wysokością nie dorównuje długości, u innych przedstawicieli "H. altispinus" te wymiary są sobie równe. Wedle Davida Weishampela w przeciwieństwie do innych lambeozaurynów przestrzenie powietrzne w grzebieniu nie przypominały kształtem litery S (nie licząc "H. altispinus"). Przeciwnie – kanały te, nie łącząc się w obrębie pyska, przebiegały prosto, kończąc się wspólną komorą ułożoną pośrodkowo, łączącą się nieparzystym otworem z przestrzenią międzyoczodołową. Jednakże uczony ten użył uszkodzonych szczątków. Nowe dane uzyskane metodą tomografii komputerowej ujawniły jednak S-kształtne zagięcie, choć różniące się od spotykanego u korytozaura, w przeciwieństwie do podobnych u obu rodzajów bocznych uchyłków, nie rozciągających się poza wspomnianą pośrodkową komorą. Wedle tych badań, przeprowadzonych przez Evansa, Ridgely'ego i Witmera, dolna pętla litery S jest wydłużona, sięgając skraju czaszki. Z kolei udział w tworzeniu jego środkowej zewnętrznej powierzchni przez wyrostek kości przedszczękowej wyróżnia gatunek typowy wśród lambeozaurynów. Kość ta, duża i o złożonej budowie, od tyłu łącząca się z kością nosową, nosi pośrodkowo szew sięgający poza czubek grzebienia, jednak nie jego tylnego końca, jak u lambeozaura. Kość ta, o szerokim i łukowatym brzegu, tworzy rodzaj bezzębnego dzioba. Jej brzuszno-boczna gałąź kontaktuje się ze szczęką, kością przedoczodołową, kością łzową. Ta ostatnia to niewielka, klinowata kość usytuowana na dziobowym krańcu oczodołu, łącząca się też ze szczęka (po stronie brzusznej) i kością przedoczodołową (po grzbietowej). Z kością jarzmową tylko się styka. Korytozaur czy lambeozaur cechują się też bocznymi ciemiączkami grzebienia, których brakuje opisywanemu rodzajowi. Grzbietową i tylną część grzebienia tworzy kość nosowa. Przypada na nią od 52 do 55% powierzchni bocznej tego tworu u dorosłego zwierzęcia. Przypomina ona swój homolog u korytozaura. Wydaje się nieco zredukowana, dolna gałąź jej przedniego zakończenia jest bardzo mała lub w ogóle jej nie ma. W przedniej części nie dorównuje grubością korytozaurzej. Tam też znajduje się różniący się u poszczególnych osobników kształtem, zaostrzony lub zaokrąglony, wyrostek zachodzący bocznie na grzbietowy wyrostek kości przedszczękowej. W części dziobowej cechują ją zagłębienia, od strony brzusznej, gdzie spotyka się z kością czołową, jest poszerzona. Do autapomorfii gatunku typowego dotyczących czaszki zaliczają się m.in. otwierające się daleko na przedzie nozdrza zewnętrzne (ich kształt określa się jako łzowaty), brak pustej przestrzeni nosowej po boku grzebienia czy kąt 140° pomiędzy pyskiem i grzebieniem. Kąt ten, tworzony przez wklęsły rostralny brzeg kości przysiecznej i wznoszący się wyrostek dorsokaudalny, osiąga największą odnotowaną wartość 163° u najmniejszego z poznanych osobników. Jednak zmienia się w trakcie ontogenezy w stopniu mniejszym niż u korytozaura czy lambeozaura. Z kolei już zwężenie wspomnianych nozdrzy i otoczenie ich od tyłu przez powiększony grzbietowy brzeg kości przedszczękowej uznano za autapomorfię rodzaju "Hypacrosaurus". Podobnego statusu doczekał się nierozgałęziony wyrostek łuskowy kości zaoczodołowej, pewne cechy kości jarzmowej czy brak ciemiączka pomiędzy kośćmi nosową i przedszczękową przez całe życie zwierzęcia.
Kość łuskowa "H. altispinus" jest cienka i wklęsła, o pochylonej powierzchni bocznej, jak u innych Lambeosaurinae. Ponad kością nadoczodołową spotyka swój odpowiednik po drugiej stronie czaszki. Od przodu ogranicza okno nadskroniowe, w które zagłębia się cienkim, tępym wyrostkiem swej przedniej części. Kość ta zatacza łuk w przyśrodkowo-tylnym kącie wymienionego otworu czaszki, by połączyć się z kością ciemieniową, tworzącą przyśrodkowe i przednio-przyśrodkowe ograniczenie tego okna, jak również górną część puszki mózgowej. W kierunku przednio-tylnym "os parietale" zajmuje mniej miejsca niż u innych kaczodziobych. Prócz obu gatunków hipakrozaura podobne występuje u "Parasaurolophus walkeri". Licząca sobie 8 cm kość ta stanowi niecałe 40% odległości międzyoczodołowej, gdy u korytozaura czy lambeozaura jest to więcej niż połowa. W przeciwieństwie do poprzedniej jest to kość nieparzysta, leżąca pomiędzy kością łuskową z tyłu oraz kośćmi zaoczodołową i czołową z przodu. W tym ostatnim kierunku odchodzi od niej niewielki, różniący się rozmiarami u różnych osobników wyrostek międzyczołowy, rozwinięty lepiej od wewnętrznej strony czaszki. Zarówno kości czołowa, połączona brzusznie z homologami kości klinowej, przedczołowa, jak i zaoczodołowa nie różnią się specjalnie od spotykanych u innych korytozaurów. Tę ostatnią wyróżnia tylko kształt wyrostka ogonowego, inny nawet niż u "H. stebingeri".
Pomiędzy tylnymi ścianami kości przedszczękowych i kością klinową podstawową leży stosunkowo duży, osiągający 52% długości szczęki lemiesz, trójkątnego kształtu, zaostrzony ku przodowi, cienki, grubszy w tylnej części, z otworem pośrodku. Cienka i trójkątna jest również kontaktująca się z nim od strony ogonowo-bocznej kość podniebienna, u gatunku typowego opisana dopiero w 2010. Na brzegu grzbietowo-ogonowym nosi panewkę dla wyrostka skrzydłowatego, przypominającego korytozaurzy, o dobrze wykształconej krawędzi brzusznej, stykający się jej przedłużeniem z ramieniem kości kwadratowej (podobnej do spotykanych u innych Lambeosaurinae), z wytworzeniem nieruchomego połączenia kości. Z kąta kości podniebiennej wystaje wyrostek dziobowo-boczny, którego brzeg brzuszny stanowi grzbietowe odgraniczenie okrągłego otworu, wedle Hornera homologicznego z oknem przedoczodołowym, zamykanego przez szczękę i "ectopterygoid", wielkości dziobowego otworu szczękowego. Wspomniany wyrostek kontaktuje się z kością jarzmową. Kość jarzmowa przybiera kształt wygięty bocznie, co wiąże się z wydłużeniem czaszki, o kanciastym lub rzadziej lekko zaokrąglonym brzegu dolnym. Z tyłu od kości kwadratowej oddziela ją kość kwadratowo-jarzmowa. Wyrostek zaoczodołowy "os jugale", który wraz z tylną płytką tworzy łuk wyznaczający dolne ograniczenie otworu podskroniowego, a kąt między tymi dwoma strukturami jest mniejszy niż u innych korytozaurów, przebiega w kierunku grzbietowym, by połączyć się z analogicznym wyrostkiem kości zaoczodołowej. Płytka przednia jest krótka, a jej dziobowy brzeg prosty. Dziobowy wyrotek rozpościera się w kierunku grzbietowo-brzusznym. Kształtem u "H. altispinus" przypomina najbardziej spotykany u "Lambeosaurus magnicristatus". U "H stebineri" zwłaszcza u osobników młodocianych jest on szerszy i bardziej zaokrąglony niż u gatunku typowego, skraca się z wiekiem tylko nieznacznie. Przypomina w tym względzie korytozaura, "L. lambei" czy "Parasaurolophus walkeri". Od przodu kontaktuje się z "os jugale" szczęka. Ta ostatnia zawiera wedle Hornera od 42 do 45, wedle Evansa zaś od 46 do 47 rodzin zębów, z których funkcjonalne zęby (po 2) znaleziono w 12. Ich ilość zależy od wielkości zwierzęcia. Kość ta cechuje się też różną liczbą różnej wielkości otworów, co stanowi cechę osobniczą.
Czaszka najmniejszego z odkrytych osobników (CMN 2247) mierzy około 36,6 cm długości. Największa (CMN 8675) mierzy 83,0 cm. Szczęka tego osobnika ma dokładnie taką długość, jaką czaszka CMN 2247, u którego szczęka mierzy sobie 14,9 cm.
Szkielet pozaczaszkowy.
Długość ornitopoda szacuje się na około 9,1 m, masę zaś na do 4,0 tony. Jak u większości kaczodziobych, jego szkielet nie wyróżnia się znacząco, aczkolwiek odróżniają go od innych pewne szczegóły budowy miednicy.
Prócz grzebienia hipakrozaura najłatwiej odróżnić od innych Lambeosaurinae (hadrozaurów o wydrążonych grzebieniach na głowach) dzięki wysokim wyrostkom kolczystym kręgów piersiowych od 6 do 10. Wspomniane wyrostki, wysokie i masywne, osiągają wysokość od 5 do 7 razy przewyższającą rozmiar zredukowanego trzonu odpowiedniego kręgu tułowia, co daje w wyniku wysoki profil pleców. Należą do najwyższych wśród iguanodontów, nie licząc uranozaura.
Długą kość kulszową wraz z jej dużym, stopowato zakończonym wyrostkiem uznano nawet za jedyną pozaczaszkową autapomorfię gatunku typowego. Ostrom w 1961 opisał podobny, będący skutkiem konwergencji twór u "Parasaurolophus cyrtocristatus". Jak inne hadrozaury, hipakrozaur poruszał się na dwóch lub czterech nogach. Żywił się roślinami. Dwóch znanych gatunki, "H. altispinus" i "H. stebingeri", nie można zróżnicować, przedstawiając zespół typowych dla każdego z nich autapomorfii, wobec czego "H. stebingeri" opisano jako formę przejściową pomiędzy wcześniejszym lambeozaurem i późniejszym hipakrozaurem.
Historia.
Holotypowe szczątki hipakrozaura znalazł w 1910 Barnum Brown dla Amerykańskiego Muzeum Historii Naturalnej. Obejmowały niekompletny szkielet pozaczaszkowy składający się z kilku kręgów i niepełnej miednicy (AMNH 5204) znad rzeki Red Deer w pobliżu Tolman Ferry, znaleziony po wschodniej stronie doliny rzeki Red Deer, około 6 km na północ od Tolman Bridge i 15 km na wschód od Trochu w Albercie w Kanadzie. Otaczające je skały zalicza się dziś do formacji Horseshoe Canyon powstałej w mastrychcie (kreda górna). Holotyp pochodzi prawdopodobnie z podstawy czwartej warstwy tej formacji, jego macierzysty kamieniołom datuje się na wczesny mastrycht. Brown opisał rzeczone szczątki w połączeniu innymi kośćmi pozaczaszkowymi w 1913 jako nowy rodzaj, który uznał za podobny do zaurolofa. Wtedy nie znano jeszcze czaszki, ale niedługo później znaleziono i opisano dwie czaszki.
W tamtym okresie pozostałości małych kaczodziobych o wydrążonych grzebieniach opisywano w osobnych rodzajach i gatunkach. Pierwszy z nich zapisany w historii hipakrozaura to "Cheneosaurus tolmanensis" bazujący na czaszce i pomieszanych kościach kończyn, kręgi i kości miednicy z formacji Horseshoe Canyon. Niedługo później Richard Swann Lull i Nelda zidentyfikowali szkielet z Amerykańskiego Muzeum Historii Naturalnej (AMNH 5461) z formacji Two Medicine z Montany jako okaz "Procheneosaurus". Ten i inne taksony akceptowano jako pewne rodzaje przed latami siedemdziesiątymi, kiedy Peter Dodson wykazał, że z większym prawdopodobieństwem chodzi o młodociane formy innych wyróżnianych lambeozaurynów. Choć miał na myśli głównie wcześniejsze, pochodzące z formacji Dinosaur Park rodzaje "Corythosaurus" i "Lambeosaurus", zasugerował też, jakoby "Cheneosaurus" obejmował pozostałości młodych osobników współczesnego mu "Hypacrosaurus altispinus". Pogląd ten zaakceptowano, ale go formalnie nie przetestowano. Pochodzący z formacji Two Medicine "Procheneosaurus" nie przypominał dokładnie okazów zbadanych przez Dodsona. Był znacznie bardziej podobny do nie opisanego do 1994 "H. stebingeri".
Kolejne szczątki w formacji Horseshoe Canyon znajduje się cały czas. W 2003 odnaleziono dużą kość krzyżową wraz z długimi wyrostkami kolczystymi, która niestety uległa uszkodzeniu podczas transportu helikopterem.
Gatunki.
"H. altispinus", gatunek typowy, znany jest z 5-10 połączonych stawowo czaszek z pewnymi powiązanymi z nimi szczątkami szkieletów, od osobników młodocianych do dorosłych, "H. stebingeri" zaś z nieznanej dokładnie, lecz znacznej liczby osobników od zarodków po dorosłe. "H. altispinus" uznawano szeroko za bezpośredniego potomka korytozaura. Monofiletyzm grupy zawierającej tylko dwa gatunki hipakrozaura bywa podważany choćby przez pracę Suzuki "et al.", powtórny opis nipponozaura z 2004. Ta analiza filogenetyczna sytuuje "Nipposaurus" bliżej "H. altispinus" niż gatunek "H. stebingeri". Również publikacja Prieto-Marquez "et al." z 2006 sugeruje parafiletyzm rodzaju. Jednak Evans i Reisz w 2007 odrzucili ten pogląd, Evans utrzymał ten pogląd w 2010.
Nowym gatunkiem "Hypacrosaurus stebingeri" nazwano rozmaite szczątki, w tym wykluwające się młode razem z jajami i gniazdami, znalezione w szczytowej części późnokampańskiej (kreda górna) formacji Two Medicine Formation w Glacier Creek w Montanie (Stany Zjednoczone) i na granicy Alberty (szczątki z południa Alberty należą do formacji Oldman). Określono je jako największą kolekcję niemowlęcych szkieletów wśród wszystkich poznanych do tej pory gatunków kaczodziobych. Badania tego gatunku podważyły wspomnianą wyżej tezę o tak bliskim pokrewieństwie hipakrozaura i korytozaura. Wedle pracy Hornera z 1992 "H. stebingeri" jako gatunek "przejściowy" leży na swojej linii ewolucyjnej pomiędzy bardziej bazalnym lambeozaurem i kończącym tą gałąź "H. altispinus" (anageneza).
Systematyka.
"Hypacrosaurus" należał do dinozaurów kaczodziobych z grupy lambeozaurów. Sklasyfikowano go tak na podstawie opisu jego czaszki. W obrębie Lambeosaurinae jego najbliżsi krewni to "Lambeosaurus" i "Corythosaurus". Jack Horner i Philip J. Currie zasugerowali w 1994, że "H. stebingeri" stanowi formę przejściową pomiędzy "Lambeosaurus" i "H. altispinus". Oznaczałoby to ewolucję poprzez anagenezę. Zjawisko to uznawano niekiedy za dominujący typ ewolucji późkokredowych dinozaurów. W 1989 Michael K. Brett-Surman zaproponował uznanie "Hypacrosaurus" i "Corythosaurus" za ten sam rodzaj. Rodzaje te, zwłaszcza "Corythosaurus" i "Hypacrosaurus", uznaje się za gałąź lambeozaurynów charakteryzującą się obecnością hełmów na głowach. Choć redeskrypcja "Nipponosaurus" autorstwa Suzuki "et al." z 2004 doszukała się bliskiego pokrewieństwa pomiędzy "Nipponosaurus" i "Hypacrosaurus stebingeri" i parafiletyczności rodzaju "Hypacrosaurus", pogląd ten odrzucono w późniejszej, bardziej wyczerpującej powtórnej analizie Lambeosaurinae, wedle której oba gatunki hipakrozaura tworzą klad, do którego nie należy "Nipponosaurus", a "Corythosaurus" i "Olorotitan" to ich najbliżsi krewni. W 1990 Chapman i Brett Surman ukulu pojęcie nieformalnych kladów korytozaura i parazaurolofa. Ten pierwszy obejmował korytozaura, hipakrozaura, lambeozaura i nipponozaura. Oba pojęcia zmodyfikował Godefroit w 2004. W kladzie korytozaura umieścił trzy wymienione wcześniej rodzaje, dodając opisanego w 2003 olorotytana. Nie wymienił tu nipponozaura. W 2007 Evans i Reisz sformalizowali go, nadając mu nazwę Corythosaurini. Jednakże Sullivan i współpracownicy w 2011, powołując się na Międzynarodowy Kodeks Nomenklatury Zoologicznej, którego artykuł 37.1 stanowi, że w przypadku podziału rodziny nazwy taksonów podrzędnych zawierających rodzaj typowy powinno tworzyć się od nazwy tego rodzaju, uznają za prawidłową nazwę Lambeosaurini, nie Corythosaurini. W plemieniu tym umieszczają cztery rodzaje kladu korytozaura wedle Godefroita i dodatkowo "Velafrons".
Paleoekologia.
Obfite pozostałości "Hypacrosaurus altispinus" pochodzą z formacji Horseshoe Canyon, gdzie stanowią w niektórych miejscach drugie najpospolitsze skamieliny. W odróżnieniu od skrajnych pierwszej i piątej środkowe trzy podjednostki reprezentują klimat chłodny i suchy. To właśnie one odpowiadają obszarowi w dolinie rzeki Red Deer, gdzie odnaleziono pozostałości hipakrozaura. Szczątki tego zwierzęcia datuje się na okres od 70,44 ± 0,17 do 67 milionów lat temu. Ogólnie w skałach tej formacji znaleziono sześć ornitopodów: prócz hipakrozaura zaurolofa ("Saurolophus osborni") "Thescelosaurus neglectus", "Parksosaurus warreni" oraz dwa gatunki edmontozaura ("Edmontosaurus regalis" i "E. annectens" ). Prócz nich w skałach Horseshoe Canyon znaleziono też pozostałości, pachycefalozaury "Stegoceras edmontonense" i "S. validum", dinozaury rogate "Montanoceratops cerorhynchus", "Anchiceratops ornatus", "Arrhinoceratops brachyops", "Pachyrhinosaurus canadensis" i pewne niezidentyfikowane szczątki ceratopsów, jak również ich ślady, ankylozaury "Euoplocephalus tutus", "Edmontonia longiceps" i "Panoplosaurus sp" (praca Larsona wymienia też niesklasyfikowane dokładniej szczątki z rodziny Ankylosauridae). Z teropodów znaleziono tam celurozaura "incertae sedis" "Ricardoestesia gilmorei", owiraptorozaura "Chirostenotes pergracilis" i "Caenagnathus sp.", ornitomimozaury "Ornithomimus edmontonensis", "Struthiomimus altus" i "Dromiceiomimus", jak również niezidentyfikowane bliżej Ornithomimidae, alwarezaura "Albertonykus borealis", przedstawicieli troodontów, jak "Troodon" czy "Paronychodon", tyranozauroidy "Aublysodon sp.", "Albertosaurus sarcophagus", "Daspletosaurus sp." i nieokreślone bliżej pozostałości, dromeozaury, jak nieopisany jeszcze gatunek dromeozaura, "Saurornitholestes", "Atrociraptor marshalli" i inne, niezidentyfikowane bądź nieopisane, prócz tego członków nadrodziny Avialae. Prócz dinozaurów odnaleziono tam pozostałości wielu innych stworzeń. Wśród łuskonośnych wymienia się "Leptochamops" z Borioteiioidea (Scincomorpha) i niezidentyfikowanych przedstawicieli tego kladu, z champsozaurów "Champsosaurus". Żółwie reprezentowali przedstawiciele skorpuchowatych. Żyły tam płazy z grupy skaczących: "Palaeobatrachus occidentalis" oraz pewne niezidentyfikowane bliżej Salientia oraz płazy ogoniaste: Scapherpetontidae, zarówno niesklasyfikowane dokładniej, jak i rodzaj "Scapherpeton", "Opisthotriton" z rodziny Batrachosauroididae. Ryby kostnoszkieletowe z tej formacji to niezidentyfikowani bliżej przedstawiciele kladu Acanthomorpha, rzędu elopsokształtnych, rodzin Sorbinichtyidae, szczupakowatych, jesiotrowatych i wiosłonosowatych, a także "Cyclurus", "Belonostomus", "Coriops", "Oldmanesox", "Estesesox". Wśród ryb chrzęstnoszkieletowych znaleziono "Hybodus", "Cretoxyrhina", "Ischyrhiza", "Myledaphus". Typ mięczakow reprezentuje "Viviparus prudentius". 
Dinozaury tej formacji określa się czasami terminem Edmontonian odnoszącym się zwykle do lądowej fauny ssaków. Różnią się one od Dinosauria z formacji wyższych i niższych. Formacja Horseshoe Canyon wykazuje znaczny wpływ morza z powodu przemieszczania się (transgresji) Morza Środkowego Zachodu, płytkiego morza rozpościerającego się pośrodku Ameryki Północnej przez większość okresu kredowego. "H. altispinus" mógł preferować tereny bardziej lądowe.
Nieco starszą formację Two Medicine, macierzystą dla "H. stebingeri", zamieszkiwały także dobrze znany gniazdujący hadrozaur majazaura i inny kaczodzioby prozaurolof, hipsylofodon orodrom, ceratopsy achelozaur, einiozaur, brachyceratops i "Styracosaurus ovatus", ankylozaury edmontonia i euoplocefal, troodon troodon, tyranozaur daspletozaur, cenagnat chirostenot, dromeozaury bambiraptor i zaurornitolest. Tereny te leżały nieco dalej od Morza Środkowego Zachodu. Panował tam klimat w większym stopniu lądowy, bardziej gorący i suchy.
Do "H. stebingeri" przypisuje się też szczątki z formacji Oldman na południu Alberty.
Paleobiologia.
Jako dinozaur kaczodzioby, hipakrozaur był poruszającym się na dwu lub czterech łapach roślinożercą żywiącym się różnorodnymi roślinami. Budowa jego czaszki umożliwiała miażdżące ruchy przypominające żucie. Zęby, upakowane setkami w baterie zębowe, używane były tylko w niewielkiej części i stale zastępowane przez nowe. Ptasiomiedniczny zrywał pokarm swym szerokim dziobem, po czym kierował go do narządów przypominających policzki. Zwierzę pasło się na roślinach o przedziale wysokości sięgającym od poziomu gruntu do 4 m.
Gniazda i wzrost.
"H. stebingeri" składał jaja kształtu zbliżonego do kulistego, mierzące 20 na 18,5 cm. Badania Ericksona i współpracowników (2017) nad skamieniałymi zarodkami "H. stebingeri" sugerują, że okres inkubacji jaj u tego dinozaura wynosił co najmniej 171,47 dni. Znalezione zarodki miały długość 60 cm, wylęgając się osiągały już około 1,7 m długości. Zarodki i młode cechowały się głębokimi czaszkami o nieznacznym tylko rozwoju kości mających utworzyć w przyszłości grzebienie. W następnych latach największy względny wzrost dotyczył kości nosowej i wyrostków kości przedszczękowej. Wyrostek tylno-boczny, kształtu lancetowatego lub ćwiartki koła, sytuuje się przed wyrostkiem tylno-grzbietowym, zasłanianym częściowo przez kość nosową, w przeciwieństwie do lambeozaura nie rozdziela jednak tych kości. Połączenie stawowe pomiędzy wspomnianymi kośćmi, początkowo leżące przed oczodołem, zmieniało pozycję, by znaleźć się nad nim. Z biegiem czasu zmieniała się ilość kości tworzących puszkę mózgową, gdyż kości łączyły się ze sobą. Przykład stanowi tutaj zrośnięcie kości przedklinowej i oczodołowo-klinowej (tworzą one dziobową część bocznej ściany mózgoczaszki, przez tę drugą przebiegają nerwy wzrokowy, okoruchowy i bloczkowy), które nie zaszło jeszcze u osobnika oznaczonego jako CMN 2247. Wzrost przebiegał szybciej niż w przypadku aligatorów, porównywalnie z bezgrzebieniowcami, przez kilka lat, o czym wiadomo na podstawie obserwacji ilości tkanki kostnej pomiędzy pierścieniami zatrzymanego wzrostu na kościach (analogicznie do słojów drzewnych). Wedle badań Lisy Cooper i współpracowników "H. stebingeri" osiągał dojrzałość płciową w wieku dwóch-trzech lat, osiągając swe pełne rozmiary w wieku dziesięciu-dwunastu lat. Obwód kości udowej w postulowanym czasie osiągnięcia dojrzałości płciowej stanowił tylko 40% tego obwodu u zwierząt w pełni wyrośniętych. Postulowane tempo wzrostu "H. stebingeri" wyprzedza spotykane u tyranozaurów, żywiących się hipakrozaurem, jak albertozaur czy tyranozaur. Szybko rosnący kaczodzioby miał większe szanse osiągnąć chroniące go rozmiary, a wczesne rozpoczęcie rozrodu stanowiło dodatkową korzyść dla zwierzęcia stanowiącego zdobycz.
Grzebień.
Wydrążony grzebień hipakrozaura pełnił najprawdopodobniej funkcje społeczne: mógł stanowić wizualny sygnał pozwalający zwierzętom na rozpoznanie gatunku i płci innych osobników, a także stanowić komorę rezonansową pomocną w wydawaniu dźwięków. Grzebień i związane z nim komory powietrzne odegrały także rolę w debacie na temat stałocieplności dinozaurów, zwłaszcza tyczących się małżowin nosowych. Są to cienkie kości lub struktury chrzęstne dwóch typów, odgrywające dwie role. Małżowiny węchowe spotyka się także u współczesnych czworonogów, biorą one udział w odczuwaniu zapachów. Małżowiny oddechowe chronią zwierzę przed utratą wody i występują jedynie u ptaków i ssaków, współczesnych kręgowców stałocieplnych i ciepłokrwistych. Z uwagi na znacznie szybszy metabolizm kręgowce te oddychają znacznie częściej niż stworzenia ektodermiczne tej samej wielkości, co wiąże się ze znacznie większą stratą wody. Ruben i inni w 1996 dzięki tomografii komputerowej doszli do wniosku, że małżowin takich nie było u nanotyrana, ornitomima i hipakrozaura. Nie stanowią więc dowodu na ciepłokrwistość tych zwierząt. Nie świadczą jednak o jej braku, gdyż u niektórych stałocieplnych małżowiny uległy redukcji lub zanikły.

</doc>
<doc id="1024667" url="https://pl.wikipedia.org/wiki?curid=1024667" title="Piasecznica">
Piasecznica



</doc>
<doc id="1024671" url="https://pl.wikipedia.org/wiki?curid=1024671" title="Mała księga dżungli">
Mała księga dżungli

Mała księga dżungli (ang. "Jungle Cubs") – amerykański serial animowany, opowiadający o dzieciństwie zwierząt występujących w Księdze dżungli. Serial był emitowany w sobotnim bloku "Walt Disney przedstawia" od 10 sierpnia do 28 grudnia 2002 roku na kanale TVP1. Od 25 marca do 30 sierpnia 2013 roku serial był emitowany na kanale Disney Channel. Po dwóch latach i pięciu miesiącach nieobecności serial pojawił się 18 stycznia 2016 na antenie Disney Junior.
Wersja polska.
Opracowanie wersji polskiej: na zlecenie DISNEY CHARACTER VOICES – Start International Polska
Reżyseria: Elżbieta Kopocińska-Bednarek
Dialogi polskie:
Teksty piosenek: Marek Robaczewski i Ryszard Skalski
Dźwięk i montaż: Hanna Makowska
Kierownictwo muzyczne: Marek Klimczuk
Kierownik produkcji: Paweł Araszkiewicz
Wykonanie piosenki tytułowej: Jacek Bończyk
W wersji polskiej udział wzięli:
oraz
i inni

</doc>
<doc id="1024672" url="https://pl.wikipedia.org/wiki?curid=1024672" title="Piasecznica (technika)">
Piasecznica (technika)

Piasecznica – urządzenie w pojeździe szynowym (lokomotywa, tramwaj), którego zadaniem jest podawanie piasku pod koła napędowe, zapobiegając ich poślizgowi, zwłaszcza podczas ruszania i przy hamowaniu. Używana podczas niekorzystnych warunków atmosferycznych, które znacząco zmniejszają przyczepność kół do szyny (oszronienie toru, gołoledź, mokre liście – kiedy rozruch jest trudniejszy) oraz na stromych podjazdach.
Piasecznice mogą być zarówno ręczne, jak i automatyczne. Te ostatnie są uruchamiane przez układy elektroniczne wykrywające różnice prędkości na różnych osiach napędowych pojazdu.
Do napiaskowania (napiaszczania) pojazdów używa się stacjonarnych urządzeń piaskujących (piasek sypany przez górne wsypy w lokomotywie) bądź też możliwe jest ręczne napiaskowanie lokomotyw, z poziomu osi toru (piasek sypany do zbiorników przy wózkach).

</doc>
<doc id="1024676" url="https://pl.wikipedia.org/wiki?curid=1024676" title="Tibor Déry">
Tibor Déry

Tibor Déry (ur. 18 października 1894 w Budapeszcie, zm. 18 sierpnia 1977 tamże) – jedna z najważniejszych postaci literatury węgierskiej; poeta, pisarz, dramaturg i eseista, znany skandalista. Przedstawiciel surrealizmu, nazywany przez Györgya Lukácsa „największym analitykiem ludzkiej kondycji naszych czasów”. W dużej mierze inspirował się egzystencjalizmem.
Życie.
Urodził się w zamożnej rodzinie mieszczańskiej, która od małego przygotowywała go do kariery przedsiębiorcy wielkoprzemysłowego. Ukończył Akademię Handlową, przez krótki czas pracował jako urzędnik w fabryce wuja. Debiutował w 1917 w najbardziej znaczącym wówczas czasopiśmie literackim "Nyugat". Po opublikowaniu swojej pierwszej powieści "Lia", autorowi wytoczono proces o obrazę moralności. W następnych latach zorganizował strajk robotników i wstąpił do partii komunistycznej. Był członkiem Dyrektoriatu Pisarzy. Po stłumieniu rewolucji przebywał na emigracji w Czechosłowacji, Austrii, Francji i Niemczech, gdzie zamieszkał na stałe aż do czasu przejęcia władzy przez Hitlera. Na emigracji szukał nie tylko ucieczki przed więzieniem, ale przede wszystkim swobody twórczej, która spotykała się w ojczyźnie pisarza ze sprzeciwem zacofanych kół. Po powrocie do kraju Déry miał trudności z wydawaniem własnych dzieł; pisał więc do szuflady i utrzymywał się z przekładów.
Twórczość.
W początkowej fazie swojej twórczości wierny realizmowi oraz powieści psychologicznej z elementami autobiografii, później autor powieści fantastycznych o moralno-społecznym wydźwięku. Był głównym twórcą węgierskiego surrealizmu i dadaizmu. W Polsce znany zwłaszcza dzięki powieści "Pan A.G. w X." podejmującej temat wolności nieskrępowanej ramami porządku społecznego i jej egzystencjalnych konsekwencji.
Pisarstwo Déryego cechuje przy tym skłonność do wyrafinowanej ironii, groteski, absurdu w stylu kafkowskim w obrazowaniu socjalistycznej rzeczywistości, a także gry słownej i makabreski. Pisarz chętnie obnaża również kicz i masowość współczesnego świata, jak w prześmiewczym fabularyzowanym eseju "Wyimaginowany reportaż z amerykańskiego pop-festiwalu".

</doc>
<doc id="1024677" url="https://pl.wikipedia.org/wiki?curid=1024677" title="Deficyt sektora finansów publicznych">
Deficyt sektora finansów publicznych

Deficyt sektora finansów publicznych – według polskiej ustawy o finansach publicznych to ujemna różnica między dochodami publicznymi powiększonymi o środki pochodzące ze źródeł zagranicznych, niepodlegające zwrotowi, a wydatkami publicznymi, ustalona dla okresu rozliczeniowego. Dodatnia różnica stanowi nadwyżkę sektora finansów publicznych. Dochody i wydatki oraz deficyt lub nadwyżkę sektora finansów publicznych ustala się po wyeliminowaniu przepływów finansowych pomiędzy podmiotami należącymi do tego sektora.
Ustawa o finansach publicznych zawiera katalog jednostek zaliczanych do sektora finansów publicznych, które należą do trzech podsektorów: rządowego, samorządowego i ubezpieczeń społecznych. To dla tych jednostek obliczany jest deficyt sektora finansów publicznych.
Deficyt i dług sektora finansów publicznych liczony jest zgodnie z ustawą o finansach publicznych, natomiast obliczenia dokonywane przez Unię Europejską dotyczą deficytu i długu sektora instytucji rządowych i samorządowych (gg, ang. "general government").

</doc>
<doc id="1024681" url="https://pl.wikipedia.org/wiki?curid=1024681" title="Nadwyżka sektora finansów publicznych">
Nadwyżka sektora finansów publicznych

Nadwyżka sektora finansów publicznych – dodatnia różnica między dochodami publicznymi a wydatkami publicznymi, ustalona dla okresu rozliczeniowego, który wynosi zazwyczaj jeden rok.
Dochody publiczne i wydatki publiczne oraz nadwyżkę lub deficyt sektora finansów publicznych ustala się po wyeliminowaniu przepływów finansowych pomiędzy jednostkami tego sektora (tzw. konsolidacja).
Nadwyżka sektora finansów publicznych została w powyższy sposób zdefiniowana w art. 7 ustawy z dnia 27 sierpnia 2009 r. o finansach publicznych.

</doc>
<doc id="1024684" url="https://pl.wikipedia.org/wiki?curid=1024684" title="Alisa Marić">
Alisa Marić

Alisa Marić, cyr. Алиса Марић (ur. 10 stycznia 1970 w Nowym Jorku) – serbska ekonomistka, nauczyciel akademicki i szachistka, arcymistrzyni od 1988, w latach 2012–2013 minister młodzieży i sportu.
Życiorys.
Kariera szachowa.
Urodziła się w Stanach Zjednoczonych w okresie, gdy jej ojciec pracował w ONZ. Znaczące szachowe sukcesy zaczęła odnosić już w wieku nastoletnim. Mając 12 lat, zdobyła tytuł mistrzyni Belgradu, w wieku lat 15 w Dobrnej zajęła drugie miejsce w mistrzostwach świata juniorek do lat 20, rok później triumfowała w indywidualnych mistrzostwach Jugosławii. Mając 18 lat, otrzymała tytuł arcymistrzyni. Od końca lat 80. przez kilkanaście lat należała do ścisłej światowej czołówki, czterokrotnie uczestnicząc w turniejach pretendentek. Najlepszy wynik w karierze osiągnęła w 1990 w Bordżomi, gdzie podzieliła pierwsze miejsce wraz z Xie Jun (w dogrywce o awans do meczu o mistrzostwo świata z Maią Cziburdanidze przegrała 2½–4½). Wynik ten odpowiadał wówczas trzeciej pozycji na świecie. W pozostałych trzech turniejach również notowała bardzo dobre wyniki: Szanghaj 1992 – czwarte miejsce, Tilburg 1994 – piąte miejsce i Groningen 1997 – szóste miejsce. Po zmianie systemu wyłaniania mistrzyni świata dwukrotnie uczestniczyła w turniejach rozgrywanych systemem pucharowym, w 2000 awansując do półfinału (w którym uległa Qin Kanying, po raz drugi zatem w swojej karierze została sklasyfikowana na trzecim miejscu na świecie), a w 2001 – do III rundy (w której wyeliminowana została przez Zhu Chen).
Wielokrotna reprezentantka Jugosławii, Serbii i Czarnogóry oraz Serbii w rozgrywkach drużynowych, m.in.:
Najwyższy ranking w karierze osiągnęła 1 lipca 1999, z wynikiem 2489 punktów zajmowała wówczas 10. miejsce na światowej liście FIDE.
Działalność zawodowa.
Ukończyła studia ekonomiczne na Uniwersytecie w Belgradzie, gdzie również obroniła doktorat. Została wykładowczynią Uniwersytetu Megatrend. W latach 2012–2013 w rządzie Ivicy Dačicia z rekomendacji Serbskiej Partii Postępowej sprawowała urząd ministra młodzieży i sportu.
Życie rodzinne.
Wraz z młodszą o 21 minut siostrą Mirjaną Marić stworzyły jedyną na świecie parę bliźniąt z tytułem arcymistrzowskim.
Mężem Alisy Marić jest Josip Asik, redaktor szachowy, współpracownik redakcji pisma „Šahovski Informator” (znanego pod angielską nazwą „Chess Informant”). W 2011 została matką pary bliźniąt: córki i syna.

</doc>
<doc id="1024685" url="https://pl.wikipedia.org/wiki?curid=1024685" title="Barsboldia">
Barsboldia

Barsboldia – rodzaj dinozaura ptasiomiednicznego z rodziny hadrozaurów (Hadrosauridae) żyjącego w późnej kredzie na terenach współczesnej Azji Środkowej. Skamieniałości barsboldii odkryto w 1970 roku w trakcie polsko-mongolskich wypraw paleontologicznych. Początkowo Ryszard Gradziński i Jerzykiewicz wstępnie przypisali je do gatunku "Saurolophus angustirostris", jednak Teresa Maryańska i Halszka Osmólska wykazały, że należą one do odrębnego gatunku, któremu w 1981 roku nadały nazwę "Barsboldia sicinskii". Na podstawie kości krzyżowej z grzebieniami oraz obecności stosunkowo wysokich maczugowatych wyrostków kolczystych autorki zaklasyfikowały barsboldię do grupy Lambeosaurinae, odrębnej od Hadrosaurinae, do której zaliczany był wówczas zaurolof. Interpretację taką wspierali również późniejsi autorzy. Analiza filogenetyczna przeprowadzona przez Prieto-Márqueza – pierwsza uwzględniająca barsboldię – zasugerowała jednak, że należy ona do Saurolophinae, taksonu siostrzanego dla Lambeosaurinae, a cechy uznawane za diagnostyczne dla Lambeosaurinae, takie jak wysokie wyrostki kolczyste, w rzeczywistości występują powszechniej u hadrozauroidów. Według tej analizy "Barsboldia" jest bardziej zaawansowana od kladu obejmującego majazaurę i brachylofozaura i siostrzana dla kladu obejmującego wszystkie pozostałe Saurolophinae.
"Barsboldia" należy prawdopodobnie do jednych z największych znanych hadrozaurów – długość jedynej znanej kości piszczelowej tego dinozaura jest szacowana na około 140 cm, co sugeruje, że osiągała ona rozmiary zbliżone do największych hadrozaurów, takich jak "Shantungosaurus giganteus", mierzących około 12-14 m długości.
Holotypem i jedynym znanym okazem "B. sicinskii" jest niekompletny szkielet pozaczaszkowy (ZPAL MgD-I/110) obejmujący dziewięć tylnych kręgów tułowiowych, dziewięć zrośniętych kręgów krzyżowych, piętnaście kręgów ogonowych, żebra i wyrostki kolczyste, fragmenty skostniałych ścięgien, niemal kompletną lewą kość biodrową oraz fragmenty kości łonowej, strzałkowej, kości śródstopia i paliczków. Skamieniałości te pochodzą z datowanych na środkowy mastrycht osadów formacji Nemegt w południowej Mongolii. Nazwa rodzajowa "Barsboldia" honoruje mongolskiego paleontologa Rinczena Barsbołda, zaś epitet gatunkowy gatunku typowego honoruje Wojciecha Sicińskiego, który m.in. wypreparował holotyp barsboldii.

</doc>
<doc id="1024688" url="https://pl.wikipedia.org/wiki?curid=1024688" title="Jan Świderski (aktor)">
Jan Świderski (aktor)

Jan Świderski (ur. 14 stycznia 1916 w Chmielińcu, zm. 18 października 1988 w Warszawie) – polski aktor teatralny, filmowy i telewizyjny, reżyser teatralny, pedagog.
Życiorys.
Uczęszczał do Prywatnej Szkoły Powszechnej Towarzystwa Szkoły Mazowieckiej przy ul. Klonowej 16 w Warszawie, a następnie do Gimnazjum Państwowego im. Adama Mickiewicza, gdzie zdał maturę.
Pod naciskiem ojca w 1935 zaczął studiować prawo na Uniwersytecie Warszawskim. W 1938 ukończył jednak Wydział Sztuki Aktorskiej Państwowego Instytutu Sztuki Teatralnej w Warszawie, a w 1948 Wydział Reżyserski Państwowej Wyższej Szkoły Teatralnej w Łodzi. Zadebiutował w Teatrze Polskim w Poznaniu, gdzie grał jeden sezon.
W czasie II wojny światowej prowadził z Lidią Zamkow konspiracyjny teatrzyk w Krakowie. W pierwszych latach po wojnie występował na deskach teatrów w Białymstoku (1944), Lublinie (1944–1945), Łodzi (1945–1949), a od sezonu 1949/1950 do śmierci – w teatrach warszawskich: Polskim (1949–1955), Domu Wojska Polskiego, Dramatycznym (1955–1966) i Ateneum (1966–1988). W latach 1961–1966 był dyrektorem i kierownikiem artystycznym Teatru Dramatycznego w Warszawie.
Zajmował się także reżyserią teatralną. Pedagog, wychowawca kilku pokoleń aktorskich, profesor nadzwyczajny (1949), zwyczajny (1964). Od 1948 był wykładowcą łódzkiej, a następnie warszawskiej szkoły teatralnej. W latach 1952–1963 był prorektorem Państwowej Wyższej Szkoły Teatralnej w Warszawie.
W 1950 był współzałożycielem, następnie wieloletnim członkiem Prezydium Zarządu Głównego i wiceprezesem Stowarzyszenia Polskich Artystów Teatru i Filmu (SPATiF). 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na Cmentarzu Wojskowym na Powązkach w Warszawie (kwatera A3 tuje-1-47).

</doc>
<doc id="1024692" url="https://pl.wikipedia.org/wiki?curid=1024692" title="Dear Heather">
Dear Heather

Dear Heather – jedenasty album studyjny Leonarda Cohena, wydany w październiku 2004, z okazji 70 urodzin wykonawcy. Na tym albumie dominują żeńskie wokale, wykonywane przede wszystkim przez Anjani Thomas, oraz poezja śpiewana. 
Album pierwotnie miał się nazywać "Old Ideas", ale Cohen zmienił tytuł, ponieważ myślał, że ta nazwa wprowadzi w błąd słuchaczy i będą traktowali tę płytę jako album The Best Of. 
Specjalnie dla polskich słuchaczy, Leonard Cohen przygotował niespodziankę. Do każdego albumu sprzedanego w Polsce jest dołączona specjalna litografia z dedykacją od artysty.
Podobnie jak "Ten New Songs" został nagrany cyfrowo w domowym studio Leonarda Cohena i Sharon Robinson w Los Angeles.
W Polsce nagrania dotarły do 1. miejsca OLiS i osiągnęły status złotej płyty.

</doc>
<doc id="1024695" url="https://pl.wikipedia.org/wiki?curid=1024695" title="Erich Segal">
Erich Segal

Erich Wolf Segal (ur. 16 czerwca 1937 w Brooklynie, zm. 17 stycznia 2010 w Londynie) – amerykański pisarz, scenarzysta i naukowiec.
Młodość.
Był synem rabina. Uczęszczał do Midwood High School w Brooklynie, na co jego ojciec zgodził się pod warunkiem obecności na wykładach wieczorowych w miejskim żydowskim seminarium teologicznym. Następnie studiował filologię klasyczną na Uniwersytecie Harvarda. W 1965 uzyskał doktorat w zakresie komparatystyki literackiej.
Kariera naukowa.
Segal był profesorem literatury greckiej i łacińskiej na uniwersytetach Harvarda, Yale i w Princeton. Wykładał też jako profesor wizytujący w Kolegium Dartmoutha i na Uniwersytecie Ludwika i Maksymiliana w Monachium. Pod koniec życia wykładał w Wolfson College w Oksfordzie. Zajmował się głównie dramatem antycznym, a w szczególności komedią. Był autorem wielu publikacji naukowych, w tym syntetycznej historii komedii od czasów antycznych po współczesność ("The Death of Comedy"). Przetłumaczył na angielski, między innymi, cztery komedie Plauta.
Był niezwykle popularnym wykładowcą – na jego wykłady przychodziło niekiedy 600 studentów. Odmówiono mu jednak tenury na Yale i choć oficjalnym powodem było nadmierne zaangażowanie w działalność pozauniwersytecką, jednak uważa się, że rzeczywistym powodem była zawiść środowiska uniwersyteckiego zazdrosnego o jego popularność jako pisarza.
Kariera pisarska.
"Yellow Submarine".
W 1967, na podstawie powieści Lee Minoffa, Erich Segal napisał scenariusz do pełnometrażowego filmu animowanego opartego na muzyce The Beatles, "Żółta łódź podwodna".
"Love Story".
W późnych latach sześćdziesiątych, Segal był współautorem różnych scenariuszy, napisał też samodzielnie scenariusz romantycznej opowieści o miłości studenta Harvardu i studentki z Radcliffe College (związanego z Harvardem żeńskiego college’u), nie udało mu się jednak go sprzedać. Agent namówił go na przerobienie scenariusza na powieść, która ukazała się pod tytułem "Love Story" i w rezultacie okazała się wielkim sukcesem (później została również sfilmowana). Książka była jedną z najlepiej sprzedających się w Stanach Zjednoczonych powieści lat siedemdziesiątych i została przetłumaczona na ponad 20 języków. 
W przeciwieństwie do publiczności, krytycy przyjęli ją źle. Doszło do tego, że gdy została nominowana do National Book Award jury zagroziło zbiorową dymisją, jeśli nominacja nie zostanie wycofana. Z kolei film przyciągnął rekordową widownię w 1971.
W 1977 Segal napisał sequel powieści "Love Story" – "Opowieść Olivera", która również została sfilmowana.
Zasiadał w jury konkursu głównego na 24. MFF w Cannes (1971). 
Jego powieść "Absolwenci" z 1985 – saga oparta na roczniku 1958 Harvardu (tym samym, co rocznik Segala) – także okazała się bestsellerem oraz wygrała liczne nagrody literackie we Francji i we Włoszech. Powieść "Doktorzy" to kolejny bestseller New York Timesa.
Akcja wielu powieści Segala (m.in. "Love story, Absolwenci, Nagrody") rozgrywa się w środowisku uniwersyteckim, a w szczególności – przynajmniej częściowo – na Harvardzie. Przewija się tam też wątek „mezaliansu” – związku WASPa z przedstawicielem mniejszości narodowych i religijnych.
Rodzina.
Segal zawarł w 1975 związek małżeński z Karen Marianne James, z którego urodziły się dwie córki.
Choroba i śmierć.
Przez 25 lat Segal cierpiał na chorobę Parkinsona. Zmarł w swoim londyńskim domu na zawał serca.

</doc>
<doc id="1024697" url="https://pl.wikipedia.org/wiki?curid=1024697" title="Secernozaur">
Secernozaur

Secernozaur ("Secernosaurus") – rodzaj ornitopoda z rodziny hadrozaurów (Hadrosauridae) żyjącego w późnej kredzie na terenie Ameryki Południowej. Został opisany przez Michaela Bretta-Surmana w 1979 roku w oparciu o niekompletny szkielet (FMNH P13426) obejmujący fragmentaryczną puszkę mózgową, kilka kręgów ogonowych, dwie kości biodrowe, kość przedłonową oraz strzałkową pochodzące z datowanych na cenoman-koniak osadów formacji Bajo Barreal w prowincji Chubut w Argentynie. Holotyp został zebrany w 1923 roku przez J.B. Abbotta dla Muzeum Historii Naturalnej w Chicago. Według analizy Hornera, Weishampela i Forster z 2004 roku "Secernosaurus" jest bazalnym przedstawicielem hadrozaurów nienależącym do grupy Euhadrosauria. W 2010 roku Prieto-Márquez i Salinas zsynonimizowali z "Secernosaurus koerneri" gatunek "Kritosaurus australis", wskazując na kombinację cech kości biodrowej i łonowej niewystępującą u innych taksonów. Według analizy filogenetycznej przeprowadzonej przez autorów "Secernosaurus" należy do kladu "Kritosaurus"-"Gryposaurus" wewnątrz Saurolophinae, a jego taksonem siostrzanym jest argentyński gatunek "Willinakaqe salitralensis".
Nazwa rodzajowa "Secernosaurus" oznacza „okaleczony jaszczur”.

</doc>
<doc id="1024702" url="https://pl.wikipedia.org/wiki?curid=1024702" title="Elektrownia w Dziećmorowicach">
Elektrownia w Dziećmorowicach

Elektrownia Dziećmorowice, EDĚ () – czeska elektrownia węglowa położona w Dziećmorowicach, w kraju morawsko-śląskim, przy granicy z Polską. Generuje moc 800 MW. Produkuje również energię cieplną, którą zasila przede wszystkim pobliskie miasto Orłowę.
Została wybudowana w latach 1971–1976. Generalnym projektantem było przedsiębiorstwo Energoprojekt Praha, wykonawcą robót budowlanych VOKD Ostrava, a za aspekt technologiczny odpowiedzialna była Škoda z Pilzna.
Umiejscowienie elektrowni w Dziećmorowicach było związane z bliskością Ostrawsko-Karwińskiego Zagłębia Górniczego. Woda przemysłowa pobierana jest z rzeki Olzy, stanowiącej na tym odcinku granicę polsko-czeską.
Położenie tej największej czeskiej elektrowni węglowej produkującej dużą ilość zanieczyszczeń w zakolu Olzy otoczonym przez polskie miejscowości Gołkowice, Godów i Łaziska w powiecie wodzisławskim uważane jest czasami za kontrowersyjne. Faktem jest, że elektrownia stoi bardzo blisko bo w odległości zaledwie 500–1000 metrów od granicy z Polską w powiecie wodzisławskim.
W roku 1998 zainstalowano filtry przeciw zanieczyszczaniu powietrza – dobudowano jeden komin. Do roku 2000 elektrownia korzystała wyłącznie ze złóż z pobliskich kopalń. Po roku 2000 zaczęto sprowadzać również węgiel brunatny z północno-zachodnich Czech oraz tańszy węgiel z Polski. Kominy mają około 259 metrów oraz są widoczne z odległości kilkudziesięciu kilometrów (między innymi z polskich miast Jastrzębie-Zdrój, Wodzisław Śląski, Rybnik, Gliwice).

</doc>
<doc id="1024703" url="https://pl.wikipedia.org/wiki?curid=1024703" title="Maurice Malpas">
Maurice Malpas

Maurice Daniel Robert Malpas (ur. 3 sierpnia 1962, Dunfermline, Szkocja) – szkocki piłkarz występujący na pozycji obrońcy, a potem trener. Także reprezentant Szkocji w piłce nożnej.
Kariera piłkarska.
Ukończywszy szkocką szkółkę U-15, gdzie grał w amatorskim klubie Leven Royals, przeniósł się do Dundee United F.C. w 1979. W pierwszym zespole z Dundee zadebiutował w listopadzie 1981 roku. Jednak przez dwa lata nie mógł występować w każdym meczu swojej drużyny, dopóki nie ukończył nauki w zakresie inżynierii elektrycznej.
W 2000 zakończył swoją piłkarską karierę w Dundee United F.C. Rozegrał w barwach tego klubu 617 meczów i strzelił 18 goli.
W latach 1984 – 1992 grał dla reprezentacji Szkocji. Wystąpił w 55 meczach.
Kariera trenerska.
W latach 2006-2007 był trenerem Motherwell F.C. Prowadził także reprezentację Szkocji U-21 i Swindon Town.

</doc>
<doc id="1024704" url="https://pl.wikipedia.org/wiki?curid=1024704" title="Kościelniak">
Kościelniak



</doc>
<doc id="1024706" url="https://pl.wikipedia.org/wiki?curid=1024706" title="NK Bežigrad Lublana">
NK Bežigrad Lublana



</doc>
<doc id="1024710" url="https://pl.wikipedia.org/wiki?curid=1024710" title="Bezigrad Lublana">
Bezigrad Lublana



</doc>
<doc id="1024711" url="https://pl.wikipedia.org/wiki?curid=1024711" title="Koutalizaur">
Koutalizaur

Koutalizaur ("Koutalisaurus kohlerorum") – roślinożerny dinozaur z rodziny hadrozaurów (Hadrosauridae).
Żył w okresie późnej kredzie (ok. 71-65 mln lat temu) na terenach współczesnej Europy. Jego szczątki znaleziono w Hiszpanii (w prowincji Lleida).

</doc>
<doc id="1024712" url="https://pl.wikipedia.org/wiki?curid=1024712" title="Ministerstwa w III RP">
Ministerstwa w III RP



</doc>
<doc id="1024715" url="https://pl.wikipedia.org/wiki?curid=1024715" title="Louis de Bernières">
Louis de Bernières

Louis de Bernières (ur. 8 grudnia 1954 w Londynie) – brytyjski pisarz.
Nazwisko odziedziczył po hugenockich przodkach. Dorastał w Surrey. Kształcił się w Bradfield College. W wieku 18 lat wstąpił do wojska, jednak po czterech miesiącach zakończył służbę. Studiował w Victoria University of Manchester oraz Institute of Education Uniwersytetu Londyńskiego. Zanim został zawodowym pisarzem, pracował w różnych zawodach m.in. jako mechanik, nauczyciel angielskiego w Kolumbii oraz gaucho w Argentynie.
W 1993 znalazł się liście 20 najlepszych młodych brytyjskich powieściopisarzy magazynu Granta. Jego czwarta powieść "Mandolina Kapitana Corellego" otrzymała Commonwealth Writers Prize dla najlepszej książki i była nominowana do tytułu książki roku Sunday Express. Została przetłumaczona na 11 języków i stała się międzynarodowym Bestsellerem. Na jej podstawie powstał film z Nicolasem Cage'em i Penélope Cruz.

</doc>
<doc id="1024718" url="https://pl.wikipedia.org/wiki?curid=1024718" title="Nogometni Klub Olimpija Ljubljana">
Nogometni Klub Olimpija Ljubljana



</doc>
<doc id="1024719" url="https://pl.wikipedia.org/wiki?curid=1024719" title="Dawne polskie przejścia graniczne ze Słowacją">
Dawne polskie przejścia graniczne ze Słowacją

Polskie przejścia graniczne ze Słowacją – miejsca, które powstały w celu ułatwienia ruchu między Polską i Słowacją.
Wszystkie przejścia graniczne na wspólnej granicy zostały zlikwidowane 21 grudnia 2007 w związku z przystąpieniem obu krajów do strefy Schengen, a przekraczanie granicy dozwolone jest w każdym miejscu.
20 grudnia 2007 na granicy Polski i Słowacji znajdowało się 55 przejść granicznych – 52 drogowe (w tym turystyczne) oraz 3 kolejowe.

</doc>
<doc id="1024731" url="https://pl.wikipedia.org/wiki?curid=1024731" title="Jaksartozaur">
Jaksartozaur

Jaksartozaur ("Jaxartosaurus") "Yaxartosaurus" – roślinożerny, kaczodzioby dinozaur z rodziny hadrozaurów (Hadrosauridae).
Znaczenie jego nazwy - jaszczur znad rzeki Jaxartes (Jaksartes)
Żył w późnej kredzie (ok. 93–83 mln lat temu) na terenach Azji. Długość ciała ok. 9 m. Jego szczątki znaleziono w Kazachstanie i w Chinach.
Gatunki jaksartozaura:

</doc>
<doc id="1024732" url="https://pl.wikipedia.org/wiki?curid=1024732" title="Aleksander Edward Rontaler">
Aleksander Edward Rontaler



</doc>
<doc id="1024736" url="https://pl.wikipedia.org/wiki?curid=1024736" title="Louis de Bernieres">
Louis de Bernieres



</doc>
<doc id="1024739" url="https://pl.wikipedia.org/wiki?curid=1024739" title="Vytautas Reivytis">
Vytautas Reivytis

Reivytis Vytautas (ur. 19 lipca 1901 w Tyrkszle, zm. 1988) – litewski dziennikarz, w latach 1941-1944 dyrektor Departamentu policji ówczesnego państwa litewskiego.
Życiorys.
W 1930 delegowany do Niemiec, po powrocie przez długi czas wykładał w kowieńskiej szkole policji. Później, do 1940 był naczelnikiem kolejowej policji w Kibartach. W 1940 po sowieckiej okupacji Litwy wyjechał do Niemiec. Na początku wojny – dyrektor Departamentu Bezpieczeństwa, a później, od 26 lipca 1941 do 1944 dyrektor Departamentu Policji, a od 15 września 1941 oficer łącznikowy litewskiej policji przy sztabie dowódcy niemieckiej policji porządkowej na Litwie, od września 1941 naczelnik sztabu litewskiej policji powszechnej. Wydawca i redaktor "Policiji". 9 stycznia 1943 roku został nagrodzony Krzyżem Zasług Wojskowych z Mieczami II klasy. W 1944 wycofał się do Niemiec. Po wojnie pracował w Niemczech w drugim wydziale angielskiej służby wywiadu. W 1951 przeniósł się do Szkocji.

</doc>
<doc id="1024742" url="https://pl.wikipedia.org/wiki?curid=1024742" title="Sinister Six">
Sinister Six



</doc>
<doc id="1024743" url="https://pl.wikipedia.org/wiki?curid=1024743" title="Boggis">
Boggis

Boggis (zm. ok. 660) – książę Akwitanii od 632 r. Jego pochodzenie jest nieznane. Niektórzy uważają, że mógł on być synem króla Akwitanii z dynastii Merowingów Chariberta II. Teoria te jest oparta na tzw. "charte d'Alaon", przedstawiającej genealogię księcia Akwitanii Odona Wielkiego. Większość historyków uważa jednak tę kartę za mało wiarygodną.
Boggis został wyniesiony do władzy nad Akwitanią przez powstanie, jakie wybuchło w tej prowincji po śmierci króla Chilperyka. W tym samym czasie bunt wzniecili Gaskończycy. Król Dagobert I wysłał przeciwko nim armię pod wodzą Chandoiny, który odniósł częściowe zwycięstwo pod Soule. W bitwie tej zginął przywódca Gaskończyków Arimbert i kilku pomniejszych wodzów. Po kilku następnych wyprawach wojennych Dagobert mianował Aighynę księciem Waskonii. Boggisowi pozostawiono władzę nad Akwitanią.
Ok. 645 r. poślubił Odę, kobietę nieznanego pochodzenia. Jego dziećmi lub bratankami mogą być św. Hubert z Liège, książę Odon Wielki i Imitarius. Jego bratem był prawdopodobnie niejaki Bertrand. Wszystkie informacje o rodzinie Boggisa pochodzą z "charte d'Alaon" i są przyjmowane sceptycznie przez większość historyków.

</doc>
<doc id="1024745" url="https://pl.wikipedia.org/wiki?curid=1024745" title="Tomasz Zieliński">
Tomasz Zieliński



</doc>
<doc id="1024746" url="https://pl.wikipedia.org/wiki?curid=1024746" title="Povilas Žičkus">
Povilas Žičkus

Žičkus Povilas (ur. 1911, zm. 1997) – członek organizacji „Żelazny Wilk“ oraz LNP.
W latach 1942–1943 kierownik organizacyjnej dyrekcji litewskiej policji bezpieczeństwa w Kownie. Przedtem był inspektorem i kierownikiem politycznego, a później – administracyjnego wydziałów departamentu policji bezpieczeństwa. Aktywny członek Związku Bojowników o Wolność Litwy. Za działalność podziemną 14 maja 1944 r. aresztowany przez gestapo i wywieziony do więzienia do Niemiec.

</doc>
<doc id="1024747" url="https://pl.wikipedia.org/wiki?curid=1024747" title="Gilmorozaur">
Gilmorozaur

Gilmoreozaur () – słabo poznany roślinożerny dinozaur z rodziny hadrozaurów (Hadrosauridae); jego nazwa oznacza "jaszczura Gilmore'a".
Żył w okresie kredy (ok. 100 mln lat temu) na terenach wschodniej Azji. Jego szczątki znaleziono w Chinach.
Posiadał setki zębów, które służyły mu do rozdrabniania na miazgę pokarmu roślinnego. Poruszał się na 2 lub na 4 kończynach.
Gatunki gilmoreozaura:

</doc>
<doc id="1024749" url="https://pl.wikipedia.org/wiki?curid=1024749" title="Kawa po irlandzku">
Kawa po irlandzku

Kawa po irlandzku ("Irish coffee", "Caife Gaelach") − napój sporządzany z kawy, irlandzkiej whiskey, bitej śmietany i brązowego cukru (najlepiej trzcinowego).
Historia.
Napój po raz pierwszy przygotował szef portu lotniczego Foynes (prekursora portu lotniczego Shannon), Joseph Sheridan, który podawał go dla rozgrzania podróżnych przemierzających Atlantyk. Stanton Delaplane, piszący dla "San Francisco Chronicle" zabrał przepis kawy do Stanów Zjednoczonych i przekonał bar Buena Vista w San Francisco, aby rozpoczął podawanie takiej kawy, co miało miejsce 10 listopada 1952 roku. 
Przygotowanie.
Na dno wysokiej szklanki na nóżce nalewa się przygotowaną gorącą czarną kawę. Następnie dodaje się miarkę podgrzanej irlandzkiej whiskey. Do tego wsypuje się niewielką ilość brązowego cukru. Śmietanę najpierw ubija się lekko, najlepiej przez wstrząśnięcie w zamkniętym pojemniku, a potem dodaje na samą górę tworząc specyficzny "kożuszek", przez który pije się kawę. Największą sztuką jest niedopuszczenie do zmieszania się warstw. Tak przygotowany napój przypomina z wyglądu piwa typu stout.
Warianty.
Możliwe jest przygotowanie odpowiedników Irish coffee z innymi trunkami:

</doc>
<doc id="1024751" url="https://pl.wikipedia.org/wiki?curid=1024751" title="Vilniaus Futbolo Klubas Žalgiris">
Vilniaus Futbolo Klubas Žalgiris



</doc>
<doc id="1024760" url="https://pl.wikipedia.org/wiki?curid=1024760" title="Heban (piwo)">
Heban (piwo)

Heban – marka ciemnego piwa w stylu dark lager o zawartości 5,0% alkoholu w objętości
Historia.
W latach 2005-2007 piwo Heban było warzone przez Browar Jurand z Olsztyna. Obecnie właścicielem marki jest firma Barlan Beverages Group, która zleca produkcję marki zagranicznym zakładom piwowarskim. Pierwotnie czeskiemu browarowi Budějovický měšťanský pivovar z Czeskich Budziejowic, a od 2009 roku niemieckiemu browarowi Herrnbräu Bürgerliches Brauhaus z Ingolstadt.

</doc>
<doc id="1024762" url="https://pl.wikipedia.org/wiki?curid=1024762" title="Alexandre Koyré">
Alexandre Koyré

Alexandre Koyré (ur. 29 sierpnia 1892 roku w Taganrogu jako "Aleksandr Władimirowicz Kojra", zm. 28 kwietnia 1964 r. w Paryżu) – francuski filozof rosyjskiego pochodzenia, autor prac z historii nauki i filozofii nauki.
Życiorys.
Pochodził z bogatej rodziny żydowskiej, jego ojciec dorobił się majątku na imporcie towarów kolonialnych i inwestycjach w przemysł naftowy w Baku. Uczył się w szkole w średniej w Tyflisie, później przeniósł się do Rostowa nad Donem. Tam działał w organizacjach wywrotowych i brał udział w rewolucji 1905 roku. Od 1908 roku studiował na Uniwersytecie w Getyndze, gdzie słuchał Hilberta, Schelera i Husserla. Przez jakiś czas należał najbliższych współpracowników tego ostatniego, ale gdy Husserl nie zaaprobował jego dysertacji wyjechał w roku 1912 do Paryża. Tam kontynuował studia w École pratique des hautes études i w roku 1913 uzyskał dyplom na wydziale religijnym. Słuchał też wykładów Bergsona, Léona Brunschviga i André Lalande'a. Po wybuchu I wojny światowej zgłosił się ochotniczo do armii francuskiej. Został odznaczony Krzyżem Wojennym i Krzyżem św. Jerzego. W roku 1917 wrócił do Rosji i walczył przeciw bolszewikom. W roku 1919 wyjechał do Francji, uciekając przed czerwonym terrorem.
Po powrocie do Francji doktoryzował się w roku 1922 i został przyjęty do pracy w "École pratique des hautes études".

</doc>
<doc id="1024763" url="https://pl.wikipedia.org/wiki?curid=1024763" title="Joe Lara">
Joe Lara

Joe Lara, właściwie William Joseph Lara (ur. 2 października 1962 w San Diego, zm. 29 maja 2021 w Smyrna) – amerykański aktor, producent filmowy, piosenkarz, kompozytor, autor tekstów piosenek muzyki country, model. 
Życiorys.
Wczesne lata.
Urodził się i dorastał w San Diego w Kalifornii. Jego rodzice byli pochodzenia hiszpańskiego, indiańskiego i polskiego. Uczęszczał do szkoły średniej Corona Del Mar High School w Newport Beach, w stanie Kalifornia. Zafascynowany siatkówką, otrzymał stypendium na Uniwersytecie Stanfordzkim.
Kariera.
Dostrzeżony w pizzerii przez agenta modeli, gdy ukończył osiemnaście lat rozpoczął karierę jako model w Mediolanie i Ameryce. Zatrudniono go w kampaniach reklamowych Giorgio Armaniego, Pierre Cardina, Gianniego Versace, dżinsy Jordache, a także magazynach „Muscle &amp; Fitness” czy „Vogue” i wielu innych międzynarodowych publikacji i projektantów. 
Został przyjęty do prestiżowej Sal Dano Actord’s Workshop w Los Angeles, gdzie pod kierunkiem Sala Dano studiował aktorstwo. Dorabiał jako asystent fotografa. Po raz pierwszy w roli aktorskiej pojawił się w wojennym filmie fantastycznonaukowym "Nocne wojny" ("Night Wars", 1988) jako żołnierz amerykański. 
Podczas castingu do głównej roli Tarzana pokonał ponad 1500 kandydatów i był osiemnastym w historii kina słynnym królem dżungli i władcą małp w sensacyjno-przygodowym filmie telewizyjnym CBS "Tarzan na Manhattanie" ("Tarzan in Manhattan", 1989) z udziałem Tony’ego Curtisa i Jana-Michaela Vincenta. Na ekranie grał potem przeważnie w filmach sensacyjnych klasy C, realizowanych w Stany Zjednoczone, Filipinach, Bułgarii, Rosji, Czechach, Afryce i Meksyku. 
W kultowym filmie postapokaliptycznym Cannon Films "Amerykański cyborg" ("American Cyborg: Steel Warrior", 1993) wystąpił jako cyborg Austin.
Powrócił na mały ekran jako John Clayton / Tarzan w serialu "Nowe przygody Tarzana" ("Tarzan: The Epic Adventures", 1996–97), którego był także producentem. W filmie "Śmiertelna gra" ("Death Game", 2001) zagrał obok Billy’ego Drago.
W 2002 grając na gitarze rozpoczął karierę jako piosenkarz muzyki country, a trzy lata później ukazała się jego płyta "The Cry of Freedom" (2005) z jego kompozycjami, m.in. „Cry Of Freedom”, „We Made Love”, „No Mans Land”, „Youll’s Be My Baby Tonight”, „Find My Way” i „Sabrina”. W 2009 Lara zaczęła aktywnie działać w muzyce.
Życie prywatne.
Był licencjonowanym pilotem, licencjonowanym sokolnikiem, certyfikowanym nurkiem i jeźdźcem.
Ze związku z Natashą Pavlovich miał córkę Lianę. Przez lata mieszkał poza Los Angeles, zanim w 2011 przeniósł się do Brentwood w stanie Tennessee. 18 sierpnia 2018 poślubił chrześcijańską pisarkę i pastorkę Gwen (Henley) Shamblin, z którą założył program dietetyczny "The Weigh Down Workshop" oparty na wierze chrześcijańskiej i fundacji Remnant Fellowship Church. 
Śmierć.
29 maja 2021 w wieku 58 lat zginął w katastrofie lotniczej, gdy biznesowy samolot Cessna Citation należący do kościoła jego żony, Remnant Fellowship Church w Brentwood, rozbił się o jezioro Percy Priest Lake w pobliżu miejscowości Smyrna w Tennessee. Jego żona, zięć i czterech członków kościoła również zginęli w tej katastrofie.

</doc>
<doc id="1024764" url="https://pl.wikipedia.org/wiki?curid=1024764" title="Ulrich Mühe">
Ulrich Mühe

Ulrich Mühe (ur. 20 czerwca 1953 w Grimma w Saksonii, zm. 22 lipca 2007) – niemiecki aktor.
Absolwent Wyższej Szkoły Teatralnej w Lipsku. Grał m.in. w sztukach Szekspira i Ibsena na deskach teatrów Hamburga i Wiednia. W 2005 roku otrzymał Niemiecką Nagrodę Telewizyjną, a w 2006 nagrodę EFA dla najlepszego europejskiego aktora za rolę agenta Stasi w filmie "Życie na podsłuchu".
Zmarł 22 lipca 2007 r. w Walbeck w Saksonii-Anhalt. Przyczyną śmierci aktora był rak żołądka.

</doc>
<doc id="1024766" url="https://pl.wikipedia.org/wiki?curid=1024766" title="Magdalena Morawska">
Magdalena Morawska

Maria Magdalena Morawska ps. „Magda”, „Magdalena” (ur. 20 sierpnia 1922 w Jurkowie koło Poznania, zm. 6 sierpnia 1944 w Warszawie) – żołnierz Armii Krajowej w stopniu sierżanta, uczestniczka powstania warszawskiego.
Życiorys.
Córka Kajetana Dzierżykraj-Morawskiego i Marii z Turnów, siostra Macieja Morawskiego, Hieronima Morawskiego i Marii Barbary Ledóchowskiej. Uczyła się w Gimnazjum Sióstr Urszulanek w Poznaniu i Liceum św. Teresy, prowadzonym przez panny Szczuka w Rabce. Egzamin maturalny zdała w Warszawie na tajnych kompletach.
Podczas okupacji niemieckiej działała w Kedywie i kontrwywiadzie Armii Krajowej. Należała również do Konfederacji Narodu i współpracowała z redakcją pisma „Sztuka i Naród”. Uczestniczyła m.in. w zadaniach wywiadowczych na terenie Hamburga i Berlina.
W powstaniu warszawskim była łączniczką dowódcy Zgrupowania „Radosław”. 6 dnia powstania przy ul. Okopowej 41 została ciężko ranna. Zmarła w szpitalu Jana Bożego przy Bonifraterskiej. Miała 21 lat.
Została pochowana na Powązkach Wojskowych (kw. A24-6-16). Odznaczona Krzyżem Walecznych.

</doc>
<doc id="1024775" url="https://pl.wikipedia.org/wiki?curid=1024775" title="Mirjana Marić">
Mirjana Marić

Mirjana Marić, cyr. Мирјана Марић (ur. 10 stycznia 1970 w Nowym Jorku) – serbska szachistka, arcymistrzyni od 1991 roku.
Kariera szachowa.
W 1985 r. zdobyła w Izraelu tytuł mistrzyni świata juniorek do lat 16. W czasie swojej kariery była również dwukrotną mistrzynią Jugosławii. Największe sukcesy osiągnęła w pierwszych latach 90. XX wieku, dwukrotnie kwalifikując się do turniejów międzystrefowych (eliminacji mistrzostw świata), w których zajęła XXI (Dżakarta 1993) i XXIII miejsce (Subotica 1991). W latach 1994 i 1996 dwukrotnie wystąpiła na szachowych olimpiadach, a w 1992 w drużynowych mistrzostwach Europy. W 2007 r. zajęła IV miejsce w indywidualnych mistrzostwach Serbii.
Najwyższy ranking w karierze osiągnęła 1 lipca 2000 r., z wynikiem 2333 punktów dzieliła wówczas 96-98. miejsce na światowej liście FIDE, jednocześnie zajmując 6. miejsce wśród jugosłowiańskich szachistek.
Życie prywatne.
Razem z siostrą Alisą (starszą o 21 minut) urodziły się w Stanach Zjednoczonych w okresie, gdy ich ojciec pracował w ONZ. Alisa (która w latach 90. należała do grona najlepszych szachistek świata) i Mirjana Marić tworzą jedyną na świecie parę bliźniąt z tytułem arcymistrzowskim.

</doc>
<doc id="1024779" url="https://pl.wikipedia.org/wiki?curid=1024779" title="11 Czechosłowacki Batalion Piechoty – Wschód">
11 Czechosłowacki Batalion Piechoty – Wschód

11 Czechosłowacki Batalion Piechoty – Wschód (czes. "Československý pěší prapor 11 – Východní", ang. "Czechoslovak 11th Infantry Battalion – East") – czechosłowacka jednostka wojskowa walcząca u boku aliantów podczas II wojny światowej.
Historia.
14 sierpnia 1940 przy czechosłowackim rządzie emigracyjnym z siedzibą w Londynie powstała Czechosłowacka Misja Wojskowa na Bliski i Środkowy Wschód na czele z generałem Ondřejem Mézlem. W wyniku jej działań 28 października utworzono Czechosłowacki Kontyngent – Środkowy Wschód, podporządkowany głównodowodzącemu siłami brytyjskimi w tamtym rejonie, generałowi Archibaldowi Wavellowi.
W tym samym czasie został rozwiązany 4 Czechosłowacki Pułk Piechoty. Na jego bazie w obozie w Gedera w Palestynie 1 listopada sformowano 11 Czechosłowacki Batalion Piechoty – Wschód pod dowództwem podpułkownika Karela Klapálka, byłego zastępcy dowódcy 4 Czechosłowackiego Pułku Piechoty. Jednostka składała się z dowództwa, czterech kompanii strzeleckich (po trzy plutony każda) i kompanii broni towarzyszących (plutony karabinów maszynowych, łączności, saperów, warsztatowy i transportowy). Na początku grudnia 1940 żołnierze czechosłowaccy przeszli jedenaście tygodni aklimatyzacji, po czym zostali przeniesieni do obozów w Sidi Bishr i Agami. Do wiosny 1941 prowadzono służbę patrolową na Pustyni Judejskiej. Następnie Batalion przeszedł pod rozkazy brytyjskiej 23 Brygady Piechoty pod dowództwem brygadiera Alexandra Gallowaya. Przebywał wówczas w Sidi Hanaism jako odwód wojsk brytyjskich prowadzących operację „Battleaxe”. Na początku lipca uczestniczył w operacji „Exporter”, czyli w kampanii wojennej wojsk alianckich przeciwko siłom Francji Vichy w Syrii. Nie wziął bezpośredniego udziału w walce, ale w wyniku niespodziewanego ataku artyleryjskiego stracił 1 żołnierza. Po kapitulacji Francuzów 11 lipca, ochraniał do października granicę Syrii z Turcją.
W sierpniu czechosłowacki rząd emigracyjny wystąpił do władz brytyjskich z prośbą o przeniesienie Batalionu do Wielkiej Brytanii, ale Brytyjczycy odmówili. Natomiast 20 października przetransportowali go do oblężonego przez wojska niemiecko-włoskie Tobruku, gdzie podlegał polskiej Samodzielnej Brygadzie Strzelców Karpackich dowodzonej przez generała brygady Stanisława Kopańskiego. Batalion przez 158 dni w tym 51 w walce, uczestniczył w obronie Tobruku tracąc 14 żołnierzy zabitych i 81 rannych. Następnie pozostawał w rejonie Tobruku, początkowo pod rozkazami brytyjskiego XIII Korpusu, a następnie hinduskiej 38 Brygady Piechoty. W marcu 1942 został przeniesiony do Egiptu i ponownie do Palestyny, gdzie podporządkowano go brytyjskiej 4 Brygadzie Przeciwlotniczej w Hajfie. 21 kwietnia Batalion przeorganizowano w 200 Czechosłowacki Lekki Pułk Przeciwlotniczy – Wschód.
Kultura masowa.
Czesko-słowacki film wojenny "Tobruk" z 2008 przedstawia losy Batalionu podczas bitwy, z perspektywy młodego czeskiego żołnierza. 

</doc>
<doc id="1024780" url="https://pl.wikipedia.org/wiki?curid=1024780" title="Football Club de Sion">
Football Club de Sion



</doc>
<doc id="1024781" url="https://pl.wikipedia.org/wiki?curid=1024781" title="Baktrozaur">
Baktrozaur

Baktrozaur ("Bactrosaurus johnsoni"), jaszczur maczugowaty – roślinożerny dinozaur z rodziny hadrozaurów (Hadrosauridae). Spokrewniony z lambeozaurem. Był jednym z pierwszych kaczodziobów nieposiadających grzebienia na głowie.
Żył w późnej kredzie (ok. 97–85 mln lat temu) na terenach Azji. Długość ciała ok. 6 m, wysokość ok. 2 m, masa ok. 1,5–3 t. Jego szczątki znaleziono w Chinach (Mongolia Wewnętrzna) i w Mongolii.
Posiadał setki zębów w tylnej części szczęki. Służyły mu one do rozdrabniania pokarmu roślinnego na miazgę. Jego pokarm stanowiły twarde igły drzew szpilkowych, gałęzie i nasiona. Miał masywniejsze ciało niż inne hadrozaury.

</doc>
<doc id="1024784" url="https://pl.wikipedia.org/wiki?curid=1024784" title="Madhav Kumar Nepal">
Madhav Kumar Nepal

Madhav Kumar Nepal (nep. माधव कुमार नेपाल) (ur. 6 marca 1953) – nepalski polityk, sekretarz generalny Komunistycznej Partii Nepalu (Zjednoczenie Marksistowsko-Leninowskie) w latach 1993-2008. Premier Nepalu od 23 maja 2009 do 3 lutego 2011.
Życiorys.
Madhav Kumar Nepal urodził się w 1953 w Rautahat w dystrykcie Saptari. Tam też rozpoczął swoją edukację. Ukończył studia w dziedzinie handlu w Birgandż.
W 1969 wstąpił do Komunistycznej Partii Nepalu. W latach 70. XX w. był aktywnym działaczem komunistycznego ruchu studenckiego. W 1975 brał udział w powołaniu Komitetu Koordynacyjnego partii. W 1976 za swoją działalność polityczną został uwięziony na dwa lata. W 1978 wszedł w skład Biura Politycznego utworzonej Komunistycznej Partii Nepalu (Marksistowsko-Leninowskiej).
W 1990, po zniesieniu w kraju zakazu działalności partii politycznych, Nepal został członkiem Komisji Doradczej ds. Poprawy Konstytucji. Wchodził również w skład Komisji Rozwoju Narodowego oraz Komisji Narodowych Zasobów Wodnych. W styczniu 1991 utworzył Komunistyczną Partię Nepalu (Zjednoczenie Marksistowsko-Leninowskie), powstałą ze zjednoczenia Komunistycznej Partii Nepalu (Marksistowskiej) i Komunistycznej Partii Nepalu (Marksistowsko-Leninowskiej). W 1993 objął funkcję sekretarza generalnego KPN (ZM-L). Od listopada 1994 do kwietnia 1995 pełnił funkcję wicepremiera oraz ministra spraw zagranicznych i obrony w rządzie premiera Man Mohana Adhikariego.
W kwietniu 2001 Madhav Kumar Nepal przewodził demonstracjom przeciwko rządowi premiera Girija Prasad Koirali, którego opozycja oskarżała o korupcję. Za udział w protestach został aresztowany.
Po zdymisjonowaniu rządu, rozwiązaniu parlamentu i samowolnym przejęciu całej władzy w kraju przez króla Gyanendrę w październiku 2002, Madhav Kumar Nepal i jego KPN (ZM-L) przyłączyła się do protestów przeciw autorytarnym rządom i polityce króla.
M.K. Nepal zrezygnował ze stanowiska sekretarza generalnego KPN (ZM-L) 12 kwietnia 2008 po tym, jak w wyborach parlamentarnych przegrał rywalizację o mandat w swoim okręgu wyborczym. W czerwcu 2008 KPN (ZM-L) zaproponowała jego kandydaturę do urzędu pierwszego prezydenta Nepalu, tuż po ogłoszeniu w kraju republiki. W styczniu 2009 M.K. Nepal stanął na czele Komitetu Konstytucyjnego Zgromadzenia Konstytucyjnego Nepalu, odpowiedzialnego za przygotowanie projektu konstytucji.
Premier.
4 maja 2009 do dymisji podał się premier Prachanda. Powodem jego decyzji był spór z prezydentem Yadavem o przyszły status byłych bojowników maoistowskich i plan wcielania ich do armii narodowej, czemu sprzeciwiał prezydent. Wraz z dymisją Prachandy, Komunistyczna Partia Nepalu (Zjednoczenie Marksistowsko-Leninowskie), trzecia co do wielkości partia w parlamencie, zdecydowała się stanąć na czele nowego rządu jedności narodowej, składającego się z 22 z 24 ugrupowań parlamentarnych. 6 maja 2009 KPN (ZM-L) wskazała M.K Nepala jako kandydata na stanowisko szefa rządu. 17 maja 2009 Nepal uzyskał poparcie od wszystkich 22 partii.
23 maja 2009 Madhav Kumar Nepal został wybrany przez parlament nowym szefem rządu. Zgodnie z porozumieniem, za jego kandydaturą opowiedziało się 350 z 601 deputowanych Zgromadzenia Konstytucyjnego, wchodzących w skład 22 partii popierających nowy rząd.
W maju 2010 Komunistyczna Partia Nepalu (Maoistowska) (KPN (M)) zorganizowała 6-dniowy strajk generalny, domagając się ustąpienia rządu. Przez rok Zgromadzenie Konstytucyjne ani rząd nie zdołały opracować projektu nowej konstytucji. 28 maja 2010, kiedy mijał prawomocny termin jego uchwalenia, trzy największe partie polityczne (KPN (M), Kongres Nepalski, KPN (ZM-L)), zawarły porozumienie przedłużające o rok mandat parlamentu. Warunkiem udzielenia zgody przez KPN (M) była dymisja gabinetu Nepala i utworzenie nowego rządu jedności narodowej pod jej przewodnictwem. 30 czerwca 2010 pod wpływem żądań ze strony KPN (M), premier Madhav Kumar Nepal podał się dymisji.
Jednakże w pierwszym głosowaniu w lipcu 2010 parlament nie był w stanie wyłonić jego następcy. Sytuacja powtórzyła się w następnych 15 rundach głosowań organizowanych w kolejnych miesiącach. W rezultacie Nepal przez ponad 7 miesięcy dalej pełnił funkcję premiera. W pierwszych siedmiu rundach głosowań zarówno kandydat partii maoistowskiej – Prachanda oraz Kongresu Nepalskiego – Ram Chandra Poudel nie zdołali uzyskać większości głosów potrzebnej do wyboru. W tej sytuacji z kandydowania przed 8 turą zorganizowaną 26 września 2010 wycofał się Prachanda. Nie uczynił tego jednak Poudel, który jako jedyny kandydat brał udział w kolejnych 9 rundach głosowań, nie uzyskując za każdym razem wymaganego poparcia. Poudel wycofał swoją kandydaturę dopiero 16 stycznia 2011, co pozwoliło na wznowienie na nowo procesu wyborczego, już z nowymi kandydatami. W 17 turze głosowania z 3 lutego 2011 nowym szefem rządu został wybrany Jhala Nath Khanal z KPM (ZM-L), co stało się możliwe po udzieleniu mu poparcia przez maoistów.

</doc>
<doc id="1024787" url="https://pl.wikipedia.org/wiki?curid=1024787" title="Sher Bahadur Deuba">
Sher Bahadur Deuba

Sher Bahadur Deuba (ur. 13 czerwca 1946) – nepalski polityk, pięciokrotny premier Nepalu w latach 1995–1997, 2001–2002, 2004–2005, 2017–2018 oraz 2021-2022. Członek Kongresu Nepalskiego. W latach 2002–2007 lider konkurencyjnego Kongresu Nepalskiego (Demokratycznego).
Życiorys.
Sher Bahadur Deuba po raz pierwszy sprawował urząd premiera od 12 września 1995 do 12 marca 1997.
Po raz drugi został mianowany szefem rządu po rezygnacji Giriji Prasad Koirali 26 lipca 2001. W lipcu 2002 Deuba został wydalony z szeregów Kongresu Nepalskiego po tym, jak wbrew stanowisku swojej partii przedłużył stan wyjątkowy w kraju w celu kontynuowania walki z maoistowskimi partyzantami oraz poprosił króla Gyanendrę o rozwiązanie parlamentu i zwołanie wcześniejszych wyborów. We wrześniu tego samego roku założył własną partię Kongres Nepalski (Demokratyczny).
Z urzędu szefa rządu Deuba został usunięty na skutek bezkrwawego zamachu stanu przeprowadzonego przez króla Gyanendrę 4 października 2002.
Gyanendra przywrócił go na stanowisko 3 czerwca 2004 po politycznych protestach, upadku dwóch kolejnych rządów i braku odpowiedniego kandydata na stanowisko premiera. W swoim trzecim gabinecie Deuba objął również funkcję ministra spraw zagranicznych i obrony.
1 lutego 2005 król Gyanendra rozwiązał rząd i parlament i przejął na ponad rok całkowitą władzę w państwie. Deuba został skazany na dwa lata więzienia w lipcu 2005 pod zarzutem korupcji. 13 lutego 2006 został zwolniony z odbywania kary i oczyszczony z zarzutów.
25 września 2007 Kongres Nepalski (Demokratyczny) połączył się z Kongresem Nepalskim ponownie w jedną partię. W wyborach do Zgromadzenia Konstytucyjnego w kwietniu 2008 Deuba uzyskał mandat deputowanego. 15 sierpnia 2008 został nominowany przez Kongres Nepalski kandydatem partii na stanowisko premiera Nepalu. W głosowaniu w parlamencie przegrał jednak z Prachandą, kandydatem KPN (M). Deuba otrzymał 113 głosów, podczas gdy lider maoistów zebrał 464 głosy poparcia.
13 lipca 2021 ponownie został premierem Nepalu. Funkcję pełnił do 26 grudnia 2022.

</doc>
<doc id="1024788" url="https://pl.wikipedia.org/wiki?curid=1024788" title="Rafael Moreno Aranzadi">
Rafael Moreno Aranzadi



</doc>
<doc id="1024789" url="https://pl.wikipedia.org/wiki?curid=1024789" title="Śmierć Hitlera">
Śmierć Hitlera



</doc>
<doc id="1024794" url="https://pl.wikipedia.org/wiki?curid=1024794" title="Verein für Bewegungsspiele Stuttgart 1893">
Verein für Bewegungsspiele Stuttgart 1893



</doc>
<doc id="1024799" url="https://pl.wikipedia.org/wiki?curid=1024799" title="Przywódcy Wietnamu Południowego">
Przywódcy Wietnamu Południowego



</doc>
<doc id="1024800" url="https://pl.wikipedia.org/wiki?curid=1024800" title="Liga Mistrzów UEFA (1992/1993)">
Liga Mistrzów UEFA (1992/1993)

I Liga Mistrzów UEFA 1992/1993
XXXVIII Puchar Europy Mistrzów Klubowych 1992/1993
Finał.
 
ZDOBYWCA LIGI MISTRZÓW 1992/1993
OLYMPIQUE MARSYLIA PIERWSZY TYTUŁ 

</doc>
<doc id="1024801" url="https://pl.wikipedia.org/wiki?curid=1024801" title="Asklepiades z Prusy">
Asklepiades z Prusy

Asklepiades z Prusy, Asklepiades z Bitynii (ur. około 124 p.n.e. lub 129 p.n.e., zm. w 40 p.n.e.) - rzymski lekarz i filozof greckiego pochodzenia. Twórca szkoły metodyków. Zwolennik atomizmu Epikurejskiego i mechanicznego objaśniania czynności organizmu, zalecał wino jako uniwersalny środek leczniczy. Przypisywane jest mu również wynalezienie tracheotomii.

</doc>
<doc id="1024808" url="https://pl.wikipedia.org/wiki?curid=1024808" title="Flaga Wietnamu Południowego">
Flaga Wietnamu Południowego

Flaga Wietnamu Południowego była w latach 1890–1920 flagą Cesarstwa Wietnamu. W 1948 roku cesarz Bảo Đại ogłosił ją flagą państwa Wietnamu, zaś po podziale kraju stała się flagą Wietnamu Południowego.
Po przejęciu władzy przez komunistów 30 kwietnia 1975, do czasu zjednoczenia państwa w 1976, oficjalną flagą Południowego Wietnamu była flaga Wietkongu.
Flaga Wietnamu Południowego jest używana przez niektóre środowiska emigracyjne.

</doc>
<doc id="1024809" url="https://pl.wikipedia.org/wiki?curid=1024809" title="Indspire Award">
Indspire Award

Indspire Award (do 2012 National Aboriginal Achievement Award; NAAA) – doroczna nagroda przyznawana przez Indspire (do 2012 National Aboriginal Achievement Foundation) z Kanady.
Charakterystyka.
Nagrodę ustanowiono w 1993 r. w związku z proklamowaniem przez ONZ Międzynarodowej Dekady Ludów Tubylczych Świata. Nagroda ma honorować i promować wybitne osiągnięcia przedstawicieli tubylczej społeczności Kanady.
Co roku nagrodę przyznaje się czternastu osobom w różnych kategoriach takich jak: zdrowie, prawo, nauki polityczne, kultura, sztuka itp. Jedną z nagród przyznaje się wybitnej młodej osobie (w wieku od 15 do 24 lat), inną – za całokształt życiowych osiągnięć. Nagrody przyznaje dziesięcioosobowa Kapituła złożona z poprzednich laureatów nagrody.
Osoba ubiegająca się o nagrodę musi być członkiem jednego z Pierwszych Narodów, Inuitem lub Metysem. Musi też posiadać wybitne osiągnięcia osobiste, być stałym mieszkańcem Kanady lub osobą urodzoną w Kanadzie.
Doroczna gala wręczenia nagród, organizowana z udziałem ok. 2500 gości z Kanady i zagranicy, transmitowana jest przez kanadyjskie stacje telewizyjne (w tym: CBC, Global Television i APTN).
Laureaci.
Wśród dotychczasowych laureatów NAAA byli m.in.:
Laureatami NAAA za rok 2007 w poszczególnych kategoriach są:

</doc>
