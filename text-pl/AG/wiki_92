<doc id="1024810" url="https://pl.wikipedia.org/wiki?curid=1024810" title="Fiat Fiorino">
Fiat Fiorino

Fiat Fiorino – samochód osobowo-dostawczy klasy aut miejskich produkowany pod włoską marką FIAT od 1977 roku. Od 2007 roku produkowana jest trzecia generacja modelu na rynek europejski, a od 2013 na rynek brazylijski.
Pierwsza generacja.
Fiat Fiorino I został po raz pierwszy oficjalnie zaprezentowany w 1977 roku.
Samochód został zbudowany na bazie drugiej generacji modelu 127. W 1980 roku auto przeszło face lifting. Zmodernizowany został m.in. pas przedni pojazdu.
Pojazd produkowany był także w Brazylii przed oddział Fiat Automóveis w latach 1977 – 1988. Auto bazowało na bazie modelu 147 z lat 1976-86 oraz na modelu 127 z lat 1971-95. Inne nazwy to Fiat 147 Pick-Up City, Emelba 127 Poker oraz SEAT Fiorino.
Druga generacja.
Fiat Fiorino II został po raz pierwszy oficjalnie zaprezentowany w 1988 roku.
Samochód został oparty na bazie modelu Uno. Auto wyposażone zostało w dwie benzynowe jednostki napędowe o pojemności 1.1 l (60 KM) i 1.4 l, a także jeden silnik wysokoprężny o pojemności 1.7 l. Pojazd posiadał najwyższą oraz największą przestrzeń ładunkową w swojej klasie. 
Pojazd wytwarzano zarówno w wersji furgon, a także pickup. Ta druga odmiana produkowana była do 1999 roku, po czym została na rynku Ameryki Południowej w 1998 roku zastąpiona zupełnie nowym modelem Strada. 
Fiorino II w europejskiej wersji przeszedł moderniazację w 1997 roku, w ramach której zmieniono wygląd pasa przedniego (reflektory i zderzaki), a także wkłady tylnych lamp. Sprzedaż modelu trwała w Europie do grudnia 2000 roku, po czym samochód został wycofany bez bezpośredniego następcy ze sprzedaży. Ten ostatecznie zadebiutował na Starym Kontynencie dopiero 7 lat później, w 2007 roku.
Kontynuacja produkcji.
Po zakończeniu sprzedaży w Europie w 2000 roku, produkcja i sprzedaż Fiorino II była kontynuowana w Ameryce Południowej kolejną dekadę. Samochód był wytwarzany w niezmienionej formie do 2008 roku, kiedy to przeszedł kolejną modernizację - w jej ramach pojawił się przód zapożyczony ze zmodernizowanego modelu Mille i odświeżone wkłady tylnych lamp. Ostatecznie, produkcja zakończyła się w 2013 roku, kiedy to zadebiutował następca opracowany specjalnie z myślą o lokalnym rynku i nie mający nic wspólnego z europejskim Fiorino III.
Trzecia generacja.
Wersja europejska.
Fiat Fiorino III został po raz pierwszy oficjalnie zaprezentowany w 2007 roku.
Samochód zbudowany został we współpracy z francuskim koncernem motoryzacyjnym PSA. W ramach współpracy zbudowane zostały bliźniacze modele: Fiorino, Citroën Nemo oraz Peugeot Bipper, w oparciu o platformę GM Fiat SCCS.
Pojazd wraz ze swoimi bliźniaczymi modelami zdobył tytuł Van of the Year 2009.
W 2008 roku podczas targów motoryzacyjnych w Genewie zaprezentowano wersję osobową pojazdu, nazwaną Fiat Qubo.
W 2009 roku podczas targów motoryzacyjnych we Frankfurcie zaprezentowano uterenowioną wersję modelu Qubo – Trekking. Samochód wyposażony został m.in. w zderzak z wbudowaną osłoną, 15-calowe alufelgi z terenowymi oponami, relingi dachowe oraz tylne przyciemnione szyby. Auto wyposażono także w inteligentny układ kontroli trakcji Traction+.
W 2010 roku pojazd przeszedł pierwszą modyfikację. Zmienione zostały wzory tapicerki oraz kolory deski rozdzielczej, a także wzory felg aluminiowych. Przy okazji modyfikacją poddane zostały także jednostki napędowe, które spełniają normę Euro 5.
W 2016 roku auto przeszło subtelny lifting nadwozia i wnętrza. Zastosowany został m.in. nowy przedni zderzak, poprawiono atrapę chłodnicy oraz zastosowano nowy wzór felg aluminiowych. We wnętrzu pojazdu zastosowano nowe koło kierownicy oraz drążek zmiany biegów. Przy okazji liftingu, do listy wyposażenia opcjonalnego dodano m.in. 5-calowy ekran do obsługi systemu rozrywkowo-informacyjnego. Zmodernizowano także jednostki napędowe pojazdu, tak, aby każda spełniała normy emisji spalin Euro 6.
Na początku 2020 roku producent zakończył produkcję osobowych odmian Fiorino, sprzedawanych pod nazwą "Qubo". Wersje dostawcze mają być w dalszym ciągu produkowane.
Wersje wyposażenia.
2007-2016.
Standardowe wyposażenie obejmuje m.in. wspomaganie kierownicy, system ABS oraz poduszkę powietrzną kierowcy.
Qubo:
od 2016.
Fiorino:
Standardowe wyposażenie podstawowej wersji Base obejmuje m.in. system ABS, wspomaganie kierownicy, instalacja radiowa z anteną i 4 głośnikami i poduszkę powietrzną kierowcy.
Bogatsza wersja SX dodatkowo wyposażona jest w m.in. centralny zamek z pilotem, elektrycznie regulowane szyby przednie, elektrycznie regulowane i podgrzewane lusterka zewnętrzne, podłokietnik przedni, oraz boczne drzwi przesuwane tylne.
Topowa wersja Adventure, stylizowana na off-roadową dodatkowo obejmuje m.in. system Traction+ i pakiet Adventure.
Qubo:
Standardowe wyposażenie podstawowej wersji Easy obejmuje m.in. 4 poduszki powietrzne, systemy ABS z EBD i ESP, centralny zamek z pilotem, klimatyzacje manualną, elektrycznie regulowane szyby przednie, instalacja radiowa z anteną i 4 głośnikami, przesuwane drzwi boczne tylne z obu stron, oraz czujniki ciśnienia w oponach (TPMS).
Bogatsza wersja Lounge dodatkowo wyposażona jest w m.in. elektrycznie regulowane i podgrzewane lusterka, światła przeciwmgielne, podłokietnik przedni, dzieloną kanapę, oraz radio z 6 głośnikami, 5 calowym ekranem dotykowym, Bluetooth, USB i AUX.
Topowa wersja Trekking, stylizowana na off-roadową dodatkowo obejmuje m.in.: system Traction+, przyciemniane szyby, relingi dachowe, oraz 15 calowe felgi aluminiowe.
W zależności od wersji wyposażenia samochód opcjonalnie możemy doposażyć w m.in.: tempomat, podgrzewane fotele przednie, dwuskrzydłową klapę bagażnika, czujniki cofania, kierownicę obszytą skórą, radio cyfrowe DAB a także nawigację GPS.
Wersja brazylijska.
Fiat Fiorino III został zaprezentowany po raz pierwszy w 2013 roku.
Niezależnie od europejskiej wersji, we wrześniu 2013 roku Fiat przedstawił zupełnie nowe Fiorino III na rynek Ameryki Łacińskiej. Samochód ponownie powstał na bazie Fiata Uno, tym razem jego drugiej generacji oferowanej tylko na rynku Brazylii. Zachował przy tym rzadką już formę klasycznego furgona z wyraźnie zaznaczoną i wyższą od kabiny pasażerskiej przestrzenią ładunkową.
Tylne lampy zapożyczono z Fiata Doblo pierwszej generacji po liftingu. Na rynkach innych krajów Ameryki Południowej, poza Brazylią i Argentyną, samochód oferowany jest pod marką Ram Trucks jako Ram V700 Rapid oraz Ram ProMaster Rapid w Meksyku.

</doc>
<doc id="1024811" url="https://pl.wikipedia.org/wiki?curid=1024811" title="Fox News Channel">
Fox News Channel

Fox News – amerykańska całodobowa stacja informacyjna należąca do spółki Fox News Group, która należała kolejno do News Corporation (1996–2013) oraz 21st Century Fox (2013–2019), a obecnie jest własnością Fox Corporation. Istnieje od 7 października 1996. Począwszy od stycznia 2005 jest dostępna dla 85 milionów rodzin w USA. W czasach kiedy stacja ta powstawała mogło ją oglądać tylko 17 milionów osób. W Nowym Jorku program inauguracyjny mogło obejrzeć tylko 400 tysięcy abonentów Cablevision Systems na Bronksie i Brooklynie, ponieważ pozostali właściciele telewizji kablowych zbojkotowali nowy kanał. Jednak każdy, kto chciał zobaczyć nowy program, mógł to zrobić na rogu ulic 48th Street i Avenue of the Americas, gdzie przez oszklone witryny można było oglądać główne studio Fox News.
Fox News to pierwsza telewizja, która zastosowała pasek informacyjny na dole ekranu. Sposób przekazywania wiadomości – nazywany dziś ticker – przyjął się szybko również u innych nadawców.
Fox News jest najchętniej oglądaną stacją informacyjną w USA. Powstała parę miesięcy po uruchomieniu konkurencyjnej stacji MSNBC. Przygotowania do uruchomienia stacji rozpoczęły się, gdy magnat mediowy Rupert Murdoch zatrudnił byłego szefa NBC i republikanina Rogera Ailesa jako założyciela i pierwszego CEO.
Dostępność.
Fox News Channel jest dostępny m.in. w Australii, Brazylii, Kanadzie, Nowej Zelandii i Wielkiej Brytanii oraz od 16 października 2020 poprzez usługę streamingową Fox News International w Austrii, Belgii, Danii, Finlandii, Grecji, Holandii, Luksemburgu, Polsce, Rumunii, Szwecji i na Węgrzech.

</doc>
<doc id="1024812" url="https://pl.wikipedia.org/wiki?curid=1024812" title="Blackfoot">
Blackfoot



</doc>
<doc id="1024815" url="https://pl.wikipedia.org/wiki?curid=1024815" title="Krajowa Nagroda za Osiągnięcia Tubylcze">
Krajowa Nagroda za Osiągnięcia Tubylcze



</doc>
<doc id="1024816" url="https://pl.wikipedia.org/wiki?curid=1024816" title="NAAA">
NAAA



</doc>
<doc id="1024818" url="https://pl.wikipedia.org/wiki?curid=1024818" title="Beskidzka Droga Integracyjna">
Beskidzka Droga Integracyjna



</doc>
<doc id="1024819" url="https://pl.wikipedia.org/wiki?curid=1024819" title="Kamienica Lamellich w Krakowie">
Kamienica Lamellich w Krakowie

Kamienica Lamellich – zabytkowa kamienica położona przy ul. Mikołajskiej 2 w Krakowie.
Obecnie – po połączeniu dwóch posesji – stanowi jedną, narożną kamienicę przy ul. Szpitalnej i Mikołajskiej, frontem wieńcząca północną część Małego Rynku. Połączenia dokonał ok. połowy XVII wieku bogaty kupiec pochodzenia włoskiego Lamelli. Od jego imienia budynek nosi zwyczajową nazwę Kamienica Lamellich.
Wewnątrz znajduje się polichromia o tematyce sakralnej z XV wieku. W latach 70. siedzibę znalazł tu Śródmiejski Ośrodek Kultury w Krakowie, od 2017 działający pod nazwą Krakowskie Forum Kultury.

</doc>
<doc id="1024820" url="https://pl.wikipedia.org/wiki?curid=1024820" title="Papieska Komisja Biblijna">
Papieska Komisja Biblijna

Papieska Komisja Biblijna (łac. "Pontificia Commissio Biblica") – komisja złożona z kardynałów i naukowców, która decyduje o stanowisku Kościoła Rzymskokatolickiego wobec Biblii i nauk biblijnych. Komisja wchodzi w skład Kurii Rzymskiej.
Komisja powstała w 1902 jako zbiór kardynałów i konsultorów, a jej pierwsze orzeczenia miały konserwatywny i zachowawczy charakter, podkreślając m.in. pełną historyczność ksiąg biblijnych i ograniczając możliwości nowoczesnych badań naukowych. Od czasu pontyfikatu Piusa XII PKB łagodziła swój ton, a wydawane w kolejnych latach instrukcje stymulowały rozwój badań biblijnych. W 1971 papież Paweł VI dokonał reformy komisji, czyniąc ją ciałem wyłącznie naukowym. 
Powstanie Komisji.
Komisję oficjalnie powołał 30 października 1902 papież Leon XIII w liście apostolskim "Vigilantiae studiique". Celem jej działania miał być rozwój studiów biblijnych w Kościele Katolickim oraz troska o ich wierność Magisterium kościelnemu. W 1904 papież Pius X udzielił Komisji uprawnień do nadawania tytułów akademickich w zakresie nauk biblijnych.
W działalności Komisji wyróżnia się pięć okresów:
Wczesne orzeczenia PKB.
W latach 1905-1915 Komisja wydała 15 orzeczeń. Były one sformułowane jako "dubia et responsa" - czyli lakoniczne odpowiedzi ("affirmative" lub "negative") na sformułowane w skomplikowany sposób wątpliwości . 
Lista orzeczeń:
Orzeczenia były utrzymane w tradycyjnym rozumieniu autorstwa i historyczności ksiąg biblijnych, sprzeciwiały się liberalnej i racjonalistycznej krytyce. Ich tezy to m.in.:
Dekrety te miały cel zapobiegawczy, a interpretowane w sposób prawniczy dopuszczały miejsce dla badań naukowych. Ponieważ jednak wymagały posłuszeństwa ze strony uczonych katolickich, w świecie niekatolickim sprawiały wrażenie, że "postawa katolicka jest monolitycznie zachowawcza i nie dopuszcza omawiania problemów na zasadzie wymiany opinii naukowych". W późniejszych publikacjach orzeczenia te piętnowano jako "dekrety kagańcowe", powstrzymujące w istocie rozwój katolickiej egzegezy. Atmosfera, którą wytworzyły dekrety nie sprzyjała uczonym katolickimi takim jak M.-J. Lagrange, których działania były powstrzymywane np. przez Święte Oficjum.
Komisja w okresie międzywojennym (1915-1939).
W 1916 papież Benedykt XV zwiększył jeszcze uprawnienia PKB, który listem apostolskim "Cum Biblia Sacra" z dnia 15 sierpnia 1916 zarządził, aby Instytut Biblijny oraz Komisja Rewizji Wulgaty składały do PKB coroczne sprawozdania na piśmie. 
Aktywność Komisji w dziedzinie wydawania orzeczeń zmniejszyła się. Sama forma orzeczeń zamiast dotychczasowej "dubia et responsa" przyjęła formę instrukcji, których treścią stały się (poza sprawami naukowymi) tematy dotyczące duszpasterstwa oraz liturgii. Lista orzeczeń z tego okresu:
Komisja w czasach Piusa XII (1939-1958).
W latach 40. XX wieku, po opublikowaniu przez papieża Piusa XII encykliki "Divino afflante Spiritu" Komisja złagodziła swój ton, o czym świadczył m.in. "List do kardynała Emmanuela Suharda", arcybiskupa Paryża. Według Eugeniusza Dąbrowskiego była to "ilustracja ewolucji poglądów uważanych dawniej za niedopuszczalne, a dziś zostawionych swobodnej dyskusji". 
W 1955 sekretarz Komisji A. Miller wypowiedział się na temat wczesnych dekretów PKB dopuszczając "badania naukowe z pełną wolnością [...] o ile tylko respektuje urząd nauczycielski Kościoła".
Komisja po 1971.
Papież Paweł VI w piśmie Motu Proprio "Sedula cura" (1971) połączył Komisję z Kongregacją Nauki Wiary. Prefekt Kongregacji Nauki Wiary jest jednocześnie przewodniczącym Komisji. Od 2017 Komisji przewodzi kardynał Luis Ladaria Ferrer. Sekretarzem Komisji jest obecnie jezuita o. Klemens Stock.
Komisja liczy 20 członków. Jedynym Polakiem wchodzącym obecnie w jej skład jest ks. dr hab. Marcin Kowalski z Katolickiego Uniwersytetu Lubelskiego (od 2021 r.). 
W latach 1965-1971 do Komisji należał ks. prof. Stanisław Łach, w latach 1980-1989 o. prof. Augustyn Jankowski OSB, w latach 1990-1997 ks. prof. Lech Stachowiak, w latach 1998-2007 ks. prof. Ryszard Rubinkiewicz SDB, w latach 2009-2021 ks. prof. Henryk Witczyk.
Współczesne publikacje Komisji:
W 1976 PKB przygotowała studium biblijne nt. możliwości wyświęcania kobiet do kapłańskiej posługi eucharystycznej. Studium nie zostało opublikowane, ale jego wyniki przeciekły do prasy, zgodnie z wersją opublikowaną w "Katolickim Komentarzu Biblijnym", uczeni mieli przegłosować (w stosunku 17:0), że Nowy Testament "nie reguluje tej sprawy jasno i raz na zawsze", jak również (12:5), że ani "Pismo Święte, ani podejście Jezusa nie wykluczało takiej możliwości". W 1977 ukazała się deklaracja "Inter insigniores" (o dopuszczeniu kobiet do kapłaństwa urzędowego), w której jednak brak powołań na prace PKB.
Linki zewnętrzne.
Treść publikacji PKB:

</doc>
<doc id="1024821" url="https://pl.wikipedia.org/wiki?curid=1024821" title="Pektolit">
Pektolit

Pektolit (Yuksporyt) – minerał z gromady krzemianów. Należy do grupy minerałów rzadkich.
Nazwa pochodzi od gr. "pektos" = złożony i "lithos" = kamień, skała.
Właściwości.
Zazwyczaj tworzy kryształy (często pseudojednoskośne) o pokroju słupkowym, pręcikowym, igiełkowym. Czasami tworzy zbliźniaczenia. Występuje w skupieniach zbitych, nerkowatych, groniastych, włóknistych o budowie promienistej. Jest kruchy, półprzezroczysty, czasami kryształy wykazują efekt kociego oka.
Występowanie.
Najczęściej spotykany jest w utworach hydrotermalnych, przeważnie w szczelinach, druzach, pustkach pogazowych zasadowych skał magmowych i pegmatytach. Występuje głównie w serpentynitach, amfibolitach, skarnach, i marmurach. 
Najczęściej współwystępuje z takimi minerałami jak: zeolity, kalcyt, prehnit, diopsyd, grossular, natrolit, laumontyt, heulandyt. 
Miejsca występowania: 
W Polsce został stwierdzony w okolicach Bielska-Białej (Beskidy) i w Jordanowie k. Sobótki (Dolny Śląsk).

</doc>
<doc id="1024822" url="https://pl.wikipedia.org/wiki?curid=1024822" title="The Future">
The Future

The Future – dziewiąty album studyjny Leonarda Cohena, wydany w listopadzie 1992. Jest to jeden z najpopularniejszych albumów Cohena i uważany za płytę - ścieżkę dźwiękową. Prawie każda piosenka z tego albumu została wykorzystania w ważniejszym Hollywoodzkim filmie. Płyta ta była również nazywana "Piękną Apokalipsą".
Utwory "The Future", "Waiting for the Miracle" i "Anthem" zostały wykorzystane w kontrowersyjnym filmie Olivera Stone'a "Urodzeni mordercy". Piosenki z tej płyty pojawiły się też w filmach "Cudowni Chłopcy" oraz "Życie Davida Gale'a".
Utwory na tym albumie są bardzo zróżnicowane. Od refrenu chóru gospel ("The Future") poprzez balladę graną na syntezatorach ("Waiting for the Miracle"), pop-country ("Closing Time"), rytmy marszowe staccato ("Democracy"), aż po utwór całkowicie instrumentalny ("Tacoma Trailer"). "Tacoma Trailer" jest jednym z dwóch utworów instrumentalnych w całej dyskografii Leonarda Cohena. Drugi to "Improvisation" z "Live Songs".
Był to ostatni album Cohena który został nagrany analogowo, a utwory zostały zdigitalizowane po etapie miksowania.
W Wielkiej Brytanii ten album stał się srebrny, a w Kanadzie podwójnie platynowy.

</doc>
<doc id="1024823" url="https://pl.wikipedia.org/wiki?curid=1024823" title="Amiga Computer Studio">
Amiga Computer Studio

Amiga Computer Studio – czasopismo wydawane przez wydawnictwo Computer Graphics Studio, w całości poświęcone komputerom Amiga.
Ukazywało się w latach 1996–2001, jako kontynuacja wcześniej wydawanych w latach 1992–1996 czasopism „Computer Studio” i „Computer Studio Wydanie Specjalne”. Do pisma dołączany był CD-ROM z amigowym oprogramowaniem, produkcjami sceny amigowej itp. Pierwsze numery ACS skierowane były głównie do graczy, z biegiem czasu pismo ewoluowało w bardziej techniczną stronę – testy sprzętu i oprogramowania, kursy. Czasopismo upadło wraz z nadejściem wakacji 2001 roku, jednocześnie gdy wydawnictwo CGS zlikwidowało pozostałe swoje tytuły wówczas wydawane. 

</doc>
<doc id="1024824" url="https://pl.wikipedia.org/wiki?curid=1024824" title="Rie Tanaka">
Rie Tanaka

 – japońska piosenkarka i seiyū, najbardziej znana z roli w "Chobits", gdzie podkładała głos Chii oraz Freyi. Do jej sławnych ról należy także Suigintō w adaptacji anime "Rozen Maiden". Grała również w "Gundam Speed Destiny" i "Jigoku shōjo". Będąc dzieckiem, Tanaka nauczyła się śpiewać i zebrała duże uznanie na pierwszych koncertach.
Po zakończeniu studiów dołączyła do tokijskiego przedsiębiorstwa twórców anime i mang. Wydała również dwa albumy – "24 Wishes", który, oprócz nowych utworów, zawiera również te z anime "Chobits". Natomiast drugi, "Garnet", zawiera między innymi wersję utworu "Kiss Kara Hajimaru Miracle", stworzonego na potrzeby anime "Steel Angel Kurumi". Wydała także dwupłytowy album utworów "Chara de Rie", który zawiera 4 utwory z "Chobits" i "Gundam Seed" oraz nowy utwór. Płyty noszą nazwę "Club Rie-rie 1, Club Rie-rie 2".

</doc>
<doc id="1024830" url="https://pl.wikipedia.org/wiki?curid=1024830" title="Czechosłowacki rząd emigracyjny">
Czechosłowacki rząd emigracyjny

Czechosłowacki rząd emigracyjny (czes. "Prozatímní státní zřízení") – pierwotnie powstały jako Czechosłowacki Komitet Narodowy w Paryżu 17 listopada 1939, po upadku Francji przeniesiony do Londynu.
Początkowo nieuznawany przez aliantów zachodnich, którzy trzymali się ustaleń układu monachijskiego licząc, że w ten sposób zjednają sobie konserwatywną opozycję antyhitlerowską w Niemczech. Po upadku Francji i zastąpieniu Chamberlaina przez Churchilla w lipcu 1940 Komitet przekształcił się w rząd czechosłowacki, który jako pierwszy został uznany przez rząd gen. Sikorskiego. Ostatecznie Brytyjczycy uznali rząd Benesza jako reprezentanta przedwojennej Czechosłowacji 18 lipca 1941 już po rozpoczęciu operacji Barbarossa.
Premierem od 21 lipca 1940 do 5 kwietnia 1945 był rzymskokatolicki ksiądz Jan Šrámek.

</doc>
<doc id="1024833" url="https://pl.wikipedia.org/wiki?curid=1024833" title="MSNBC">
MSNBC

MSNBC – amerykańska całodobowa stacja informacyjna założona w 1996 roku. MSNBC to skrótowiec, który tworzą nazwy dwóch podmiotów tworzących ten kanał: Microsoft Network (MSN) i NBC. Stacja w 82% należy do NBCUniversal, a w pozostałej części (18%) do Microsoftu.
MSNBC powstało 15 lipca 1996 roku, co było związane z zamknięciem kanału telewizji kablowej America’s Talking, który należał do sieci telewizyjnej NBC. Nastąpiło to blisko 4 miesiące przed powstaniem konkurenta – Fox News.
W MSNBC pracuje między innymi Mika Brzezinski, córka polsko-amerykańskiego politologa Zbigniewa Brzezińskiego. Zwróciła na siebie uwagę mediów, gdy zaprotestowała przeciwko stawianiu wyżej sprawy wyjścia z więzienia Paris Hilton od np. sprawy dotyczącej sytuacji w Iraku.
Ze stacją współpracowała też powieściopisarka i dziennikarka Jeannette Walls, autorka bestsellerowego pamiętnika "Szklany zamek" ("The Glass Castle").
Stacja jest krytykowana za popieranie demokratów.

</doc>
<doc id="1024834" url="https://pl.wikipedia.org/wiki?curid=1024834" title="Wyspy Szczęśliwych">
Wyspy Szczęśliwych



</doc>
<doc id="1024836" url="https://pl.wikipedia.org/wiki?curid=1024836" title="Kathleen E. Woodiwiss">
Kathleen E. Woodiwiss

Kathleen Erin Hogg Woodiwiss (ur. 3 czerwca 1939 w Alexandrii w stanie Luizjana, zm. 6 lipca 2007 w Princeton) – amerykańska pisarka i pionierka nowoczesnego romansu historycznego. Naprawdę nazywała się Kathleen Erin Hogg.
Życie.
Swojego męża, porucznika lotnictwa Rossa Woodiwissa, poznała w wieku 16 lat. Jego praca zmusiła ich do przeprowadzki do Japonii, a ostatecznie do Minneapolis. Ross Woodiwiss zmarł w 1996 roku. Autorka przez 35 lat opublikowała 13 powieści. Wszystkie znalazły się na liście bestsellerów „New York Timesa”. W swych książkach opisywała związki kobiet z bohaterami, którzy je ratowali. Lubiła długie fabuły, kontrowersyjne sytuacje i postaci oraz pełne namiętności sceny miłosne. Mimo choroby pisarka zdołała dokończyć swoją ostatnią powieść "Everlasting".

</doc>
<doc id="1024839" url="https://pl.wikipedia.org/wiki?curid=1024839" title="Łukasz Kośmicki">
Łukasz Kośmicki

Łukasz Kośmicki (ur. 9 września 1968 w Szamotułach) – polski operator filmowy i telewizyjny, zajmuje się również reżyserowaniem filmów reklamowych. Absolwent Wydziału Operatorskiego i Realizacyjnego Telewizyjnej Państwowej Wyższej Szkoły Filmowej, Telewizyjnej i Teatralnej w Łodzi.

</doc>
<doc id="1024840" url="https://pl.wikipedia.org/wiki?curid=1024840" title="Makaron Nesoi">
Makaron Nesoi



</doc>
<doc id="1024844" url="https://pl.wikipedia.org/wiki?curid=1024844" title="Moira Kelly">
Moira Kelly

Moira Kelly (ur. 6 marca 1968 w Queens, w Nowym Jorku) – amerykańska aktorka.
Życie prywatne.
5 sierpnia 2000 roku wyszła za Steve’a Hewitta. Mają dwoje dzieci – córkę Ellę (ur. 2001) i syna Eamona (ur. 2003).

</doc>
<doc id="1024849" url="https://pl.wikipedia.org/wiki?curid=1024849" title="Siarczan manganu(III)">
Siarczan manganu(III)

Siarczan manganu(III), , – nieorganiczny związek chemiczny z grupy siarczanów, sól kwasu siarkowego i manganu na III stopniu utlenienia.
Otrzymywanie.
Można go otrzymać w reakcji lub ze stężonym kwasem siarkowym w podwyższonej temperaturze, np. :
Reakcję należy prowadzić ostrożnie ze względu na jej egzotermiczny przebieg i powstawanie w początkowej fazie wybuchowego, lotnego . Po zakończeniu procesu siarczan potasu usuwa się przez przemywanie osadu stężonym kwasem siarkowym, który z kolei usuwa się wygrzewając produkt w .
Właściwości.
Ma postać ciemnozielonych, bardzo silnie higroskopijnych kryształów. Rozpuszcza się bez rozkładu w kwasie siarkowym, z którego krystalizuje jako . W rozcieńczonym kwasie siarkowym (&lt;52%) hydrolizuje. Z wodą daje fioletowy roztwór, z którego wytrąca się .
Z siarczanami litowców tworzy dwie serie soli podwójnych – ałuny typu (Me oznacza atom litowca), np. ałun cezowo-manganowy , oraz sole o mniejszej zawartości wody krystalizacyjnej, typu .
Zastosowanie.
Stosowany jest do wytwarzania soli manganu(III) z acetyloacetonem, , wykorzystywanego przemysłowo jako katalizator niektórych reakcji organicznych.

</doc>
<doc id="1024854" url="https://pl.wikipedia.org/wiki?curid=1024854" title="Parafia Ducha Świętego w Świdnicy">
Parafia Ducha Świętego w Świdnicy

Parafia Ducha Świętego Świdnicy znajduje się w dekanacie Świdnica-Zachód w diecezji świdnickiej. Została erygowana 25 czerwca 1991 r. Jej proboszczem od 2012 r. jest ks. kan. Tomasz Czubak.
Geografia i zabytki.
Parafia obejmuje swym zasięgiem wioskę Zawiszów oraz os. w Świdnicy pod tą samą nazwą, a więc następujące jej ulice:
Na terenie parafii znajdują się następujące obiekty sakralne oraz cmentarze:

</doc>
<doc id="1024855" url="https://pl.wikipedia.org/wiki?curid=1024855" title="Jesper Kyd">
Jesper Kyd

Jesper Kyd (ur. 3 lutego 1972 w Hørsholm w Danii) – duński kompozytor muzyki do gier komputerowych oraz filmów. Jego twórczość łączy w sobie elementy ambientu, elektroniki oraz muzyki symfonicznej. Za swoje kompozycje otrzymał szereg nagród. W młodości udzielał się na demoscenie jako członek legendarnej amigowej grupy The Silents, w środowisku scenowym zdobył spore uznanie i stworzył świetne soundtracki do takich dem jak chociażby Hardwired grupy Crionics&amp;The Silents czy Extension grupy Pygmy projects. Najbardziej znany ze skomponowania muzyki do serii gier Hitman oraz Assassin’s Creed.
Lata młodości.
Jako dziecko Kyd rozpoczął naukę gry na pianinie. Później brał również lekcje gitary, śpiewu oraz czytania nut. Kyda od zawsze pociągało tworzenie muzyki, a nie tylko „odgrywanie” kompozycji innych. W wieku 14 lat jego zainteresowanie komponowaniem wzrosło wraz z otrzymaniem Commodore'a 64, na którym mógł wreszcie bez większego problemu pisać swoje pierwsze melodie. W międzyczasie zainteresował się również sceną demo, gdzie mógł się wykazać tworząc dla różnych grup demosceny. Kilka lat później zaczął tworzyć na Amidze, która miała dużo lepsze 
możliwości przetwarzania dźwięku niż Commodore. Odtąd Jesper mógł komponować muzykę z samplami. Został, wraz ze swoim najlepszym przyjacielem i współpracownikiem Mikaelem Balle'em, członkiem demogrupy Silents DK, a po pewnym czasie rozpoczął współpracę z grupą znaną pod nazwą crionics, co znacząco wpłynęło na jego późniejszą karierę już jako profesjonalnego kompozytora. W końcu wziął udział w legendarnej produkcji demo stworzonej na Amidze - "Hardwired" - do której stworzył muzykę (Global Trash 2).
Stabilizacja kariery.
Po tym wydarzeniu Jesper Kyd postanowił zakończyć przygodę z demosceną i skupił się na profesjonalnym komponowaniu. On i jego przyjaciele, z którymi współpracował podczas tworzenia Hardwired, założyli firmę „Zyrinx” i rozpoczęli pracę nad grą „Subterrania for the Sega Genesis” – Kyd odpowiedzialny był za muzykę. Gra została przyjęta z umiarkowanym entuzjazmem, choć niektórzy mówili o niej „jedna z najlepszych”. Po komercyjnym sukcesie gry, Kyd i reszta grupy przeniosła się do Bostonu. Kyd stworzył muzykę jeszcze do dwóch kolejnych tytułów Zyrinx: „Red Zone” i „Scorcher”, oraz do dwóch innych gier - „Amok” oraz „The Adventures of Batman and Robin”, zanim wydawca ich gier, Scavenger, zbankrutował, wymuszając na grupie Zyrinx rozwiązanie.
Praca niezależna.
Po rozwiązaniu Zyrinxu, większość jego członków powróciło do Danii, rozpoczynając współpracę pod szyldem IO Interactive. Jesper Kyd zdecydował się wyjechać do Nowego Jorku i założył własną niezależną wytwórnię w Manhattanie, „Nano studios”. Z pomocą znajomości w branży muzycznej, Kyd szybko odniósł sukces jako niezależny kompozytor muzyki do gier komputerowych, choć niełatwo mu to przyszło. Od początku planował współpracę z grupą IOI.
Przełom.
Jesper Kyd zaczął być rozpoznawalny, jego zdaniem, po wydaniu „MDK2: Armageddon” grupy Bioware, „Messiah” od Shiny oraz grupy IOI. Wszystkie wydane w tym samym czasie, odniosły ogromny sukces, na czele z Hitmanem.
Muzyka do Hitmana bazowała na odgłosach miasta oraz instrumentach etnicznych. Od razu skupiła na sobie uwagę wielu pism na całym świecie. MP3.COM napisało: „Motyw główny z gry Hitman jest bezspornie jednym z najlepszych utworów muzycznych dla gier na świecie”. 
Jego następnym krokiem milowym było nagranie muzyki do drugiej części Hitmana, przy współpracy z budapeszteńską orkiestrą symfoniczną i chórem. „Muzyka z najlepszych wysokobudżetowych filmów akcji nie poruszy nikogo tak bardzo jak muzyka z ” - napisało IGN.
Jego następny soundtrack zawierał bardzo klimatyczną i wręcz „heroiczną” muzykę do gry Freedom Fighters. Tę muzykę nagrał współpracując z chórem Radia Węgierskiego (Hungarian Radio). To dało mu pozycję jednego z czołowych innowacyjnych kompozytorów muzyki do gier komputerowych.
Billboard Digital Entertainment Awards nominowało go do nagrody „Best Use of Soundtrack” w czasie gdy od Game Audio Network Guild Awards otrzymał nominację do nagrody „Best Original Vocal Song – Choral”. Czołowa strona traktująca o grach komputerowych, GameSpot, przyznała 
płycie nagrodę „Best Music of the Year”.
Unikalne połączenie nowoczesnej muzyki elektronicznej oraz symfonicznej ze śpiewami chóralnymi zastosowanymi w muzyce do zebrało pozytywną opinię międzynarodowej krytyki jako jedna z przełomowych, najbardziej oryginalnych kompozycji. 
„Wielu próbowało stworzyć z muzyki do gry komputerowej bardziej poważne doświadczenie muzyczne. Ale tylko niewielu udało się to w takim stopniu jak Jesperowi Kydowi” - pisze EQ Magazine.
Inne prace Kyda to między innymi muzyka do gry anime „Robotech: Invasion”, elementów filmowych oraz całości oprawy muzycznej gry , która przedstawia pompatyczną muzykę okriestrową i chóralną, w tworzeniu której wzięło udział 150 muzyków z Budapeszteńskiej Orkiestry Symfonicznej i chóru Radia Węgierskiego, z dodatkiem muzyki elektronicznej.
Jego aktualne produkcje to muzyka do MMORPGa The Chronicles Of Spellborn, Unreal Tournament III.
Obecnie Jesper mieszka w Los Angeles, gdzie pracuje nad własnym albumem, „Deftronic”, który jest opisywany jako klimatyczny album z muzyką elektroniczną. Album jest produkowany przez jego samego oraz przez Jeffa Blenkinsoppa, który współpracował między innymi z Pink Floyd, The Who, Emerson, Lake and Palmer i Vangelis.
Praca.
Jak widać Kyd komponuje muzykę do wielu rodzaju mediów, poniżej przegląd jego produkcji.
' Seriale telewizyjne 

</doc>
<doc id="1024860" url="https://pl.wikipedia.org/wiki?curid=1024860" title="Feliks Akwitański">
Feliks Akwitański

Feliks (zm. ok. 676) – patrycjusz z Tuluzy, książę Akwitanii od ok. 660 r. aż do śmierci.
Za jego czasów Gaskonia ponownie stała się częścią Księstwa Akwitanii. Nie jest do końca jasne, czy Feliks był księciem dziedzicznym Akwitanii, czy otrzymał je z nadania królów frankijskich. Nie jest też pewne czy jego władzy podlegali Baskowie, czy byli oni tylko jego sprzymierzeńcami. Władztwo Feliksa rozciągało się na Bordeaux, Gaskonię, Novempopulanię i Narbonensis, ale nie sięgało granicami do rzeki Loary.
Następcą Feliksa został Lupus I, któremu Feliks powierzył wcześniej rządy nad Gaskonią. Lupus przewodniczył synodowi w Bordeaux w 673 r., kiedy Feliks wciąż pozostawał u władzy.

</doc>
<doc id="1024862" url="https://pl.wikipedia.org/wiki?curid=1024862" title="Xolla">
Xolla

Xolla platforma telekomunikacyjna umożliwiająca operatorom sieci telekomunikacyjnych oraz dostawcom ISP dostarczanie klientom i partnerom zaawansowanych usług.
Urządzenia ściśle powiązane z platformą Xolla:
Zarządzanie platformą Xolla.
Praca ogranicza się jedyne do kontaktu z przeglądarką internetową, która wykonuje proste funkcje oraz, jeśli jest to potrzebne, bardziej złożone operacje. Wszelkie inne działania takie jak dostęp do systemu taryfikacyjnego czy operacje na klientach sprowadzają się do kilku kliknięć myszką. Taki sposób pozwala na sprawne działanie poprzez interfejs webowy, który poprzez bezpośrednie podłączenie do serwera odpowiedzialny jest na propagację informacji do bazy danych i do odpowiednich węzłów Xolla Node.
Bezpieczeństwo.
Platforma Xolla jest chroniona poprzez wielopoziomowe ograniczenia zależne przywilejów użytkownika. Każde żądanie przesłane do serwera aplikacji zostało zabezpieczone przez dynamicznie generowane sumy kontrolne dołączane do zapytać. Platforma pozwala także klasyfikować adresy IP na dopuszczone lub nie oraz uniemożliwia temu samemu adresowi IP na wielokrotne nieudane próby autoryzacji. Wszystkie te zabiegi czynią Xollę bardzo bezpieczną.
Usługi.
Wszelkie działania związane z usługami na platformie wykonują się na tzw. drzewie usług.
Drzewo usług posiada następujące cechy:
Główne usługi zaimplementowane jako integralne elementy modułu IVR należy wymienić.
1-Stage.
Usługa jest dostępna jedynie dla użytkowników podłączonych bezpośrednio do węzłów Xolla Node (w technologii IP tj. SIP lub ISDN).
Pozwala ona na identyfikację użytkownika i wybranie numeru przez niego żądanego. W przypadku gdy czas połączenia zostanie przekroczony lub połączenie nie może zostać zrealizowane zostaje automatyczne zerwane. Do korzystania z tej usługi jest wymagane konto klienta, bo tylko klienci którzy są na białej liście mogą używać 1-Stage.
Klienci rozliczani są co miesiąc i dostają faktury generowane automatycznie przez platformę. Na takiej fakturze klient może zobaczyć dane odnośnie do usług, czasu i kosztu połączeń oraz w jakim planie taryfikującym się znajduje. W zawieranych umowach określane jest jaki będzie plan naliczania połączeń typu 1-Stage. Każdy użytkownik może uzyskać darmowe minuty oraz co jakiś ma możliwość sprawdzenia kosztów jakie do tej pory poniósł związanych z połączeniami.
Prepaid – Calling cards.
Jest to połączenie autoryzowane za pomocą unikalnego identyfikatora. Jeśli użytkownik przekroczy ilość dopuszczonych błędów w identyfikatorze to połączenia z danego numeru zostaną zablokowane.
Gdy wszystko przebiegło poprawnie klient otrzyma informacje o stanie konta. Następnie zostanie poproszony o podanie numeru docelowego.
Po wykorzystaniu całego konta następuje zerwanie połączenia lub, jeśli będzie kontynuowane (o ile istnieje taka możliwość), to połączenie będzie taryfikowane według cennika operatora danego klienta.
Reklamy.
Są to usługi typu reklamy głosowe z rejestratorem odwiedzin. System rejestruje jaki numer nawiązał połączenie, długość odsłuchanego pliku oraz w ilu procentach został on wysłuchany.
Callback.
Usługa identyfikuje dzwoniącego na podstawie 1-Stage, po rozpoznaniu rozłącza klienta. Po upływie 5 sekund następuje połączenie zwrotne w którym użytkownik jest proszony o podanie numeru docelowego. Połączenia zwrotne, jak i docelowe taryfikowane są według taryf (płaci za nie klient). Wymagana rejestracja.
Call Center.
Usługa ta pozwala na tworzenie usług typu infolinie i konkursy audio-tele. Każdy kto chce połączyć się z Call Center połączy się z pewną grupą konsultantów. Aby uniknąć chaosu lub zablokowania linii stosuje się tutaj odpowiednie strategie kolejkowania. Klient który oczekuje na połączenie odsłuchuje zapowiedzi głosowe lub muzykę. Na niektórych infoliniach korzysta się z nagrywania rozmów (zazwyczaj infolinie banków).
Wszystkie rozmowy są zbierane i gromadzone jako statystyki połączeń.
Możliwości jakie daje ta usługa to:
Połączenia darmowe.
Usługa działa podobnie jak Prepaid. Jedyna różnica to, to, że operator ponosi całe koszty rozmowy klienta. Operator może wprowadzić limity kosztów, bądź czasu trwania połączeń.
Web Callback.
Usługa pozwana na wykonywanie połączeń przez serwisy Web ze zintegrowaną platformą Xolla. Koszty połączeń ponosi jednostka udostępniająca Web Callback lub użytkownik platformy.
Usługi zewnętrzne.
Platforma Xolla pozwala na szybkie zwiększenie dostępnych usług oraz integrację i konfigurację istniejących usług. Można ją również zintegrować z usługami, które nie są częścią platformy.
Przykładami takich usług mogą być:
Xolla jako platforma dostępowa VoIP.
Ten rodzaj platformy obsługuje następujące kodeki:
Występują następujące tryby pracy:
Platforma Xolla w systemach teległosowań i telepłatności.
Wyżej wymienione systemy realizują swoją funkcjonalność:

</doc>
<doc id="1024863" url="https://pl.wikipedia.org/wiki?curid=1024863" title="Parafia Najświętszej Maryi Panny Królowej Polski w Świdnicy">
Parafia Najświętszej Maryi Panny Królowej Polski w Świdnicy

Parafia Najświętszej Maryi Panny Królowej Polski w Świdnicy – rzymskokatolicka parafia znajdująca się w dekanacie świdnickim zachodnim w diecezji świdnickiej. Była erygowana w 1981 r. Nowo powstała parafia przejęła katolików zamieszkujących kilkanaście wyznaczonych ulic od tymczasowej parafii św. Józefa. Do parafii dołączyła także Słotwina.
W latach 1983–2013 obowiązki proboszcza w nowo powstającej parafii pełnił i kontynuował budowę kościoła parafialnego ks. inf. Kazimierz Jandziszak. Od 30 czerwca 2013 r. proboszczem parafii jest ks. prałat Rafał Kozłowski.

</doc>
<doc id="1024867" url="https://pl.wikipedia.org/wiki?curid=1024867" title="Parafia św. Andrzeja Boboli w Świdnicy">
Parafia św. Andrzeja Boboli w Świdnicy

Parafia św. Andrzeja Boboli – rzymskokatolicka parafia z siedzibą w Świdnicy Śląskiej należy do dekanatu świdnickiego zachodniego w diecezji świdnickiej.
Historia parafii.
Parafia została erygowana 12 czerwca 1995 roku, na mocy dekretu kardynała Henryka Gulbinowicza. Została ona wydzielona z parafii św. Józefa Oblubieńca.
23 czerwca tego samego roku została utworzona parafia pod wezwaniem Świętego Andrzeja Boboli. Proboszczem parafii został wówczas ksiądz Andrzej Szyc, który wcześniej pełnił funkcję wikarego w parafii pw. NMP Królowej Polski w Świdnicy.
Od 2002 roku proboszczem jest ks. Edward Szajda.
Historia świątyni.
Obiekt został wniesiony w latach 1905–1907. Wówczas w tamtym miejscu urzędowała Fundacja Kessela niemiecki prowadząca dom dziecka.
Budynek, zanim zaczął spełniać funkcje sakralne, za czasów sowieckich użytkowany był jako m.in. „stołowoj” (stołówka).
Obszar parafii.
Parafia swoim zasięgiem obejmuje ulice:

</doc>
<doc id="1024871" url="https://pl.wikipedia.org/wiki?curid=1024871" title="Parafia św. Józefa Oblubieńca w Świdnicy">
Parafia św. Józefa Oblubieńca w Świdnicy

 
Parafia św. Józefa Oblubieńca Najświętszej Maryi Panny w Świdnicy – rzymskokatolicka parafia znajdująca się w dekanacie świdnickim zachodnim diecezji świdnickiej. Była erygowana w 1946 roku. 26 sierpnia 2012 roku parafia została przekazana ojcom Paulinom. 24 października 2016 roku bp Ignacy Dec podniósł kościół parafialny do godności sanktuarium.
Pierwszym proboszczem i kustoszem sanktuarium był o. Samuel Pacholski OSPPE. Od 11 lipca 2022 r. proboszczem jest o. Rafał Kwiecień OSPPE.

</doc>
<doc id="1024873" url="https://pl.wikipedia.org/wiki?curid=1024873" title="Don Arden">
Don Arden

Don Arden, właśc. Harry Levy (ur. 4 stycznia 1926 w Manchesterze, zm. 21 lipca 2007 w Los Angeles) – brytyjski menedżer grup rockowych Black Sabbath, Small Faces i Electric Light Orchestra, ojciec Sharon Osbourne.
Życiorys.
W muzycznym biznesie znany był ze swoich "niekonwencjonalnych" metod negocjacji, wśród których było m.in. bicie, przestrzeliwanie kolan czy groźby wyrzucenia przez okno. Arden zatrudniał do tego umięśnionych "asystentów", w dodatku często uzbrojonych.
Do historii przeszedł incydent z 1966 roku, kiedy Arden wraz z towarzystwem "goryli" odwiedził w biurze impresaria Roberta Stigwooda. Menedżer zagroził mu wyrzuceniem przez okno, jeśli nie przestanie się wtrącać w jego interesy związane z grupą Small Faces.
Pod koniec lat 70. z zespołu Black Sabbath wyrzucił wokalistę Ozzy’ego Osbourne’a. To właśnie wtedy z Ozzym zaczęła się spotykać Sharon, córka Ardena. Od swojego ojca przejęła opiekę nad interesami wokalisty, co doprowadziło Don Ardena do wściekłości. Podczas jednego ze spotkań, psy Ardena zaatakowały ciężarną Sharon, która w efekcie straciła dziecko. Przez kolejne 20 lat córka nie utrzymywała żadnego kontaktu z ojcem. Jednak na skutek mediacji Ozzy’ego, jego żona pogodziła się z ojcem, co przedstawiono w reality show "Rodzina Osbourne’ów". Wówczas Arden spotkał się ze swoimi wnukami: Jackiem, Kelly i Aimee.
W ostatnich latach życia cierpiał na chorobę Alzheimera.

</doc>
<doc id="1024876" url="https://pl.wikipedia.org/wiki?curid=1024876" title="Grzegorz Kuczeriszka">
Grzegorz Kuczeriszka

Grzegorz Kuczeriszka (ur. 25 marca 1962 w Warszawie) – polski operator filmowy i reżyser. Ukończył studia na Wydziale Operatorskim PWSFTviT w Łodzi.
Były mąż aktorki Jolanty Fraszyńskiej.

</doc>
<doc id="1024877" url="https://pl.wikipedia.org/wiki?curid=1024877" title="Parafia Wniebowzięcia Najświętszej Maryi Panny w Bystrzycy Górnej">
Parafia Wniebowzięcia Najświętszej Maryi Panny w Bystrzycy Górnej

 
Parafia Wniebowzięcia Najświętszej Maryi Panny w Bystrzycy Górnej znajduje się w dekanacie świdnickim zachodnim w diecezji świdnickiej. Była erygowana w XIV w. Jej proboszczem jest ks. Tomasz Federkiewicz.

</doc>
<doc id="1024878" url="https://pl.wikipedia.org/wiki?curid=1024878" title="Tanaka Rie">
Tanaka Rie



</doc>
<doc id="1024880" url="https://pl.wikipedia.org/wiki?curid=1024880" title="Al-Hilal (Rijad)">
Al-Hilal (Rijad)

Al-Hilal as-Saudi Football Club () – saudyjski klub piłkarski mający siedzibę w Rijadzie, grający w pierwszej lidze. Został założony 16 października 1957 i od tego czasu jest najbardziej utytułowanym zespołem w kraju. Jest także najbardziej popularnym klubem wśród kibiców, nie tylko pochodzących z Arabii Saudyjskiej, ale i zagranicy.
Najbardziej znanym piłkarzem i zarazem legendą klubu jest Sami Al-Jaber, wielokrotny reprezentant Arabii Saudyjskiej. Natomiast w latach 1978-1981 występował tu słynny Brazylijczyk Rivelino. Legendami klubu są także Yousif Althunyan, słynący z dryblingu, a także najlepszy bramkarz w historii kraju Mohammed Al-Deayea.
Zespół nosi przydomek "Al-Zeem", co w wolnym tłumaczeniu znaczy "Liderzy". Przydomek wziął się właśnie z faktu noszenia miana najlepszego klubu w kraju.

</doc>
<doc id="1024881" url="https://pl.wikipedia.org/wiki?curid=1024881" title="Al-Hilal Rijad">
Al-Hilal Rijad



</doc>
<doc id="1024886" url="https://pl.wikipedia.org/wiki?curid=1024886" title="Parafia św. Anny w Grodziszczu">
Parafia św. Anny w Grodziszczu

Parafia św. Anny w Grodziszczu - parafia rzymskokatolicka z siedzibą w Grodziszczu, w dekanacie świdnickim zachodnim w diecezji świdnickiej. Była erygowana w XIII w. Jej proboszczem jest ks. Mateusz Pawlica.

</doc>
<doc id="1024887" url="https://pl.wikipedia.org/wiki?curid=1024887" title="Fluorek manganu(III)">
Fluorek manganu(III)

Fluorek manganu(III), – nieorganiczny związek chemiczny, sól kwasu fluorowodorowego i manganu na III stopniu utlenienia.
Jest to ciało stałe o barwie czerwonego wina, hydrolizującym w wodzie.
Można go otrzymać w reakcji (reakcja egzotermiczna, następnie ogrzewanie w 250 °C), (w 250 °C) lub z fluorem, np. :
Reakcję z fluorem można przeprowadzać też w temperaturze pokojowej, w roztworze w bezwodnym ciekłym fluorowodorze:

</doc>
<doc id="1024888" url="https://pl.wikipedia.org/wiki?curid=1024888" title="Makaronezja">
Makaronezja

Makaronezja (z gr. , "Makároi Nēsoi", Wyspy Szczęśliwe, lub , "Makárōn Nēsoi", Wyspy Szczęśliwych) – zbiorcze określenie kilkudziesięciu wulkanicznych wysp, w tym czterech dużych archipelagów, położonych na północno-wschodnim Atlantyku przy wybrzeżach Europy i Afryki. 
W skład Makaronezji wchodzą:
Jej łączna powierzchnia wynosi 14 676 km², zamieszkuje ją 3,15 mln osób. 
Region ten wydzielono ze względów geofizycznych i botanicznych, nazwa Makaronezja znajduje także zastosowanie w terminologii programów polityki regionalnej Unii Europejskiej na określenie obszaru objętego programem wsparcia Interreg III-B.
Niekiedy pojęciem biogeograficznym Makaronezji obejmuje się także fragmenty wybrzeży Afryki – w Mauretanii (lub od Sahary Zachodniej po rzekę Gambia; niekiedy dodając nawet południowo-zachodnie wybrzeże Portugalii).

</doc>
<doc id="1024891" url="https://pl.wikipedia.org/wiki?curid=1024891" title="Jerzmanowo (Wrocław)">
Jerzmanowo (Wrocław)

Jerzmanowo (niem. "Herrmannsdorf") – osiedle w południowo-zachodniej części Wrocławia, w dawnej dzielnicy Fabryczna. W granicach miasta od 1 stycznia 1973. Obecnie część osiedla Jerzmanowo-Jarnołtów-Strachowice-Osiniec.
Historia.
Wieś wzmiankowana po raz pierwszy jako "Gezmanouo" w 1245, potem raz jeszcze w 1253 przy okazji nadania wrocławskiemu szpitalowi krzyżowców od św. Macieja dziesięciny ze wsi Jerzmanów. W XVIII wieku były tu dwa majątki, z których jeden z kościołem katolickim, plebanią, szkołą i karczmą i 12 gospodarstwami należał do komandorii joannitów Bożego Ciała we Wrocławiu (aż do sekularyzacji w 1810), a drugi z kościołem ewangelickim i szkołą był w rękach prywatnych. W połowie XIX wieku było tam ok. 800 mieszkańców i nadal dwa majątki.
W latach 1954–1972 wieś Jerzmanowo należała i była siedzibą władz gromady Jerzmanowo. 
Zabytki.
Do wojewódzkiego rejestru zabytków wpisane są:

</doc>
<doc id="1024892" url="https://pl.wikipedia.org/wiki?curid=1024892" title="Parafia Przemienienia Pańskiego w Lutomi Dolnej">
Parafia Przemienienia Pańskiego w Lutomi Dolnej

Parafia Przemienienia Pańskiego w Lutomi Dolnej znajduje się w dekanacie świdnickim zachodnim w diecezji świdnickiej. Była erygowana w XIII w. 

</doc>
<doc id="1024893" url="https://pl.wikipedia.org/wiki?curid=1024893" title="Chilibre">
Chilibre

Chilibre - miasto w Panamie w prowincji Panama, w którym rozwinął się głównie przemysł spożywczy i włókienniczy.

</doc>
<doc id="1024901" url="https://pl.wikipedia.org/wiki?curid=1024901" title="Kūlgrinda (zespół muzyczny)">
Kūlgrinda (zespół muzyczny)

Kūlgrinda – litewski zespół muzyczny z Wilna, założony przez Inię i Jonasa Trinkūnasów, wykonujący neofolk.
Inspiracją kapeli są dawne melodie i pieśni z czasów pogańskiej Litwy. Sentymentem darzą oni kult słońca i charakterystyczną dla neopogaństwa jedność człowieka z naturą. Jest zrzeszona w rodzimowierczym stowarzyszeniu Romuva. Początkowo wydawcą płytowych albumów Kulgrindy była Dangus Records, po czym podpisano umowę z nowym wydawcą, Aurea Studija. Nazwa zespołu nawiązuje do podwodnej grobli wywodzącej się z mitologii Bałtów.
Twórczość.
W repertuarze kapeli można znaleźć rytualny folklor bałtycki. Pieśniom z akompaniamentem bębnów, kobz, skrzypiec, lutni, lir korbowych i dud towarzyszą modlitwy do pogańskich bóstw i tańce. Kūlgrinda ponadto wykonuje rytuały związane z weselem, inicjacją, uroczystościami rodzinnymi i zmianami pór roku – zgodnie z tradycjami bałtyckimi. Prezentowany przez siebie folklor zespół dostosowuje do współczesnych czasów. Dzięki charakterystycznemu dźwiękowi, młodzieńczemu entuzjazmowi oraz zachowaniu autentyzmu pieśni ludowej potrafi dotrzeć do publiczności w różnym wieku.
Członkowie.
Głównymi członkami, a zarazem założycielami zespołu są Jonas Trinkūnas i jego żona Inia. Oboje są kapłanami rodzimowierczymi, kultywującymi praktyki religijne pradawnych Litwinów. Oprócz nich w składzie zespołu znajdują się muzycy w wieku od 17 do 25 lat. Wszyscy odziani są w stroje X – XII-wiecznej Litwy, zrekonstruowane w oparciu o archeologiczne znaleziska. Towarzyszy im stosowanie symboliki Bałtów charakterystycznej dla wymienionych wyżej ram czasowych.
Działalność.
W 2003 roku Kūlgrinda był gościem Festiwalu Kultury Celtyckiej w Dowspudzie, a w 2006 roku wystąpił na festiwalu Źródliska w Suwałkach. Regularnie zapraszana jest na zagraniczne wydarzenia artystyczne, gdzie przedstawia etniczne tradycje bałtyckie. Bierze też udział w świętach narodowych, oficjalnych galach i występach w różnych miastach.

</doc>
<doc id="1024904" url="https://pl.wikipedia.org/wiki?curid=1024904" title="Parafia św. Michała Archanioła w Milikowicach">
Parafia św. Michała Archanioła w Milikowicach

 
Parafia św. Michała Archanioła w Milikowicach znajduje się w dekanacie świdnickim zachodnim w diecezji świdnickiej. Była erygowana w 1965 r. Proboszczem od lipca 2016 roku jest ks. Krzysztof Adamski.

</doc>
<doc id="1024905" url="https://pl.wikipedia.org/wiki?curid=1024905" title="Nuevo Arraiján">
Nuevo Arraiján

Nuevo Arraiján - miasto w Panamie; w prowincji Panama Zachodnia; 26 tys. mieszkańców (2008). Przemysł spożywczy, włókienniczy.

</doc>
<doc id="1024906" url="https://pl.wikipedia.org/wiki?curid=1024906" title="Osiniec (Wrocław)">
Osiniec (Wrocław)

Osiniec (niem. "Kaltasche") - małe osiedle w południowo–zachodniej części Wrocławia. W granicach miasta od 1 stycznia 1973.
Historia.
Wzmiankowany po raz pierwszy w 1736, w 1845 określony jako kolonia należąca do sąsiednich Strachowic. Założony przy drodze łączącej Jerzmanowo z Żernikami. Zamieszkany w tym czasie częściowo przez ludność polską. W połowie XIX wieku w Osińcu znajdowało się ok. 10 gospodarstw. W latach 20. i 30. XX wieku został rozbudowany po wschodniej stronie i wzdłuż ulicy Widłakowej o domy jednorodzinne.
Lokalizacja.
1 stycznia 1973 roku zgodnie z Rozporządzeniem Rady Ministrów Osiniec został włączony w obręb miasta Wrocławia. Osiniec jest otoczony osiedlami: Jerzmanowo od zachodu, Złotniki od północy, Żerniki od wschodu oraz Strachowice od południa. Od 1991 roku Wrocław dzieli się na 48 osiedli. Zgodnie z uchwałą Rady Miasta z 25 kwietnia 1997 roku zmieniono nazwę osiedla Jerzmanowo–Jarnołtów–Strachowice na Jerzmanowo–Jarnołtów–Strachowice–Osiniec.

</doc>
<doc id="1024907" url="https://pl.wikipedia.org/wiki?curid=1024907" title="Dorota Roqueplo">
Dorota Roqueplo

Dorota Roqueplo (ur. 18 marca 1960 w Neuilly-sur-Seine) – francuska kostiumografka pracująca na stałe w Polsce.
W 1987 roku ukończyła Szkołę Projektowania i Kostiumu w Paryżu. Jest członkinią Polskiej Akademii Filmowej, Europejskiej Akademii Filmowej (EFA) oraz Amerykańskiej Akademii Sztuki i Wiedzy Filmowej.
Wybrana filmografia.
Źródło.
Nagrody.
Źródło.

</doc>
<doc id="1024908" url="https://pl.wikipedia.org/wiki?curid=1024908" title="Melanizm">
Melanizm

Melanizm (gr. "mélas", "mélanos" – czarny) – brunatne lub czarne zabarwienie skóry lub jej wytworów wynikające ze zwiększonej zawartości melaniny – ciemnego pigmentu w chromatoforach (komórkach barwnikowych). Występuje zarówno u bezkręgowców, jak i kręgowców. Może być formą adaptacji do środowiska lub występować jako zaburzenie chorobowe.
Przykłady występowania melanizmu:

</doc>
<doc id="1024910" url="https://pl.wikipedia.org/wiki?curid=1024910" title="Chalchuapa">
Chalchuapa

Chalchuapa – miasto w Salwadorze w departamencie Santa Ana, położone około 15 km na zachód od stolicy departamentu – miasta Santa Ana. Ludność (2007): 47,7 tys. (miasto), 74,0 tys. (gmina). Rozwinął się tutaj przemysł spożywczy i włókienniczy.

</doc>
<doc id="1024915" url="https://pl.wikipedia.org/wiki?curid=1024915" title="Quezaltepeque">
Quezaltepeque

Quezaltepeque - miasto w Salwadorze; w departamencie La Libertad; 29 800 mieszkańców (2006). Przemysł spożywczy, włókienniczy.

</doc>
<doc id="1024916" url="https://pl.wikipedia.org/wiki?curid=1024916" title="Arveleg">
Arveleg

Fikcyjne postacie ze stworzonej przez J.R.R. Tolkiena mitologii Śródziemia.

</doc>
<doc id="1024919" url="https://pl.wikipedia.org/wiki?curid=1024919" title="Rańczi">
Rańczi



</doc>
<doc id="1024920" url="https://pl.wikipedia.org/wiki?curid=1024920" title="Melanizm przemysłowy">
Melanizm przemysłowy

Melanizm przemysłowy – forma melanizmu wywołana przez emisje gazowe lub pyłowe przemysłu, będąca przykładem działania doboru kierunkowego. Związany jest z industrializacją i postępującym zanieczyszczeniem środowiska. Melanizm przemysłowy został zaobserwowany i opisany na przykładzie krępaka brzozowego żyjącego w okolicach Manchesteru.

</doc>
<doc id="1024922" url="https://pl.wikipedia.org/wiki?curid=1024922" title="Parafia Nawiedzenia Najświętszej Maryi Panny w Witoszowie Dolnym">
Parafia Nawiedzenia Najświętszej Maryi Panny w Witoszowie Dolnym

 
Parafia Nawiedzenia Najświętszej Maryi Panny w Witoszowie Dolnym – znajduje się w dekanacie świdnickim zachodnim w diecezji świdnickiej. Erygowana w 1265. Jej proboszczem jest ks. kan. dr hab. Jarosław M. Lipniak.

</doc>
<doc id="1024925" url="https://pl.wikipedia.org/wiki?curid=1024925" title="Catacamas">
Catacamas

Catacamas – miasto w Hondurasie; drugie co do wielkości miasto w departamencie Olancho; 51 605 mieszkańców (2013). Prawa miejskie nabyło 24 stycznia 1898 roku. W pobliżu miasta znajdują się Jaskinie Talgua. Środowisko wiejskie gminy Catacamas uzupełniają dwie ważne szkoły rolnicze. W pobliżu miasta znajduje się Port lotniczy Catacamas.
Na północ od miasta rozciągają się wzgórza "Sierra de Agalta", gdzie znajduje się Park Narodowy Sierra de Agalta.

</doc>
<doc id="1024926" url="https://pl.wikipedia.org/wiki?curid=1024926" title="Lupus I">
Lupus I

Lupus I (również "Lupo, Loup, Lobo, Otsoa, Otxoa") – książę Gaskonii i Akwitanii, księciem Gaskonii był od ok. 670 z nominacji księcia Akwitanii Feliksa, którego ok. 676 zastąpił w księstwie Akwitanii, aczkolwiek niektóre źródła twierdzą, że i ten tytuł otrzymał w 670. Oba te tytuły posiadał aż do swojej śmierci, która nastąpiła ok. 676 (ostatnia wzmianka w źródłach) lub ok. 700–710 (rządził wtedy kolejny znany książę Akwitanii).
Wiadomo, że w 673 posiadał terytoria w okolicach Tuluzy i Bordeaux. W tym czasie sprzymierzył się z Flaviusem Paulusem, który walczył z królem Wizygotów Wambą. Lupus zaatakował wówczas Béziers. Między 673 a 675 zwołał i przewodził synodowi w Bordeaux. Ok. 675–676 próbował zająć Limoges. Według niektórych źródeł został wówczas zamordowany.

</doc>
<doc id="1024928" url="https://pl.wikipedia.org/wiki?curid=1024928" title="Powstanie więźniów w Kengirze">
Powstanie więźniów w Kengirze

Powstanie więźniów łagru w Kengirze – powstanie więźniów łagru koło Kengiru (obecnego Żezkazganu) w Kazachstanie w maju i czerwcu 1954 roku.
Opis wydarzeń.
W powstaniu uczestniczyło ponad 8 tysięcy więźniów. Aktywną rolę odegrali Ukraińcy, w tym wielu członków UPA, którzy stanowili ponad połowę powstańców oraz powstańcy zesłani z państw nadbałtyckich. Za przywódców powstania uważa się byłych partyzantów UPA – Hersza Kellera lub Mychajła Sorokę. 25 czerwca oddziały uzbrojone w czołgi rozbiły powstanie. Liczba ofiar wynosiła do 700 osób. Nieuzbrojeni powstańcy w tym kobiety byli zmiażdżeni gąsienicami czołgów T-34, inni zostali zastrzeleni.
W pół roku po powstaniu zbudowane nieopodal osiedla otrzymały nową nazwę – Żezkazgan. Powstanie zostało opisane między innymi przez Aleksandra Sołżenicyna oraz Anne Applebaum, nakręcono o nim także film dokumentalny.

</doc>
<doc id="1024929" url="https://pl.wikipedia.org/wiki?curid=1024929" title="Tela">
Tela

Tela – miasto w północnym Hondurasie, w departamencie Atlántida. W 2006 roku miasto zamieszkiwało 32 800 mieszkańców. Stanowi ośrodek przemysłu spożywczego i włókienniczego. W mieście znajduje się port lotniczy Tela.

</doc>
<doc id="1024934" url="https://pl.wikipedia.org/wiki?curid=1024934" title="Kansai International Airport">
Kansai International Airport



</doc>
<doc id="1024942" url="https://pl.wikipedia.org/wiki?curid=1024942" title="Rapti">
Rapti

Rapti – rzeka w Indiach i Nepalu o długości ok. 650 km oraz powierzchni dorzecza ok. 30 000 km². Źródła rzeki znajdują się w Himalajach Małych. Przepływa ona przez góry Śiwalik oraz Nizinę Gangesu. Rzeka Rapti jest wykorzystywana do nawadniania oraz do żeglugi śródlądowej.

</doc>
<doc id="1024943" url="https://pl.wikipedia.org/wiki?curid=1024943" title="Drozd oliwkowy">
Drozd oliwkowy

Drozd oliwkowy ("Turdus obscurus") – gatunek średniej wielkości ptaka z rodziny drozdowatych (Turdidae), występujący w Azji. Sporadycznie zalatuje do Polski. Nie jest zagrożony.
Systematyka.
Po raz pierwszy zgodnie z zasadami nazewnictwa binominalnego gatunek ten opisał Johann Friedrich Gmelin w 1789 w 13. edycji linneuszowskiego "Systema Naturae". Autor nadał mu nazwę "Turdus obscurus", a jako miejsce typowe wskazał syberyjskie lasy za jeziorem Bajkał. Wcześniej, w 1783 drozda oliwkowego opisał John Latham, jednakże określił jedynie jego angielską nazwę zwyczajową: "Dark Thrush".
Jest to gatunek monotypowy.
Zasięg występowania.
Drozd oliwkowy zamieszkuje środkową i wschodnią Syberię po Kamczatkę i Sachalin. Wędrowny; zimuje od północno-wschodniej części subkontynentu indyjskiego po Tajwan, Filipiny i Wielkie Wyspy Sundajskie (Indonezja).
Do Polski zalatuje sporadycznie – stwierdzony 9 razy, w tym zaledwie 3 razy od początku XX wieku. Ostatnie stwierdzenie miało miejsce w 2004 roku w Stubnie w woj. wielkopolskim, zaobserwowano wówczas dwa osobniki.
Środowisko.
Gęste lasy iglaste i tajga, ponadto zadrzewienia mieszane, obszary rolnicze i ogrody.
Pożywienie.
Głównie owady i ich larwy oraz inne bezkręgowce zbierane na ziemi, a także jagody.
Status i ochrona.
Gatunek nie jest zagrożony według danych IUCN (status LC – "Least Concern"). Liczebność światowej populacji nie została oszacowana, ale ptak ten jest dość pospolity lub pospolity na większości zasięgu występowania. Trend liczebności populacji nie jest znany.
W Polsce objęty jest ścisłą ochroną gatunkową.

</doc>
<doc id="1024949" url="https://pl.wikipedia.org/wiki?curid=1024949" title="Faustin Soulouque">
Faustin Soulouque

Faustin-Élie Soulouque, Faustyn I (ur. 15 sierpnia 1782 w Petit-Goâve, zm. 3 sierpnia 1867 tamże) – prezydent Haiti w latach 1847–1849, cesarz Haiti w latach 1849–1859.
Życiorys.
Żołnierz.
Urodził się w rodzinie niewolników haitańskich. Był wyznawcą voodoo i zarazem katolikiem. W 1793 podczas rewolucji francuskiej jego właściciel, jakobin Léger-Félicité Sonthonax, nadał mu wolność. W latach 1803–1804 Faustin Soulouque jako szeregowy żołnierz brał udział w wojnie o niepodległość Haiti. W Republice Haiti piął się po szczeblach kariery wojskowej. W 1810 został porucznikiem gwardii konnej prezydenta Alexandre'a Pétiona. Do 1843 dosłużył się stopnia pułkownika. W 1846 został generałem i dowódcą gwardii prezydenckiej Jeana-Baptiste'a Riché.
Prezydent Haiti.
1 marca 1847 – dzięki staraniom polityków mulackich – został wybrany prezydentem Republiki Haiti. Początkowo był uległy wobec grupy oligarchów sprawujących faktyczną władzę w państwie jednak szybko zmienił front i zaczął tworzyć wokół siebie stronnictwo złożone wyłącznie z podległych mu murzyńskich oficerów.
W 1848, wykorzystując wojsko, odsunął od władzy oligarchię mulacką i wprowadził rządy dyktatorskie. Następnie podjął nieudaną próbę zjednoczenia wyspy Haiti i rozpoczął – zakończoną klęską w 1849 – wojnę z Republiką Dominikany. 
Cesarz Haiti.
Dążąc do wzmocnienia swojej pozycji w państwie, 26 sierpnia 1849 Faustin Soulouque ogłosił się cesarzem Haiti i przyjął imię: „Faustyn I”. We wrześniu 1849 wprowadził nową konstytucję wzorowaną na ustawie zasadniczej I Cesarstwa Francuskiego. Wyeliminował z życia politycznego stanowiących elitę państwa mulatów i oparł swoje rządy na Murzynach.
Postanowił ograniczyć amerykańskie wpływy na wyspie. Podwyższył podatki dla zagranicznych kupców, wprowadził państwowy monopol na handel cukrem, kawą i indygo. Później prowadził wojnę celną z Wielką Brytanią, Francją i Stanami Zjednoczonymi. 
Wykorzystując poparcie społeczne ludności murzyńskiej rozpoczął kolejną wojnę z Republiką Dominikany, która także zakończyła się klęską. Po tym niepowodzeniu zaostrzył rządy dyktatorskie. Ignorował parlament, wprowadził krwawe represje wobec przeciwników politycznych.
W 1855 Faustyn I po raz kolejny podjął próbę zjednoczenia wyspy Haiti. W grudniu 1855 w bitwie pod San Tomé jego armia została doszczętnie rozbita przez wojska Dominikany, a on sam zmuszony był ratować się ucieczką.
W tym czasie w kraju coraz bardziej narastało niezadowolenie z jego rządów oraz sprzeciw wobec brutalnych metod panowania. W 1858 przeciwko cesarzowi wybuchł bunt armii, któremu przewodził generał Fabre Geffrard. Rebelianci proklamowali utworzenie republiki. W styczniu 1859 powstańcy zajęli stolicę kraju – Port-au-Prince i zmusili Faustyna I do ucieczki. 15 stycznia 1859 cesarz zrzekł się władzy i wyjechał na Jamajkę. Powrócił na Haiti w 1867. Nie brał już udziału w życiu politycznym. Zmarł niedługo po powrocie. Pochowany został w Fort Soulouque.

</doc>
<doc id="1024952" url="https://pl.wikipedia.org/wiki?curid=1024952" title="Laogai">
Laogai

Laogai () – skrót od Laodong Gaizao (劳动改造), hasła określającego chiński wymiar sprawiedliwości, oznaczającego „naprawę przez pracę”. Odnosi się on do pracy więźniów w Chińskiej Republice Ludowej. Często mylony jest z powiązanym, ale znaczącym co innego hasłem – "reedukacja przez pracę", który jest formą aresztu tymczasowego bez postawienia zarzutów i bez przeprowadzenia procesu. We wzorowanych na sowieckim Gułagu 1045 obozach więzionych jest ok. 6,8 mln ludzi (stan na 2007). Laogai Research Foundation szacuje, iż obecnie istnieje około 909 działających laogai, zaś od 1949 roku uwięziono w nich 40–50 milionów Chińczyków.
W latach 60. chińskie więzienia przetrzymywały dużą liczbę więźniów krytycznie nastawionych do rządu. Więzienia te zorganizowane były na wzór fabryk. Niemniej jednak większość aresztowanych ze względów politycznych zostało zwolnionych w latach 70., wraz z rozpoczęciem reform Deng Xiaopinga.
Pod adresem Chin wysuwane są zarzuty, że produkowane tam wyroby często trafiają na zagraniczne rynki, a zyski z pracy niewolniczej trafiają na konta rządowe. W Laogai wytwarza się niemal wszystko – od zielonej herbaty przez węgiel, po silniki, co stanowi około 60% asortymentów chińskiego eksportu.
Władze chińskie twierdzą, że wyroby te stanowią nieznaczny wolumen w ogólnym wolumenie eksportu, praca zaś więźniów w fabrykach nie jest naruszeniem praw człowieka, a większość z nich znajduje się tam za te same czyny, które w świecie zachodnim określane są jako przestępstwo. Oficjalne stanowisko chińskich władz mówi:
"System Laogai w naszym kraju stanowi ważną część systemu bezpieczeństwa publicznego i jest jednym z narzędzi dyktatury proletariatu; jego celem jest ukaranie i zreformowanie wszystkich kontrrewolucjonistów i innych kryminalistów".
Upadek socjalizmu zredukował zyski lokalnych władz chińskich, zwiększając tym samym presję na próby ich rekompensacji poprzez wykorzystanie pracy więźniów. Więźniowie nie są jednak zbyt efektywną siłą roboczą, produkowane przez nich wyroby są słabej jakości i nie sprzedają się na wolnym rynku, gdzie nie są w stanie konkurować z innymi, wytwarzanymi przez zwyczajnie opłacanych pracowników.
Detale dotyczące życia w Laogai w latach 50. i 60. opisane zostały przez Harry’ego Wu w książkach "Laogai" oraz "Troublemaker" (Intrygant). Spędził on tam niemal całe swoje dorosłe życie, od czasów gdy jako młody student zaczął krytykować władzę. Kilkukrotnie bliski był utraty życia, ale ostatecznie udało mu się uciec do USA. Jego krytycy podnoszą argumenty, że mocno wyolbrzymia on obecną rolę pracy przymusowej w chińskich więzieniach oraz ignoruje zmiany jakie zaszły od tego czasu w Chinach. Stronnicy Wu podkreślają natomiast, że w latach 90. złożył on ponowną wizytę w Chinach – prowadził dochodzenie w sprawie obozów pracy i ustalił, że niewiele się tam zmieniło. Został nawet aresztowany, ale uwolniono go pod wpływem presji amerykańskich polityków.
W 2003 roku słowo „laogai” zostało umieszczone w Oxford English Dictionary.

</doc>
<doc id="1024957" url="https://pl.wikipedia.org/wiki?curid=1024957" title="Mohammad Al-Shalhoub">
Mohammad Al-Shalhoub

Mohammad Al-Shalhoub (arab. محمد الشلهوب, ur. 8 grudnia 1980 w Rijadzie) – piłkarz saudyjski grający na pozycji ofensywnego pomocnika.
Kariera klubowa.
Al-Shalhoub urodził się w stolicy kraju, Rijadzie. Od początku kariery związany jest z klubem Al-Hilal, w barwach którego zadebiutował w 1998 roku w pierwszej lidze. Al-Hilal jako ówczesny mistrz kraju występował w Azjatyckiej Lidze Mistrzów, ale odpadł z jej ćwierćfinału, a w ligowych play-off odpadł w półfinale. W 2000 roku Al-Shalhoub osiągnął swoje pierwsze sukcesy w karierze, a były to: zdobycie Puchar Korony Księcia, a także wygranie Ligi Mistrzów oraz Superpucharu Azji. W kolejnych latach Mohammad także odnosił sukcesy. W 2001 roku świętował wywalczenie Arabskiego Pucharu Zdobywców Pucharów. Natomiast w 2002 roku po raz pierwszy w karierze został mistrzem kraju, a następnie zdobył Puchar Zdobywców Pucharów Azji i Arabski Superpuchar. W 2003 roku sięgnął po kolejny krajowy puchar, w 2005 po mistrzostwo, a w 2006 znów po puchar. W tym samym roku został mianowany drugim najlepszym piłkarzem Azji po Katarczyku Khalfanie Ibrahimie. W kolejnych latach sięgał jeszcze pięciokrotnie po tytuł mistrzowski (2008, 2010, 2011, 2017, 2018) oraz siedmiokrotnie po Puchar Arabii Saudyjskiej (2008, 2009, 2010, 2011, 2012, 2013, 2016)
Kariera reprezentacyjna.
W reprezentacji Arabii Saudyjskiej Al-Shalhoub zadebiutował 17 października 2000 roku w zremisowanym 0:0 spotkaniu z Katarem, rozegranym w ramach Pucharu Azji 2000. Był na nim podstawowym zawodnikiem i strzelił 3 gole przyczyniając się do wywalczenia przez narodową drużynę wicemistrzostwa kontynentu.
W 2002 roku Al-Shalhoub został powołany do kadry na Mistrzostwa Świata 2002. Tam zagrał tylko w jednym grupowym spotkaniu, przegranym 0:3 z Irlandią.
W 2004 roku Mohammad wystąpił w Pucharze Azji 2004, jednak Arabia Saudyjska niespodziewanie odpadła już w fazie grupowej. W 2006 roku Al-Shalhoub po raz drugi w karierze pojechał na mundial, jednak na Mistrzostwach Świata w Niemczech nie zagrał w żadnym spotkaniu. W 2011 roku pojechał po raz trzeci w karierze na Puchar Azji, gdzie zagrał w dwóch spotkaniach: przegranym 0:1 z Jordanią oraz przegranym 0:5 z Japonią. W latach 2012-2017 nie był powoływany do kadry. Wrócił na towarzyski mecz z Irakiem w lutym 2018 roku przegranym 1:4.

</doc>
<doc id="1024958" url="https://pl.wikipedia.org/wiki?curid=1024958" title="Fabre Geffrard">
Fabre Geffrard

Fabre-Nicholas Geffrard (ur. 23 września 1803 w Anse-à-Veau, Haiti, zm. 31 grudnia 1878 w Kingston, Jamajka) – haitański polityk, generał, wódz powstańców przeciwko władzy Faustina Soulouque’a. Po jego obaleniu pełnił urząd prezydenta od 16 stycznia 1859 do 13 marca 1867. Podał się do dymisji. Rządził jak dyktator.
Był synem wojskowego Nicolasa Geffrarda.

</doc>
<doc id="1024960" url="https://pl.wikipedia.org/wiki?curid=1024960" title="Lublin Zemborzyce">
Lublin Zemborzyce

Lublin Zemborzyce – stacja kolejowa kategorii D położona na obrzeżach Lublina na terenie Zemborzyc. Stacja powstała w 1914. 1 stycznia 1945 postanowiono o dobudowaniu jednego dodatkowego toru. Elektryfikacja nastąpiła w 1976 z Lublina Głównego, a w latach 2017–2020 do stacji Stalowa Wola Rozwadów.
W roku 2017 stacja obsługiwała 10–19 pasażerów na dobę.
Budynek dworca powstał w okresie PRL. Po usunięciu jego ścian poczekalnia pełniła funkcję wiaty. Następnie została rozebrana. Stacja posiada 3 tory główne, co jest standardem na całym odcinku, aż do Stalowej Woli. Na przełomie lat 2012 i 2013 dokonano przebudowy układu torowego stacji – wybudowany został nowy peron wyspowy między dotychczasowymi torami nr 1 i 4. Tor 2 został zlikwidowany, a jego funkcje przejął tor 4. Oprócz torów głównych istnieje także jeden ładunkowy. Zabudowane zostały także nowe semafory świetlne i tarcze ostrzegawcze. Od 2015 roku stacja jest sterowana z Lokalnego Centrum Sterowania w Niedrzwicy. Zlikwidowano dotychczas istniejącą sygnalizację kształtową.
Na stacji kończy się dwutorowy odcinek linii, dalej aż do Stalowej Woli Rozwadowa pociągi kursują po jednym torze.
Na stacji zatrzymują się pociągi osobowe na trasie do Szastarki, Stalowej Woli Południe i Rzeszowa Głównego.

</doc>
<doc id="1024962" url="https://pl.wikipedia.org/wiki?curid=1024962" title="Uduszenie gwałtowne">
Uduszenie gwałtowne

Uduszenie gwałtowne (łac. "suffocatio") – rodzaj śmierci gwałtownej, która nastąpiła na skutek niedostatecznego zaopatrzenia tkanek w tlen wywołanego przez uniemożliwienie wymiany gazowej w płucach. 
Rodzaje.
W zależności od czynnika wywołującego uduszenie gwałtowne dzielimy na:

</doc>
<doc id="1024963" url="https://pl.wikipedia.org/wiki?curid=1024963" title="Dean Cundey">
Dean Cundey

Dean Cundey (ur. 12 marca 1946 w miejscowości Alhambra w Kalifornii) – amerykański operator filmowy. Ma na swoim koncie współpracę z takimi reżyserami jak John Carpenter i Robert Zemeckis.
W filmie "Powrót do przyszłości III" (1990) wystąpił w epizodzie jako fotograf z 1885 roku.

</doc>
<doc id="1024964" url="https://pl.wikipedia.org/wiki?curid=1024964" title="Influencja">
Influencja



</doc>
<doc id="1024969" url="https://pl.wikipedia.org/wiki?curid=1024969" title="Aborted">
Aborted

Aborted – utworzona przez wokalistę Svena de Caluwé w 1995 roku belgijska grupa grająca brutal death metal.

</doc>
<doc id="1024971" url="https://pl.wikipedia.org/wiki?curid=1024971" title="Arthur N.R. Robinson">
Arthur N.R. Robinson

Arthur Napoleon Raymond Robinson (ur. 16 grudnia 1926 w Calder Hill na wyspie Tobago, zm. 9 kwietnia 2014 w Port-of-Spain) – trynidadzko-tobagijski polityk, trzeci prezydent tego kraju od 19 marca 1997 do 17 marca 2003, trzeci premier państwa od 18 grudnia 1986 do 17 grudnia 1991.

</doc>
<doc id="1024976" url="https://pl.wikipedia.org/wiki?curid=1024976" title="Mahmutlar">
Mahmutlar

 
Mahmutlar − miasto w Turcji w prowincji Antalya, na Riwierze Tureckiej, nad Morzem Śródziemnym. Ze względu na turystyczny charakter miasta liczba mieszkańców mocno waha się ze względu na porę roku, w lecie osiąga 50 - 60.000 podczas gdy zimą spada do 15.000. W mieście oprócz obywateli Turcji przebywa na stałe ok. półtora tysiąca Holendrów, Irlandczyków i Niemców.
Główną gałęzią gospodarki Mahmutlaru jest turystyka oraz rolnictwo (uprawa bananów i warzyw).
W obrębie miasta znajdują się ruiny antycznego miasta "Naula". Zachowały się fragmenty amfiteatru, świątyni, dwóch wież obserwacyjnych oraz licznych mniejszych budowli właściwych dla miasta z okresu Bizancjum.

</doc>
<doc id="1024977" url="https://pl.wikipedia.org/wiki?curid=1024977" title="Paul Johansson">
Paul Johansson

Paul Joseph Otto Johansson (ur. 26 stycznia 1964 w Waszyngtonie) – amerykański aktor, występował w roli Dana Scotta z serialu "Pogoda na miłość". Jest synem legendarnego hokeisty Earla „Chinga” Johanssona.

</doc>
<doc id="1024978" url="https://pl.wikipedia.org/wiki?curid=1024978" title="Karl E. Wagner">
Karl E. Wagner



</doc>
<doc id="1024979" url="https://pl.wikipedia.org/wiki?curid=1024979" title="Naula">
Naula



</doc>
<doc id="1024980" url="https://pl.wikipedia.org/wiki?curid=1024980" title="Koparka łyżkowa">
Koparka łyżkowa



</doc>
<doc id="1024986" url="https://pl.wikipedia.org/wiki?curid=1024986" title="Centrum Wyszkolenia Żandarmerii">
Centrum Wyszkolenia Żandarmerii

Centrum Wyszkolenia Żandarmerii (CWŻand.) – ośrodek szkolenia żandarmerii Wojska Polskiego II RP.
Historia centrum.
Centrum Wyszkolenia Żandarmerii powstało 1 stycznia 1930 roku w Grudziądzu z przekształcenia dywizjonu szkolnego żandarmerii. W latach 1930–1939 jej komendantem był ppłk Stanisław Sitek. Koszary, w których mieściło się CWŻand., znajdują się przy ul. Karabinierów. Zostały wybudowane w 1914 roku przez Niemców, obecnie umiejscowione są w nich mieszkania.
Centrum było centralnym ośrodkiem teoretycznego szkolenia fachowego oficerów służby stałej i rezerwy oraz ogólnowojskowego i fachowego szkolenia podoficerów zawodowych i szeregowych niezawodowych żandarmerii, a także wykonywania, w myśl wytycznych dowództwa żandarmerii, studiów oraz praktycznych prac z dziedziny żandarmerii oraz stawiania wniosków dotyczących sposobu szkolenia i wniosków z dziedziny żandarmerii opartych na wynikach osiągniętych studiami i praktycznymi doświadczeniami.
8 listopada 1928 roku Minister Spraw Wojskowych, Marszałek Polski Józef Piłsudski zatwierdził wzór i regulamin odznaki pamiątkowej dywizjonu szkolnego żandarmerii .
Na terenie CWŻand. powstał pomnik Marszałka Józefa Piłsudskiego (wys. 6,8 m) według projektu por. żand. Tadeusza Nisiewicza-Dobrzańskiego, pod którego wmurowano kamień węgielny 13 lipca 1931 roku. Monument został odsłonięty 11 listopada 1931 roku na dziedzińcu Koszar im. Króla Władysława Łokietka
3 czerwca 2015 roku Centrum Szkolenia Żandarmerii Wojskowej w Mińsku Mazowieckim otrzymało imię pułkownika Stanisława Sitka oraz przejęło dziedzictwo tradycji:
Szkolenie oficerów żandarmerii.
1 kwietnia 1917 roku w Warszawie rozpoczęło się miesięczne szkolenie na Wyższym Kursie Szkoły Żandarmerii. Był to kurs dla starszych podoficerów Żandarmerii Polowej Legionów Polskich „przeznaczonych na kierowników samodzielnych posterunków”. Kurs zorganizowany został z inicjatywy por. Norberta Okołowicza. Komendantem kursu został ppor. żand. Mieczysław Nitecki, a wykładowcami:
Słuchaczami kursu było 25 podoficerów, w tym jeden hospitant:
Egzamin końcowy odbył się 26 czerwca 1917 roku. Następnego dnia komendant Legionów Polskich, pułkownik Zygmunt Zieliński w rozkazie nr 303 podziękował nauczycielom kursu, porucznikom: Okołowiczowi, Steinowi, Kwaciszewskiemu, Stochowi, Bogackiemu i chorążemu Holyemu oraz stwierdził, że „pomyślne rezultaty dokonanego w krótkim stosunkowo czasie wyszkolenia podoficerów Żandarmerii świadczą o umiejętnym i sprężystym kierownictwie oraz gorliwości w spełnieniu obowiązków przez powołanych do tego nauczycieli”.
1 lutego 1932 roku, po ukończeniu Kursu Aplikacyjnego Oficerów Młodszych Żandarmerii, niżej wymienieni oficerowie zostali przeniesieni:
15 września 1938 r. rozpoczął się IX Kurs Aplikacyjny Oficerów Młodszych Żandarmerii. Na kurs powołano 9 oficerów służby stałej piechoty i 12 oficerów rezerwy powołanych do służby czynnej, z tytułem magistra prawa:
oficerowie służby stałej piechoty:

</doc>
<doc id="1024987" url="https://pl.wikipedia.org/wiki?curid=1024987" title="Ratlam">
Ratlam

Ratlam, Rutlam (hindi रतलाम) – miasto w północno-zachodnich Indiach, u podnóża gór Windhja, w stanie Madhya Pradesh.
W mieście rozwinął się przemysł włókienniczy oraz spożywczy, a także usługi.

</doc>
<doc id="1024990" url="https://pl.wikipedia.org/wiki?curid=1024990" title="Śnieżka zwyczajna">
Śnieżka zwyczajna

Śnieżka zwyczajna, śnieżka ("Montifringilla nivalis") – gatunek małego ptaka z rodziny wróbli (Passeridae). Występuje w obszarach górskich południowej Europy, Kaukazu, Bliskiego Wschodu i centralnej Azji. Wyjątkowo zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nazwał gatunek "Fringilla nivalis", wykorzystując nazwę ukutą w 1760 roku przez Brissona w publikacji, która nie spełniała jeszcze zasad nazewnictwa binominalnego. Jako miejsce typowe Linneusz błędnie wskazał Amerykę; później skorygowano je na Szwajcarię. Obecnie gatunek zaliczany jest do rodzaju "Montifringilla". Wyróżnia się siedem podgatunków.
Takson blisko spokrewniony ze śnieżką czarnoskrzydłą ("M. adamsi") i śnieżką tybetańską ("M. henrici"), czasami łączono je w jeden gatunek.
Podgatunki i zasięg występowania.
IOC wyróżnia następujące podgatunki:
Do Polski zalatuje wyjątkowo – stwierdzono ją tylko 3 razy, łącznie obserwowano około 15 osobników. Najstarsze obserwacje pochodzą z 1859 i 1912 roku z Sudetów. 12 kwietnia 2016 widziana po raz trzeci w Borzykowej pod Radomskiem (woj. łódzkie).
Morfologia.
Długość ciała wynosi 17–17,5 cm, masa ciała 31–57 g. Dorosłe osobniki mają szarą głowę z czarnym podbródkiem. Wierzch ciała brązowoszary z białymi plamami na skrzydłach. Spód ciała biały. Ogon biały z czarnymi lotkami środkowymi. Dziób koloru kości słoniowej (u samca w szacie godowej czarny). Samice i młode nie posiadają czarnego podbródka.
Ekologia i zachowanie.
Śnieżki to typowe ptaki górskie. Gniazdują powyżej linii drzew, na alpejskich łąkach; unikają nawet obszarów z karłowatymi drzewkami. Trzymają się obszarów skalistych oraz budynków, takich jak schronienia pasterzy, składy na drewno lub ośrodki turystyczne. Ptaki te podejmują jedynie wędrówki wysokościowe, zimą schodząc na niższe wysokości. W Alpach odnotowywano śnieżki do 3300 m n.p.m., w paśmie Taurus do 1820 m n.p.m., w rosyjskiej części Ałtaju do 2900 m n.p.m., do 3100 m n.p.m. na Kaukazie i do 5150 m n.p.m. w Tybecie. Śnieżki żerują na ziemi. Żywią się różnorodnymi nasionami oraz małymi owadami.
Status i ochrona.
IUCN uznaje śnieżkę zwyczajną za gatunek najmniejszej troski (LC, "Least Concern"). Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, zawiera się w przedziale 3,18–19,2 milionów dorosłych osobników. BirdLife International uznaje trend populacji za stabilny ze względu na brak widocznych zagrożeń.
Na terenie Polski gatunek ten jest objęty ścisłą ochroną gatunkową.

</doc>
<doc id="1024991" url="https://pl.wikipedia.org/wiki?curid=1024991" title="Rutlam">
Rutlam



</doc>
<doc id="1024994" url="https://pl.wikipedia.org/wiki?curid=1024994" title="Branimir Chorwacki">
Branimir Chorwacki

Branimir (zm. 892) z dynastii Domagojewiczów, uznany przez Papieża Jana VIII za księcia Chorwacji ("Dux Chroatorum"). Panował w latach 879–892. Do jego największych zasług należało zachowanie niezależności swojego księstwa od Franków i Bizancjum.
W roku 879 w Kninie poprzedni władca – Zdesław – zginął w walce z Branimirem. Branimir uzyskał poparcie papiestwa, które niechętnie patrzyło jak Chorwacja wpada w bizantyjską strefę wpływów. 21 maja tego samego roku papież legitymizuje władzę Domagojewicza (potwierdzenie 7 czerwca). Oznaczało to akceptację istnienia państwa chorwackiego jako legalnego państwa. Wenecja została przez to zmuszona uznać uległość wobec Branimira i płaciła 710 dukatów daniny. W roku 880 chorwackie siły zbrojne stały się eskortą papieża w tym regionie.
Podczas panowania Branimira biskupstwo Nin zostało uznane przez papiestwo. Arcybiskup Splitu chciał uzależnienia państwa od Konstantynopola, co było sprzeczne z wizją księcia. W wyniku intryg kościelnych i dworskich biskupstwo Nin przeistoczyło się w arcybiskupstwo Splitu, degradując poprzedniego arcybiskupa. Ingerencja władzy świeckiej w sprawy duchowe spowodowała pogorszenie stosunków z Rzymem. Kolejne pogorszenie relacji spowodowały uznanie przez Domagojewicza języka starocerkiewnosłowiańskiego na równi z łaciną w liturgii.
Jego imię może oznaczać "obrońca pokoju", gdyż "mir" oznacza pokój. Obecnie Order Księcia Branimira jest jednym z najwyższych orderów chorwackich.

</doc>
<doc id="1024998" url="https://pl.wikipedia.org/wiki?curid=1024998" title="Tomas Sandstrom">
Tomas Sandstrom



</doc>
<doc id="1025000" url="https://pl.wikipedia.org/wiki?curid=1025000" title="Solomon Hochoy">
Solomon Hochoy

Sir Solomon Hochoy (ur. 20 kwietnia 1905 na Jamajce, zm. 15 listopada 1983) – trynidadzko-tobagijski polityk pochodzenia chińskiego. Ostatni gubernator brytyjskiej kolonii Trynidad i Tobago od 1960 do 1962. Pierwszy gubernator generalny niepodległego Trynidadu i Tobago od 1962 do 1972. Jego imieniem nazwano jedną z autostrad w kraju.

</doc>
<doc id="1025002" url="https://pl.wikipedia.org/wiki?curid=1025002" title="15 Dywizja Pancerna (III Rzesza)">
15 Dywizja Pancerna (III Rzesza)

15 Dywizja Pancerna (niem. "15. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana na podstawie rozkazu z 1 listopada 1940 roku z przeformowania 33 Dywizji Piechoty i 8 pułku pancernego z 10 Dywizji Pancernej.
Do kwietnia 1941 roku przebywała w Niemczech, a następnie została włączona w skład nowo utworzonego Deutsche Afrika Korps i skierowana do Afryki.
W składzie Deutsche Afrika Korps wzięła udział we wszystkich walkach wojsk niemieckich w Afryce. Walcząc w pod Tobrukiem w 1941 roku, następnie w bitwie pod El Alamein w lipcu 1941 roku i w październiku 1942 roku. Następnie w 1942 roku walczyła na terenie Libii.
Po rozpoczęciu operacji „Torch” walczyła na terenie Libii, a następnie wycofała się na teren Tunezji. Tam toczyła zacięte walki i ostatecznie w dniu 12 maja 1943 roku pod Axis poddała się wojskom amerykańskim.
W lipcu 1943 roku na Sycylii z oddziałów dywizji które zdołano ewakuować z Tunezji, rozwinięto w 15 Dywizję Grenadierów Pancernych.

</doc>
<doc id="1025007" url="https://pl.wikipedia.org/wiki?curid=1025007" title="Moluskocydy">
Moluskocydy

Moluskocydy, środki mięczakobójcze, środki ślimakobójcze, limacydy (łac. "molluscus" – miękki, "caedo" – zabijam) – to substancje syntetyczne lub naturalne stosowane do zwalczania mięczaków, ślimaków, używane głównie do ochrony roślin uprawnych.
Substancje aktywne wielu moluskocydów to m.in. metiokarb lub metaldehyd, które działają na ślimaki żołądkowo i kontaktowo. Nowocześniejsze preparaty zawierają fosforan żelaza(III), który jednocześnie pełni rolę nawozu sztucznego oraz nie jest toksyczny w małych ilościach dla większości innych organizmów (co jednak powoduje, że komercyjnie dostępne pszeniczne granulki z fosforanem żelaza są chętnie zjadane przez ptaki, ograniczając tym samym znacznie jego ilość dla ślimaków). Z reguły ślimaki zatrute fosforanem żelaza zakopują się pod ziemią, zanim zginą, dzięki czemu (w odróżnieniu od innych preparatów, np. opartych na metaldehydzie), nie widać wówczas na powierzchni gleby obumarłych ślimaków po zastosowaniu preparatu. W USA stosuje się fosforan żelaza(III) z EDTA, co znacznie zwiększa jego toksyczność dla środowiska.
19 grudnia 2018 rząd Wielkiej Brytanii zakazał sprzedaży metaldehydu jako moluskocydu do użycia w otwartym terenie od końca czerwca 2019 i jego użycia w otwartym terenie od wiosny 2020.
Limacydy – środki chemiczne stosowane do zwalczania ślimaków nagich. Dodatek limacydów do wód irygacyjnych pozwala na zwalczanie ślimaków będących żywicielami pośrednimi pasożytów ludzi np. sól sodowa lub miedzian pięciochlorofenolu w stężeniu 1,4 ppm.
Limacydy – środki chemiczne stosowane do zwalczania ślimaków nagich. Dawniej dodatek limacydów do wód irygacyjnych pozwalał na zwalczanie ślimaków będących żywicielami pośrednimi pasożytów ludzi i zwierząt gospodarskich.

</doc>
<doc id="1025010" url="https://pl.wikipedia.org/wiki?curid=1025010" title="Marlon Knauer">
Marlon Knauer

Marlon Knauer (ur. 19 sierpnia 1987 w Berlinie) – niemiecki piosenkarz. Odkrył go w roku 2002 Rolf Brendel, były perkusista w zespole wokalistki Neny. Wraz z pomocą innych niemieckich gwiazd nagrał jako 14-latek piosenkę "Lieber Gott", która była odpowiedzią na powódź w Niemczech w sierpniu 2002 roku. Uplasowała się ona na 6 miejscu na niemieckich listach przebojów.
W 2006 Marlon powrócił z singlem "Was immer du willst", aby wziąć udział w Bundesvision Song Contest. Reprezentując tam Dolną Saksonię, zajął 6 miejsce.

</doc>
<doc id="1025013" url="https://pl.wikipedia.org/wiki?curid=1025013" title="George Chambers">
George Chambers

George Michael Chambers (ur. 4 października 1928 w Port-of-Spain, zm. 4 listopada 1997 w Port-of-Spain) – trynidadzko-tobagijski polityk, drugi premier tego kraju od 30 marca 1981 do 18 grudnia 1986, członek Ludowego Ruchu Narodowego.

</doc>
<doc id="1025016" url="https://pl.wikipedia.org/wiki?curid=1025016" title="Tamera Mowry">
Tamera Mowry

Tamera Darvette Mowry (ur. 6 lipca 1978 r.) – amerykańska aktorka, bliźniaczka Tii Mowry, wraz z którą zasłynęła grą w serialu "Jak dwie krople czekolady". Siostra Tahj Mowry.
Życiorys.
Tamera urodziła się w Gelnhausen w Niemczech. Jej matka, Darlene Flowers (Amerykanka-Afrykanka), wypromowała karierę córki i służyła jej ochroną, a ojciec, Timothy Mowry (Amerykanin-Włoch), po ukończeniu wyższej szkoły został policjantem w Kalifornii. We wczesnych latach 90' była znana z zespołu The Voices.
Podczas gdy mieszkali w Teksasie Tamera wraz z Tią brały udział w programach typu "wyszukiwacz talentów". W wieku dwunastu lat namówiła mamę na przeniesienie się do Kalifornii, gdzie mogłyby mieć lepszy kontakt z ojcem i rozwijać swoją karierę. Od roku 1990 Mowry grała w mini reklamach i serialach telewizyjnych. Jedną z jej najbardziej znanych ról była postać Tamery Campbell w sitcomie "Jak dwie krople czekolady". Tamera wzięła także udział w programie swojego brata "Smart Guy". Kolejnym wielkim sukcesem była także produkcja Disney Channel "Magiczny duet", w której zagrała Camryn Barnes. Nie można zapomieć o dubbingu do bajki dla dzieci pt. "Detention".
Wraz z rozwojem kariery aktorskiej, Tamera wraz z siostrą studiowała psychologię na Pepperdine University.
15 maja 2011 wyszła za Adama Housley, a 12 listopada 2012 urodziła syna Adena Johna Tannera. 1 lipca 2015 urodziło się drugie dziecko, córkę Arię Taleę Houseley. Rodzina ma swój własny kanał na YouTube „The Housley Life”, która śledzi rodzinę podczas ich codziennych przygód, specjalnych okazji i nieprzewidywalności związanej z posiadaniem dzieci.

</doc>
<doc id="1025017" url="https://pl.wikipedia.org/wiki?curid=1025017" title="Drozd wędrowny">
Drozd wędrowny

Drozd wędrowny ("Turdus migratorius") – gatunek średniej wielkości ptaka z rodziny drozdowatych (Turdidae). Rozpowszechniony na obszarze prawie całej Ameryki Północnej. Do Europy zalatuje wyjątkowo. W Polsce niestwierdzony.
Systematyka.
Wyróżniono kilka podgatunków "T. migratorius":
Charakterystyka.
Samiec drozda ma ciemnoszary wierzch ciała, głowa i ogon najciemniejsze. Białe plamki wokół oka i na podbródku. Pierś i brzuch jaskrawo ceglaste. Spód ogona i dolny odcinek brzucha białe. Dziób i nogi żółte. Samice ubarwione podobnie, jednak partie ciała zabarwione na czerwono mają mniej jaskrawe. U młodych w pierwszej szacie zimowej kolor ten jest bardziej brązowy.
Środowisko.
Zamieszkuje lasy, zadrzewienia, tundrę, obszary rolnicze, parki i ogrody. Zimą wiele osobników przenosi się do wilgotnych lasów, gdzie występują drzewa i krzewy z owocami jagodowymi.
Pożywienie.
Ptaki te żywią się zarówno bezkręgowcami, jak i owocami. Szczególnie wiosną i latem zjadają duże ilości dżdżownic, a także owadów i niektórych ślimaków. Zjadają również ogromną różnorodność owoców jagodowych, w tym czeremchy, głogu, derenia, sumaka czy jałowca. Rzadko odnotowywano pożywianie się przez drozdy wędrowne ryjówkami, małymi wężami i owadami wodnymi.
Status.
Międzynarodowa Unia Ochrony Przyrody (IUCN) uznaje drozda wędrownego za gatunek najmniejszej troski (LC – "least concern"). Jest to bardzo liczny i szeroko rozpowszechniony ptak. Organizacja Partners in Flight szacuje liczebność populacji lęgowej na 310 milionów osobników.

</doc>
<doc id="1025022" url="https://pl.wikipedia.org/wiki?curid=1025022" title="Rastan">
Rastan

Rastan – zaporowy zbiornik w zachodniej Syrii, na rzece Asi. Zbiornik powstały w 1970 jest wykorzystywany do nawadniania.
Parametry zapory:

</doc>
<doc id="1025025" url="https://pl.wikipedia.org/wiki?curid=1025025" title="Olimpia Grudziądz">
Olimpia Grudziądz

GKS „Olimpia” Grudziądz – polski wielosekcyjny klub sportowy założony 30 czerwca 1923 w Grudziądzu. Obecnie ma cztery sekcje: piłki nożnej mężczyzn (seniorzy grający w II lidze oraz juniorzy, juniorzy młodsi, trampkarze i młodzicy w ligach wojewódzkich K-PZPN), lekkiej atletyki, judo, tenisa stołowego mężczyzn. W historii klubu Olimpia prowadziła też takie sekcje jak: żużlową, tenisa ziemnego, koszykówki, hokeja na trawie, wioślarstwa, brydża, szachów, judo i żeglarstwa. Klub ma bogate tradycje sportowe. Jej najwybitniejszym wychowankiem jest mistrz olimpijski z roku 1980 w biegu na 3000 metrów z przeszkodami Bronisław Malinowski. W sezonie 2010/2011 seniorzy wygrali rozgrywki w II lidze i zdobyli awans do I ligi.
Historia.
Klub powstał w 1923 roku. Sekcja piłki nożnej jest najstarszą sekcją działającą od początku powstania klubu.
W pierwszej fazie sekcja oparła swoją działalność na zawodnikach przyjętych przez Towarzystwo Sportowe „Olimpia” z rozwiązanego Klubu Sportowego Powiwoj. Początki działalności sportowej były trudne. Treningi odbywały się na udostępnionych przez wojsko boiskach. Wśród członków i sympatyków klubu przeprowadzono zbiórkę pieniężną na zakup strojów sportowych i podstawowego wyposażenia. Pierwsze spotkania towarzyskie rozgrywano z drużyną miejscowego klubu niemieckiego Sport Club Grudziądz. Wszystkie sześć spotkań zakończyły się zwycięstwami zawodników Towarzystwa Sportowego „Olimpia”. W latach 1925-1931, już na własnym obiekcie, piłkarze rozegrali szereg spotkań z renomowanymi przeciwnikami. W 1925 roku na stadionie T.S. „Olimpia” gościł zespół ówczesnego mistrza Polski – Pogoni Lwów. W 1926 roku piłkarze spotkali się z czołowymi drużynami Polski: Polonią Warszawa i Posnanią Poznań. W latach 1927-1931 piłkarze rozgrywali mecze towarzyskie z Legią Poznań, Gedanią Gdańsk, Reprezentacją Prus Wschodnich, Makkabi Włocławek, Sokołem Tczew i Warszawianką. W ciągu 15 lat gry w A-klasie zespół zajmował zawsze czołowe pozycje. Od utworzenia sekcji do wybuchu II wojny światowej, kierownictwo sekcji sprawowali kolejno: A.Krakowski, H.Czerniak, F.Krajnik i W.Michalak.
W 1945 roku reaktywował swoją działalność Okręgowy Związek Piłki Nożnej, ujmując w ramy organizacyjne rozgrywki piłkarskie. Drużyna GKSu również zgłoszona została do rozgrywek eliminacyjnych i została zakwalifikowana do klasy B. W sezonie 1945/1946 zespół w tych rozgrywkach, a także w meczach towarzyskich rozegrał 39 spotkań, z których wygrał 22. W 1957 roku w wyniku reorganizacji rozgrywek seniorzy zaliczeni zostali do nowo utworzonej ligi wojewódzkiej. W tym samym roku juniorzy z powodzeniem występowali w lidze międzywojewódzkiej. Zdobyli też Puchar Gazety Pomorskiej. W 1961 roku juniorzy wywalczyli upragniony awans do ligi międzywojewódzkiej. W sezonie 1963/64 juniorzy zdobyli tytuł mistrza okręgu i reprezentowali okręg w zmaganiach o mistrzostwo Polski. W sezonie 1964/65 juniorzy grając w nowym składzie zajęli drugie miejsce w lidze okręgowej. W 1966 roku najmłodsi piłkarze osiągnęli sukces w postaci zdobycia tytułu Mistrza Okręgu. W latach siedemdziesiątych i osiemdziesiątych drużyny Olimpii nie uzyskały liczących się wyników, uczestnicząc w rozgrywkach na szczeblu okręgu w poszczególnych kategoriach wiekowych. W 1973 roku, z okazji 50-lecia klubu, odbyło się spotkanie towarzyskie jedenastki jubilata z Legią Warszawa. Spotkanie to było nie lada gratką dla 8000 widzów. Z okazji 60-lecia klubu sekcja była organizatorem turnieju juniorów młodszych z udziałem drużyn Arki Gdynia i Olimpii Elbląg. Zwycięstwo w tym turnieju odnieśli młodzi zawodnicy z Grudziądza. W 1986 roku grudziądzka Olimpia była organizatorem finału Mistrzostw Polski Juniorów. W roku 1984 i 1987 juniorzy zdobyli Puchar Gazety „Nowości”. W sezonie 1994/95 po latach stagnacji, drużyna seniorów awansowała do III ligi, by po rocznym pobycie w niej wrócić do ligi okręgowej. Niecodziennym wydarzeniem był rozegrany w 1996 roku mecz oldboyów Grudziądza z „Orłami” Kazimierza Górskiego.
W 1997 roku seniorzy ponownie awansowali do III ligi. W ostatnich latach zmiany w kadrze szkoleniowej były coraz częstsze. Drużyna Olimpii przeszła do IV ligi, później awansowała do III ligi i z 23-punktową przewagą nad drugą w tabeli Goplanią Inowrocław awansowała do II ligi zachodniej. W tym samym sezonie (2008/09) Grudziądz świętował również zdobycie Okręgowego Pucharu Polski. Największy sukces – czyli awans na zaplecze ekstraklasy – przyszedł po dwóch latach gry w II lidze, pod wodzą trenera Marcina Kaczmarka.
Po czterech latach pracy trener Marcin Kaczmarek przestał być trenerem Olimpii Grudziądz. Jego miejsce zajął dotychczasowy asystent trenera, Tomasz Asensky. Pozostał na tej funkcji do końca sezonu. 25 czerwca 2013 roku został zastąpiony na stanowisku trenera przez Tomasza Kafarskiego, który pracował na tym stanowisku do 6 stycznia 2014. W tym dniu trenerem zespołu został Dariusz Kubicki. 4 maja 2015 odszedł za porozumieniem stron, 7 maja funkcję trenera objęli dotychczasowi asystenci – Jacek Paszulewicz i Hubert Kościukiewicz. Po zakończeniu sezonu trenerem został Tomasz Asensky, który do sztabu szkoleniowego włączył Jacka Linowskiego. Również na początku sezonu 2014/2015 duże zmiany zaszły na stadionie Olimpii. Zamontowane oraz uruchomione zostało sztuczne oświetlenie. Niestety początek rundy jesiennej dla drużyny nie był udany. Z dniem drugiego września Asensky stracił pracę, nowym trenerem został Artur Skowronek. Wyniki Olimpii nie były jednak zadowalające i z dniem 17 listopada Skowronek po dwóch i pół miesiąca przestał pełnić funkcję trenera. Kolejnego dnia nowym trenerem został ponownie Jacek Paszulewicz.
Sukcesy.
Największym sukcesem klubu jest awans do I ligi w sezonie 2010/11 na dwie kolejki przed zakończeniem rozgrywek z 1.miejsca w II lidze zachodniej. Do innych sukcesów Olimpii można zaliczyć awans do 1/2 finału Pucharu Polski oraz występy w III lidze w latach 90. oraz w sezonie 2008/09. Do osiągnięć grudziądzkiego klubu należy także wyeliminowanie przed własną publicznością w 1/16 finału Pucharu Polski pięciokrotnego Mistrza Polski, drużynę Lecha Poznań, podczas meczu który miał miejsce 12 sierpnia 2012 roku oraz piętnastokrotnego Mistrza Polski Wisłę Kraków w 1/4 finału Pucharu Polski, podczas meczu który miał miejsce 1 marca 2022 roku.
Swoją najwyższą lokatę w historii klubu (4. miejsce w I lidze) Olimpia zdobyła w sezonie 2014/2015.

</doc>
<doc id="1025034" url="https://pl.wikipedia.org/wiki?curid=1025034" title="Suchodół Szlachecki">
Suchodół Szlachecki

Suchodół Szlachecki – wieś w Polsce położona w województwie mazowieckim, w powiecie sokołowskim, w gminie Sabnie. 
Miejscowość wchodzi w skład sołectwa Suchodół.
W latach 1975–1998 miejscowość administracyjnie należała do województwa siedleckiego.

</doc>
<doc id="1025036" url="https://pl.wikipedia.org/wiki?curid=1025036" title="Ji-hyun Jeon">
Ji-hyun Jeon



</doc>
<doc id="1025037" url="https://pl.wikipedia.org/wiki?curid=1025037" title="Carla Bozulich">
Carla Bozulich

Carla Bozulich (ur. 24 grudnia 1965 w Nowym Jorku) – amerykańska wokalistka i instrumentalistka (gitara, bas, instrumenty perkusyjne). Aktualnie mieszka w Los Angeles. 
Początki kariery muzycznej.
Karierę muzyczną zainicjowała w wieku 14 lat występami w San Pedro w Kalifornii. Występowała w licznych barach śpiewając głównie piosenki z repertuaru Davida Bowie, a jej podstawową publicznością byli lokalni rybacy. Pierwszym zarejestrowanym nagraniem, w których Bozulich śpiewa, jest utwór "Zurich 1916" autorstwa Gary’ego Kaila (1984). W latach 80. udzielała się także w zespołach Neon Veins oraz Invisible Chains (1986). Następnie zniknęła z życia artystycznego na kilka lat. 
Początek lat 90.: Ethyl Meatplow.
Po kilku latach nieobecności Bozulich dołączyła do powstałego w 1990 roku zespołu Ethyl Meatplow grającego muzykę z pogranicza industrial i alternatywnego rocka. Jeszcze przed wydaniem debiutanckiej płyty zespół zdobył reputację ze względu na nietypowe występy łączące koncert muzyczny z elementami teatralnymi. Muzycy łączyli także grę na żywych instrumentach z samplami. W roku 1993 zespół wydał debiutancki album zatytułowany "Happy Days Sweetheart" i wkrótce rozpadł się. 
Lata 1993 do 1998: Geraldine Fibbers.
Jeszcze przed rozpadem Ethyl Meatplow Bozulich założyła zespół Geraldine Fibbers, który po pierwszym EP podpisał w 1995 roku umowę z wytwórnią Virgin Records. Jeszcze w tym samym roku wychodzi debiutancki album zatytułowany "Lost somewhere between Earth and my Home". Muzyka Geraldine Fibbers to połączenie alternatywnego rocka, indie oraz country-rocka. W 1997 roku do zespołu dołącza Nels Cline, a na rynek trafia druga płyta zespołu "Butch". Zespół koncertuje w Stanach Zjednoczonych jeszcze do 1998 roku, jednak na skutek nieporozumień z wytwórnią zawiesza ostatecznie działalność. 
Projekt Scarnella.
Po zawieszeniu działalności Geraldine Fibbers Carla Bozulich oraz Nels Cline udają się w podróż po wybrzeżu Pacyfiku. Podczas tej podróży powstały kompozycje, które następnie znalazły się na płycie zatytułowanej Scarnella wydanej przez Smells Like Records, wytwórnię założoną przez Steve’a Shelleya (perkusistę zespołu Sonic Youth).
Kariera solowa.
W roku 2003 Bozulich wydała pierwszą solową płytę zatytułowaną "Red Headed Stranger" będącą jej autorską wersją albumu Willie’ego Nelsona pod tym samym tytułem. W roku 2006 nagrała drugi solowy album "Evangelista" dla kanadyjskiej wytwórni Constellation Records. W 2007 roku ta sama wytwórnia wydała kolejny album sygnowany tym razem nazwą "Evangelista" pod tytułem "Hello, Voyager".

</doc>
<doc id="1025038" url="https://pl.wikipedia.org/wiki?curid=1025038" title="Gianna Jun">
Gianna Jun



</doc>
<doc id="1025040" url="https://pl.wikipedia.org/wiki?curid=1025040" title="Basdeo Panday">
Basdeo Panday

Basdeo Panday (ur. 25 maja 1933 w Princes Town) - trynidadzko-tobagijski polityk. Przewodniczący Zjednoczonego Kongresu Narodowego, Hindus, piąty premier tego kraju od 10 listopada 1995 do 23 grudnia 2001. Po przegranych wyborach lider opozycji. Był oskarżony o malwersacje finansowe.

</doc>
<doc id="1025041" url="https://pl.wikipedia.org/wiki?curid=1025041" title="Mitsubishi eK">
Mitsubishi eK

Mitsubishi eK – japoński samochód osobowy zaliczany do segmentu kei-car, produkowany przez Mitsubishi Motors. Nazwa pochodzi od pierwszych liter słów "excellent" (ang. znakomity) i "Keijidōsha" (jap. kei-car).
Premiera eK odbyła się 11 października 2001. Samochód oparty jest na ostatniej generacji Mitsubishi Minica i oferowany w 4 wersjach stylistycznych: "eK Wagon" (wprowadzony do sprzedaży w październiku 2001), "eK Sport" (wrzesień 2002), "eK Classy" (maj 2003), "eK Active" (maj 2004). Modele "eK Wagon" oraz "eK Sport" poddano restylizacji i ponownie wprowadzono do sprzedaży 13 września 2006.

</doc>
<doc id="1025047" url="https://pl.wikipedia.org/wiki?curid=1025047" title="Machowo">
Machowo

Machowo – osada w Polsce położona w województwie kujawsko-pomorskim, w powiecie nakielskim, w gminie Sadki. Miejscowość wchodzi w skład sołectwa Radzicz.
W latach 1975–1998 miejscowość administracyjnie należała do województwa bydgoskiego.

</doc>
<doc id="1025049" url="https://pl.wikipedia.org/wiki?curid=1025049" title="Glinki (powiat nakielski)">
Glinki (powiat nakielski)

Glinki – osada leśna w Polsce położona w województwie kujawsko-pomorskim, w powiecie nakielskim, w gminie Sadki. Miejscowość wchodzi w skład sołectwa Liszkówko.
W latach 1975–1998 miejscowość administracyjnie należała do województwa bydgoskiego.
Zobacz też: Glinki

</doc>
<doc id="1025052" url="https://pl.wikipedia.org/wiki?curid=1025052" title="Fleszbek">
Fleszbek



</doc>
<doc id="1025055" url="https://pl.wikipedia.org/wiki?curid=1025055" title="Kathleen Ferrier">
Kathleen Ferrier

Kathleen Ferrier (ur. 22 kwietnia 1912 w Higher Walton, Lancashire, zm. 8 października 1953 w Londynie) – brytyjska wokalistka (kontralt) o międzynarodowej sławie. 
Życiorys.
Już od najmłodszych lat lubiła muzykę i grała na fortepianie. Jednak w wieku 14 lat musiała zakończyć szkołę i rozpocząć życie zawodowe jako telefonistka. 
Jedną z osób, która usłyszała jej śpiew, był dyrygent Malcolm Sargent. Za jego radą studiowała śpiew w Londynie.
Ferrier w ciągu kilku lat stała się jedną z czołowych artystek koncertowych świata, występowała z wybitnymi dyrygentami, jak Bruno Walter, Clemens Krauss, Herbert von Karajan, Eduard van Beinum. 
Po wojnie pojawiała się regularnie na scenie koncertowej. Wykonywała repertuar zarówno operowy, będąc szczególnie ceniona jako wykonawczyni partii Eurydyki w "Orfeuszu" Ch.W. Glucka, jak i oratoryjno-kantatowy (od Bacha po Mahlera). Występowała też w głównej roli w operze kameralnej Benjamina Brittena "Gwałt na Lukrecji".
W 1953 roku otrzymała tytuł Komandora Orderu Imperium Brytyjskiego (CBE).
Na początku lat 50. Kathleen Ferrier zachorowała i umarła na raka piersi w roku 1953 mając zaledwie 41 lat. Jej przedwczesna śmierć była szokiem dla jej wielbicieli. Po jej śmierci utworzono specjalny fundusz im. Kathleen Ferrier, który co roku przyznaje stypendia dla najbardziej uzdolnionych w dziedzinie muzyki.

</doc>
<doc id="1025056" url="https://pl.wikipedia.org/wiki?curid=1025056" title="Wskaźnik zagęszczenia">
Wskaźnik zagęszczenia

Wskaźnik zagęszczenia Is – miara zagęszczenia gruntu nasypowego.
formula_1
gdzie:
lub
gdzie:
Wartość formula_7 najczęściej waha się w granicach 0,90–1,00, niekiedy może dochodzić nawet do 1,05 i więcej (może się okazać, że grunt jest bardziej zagęszczony niż można by się po nim spodziewać, lub niż można by go zagęścić celowo – przykładowo grunt pod nawierzchnię jezdną może być zagęszczany zagęszczarkami płytowymi do wartości maksymalnej formula_7 ok. 0,98, a następnie przez lata w wyniku długotrwałych wibracji może osiągnąć formula_7 = 1,03). W wielu zagadnieniach geotechniki uznaje się grunt za odpowiednio zagęszczony już od formula_7 = 0,95 lub 0,98.
Badania wskaźnika zagęszczenia stosuje się tylko w odniesieniu do gruntów nasypowych. W odniesieniu do gruntów rodzimych (jak również nasypowych) stosuje się badania stopnia zagęszczenia.

</doc>
<doc id="1025061" url="https://pl.wikipedia.org/wiki?curid=1025061" title="Olbrachcice (Czechy)">
Olbrachcice (Czechy)

Olbrachcice (cz. , niem. "Albersdorf") – wieś gminna i gmina w kraju morawsko-śląskim, w powiecie Karwina w Czechach, nazwa gminy katastralnej brzmi Albrechtice u Českého Těšína (Olbrachcice koło Czeskiego Cieszyna). Przez miejscowość przepływa rzeka Stonawka (cz. Stonávka), lewy dopływ Olzy. Olbrachcice znajdują się w granicach historycznego regionu Śląska Cieszyńskiego i tzw. Zaolzia.
Od strony północnej sąsiadują ze Stonawą, na północnym wschodzie z Karwiną (z Łąkami), na południowym wschodzie z Kocobędzem i Czeskim Cieszynem (ze Stanisłowicami), na południu z Cierlickiem (Cierlickiem Dolnym), na zachodzie z Hawierzowem (Żywocicami) i Suchą Górną.
Nazwa.
Pierwsze wzmianki o wsi wymieniają ją w 1447 r. jako "Albrothsdorff" lub "Albrechtycze". Następnie nazwa pojawia się w formach m.in. "Olbrechtisdorf" i "Albrechtisdorf" (1452), "z Olbrechticz" (1453), "villa dicta Olbrachczicze" (1490), "auf Olbrachtitz" (1497), "auf Albrechtowitz" (1571), "Olbrachcice" (1652), "w Hornich Olbrachticzych" (1670), "Albrechtsdorff" (1722), "Albersdorff" (1729) czy "Albrechtice" (1736). Jest to nazwa patronimiczna, pochodząca od imienia "Olbrecht", "Olbracht" (z niem. "Albrecht" ← "Adal-berht", "Adalbrecht").
Historia.
Miejscowość została po raz pierwszy wzmiankowana w 1447 r. pośród innych parafii archiprezbiteratu (dekanatu) w Cieszynie w spisie świętopietrza, sporządzonym przez archidiakona opolskiego Mikołaja Wolffa.
Miejscowa parafia katolicka musiała więc powstać wcześniej. W 1766 stary kościół drewniany został zastąpiony nowym kościołem drewnianym pw. śś. Piotra i Pawła.
W 1869 miejscowość liczyła 1015 mieszkańców, a w 1910 r. 1335 mieszkańców.
Po podziale Śląska Cieszyńskiego miejscowość znalazła się w granicach Czechosłowacji, zaś w październiku 1938 została zaanektowana przez Polskę, a podczas II wojny światowej przez nazistowskie Niemcy. Po wojnie przywrócona Czechosłowacji. W 1950 liczyła 1602 mieszkańców, lecz w następnych dekadach liczba ta systematycznie rosła aż do 4071 w 2001.
Ludność.
Według austriackiego spisu ludności z 1910 roku Olbrachcice miały 1335 mieszkańców, z czego 1322 było zameldowanych na stałe, 1316 (99,5%) było polsko- a 6 (0,5%) niemieckojęzycznymi, 899 (67%) było katolikami, 424 (31,8%) ewangelikami, 11 (0,8%) wyznawcami judaizmu a 1 osoba była innej religii lub wyznania.
W 2001 r. obok mieszkających tu Czechów 23,5% liczby mieszkańców stanowili Polacy, 3,6% Słowacy, 0,9% Morawianie, 0,7% Ślązacy, 0,2% Ukraińcy. Osoby wierzące stanowiły 53,3%, z czego katolicy 71,8%.
We wsi funkcjonuje Miejskie Koło Polskiego Związku Kulturalno-Oświatowego, zrzeszające 350 osób i dysponujące od 30 września 1995 własną siedzibą (pierwotną gospodą, a w późniejszym okresie salą kinową). W ramach Koła funkcjonują Klub kobiet oraz zespoły dziecięce Drops (6-11 lat) i Dropsik (4-5 lat) i odbywają się takie imprezy, jak Bal Ostatkowy, Śledziówka, Kwiatek dla Pań (Dzień Kobiet), Klub Propozycji (prelekcje z podróży), Smażenie jajecznicy, Koncert Jesienny, Wigilijka czy Wycieczka do Polski (w czerwcu 1-dniowa, a we wrześniu 2-dniowa).
Urodzeni w miejscowości.
Z Olbrachcicami związana była rodzina Michejdów. W miejscowości urodzili się:
Zabytki.
W miejscowości znajduje się drewniany kościół świętych Piotra i Pawła z 1766 i zabytkowy krzyż przydrożny.

</doc>
<doc id="1025065" url="https://pl.wikipedia.org/wiki?curid=1025065" title="Kwak Jae-young">
Kwak Jae-young

Kwak Jae-young (곽재용) (ur. 22 maja 1959) – południowokoreański reżyser i scenarzysta.

</doc>
<doc id="1025074" url="https://pl.wikipedia.org/wiki?curid=1025074" title="Rudka (powiat rawski)">
Rudka (powiat rawski)

Rudka – wieś w Polsce położona w województwie łódzkim, w powiecie rawskim, w gminie Sadkowice.
W latach 1975–1998 miejscowość administracyjnie należała do województwa skierniewickiego.
Zobacz też: Rudka

</doc>
<doc id="1025075" url="https://pl.wikipedia.org/wiki?curid=1025075" title="Juhim Zwiahilśkyj">
Juhim Zwiahilśkyj



</doc>
<doc id="1025076" url="https://pl.wikipedia.org/wiki?curid=1025076" title="Lee Norris">
Lee Norris

Lee Norris, właściwie Lee Michael Norris (ur. 25 września 1981 w Greenville) – amerykański aktor.
Uczęszczał do Eastern Elementary, E.B. Aycock Middle School i J.H. Rose High School w Greenville. W 2004 ukończył Wake Forest University w Winston-Salem, w Karolinie Północnej.

</doc>
<doc id="1025079" url="https://pl.wikipedia.org/wiki?curid=1025079" title="Raşcov">
Raşcov



</doc>
<doc id="1025085" url="https://pl.wikipedia.org/wiki?curid=1025085" title="BFC Viktoria 1889">
BFC Viktoria 1889

BFC Viktoria 1889 – niemiecki klub piłkarski, istniejący w latach 1889-1945 i 1945-2013, który miał siedzibę w mieście Berlin, w dzielnicy Tempelhof. W 1900 roku był jednym z założycieli Niemieckiego Związku Piłki Nożnej.
W roku 1894 Niemiecki Związek Piłki Nożnej i Krykieta zorganizował finał rozgrywek o mistrzostwo Niemiec, w którym w Berlinie zmierzyć się miały TuFC Viktoria 89 Berlin z FC Hanau 93. Zespół Hanau nie przystąpił do meczu, gdyż klubu nie stać było na 400 kilometrową podróż do stolicy, w efekcie czego pierwszym mistrzem Niemiec została Viktoria.
Klub został rozwiązany w 2013 roku, kiedy to po fuzji z Lichterfelder FC powstała FC Viktoria 1889 Berlin (obecnie występująca w 3. Bundeslidze).

</doc>
<doc id="1025090" url="https://pl.wikipedia.org/wiki?curid=1025090" title="Disney Legends">
Disney Legends

Disney Legends – nagroda, przyznawana od 1987, ufundowana przez The Walt Disney Company, którą otrzymują ludzie szczególnie zasłużeni dla wytwórni Disney. Komisji wybierającej laureatów przewodzą Roy E. Disney, bratanek Walta Disneya i dyrektor Disney Company. W jej skład wchodzi kierownictwo firmy, historycy, i inne autorytety.
Nagroda Disney Legend to ręcznie rzeźbiona w brązie ręka Myszki Miki trzymająca różdżkę zakończoną gwiazdą.
Nagrodzeni.
1988.
"brak nagród"
2019.
__BEZSPISU__

</doc>
<doc id="1025093" url="https://pl.wikipedia.org/wiki?curid=1025093" title="Disney Legend">
Disney Legend



</doc>
<doc id="1025096" url="https://pl.wikipedia.org/wiki?curid=1025096" title="Św. Szczepan">
Św. Szczepan



</doc>
<doc id="1025103" url="https://pl.wikipedia.org/wiki?curid=1025103" title="Kompensacja (biologia)">
Kompensacja (biologia)

Kompensacja (łac. "compensatio" – równoważenie) – zastępczość funkcji, przejęcie funkcji utraconego albo chorego narządu przez inny narząd. Np. ludzie ociemniali mają wyostrzone pozostałe zmysły, aby zrekompensować brak wzroku.
Kompensacją rządzą prawa sformułowane przez Anochina:
1. Każdy żywy organizm ma mechanizmy fizjologiczne pozwalające na zastąpienie funkcji różnych narządów, których prawidłowe funkcjonowanie zostało zaburzone.
2. Uruchomienie rezerw kompensacyjnych może nastąpić tylko w sytuacji zaburzenia podstawowych mechanizmów fizjologicznych, które są odpowiedzialne za daną funkcję.
3. Procesy kompensacji zostają uruchomione bez udziału woli i niezależnie od tego, który narząd uległ uszkodzeniu. Ten samoistny proces przeważnie nie jest korzystny dla odzyskania utraconej funkcji i dlatego wymaga sterowania.
4. Powrót i reedukacja utraconych funkcji nie jest procesem trwałym. Dlatego wymaga ona stałej stymulacji poprzez stosowanie korzystnie dobranych bodźców fizjologicznych.

</doc>
<doc id="1025106" url="https://pl.wikipedia.org/wiki?curid=1025106" title="Wykaz podobozów i większych komand zewnętrznych obozu koncentracyjnego Stutthof">
Wykaz podobozów i większych komand zewnętrznych obozu koncentracyjnego Stutthof



</doc>
<doc id="1025109" url="https://pl.wikipedia.org/wiki?curid=1025109" title="Święta Wiktoria">
Święta Wiktoria



</doc>
<doc id="1025110" url="https://pl.wikipedia.org/wiki?curid=1025110" title="Św. Wiktoria">
Św. Wiktoria



</doc>
<doc id="1025116" url="https://pl.wikipedia.org/wiki?curid=1025116" title="Instruktor">
Instruktor



</doc>
<doc id="1025129" url="https://pl.wikipedia.org/wiki?curid=1025129" title="Mateiu ion caragiale">
Mateiu ion caragiale



</doc>
<doc id="1025130" url="https://pl.wikipedia.org/wiki?curid=1025130" title="Qwa-Qwa">
Qwa-Qwa



</doc>
<doc id="1025139" url="https://pl.wikipedia.org/wiki?curid=1025139" title="Susan Sullivan">
Susan Sullivan

Susan Michaelin Sullivan, bardziej znana jako Susan Sullivan (ur. 18 listopada 1942 roku w Nowym Jorku) – amerykańska aktorka telewizyjna, teatralna i filmowa.
Życiorys.
Wczesne lata.
Jest drugim dzieckiem i starszą córką Helen (z domu Rockett) i Brendana Sullivan Sullivanów. Jej ojciec był alkoholikiem. Dorastała wraz ze starszym bratem Brendanem Sullivanem Jr. i młodszą siostrę Brigid na Long Island. Już od wczesnych lat młodzieńczych przejawiała zainteresowanie aktorstwem, występując w lokalnych produkcjach teatralnych i dorabiając jako modelka. W wieku 16 lat uczęszczała do Amerykańskiej Akademii Sztuk Dramatycznych (American Academy of Dramatic Arts) w Nowym Jorku. Kiedy jednak zaproponowano jej trzyletnie stypendium, przeniosła się na wydział teatru i psychologii na Hofstra University w Hempstead w stanie Nowy Jork, odrzucając propozycję studiów na Uniwersytecie Carnegie-Mellon lub Uniwersytecie Nowego Jorku. W 1964 roku ukończyła studia.
Kariera.
Po raz pierwszy stanęła przed kamerami we włoskim serialu "Powstanie Barbarzyńców" ("La Rivolta dei barbari", 1964). Po występie w operze mydlanej ABC "Cienie o zmroku" ("Dark Shadows", 1967), zagrała rolę Trzeciej Wiedźmy w telewizyjnej adaptacji dramatu Williama Szekspira "Makbet" ("Macbeth", 1968). Występowała w teatrach: Cleveland Playhouse, Hartford Stage Company i National Repertory Theat, zanim zadebiutowała na scenie broadwayowskiej w sztuce komediowej "Avanti!" (od 31 stycznia do 17 lutego 1968) oraz przedstawieniu Murraya Schisgala "Jimmy Shine" (od 5 grudnia 1968 do 26 kwietnia 1969) jako Elizabeth u boku Dustina Hoffmana.
Następnie związała się ze sceną nowojorskich teatrów i grała w spektaklach "Piękna część" ("The Beauty Part") i "Ostatni śnieg" ("A Late Snow"), zdobywając jednocześnie popularność wśród telewidzów w dwóch operach mydlanych ABC – "Świat na uboczu" ("A World Apart", 1970-71) jako Nancy Condon i "Inny świat" ("Another World", 1971-76) w roli Lenore Moore Curtin Delaney. Bliższą uwagę zwróciła na siebie kreacją Maggie Porter w telewizyjnej ekranizacji powieści Irwina Shaw – miniserialu ABC "Pogoda dla bogaczy" ("Rich Man, Poor Man – Book II", 1976). Jej rola lekarki dr Julie Farr pomagającej pacjentkom w narodzinach dziecka w serialu ABC "Mając dzieci" ("Having Babies", 1978) była nominowana do nagrody Emmy.
Zasłużonym powodzeniem cieszyła się rola Maggie Gioberti Channing, przykładnej żony i matki, siostry miejscowej prostytutki, ofiary amnezji, wdowy, rodzica porwanego dziecka, a jej charakter w ostatecznym rozrachunku był uśmiercony przez utopienie w operze mydlanej CBS "Falcon Crest" (1981-89). Pojawiła się w dwóch adaptacja filmowach telewizyjnych – dramacie Sidneya Sheldona NBC "Gniew aniołów-kontynuacja" ("Rage of Angels: The Story Continues", 1986) z Jaclyn Smith i melodramacie Danielle Steel NBC "Zupełnie obcy człowiek" ("A Perfect Stranger", 1994) u boku Roberta Uricha. Dużo satysfakcji i nominację do nagrody Złotego Globu przyniosła jej postać Kitty Montgomery, snobistycznej i rozdrażnionej matki Grega (w tej roli Thomas Gibson) w sitcomie ABC "Dharma i Greg" ("Dharma &amp; Greg", 1997-2002).
Powróciła na scenę West Coast w przedstawieniach: "Piątego lipca" ("Fifth of July") Lanforda Wilsona, "Ostatnie lato w Zatoce Niebieskiej Ryby" ("Last Summer at Blue Fish Cove"), "Niebezpieczny kąt" ("Dangerous Corner") oraz na scenie Pasadena Playhouse w "Szklana menażeria" Tennessee Williamsa (2000). Odbyła tournée ze spektaklami "Wujek Wania" Antoniego Czechowa, "Biedny Bitos" ("Poor Bitos"), "Żałoba przystoi Elektrze" ("Mourning Becomes Electra") Eugene O’Neilla i "Maria, Maria" ("Mary, Mary").
Na kinowym ekranie grywała bardzo rzadko. Po debiucie w dreszczowcu "Zachwycenie mordercy" ("Killer's Delight", 1978) i roli matki tytułowego bohatera w filmie "Pamięć dla Tina" ("A Memory for Tino", 1996), znalazła się w obsadzie komedii romantycznej "Mój chłopak się żeni" ("My Best Friend's Wedding", 1997) jako matka rywalki (Cameron Diaz) głównej bohaterki.
Życie prywatne.
W latach 60. spotykała się z ekranową ikoną Carym Grantem. Jest związana z psychologiem i autorem Connellem Cowanem.

</doc>
<doc id="1025144" url="https://pl.wikipedia.org/wiki?curid=1025144" title="Droga wojewódzka nr 856">
Droga wojewódzka nr 856

Droga wojewódzka nr 856" ("DW856) – droga wojewódzka o długości 15 km leżąca na obszarze województwa podkarpackiego. Trasa ta łączy DW854 i DW855 przez Radomyśl nad Sanem.

</doc>
<doc id="1025158" url="https://pl.wikipedia.org/wiki?curid=1025158" title="Święta Waleria">
Święta Waleria

W wykazach świętych można spotkać cztery święte o imieniu Waleria.

</doc>
<doc id="1025159" url="https://pl.wikipedia.org/wiki?curid=1025159" title="Św. Waleria">
Św. Waleria



</doc>
<doc id="1025163" url="https://pl.wikipedia.org/wiki?curid=1025163" title="Anna Prucnal">
Anna Prucnal

Anna Prucnal (ur. 1 stycznia 1940 w Warszawie) – polska aktorka i piosenkarka, mieszkająca we Francji. W Polsce pamiętana głównie z roli Krysi Kowalskiej w komedii Leonarda Buczkowskiego "Smarkula", jedyna polska aktorka występująca u Federico Felliniego.
Życiorys.
Ukończyła warszawską Akademię Muzyczną. Studiowała w berlińskiej Komische Oper u reżysera Waltera Felsensteina. W latach 60. XX w. była solistką Teatru Wielkiego w Warszawie; występowała także w kabaretach: STS, Pod Egidą i Dudek. Zagrała w bułgarskim filmie "Słońce i cień" oraz w kilku filmach produkcji NRD, gdzie cieszyła się popularnością jako aktorka filmowa i piosenkarka.
W grudniu 1970 wyemigrowała do Francji, gdzie zamieszkała; jest żoną pisarza i reżysera Jean Maillanda. We Francji Anna Prucnal jest znana jako pieśniarka i aktorka teatralna i filmowa. Jest jedyną polską aktorką, która zagrała w filmie Federico Felliniego (w "Mieście kobiet", 1980). Koncertowała m.in. w paryskiej Olympii (1981) i Theatre de la Ville (1979), w Kanadzie, Belgii i Japonii; wielokrotnie występowała na festiwalu w Awinionie, grała także w spektaklach operowych (dzieła Weilla, Poulenca, Claude'a Prey). Śpiewa piosenki w kilku językach: francuskim, niemieckim, polskim, rosyjskim i włoskim (pisał dla niej m.in. Georges Moustaki) do tekstów m.in. Aleksandra Wertyńskiego, Władimira Majakowskiego, Bułata Okudżawy i żydowskie.
W 1974 zagrała Annę Planetę, wyuzdaną proletariuszkę w awangardowym francusko-niemiecko-kanadyjskim filmie "Sweet movie" jugosłowiańskiego reżysera Dušana Makavejeva. W PRL uznano film za pornograficzny i antykomunistyczny, skutkiem czego ustanowiono zapis cenzorski na nazwisko Anny Prucnal. Zalecenia cenzorskie dotyczące aktorki zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 17 sierpnia 1974 Głównego Urzędu Kontroli Prasy, Publikacji i Widowisk. Wytyczne dla cenzorów głosiły:
 Dodatkowo władze komunistyczne odebrały jej polski paszport i skazały na zapomnienie.
W 1989, po kilkunastu latach nieobecności, przyjechała do Polski, towarzysząc prezydentowi Francji François Mitterrandowi w jego oficjalnej wizycie państwowej. Dała wtedy koncert na placu Zamkowym w Warszawie.
27 kwietnia 2010 wystąpiła z recitalem w warszawskim Och-Teatrze przy ul. Grójeckiej.
Ma syna Piotra, reżysera, i wnuczkę Alicję.

</doc>
<doc id="1025165" url="https://pl.wikipedia.org/wiki?curid=1025165" title="Małgorzata Hajewska-Krzysztofik">
Małgorzata Hajewska-Krzysztofik

Małgorzata Hajewska-Krzysztofik (ur. 14 września 1965 w Sosnowcu) – polska aktorka teatralna i filmowa, pedagog. Odtwórczyni głównych ról w głośnych spektaklach Krystiana Lupy, Krzysztofa Warlikowskiego, Grzegorza Jarzyny.
Życiorys.
Po ukończeniu III Liceum Ogólnokształcącego im. Bolesława Prusa w Sosnowcu w 1984 roku, studiowała na Wydziale Aktorskim w krakowskiej Państwowej Wyższej Szkole Teatralnej, którą ukończyła w 1988 roku. W 2012 roku na macierzystym wydziale uzyskała stopień doktora habilitowanego sztuk teatralnych i pracuje na stanowisku adiunkta.
Karierę sceniczną zapoczątkowała w 1990 roku debiutem w sztuce Witolda Gombrowicza "Iwona, księżniczka Burgunda" w reżyserii Jerzego Stuhra jako Królowa Małgorzata na scenie Teatru Ludowego w Krakowie-Nowej Hucie oraz na deskach Starego Teatru im. Heleny Modrzejewskiej, z którym związała się na stałe, w niemal dziewięciogodzinnej adaptacji powieści Fiodora Dostojewskiego "Bracia Karamazow" w reżyserii Krystiana Lupy w dostrzeżonej przez krytyków drugoplanowej roli Frani. Za tę kreację z niezwykłym wyczuciem stylu odebrała nagrodę na VI Ogólnopolski Przegląd Spektakli Dyplomowych Szkół Teatralnych w Łodzi oraz zdobyła wyróżnienie za debiut na XIV Konfrontacjach Teatralnych-Klasyka polska w Opolu. W 1994 roku otrzymała nagrodę krakowskiej filii Fundacji Kultury Polskiej. W 2016 roku opuściła Stary Teatr im. Heleny Modrzejewskiej w Krakowie i dołączyła do zespołu Nowego Teatru w Warszawie.
Występowała także w teatrach: Lalki i Maski „Groteska” w Krakowie (1991) w przedstawieniu Michela de Ghelderode "Słońce zachodzi" ("Le soleil se couche"), TR Warszawa (2001–2004), Współczesnym im. Edmunda Wiercińskiego we Wrocławiu (2001). Kreacja unieruchomionej na wózku inwalidzkim Konradowej, która ma pomóc mężowi w stworzeniu studium sumu jego przemyśleń, stając się jego partnerem i ofiarą w spektaklu według prozy Thomasa Bernharda "Kalkwerk" ("Das Kalkwerk") w reżyserii Krystiana Lupy przyniosła jej Grand Prix na XXXVIII Kaliskich Spotkaniach Teatralnych oraz Ludwika – nagrodę krakowskiego środowiska teatralnego. Została dwukrotnie uhonorowana nagrodą Feliksa Warszawskiego w Teatrze Rozmaitości w reżyserowanych przez Krzysztofa Warlikowskiego spektaklach; za drugoplanową rolę Agawe w sztuce Eurypidesa "Bachantki" (2001) oraz za postać Dupy w przedstawieniu Hanocha Levina "Krum" (2005).
Po raz pierwszy wystąpiła na dużym ekranie w jednym z najżywiej komentowanych filmów polskich na początku lat 90. "Śmierć dziecioroba" (1990) z Anną Majcher i Beatą Tyszkiewicz oraz dramacie Piotra Szulkina "Femina" (1990) u boku Hanny Dunowskiej, Aliny Janowskiej i Ewy Sałackiej. W telewizyjnym dramacie Doroty Kędzierzawskiej "Wrony" (1994) zagrała matkę dziewięcioletniej Wrony. W komedii telewizyjnej Jerzego Stuhra "Spis cudzołożnic" (1994) pojawiła się w roli Okularnicy. Wyjątkowego warsztatu dramatycznego dowiodła drugoplanową rolą Marty w filmie Małgorzaty Szumowskiej "Szczęśliwy człowiek" (2000) u boku Jadwigi Jankowskiej-Cieślak.
Nagrody i odznaczenia.
Źródło: Filmpolski.pl.

</doc>
<doc id="1025181" url="https://pl.wikipedia.org/wiki?curid=1025181" title="Arthur Henderson">
Arthur Henderson

Arthur Henderson (ur. 13 września 1863 w Glasgow, zm. 20 października 1935) – brytyjski polityk, członek Partii Pracy, minister w rządach Herberta Henry’ego Asquitha, Davida Lloyda George’a i Ramsaya MacDonalda, przewodniczący Konferencji Rozbrojeniowej Ligi Narodów, laureat pokojowej Nagrody Nobla w 1934 r.
Wczesne lata życia i początki kariery politycznej.
Był synem Davida Hendersona. Jego ojciec zmarł gdy Arthur miał 10 lat. Następnie Arthur przeprowadził się wraz z resztą rodziny do Newcastle upon Tyne. W wieku 12 lat rozpoczął pracę w fabryce lokomotyw. Po ukończeniu 17 lat wyjechał na rok do Southampton. Po powrocie rozpoczął pracę w odlewni metalu. W 1884 r. stracił pracę. Wkrótce rozpoczął działalność w związkach zawodowych. W 1892 r. został wybrany do Iron Founders Union.
W 1900 r. poparł pomysł Keira Hardie’ego dotyczący utworzenia Labour Representation Committee (LRC), z którego wykształciła się później Partia Pracy. W 1903 r. Henderson został wybrany do Izby Gmin jako reprezentant okręgu Barnard Castle. Rok później został skarbnikiem LRC (od 1906 r. Partii Pracy). W latach 1908-1910 Henderson był liderem Partii Pracy, a w latach 1912-1934 jej sekretarzem generalnym.
Na stanowiskach ministerialnych.
Po wybuchu I wojny światowej lider laburzystów Ramsay MacDonald podał się do dymisji w proteście przeciwko zaangażowaniu Wielkiej Brytanii w ten konflikt. Jego następcą został Henderson. Po utworzeniu rządu wojennego w 1915 r. Henderson został przewodniczącym Rady Edukacji. Był pierwszym w historii laburzystowskim ministrem. W 1916 r. David Lloyd George zastąpił Asquitha na stanowisku premiera. Henderson otrzymał wówczas stanowisko ministra bez teki. Zrezygnował w sierpniu 1917 r., kiedy gabinet odrzucił jego propozycję zorganizowania międzynarodowego konferencji dotyczącej wojny. Wkrótce potem zrezygnował z funkcji lidera Partii Pracy.
Henderson przegrał wybory 1918 r. Do parlamentu powrócił rok później po wyborach uzupełniających w okręgu Widnes. Po elekcji został głównym whipem Partii Pracy i sprawował to stanowisko do 1923 r., kiedy ponownie przegrał wybory. Powrócił jeszcze w tym samym roku, wygrywając wybory uzupełniające w okręgu Newcastle upon Tyne East. W 1923 r. ponownie przegrał wybory, a w 1924 r. powrócił do parlamentu jako reprezentant okręgu Burnley.
Kiedy w 1924 r. Partia Pracy utworzyła swój pierwszy rząd Henderson objął w nim tekę ministra spraw wewnętrznych. W drugim rządzie, w latach 1929-1931, Henderson był ministrem spraw zagranicznych. W 1931 r. sprzeciwił się powstaniu rządu narodowego. Wraz z większością laburzystowskich deputowanych przeszedł do opozycji i stanął na czele Partii Pracy. Przegrał jednak wybory w 1931 r. i rok później zrezygnował ze stanowiska.
Ostatnie lata.
Henderson powrócił do Izby Gmin w 1933 r., wygrywając wybory uzupełniające w okręgu Clay Cross. W następnych latach przewodniczącym Konferencji Rozbrojeniowej w Genewie oraz został uhonorowany pokojową nagrodą Nobla w 1934 r.
Zmarł w 1935 r. Dwóch jego synów, William i Arthur, również zostało laburzystowskimi politykami.

</doc>
<doc id="1025189" url="https://pl.wikipedia.org/wiki?curid=1025189" title="Nelspruit">
Nelspruit

Nelspruit (wym. afr. ) – miasto w Południowej Afryce, stolica prowincji Mpumalanga. Jest położone około 330 km na wschód od Johannesburga i 60 km na zachód od granicy z Mozambikiem.
Nelspruit w swych granicach liczy około 58,5 tys. mieszkańców, a wliczając w nie okoliczne miejscowości posiada około 220.000 mieszkańców.
Gospodarka Nelspruit oparta jest głównie na sadownictwie wliczając w to uprawę owoców cytrusowych, mango, orzechów makadamii i bananów oraz tytoniu.
Nelspruit było jednym z gospodarzy Mistrzostw Świata w Piłce Nożnej 2010 w Południowej Afryce. Stadion Mbombela, będzie mógł pomieścić do 40.000 widzów.

</doc>
<doc id="1025199" url="https://pl.wikipedia.org/wiki?curid=1025199" title="Żyła międzyżebrowa">
Żyła międzyżebrowa

Żyły międzyżebrowe (ang. "intercostal veins", łac. "vv. intercostales") dzielą się na:

</doc>
<doc id="1025201" url="https://pl.wikipedia.org/wiki?curid=1025201" title="SAGEM my405X">
SAGEM my405X

Sagem my405x – telefon marki Sagem. Został zaprojektowany aby zastąpić model my400x/my401x. Posiada 64 MB pamięci, odtwarzacz MP3, oraz złącze miniUSB, dzięki któremu można łatwo przenosić muzykę z komputera na telefon.

</doc>
<doc id="1025209" url="https://pl.wikipedia.org/wiki?curid=1025209" title="Harold E. Varmus">
Harold E. Varmus



</doc>
<doc id="1025210" url="https://pl.wikipedia.org/wiki?curid=1025210" title="Marne Patterson">
Marne Patterson

Marne Patterson, właśc. Marnette Patterson (ur. 26 kwietnia 1980 w Los Angeles) – amerykańska aktorka, występowała w roli Nicole Farrell w serialu "Something So Right". Wystąpiła m.in. w filmach "Obóz marzeń" (1994), "Who’s Your Daddy?" (2003), "Pope Dreams" (2005) i "W siódmym niebie" (2005). Wystąpiła również w VIII sezonie serialu "Charmed" jako Christy Jenkins oraz gościnnie w serialu "Dr House" jako Ashley (dziewczyna przyjaciela Wilsona).

</doc>
<doc id="1025212" url="https://pl.wikipedia.org/wiki?curid=1025212" title="Harold Varmus">
Harold Varmus

Harold Elliot Varmus (ur. 18 grudnia 1939) – amerykański noblista w dziedzinie fizjologii i medycyny w 1989 roku. Zajął 94. miejsce na liście Top 100 Public Intellectuals Poll.

</doc>
<doc id="1025213" url="https://pl.wikipedia.org/wiki?curid=1025213" title="Sytuacja prawna i społeczna osób LGBT w Peru">
Sytuacja prawna i społeczna osób LGBT w Peru

Prawo wobec kontaktów homoseksualnych.
Kontakty homoseksualne w Peru są legalne od 1924 roku, ale w krajowym systemie prawnym nadal istnieje zapis o publicznej moralności, który jest często stosowany przeciw osobom homoseksualnym. Wiek osób legalnie dopuszczających się kontaktów homo- i heteroseksualnych jest zrównany i wynosi 14 lat. 
Ochrona prawna przed dyskryminacją.
Od 2004 roku w ustawodawstwie kraju znajdują się przepisy chroniące przed dyskryminacją na podstawie orientacji seksualnej w miejscu pracy i w innych dziedzinach życia.
Pierwsza w historii Peru kobieta - premier kraju została odwołana ze stanowiska przez prezydenta ze względu na plotki o jej homoseksualizmie.
Geje od 2004 roku nie są wykluczeni ze służby wojskowej z powodu swojej orientacji seksualnej, wcześniej kara za kontakty homoseksualne w wojsku mogła wynosić nawet 20 lat więzienia. Przepisy te uchylił peruwiański Sąd Konstytucyjny, uznając je za niezgodne z konstytucją.
Uznanie związków tej samej płci.
W peruwiańskim ustawodawstwie nie istnieje żadna prawna forma uznania związków jednopłciowych. Do tej pory nie pojawił się żaden projekt ustawy regulującej tę kwestię.
W 2006 roku w brytyjskiej ambasadzie na terenie Peru brytyjsko-peruwiańska jednopłciowa para zawarła rejestrowany związek partnerski. Związek ten nie będzie rozpoznawany w Peru.
Życie osób LGBT w kraju.
Według badania opinii publicznej, przeprowadzonego w 2007 roku w ramach "Pew Global Attitudes Project", 51% obywateli Peru uważa, że homoseksualizm powinien być akceptowany przez społeczeństwo, a przeciwnego zdania jest 43%.
Pierwsza parada gejów i lesbijek w kraju odbyła się w 1997 roku, gromadząc około 60 uczestników. Marsz z 2006 roku zgromadził już ponad 500 osób.
Peru posiada średnią scenę gejowską skoncentrowaną w Limie - w mieście działa około 20 gejowskich lokali, w tym ponad 10 klubów i 4 hotele.
Pierwszą organizacją LGBT w Peru była założony w 1983 roku "Homoseksualny Ruch Limy". W 2007 roku organizacja ta przygotowała raport, w którym oskarżyła peruwiańską policję dokonanie wielu z ponad 600 homofobicznych ataków na osoby LGBT w 2006 roku, motywowanych tylko orientacją seksualną ofiar. Organizacja ta walczyła w 2007 roku także z jej zdaniem bezpodstawnym zamknięciem jednego z klubów gejowskich przez władze Limy.
W 2006 roku policja zorganizowała brutalny i zmasowany nalot na lesbijski, a potem gejowski bar w Limie, aresztując każdego, kto nie miał przy sobie dowodu osobistego. Świadkowie szacują, że aresztowani wypełnili trzy wozy policyjne mogące pomieścić każdy po 50 osób. Peruwiańscy i międzynarodowi aktywiści gejowscy twierdzą, że tego typu naloty oraz ataki policji na osoby LGBT w kraju powtarzają się często.

</doc>
<doc id="1025214" url="https://pl.wikipedia.org/wiki?curid=1025214" title="Sytuacja homoseksualistów w Peru">
Sytuacja homoseksualistów w Peru



</doc>
<doc id="1025221" url="https://pl.wikipedia.org/wiki?curid=1025221" title="Kościół Serca Jezusowego w Krakowie">
Kościół Serca Jezusowego w Krakowie



</doc>
<doc id="1025223" url="https://pl.wikipedia.org/wiki?curid=1025223" title="Limpopo (prowincja)">
Limpopo (prowincja)

Limpopo – prowincja Południowej Afryki położona na północy kraju. Zajmuje obszar 125,7 tys. km², który jest zamieszkiwany przez 5,4 mln mieszkańców (2011). Stolica znajduje się w Polokwane.
Nazwa została nadana w 2002 roku i pochodzi od rzeki Limpopo.
Do 1994 roku obszar ten był częścią dawnej prowincji Transwal. Limpopo graniczy na północy z Botswaną i Zimbabwe na wschodzie z Mozambikiem. W północnej jej części znajduje się założony w 1898 roku Park Narodowy Krugera.
Podział administracyjny.
Prowincja Limpopo dzieli się na 5 dystryktów, które z kolei dzielą się na 25 gmin.

</doc>
<doc id="1025230" url="https://pl.wikipedia.org/wiki?curid=1025230" title="Mydło">
Mydło



</doc>
<doc id="1025233" url="https://pl.wikipedia.org/wiki?curid=1025233" title="Józef Tarłowski">
Józef Tarłowski

Józef Tarłowski (ur. 27 lutego 1931 w Lublinie, zm. 22 grudnia 2006) – lubelski grafik, rysownik, karykaturzysta, członek grupy artystycznej "Zamek", historyk sztuki, podróżnik, matematyk, a także wieloletni nauczyciel w Zespole Szkół Budowlanych w Lublinie (ukończył matematykę). Zasłynął m.in. cyklem przedstawiającym zabytki Lublina i Lubelszczyzny.
Syn Zygmunta i Zofii. Ukończył Gimnazjum i Liceum im. Stanisława Staszica. Studiował historię sztuki na Katolickim Uniwersytecie Lubelskim i uzyskał dyplom magistra w 1955. Po studiach pracował w „Lubgalu” jako plastyk-dekorator. Podjął wówczas studia na Wydziale Matematyki-Fizyki-Chemii Uniwersytetu Marii Curie Skłodowskiej w Lublinie uzyskując w 1967 stopień magistra matematyki. Przez 3 lata był asystentem w Katedrze Matematyki Wydziału Ekonomicznego UMCS, gdzie zdobył tytuł doktora. W roku 1970 podjął pracę jako nauczyciel matematyki, i przez lata pracował w Zespole Szkól Budowlanych przy Al.Racławickich.
Pasją jego życia był jednak rysunek, któremu poświęcał się bez reszty. Tworzył cykle przedstawiające zabytki Lublina i Lubelszczyzny. Znane są jego rysunki zaułków Starego Miasta. Ulubionym tematem były satyryczne rysunki obrazujące rzeczywistość, w której żył, a także karykatury znanych lublinian. Urządzał wystawy, wydawał prace w formie pocztówek. Ilustrował książki. W programach regionalnych Telewizji Lublin przedstawiał zagadki architektoniczne Lublina i Lubelszczyzny.
Blisko przyjaźnił się ze Stanisławem Szaconiem.
Przez wiele lat współpracował z Kurierem Lubelskim. Z okazji 40-lecia gazety wyrysował swoją niepowtarzalną kreską karykatury wszystkich pracujących wówczas dziennikarzy. Miał przez długie lata na cotygodniowej kolumnie kulturalnej swoją rubrykę „Z teki Józefa Tarłowskiego”.
Tworzył rysunki zabytków, zaułków i ulic Lublina i Lubelszczyzny. Później, gdy po przejściu na rentę zaczął wojażować po świecie, były to cudowne, podkolorowane widoki różnych zakątków, np. z Indii czy Bangladeszu. Jego lubelskie rysunki – cechujące się swobodą kreski, a przy tym ogromnym wyczuciem atmosfery miasta – można spotkać w ratuszu i różnych instytucjach. Okolicznościowo ukazywały się też zbiory widokówek Lublina i kalendarze z jego rysunkami.
Był członkiem ZPAP i SPAK i należał w 1957 r. do założycieli najsłynniejszej lubelskiej formacji artystycznej – Grupy Zamek. Zawsze uśmiechnięty, dowcipny, należał też do Stowarzyszenia Polskich Artystów Karykatury. W gazetce AS Stowarzyszenia Absolwentów UMCS z 2002 r. można przeczytać we wspomnieniu z ich spotkania w Dworku Kościuszków: „Podczas gdy wszyscy setnie się bawili, tańcowali, jedli, pili, Pan Józef Tarłowski urządził na ławeczce skromne atelier i niestrudzenie kreślił karykaturę za karykaturą. Modele pokazywali sobie potem swe fizjonomie z zachwytem, bo też biegły karykaturzysta trafiał swą kreską celnie, ale na szczęście niegłęboko”.
Ilustrował także książki. W recenzji jednej z nich – „Gródki” Romana Tokarczyka – napisano: „Ilustracje wykonał znany lubelski artysta Józef Tarłowski, wprost świetny w rysunku, przez co również dołożył swoją cząstkę do „żywotności” i poczytności monografii”.
Do końca pozostał w pełni sprawny intelektualnie i tworzył. Pomimo wieku aktywnie korzystał z Internetu i komputera. Opiekował się chorymi zwierzętami, którym poświęcał wiele czasu.
Zmarł 22 grudnia 2006 roku na zawał serca.
Pogrzeb Józefa Tarłowskiego odbył się w piątek, 29 grudnia 2006, o godz. 12:00 na cmentarzu przy ul. Lipowej.

</doc>
<doc id="1025238" url="https://pl.wikipedia.org/wiki?curid=1025238" title="Tarłowski">
Tarłowski



</doc>
<doc id="1025239" url="https://pl.wikipedia.org/wiki?curid=1025239" title="Kwas rybonukleinowy">
Kwas rybonukleinowy



</doc>
<doc id="1025242" url="https://pl.wikipedia.org/wiki?curid=1025242" title="Heini Dittmar">
Heini Dittmar

Heini Dittmar (ur. 30 marca 1911; zginął 28 kwietnia 1960) – niemiecki pilot szybowcowy i doświadczalny, konstruktor lotniczy. Jako pierwszy na świecie 2 października 1941, na samolocie Messerschmitt Me 163, przekroczył prędkość 1000 km/h, osiągając 1003,67 km/h.
W latach 30. XX w. ustanowił wiele szybowcowych rekordów świata i Niemiec. 17 lutego 1934, w Brazylii, na szybowcu "Condor" osiągnął rekordowy pułap 4325 m. 27 lipca 1934 ustanowił rekord zasięgu, przelatując 375 km. W 1937, na szybowcu "Fafnir II", został pierwszym szybowcowym mistrzem świata.
Otrzymał honorowy tytuł kapitana lotnictwa. Po wybuchu II wojny światowej został wcielony do Luftwaffe jako pilot doświadczalny. W 1941 oblatał Me 163, na którym 2 października 1941 przekroczył szybkość 1000 km/h (1003,67 km/h). W październiku 1942 doznał poważnych obrażeń kręgosłupa w wypadku Me 163. Po leczeniu powrócił do służby i 6 lipca 1944 na Messerschmitt Me 163BV18 Komet uzyskał szybkość 1130 km/h.
Po zakończeniu wojny podjął współpracę z wytwórnią lotniczą "Möve". Konstruował szybowce "Condor" i samoloty DH 53 Möve, DH 153, DH 156 Motor Möve. Zginął w katastrofie podczas lotu testowego DH 156.

</doc>
<doc id="1025244" url="https://pl.wikipedia.org/wiki?curid=1025244" title="Polimery kondensacyjne">
Polimery kondensacyjne



</doc>
<doc id="1025248" url="https://pl.wikipedia.org/wiki?curid=1025248" title="Lutynia Dolna">
Lutynia Dolna

Lutynia Dolna (cz. , niem. Nieder Leuten) – wieś gminna i gmina w kraju morawsko-śląskim, w powiecie Karwina w Czechach.
Przez stulecia miejscowość nazywała się Lutynia Niemiecka (cz. Německá Lutyně, niem. Deutschleuten), dopiero podczas II wojny światowej zmieniono jej nazwę na obecną, podobnie jak pobliskiej "siostrzanej" wsi z Lutynia Polska na Lutynia Górna (obecnie Lutynia – dzielnica Orłowej).
Podział administracyjny.
Gmina Lutynia Dolna składa się z dwóch gmin katastralnych:
Geografia.
Gmina położona jest w północnej części powiatu Karwina, na południu sąsiaduje z Orłową (Lutynią), na wschodzie z Dziećmorowicami, na zachodzie z Boguminem (Skrzeczoniem). Od strony północnej sąsiaduje z Polską. Przez gminę przepływa rzeka Olza (cz. Olše), która na odcinku od Dziećmorowic do Bogumina, a szczególnie na wysokości Wierzniowic wykazuje wysoką wartość przyrodniczą, co jest tym bardziej cenne, gdyż znajduje się na uboczu gęsto zaludnionego okręgu przemysłowego. W 1989 4,59 ha tego obszaru zostało objęte ochroną prawną jako pomnik przyrody. Również na wysokości Wierzniowic na ok. 2,5 km odcinku Olzy granica polsko-czeska odbiega od jej biegu w stronę północną, po czym powraca do niej tuż za powstającym granicznym węzłem autostrady A1.
Ludność.
W 2001 roku 5,3% populacji gminy stanowili Polacy, następnymi pod względem wielkości mniejszościami byli Słowacy (2,3%), potem Morawianie (1,3%) i Ślązacy (1%).
Historia.
Miejscowość Lutynia po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Luthina LXXI) mansi". Zapis ten oznaczał, że wieś posiadała 71 łanów większych. Została założona prawdopodobnie w akcji kolonizacyjnej przeprowadzonej przez powstały w 1268 klasztor Benedyktynów w Orłowej, a jej powstanie wiąże się również z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscową parafię katolicką pw. św. Jana Chrzciciela założono jeszcze w XIV lub w pierwszej połowie XV wieku i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Lutina").
W 1700 miejscowość przeszła na własność hrabiowskiego rodu Taaffe, którzy wybudowali tutaj pałac w stylu barokowym jako swoją letnią rezydencję. Obecnie obiekt służy jako blok mieszkalny. Pod koniec XIX wieku w okolicy odkryto złoża węgla kamiennego, co przyczyniło się do jej rozwoju ekonomicznego i demograficznego, jak również Lutyni Dolnej.
W 1905 dzięki staraniom Macierzy Szkolnej Księstwa Cieszyńskiego w miejscowości powstała szkoła ludowa z polskim językiem wykładowym.
Według austriackiego spisu ludności z 1910 roku Niemiecka Lutynia miała 4096 mieszkańców, z czego 3888 było zameldowanych na stałe, 3483 (89,6%) było polsko-, 359 (9,2%) niemiecko- a 46 (1,2%) czeskojęzycznymi, 3994 (97,5%) było katolikami, 27 (0,7%) ewangelikami, 52 (1,3%) wyznawcami judaizmu a 23 (0,6%) innej religii lub wyznania.
W 1920 miejscowość znalazła się w granicach Czechosłowacji.
Zabytki.
W miejscowości znajdują się barokowy kościół św. Jana Baptysty z 1746, sklep aptekarski wybudowany około 1900 roku oraz polska szkoła.

</doc>
<doc id="1025252" url="https://pl.wikipedia.org/wiki?curid=1025252" title="Mataʻafa Mulinuʻu II">
Mataʻafa Mulinuʻu II

Fiame Mataʻafa Faumuina Mulinuʻu II (ur. 5 sierpnia 1921 w Lotofaga, Upolu, zm. 20 maja 1975 w Lepra, Upolu) – samoański polityk, pierwszy premier niepodległego Samoa Zachodniego (obecnie Samoa) od 1 października 1959 do lutego 1970 oraz od marca 1973 do śmierci.
Jego córka, Naomi Mataʻafa, jest premierem Samoa od 2021.

</doc>
<doc id="1025256" url="https://pl.wikipedia.org/wiki?curid=1025256" title="Andrzej Danysz">
Andrzej Danysz

Andrzej Witold Danysz (ur. 22 lutego 1924 w Warszawie, zm. 2 grudnia 2022 tamże) – polski lekarz, profesor nauk medycznych, współtwórca radiofarmakologii, powstaniec warszawski.
Życiorys.
W czasie II wojny światowej był żołnierzem Armii Krajowej, walczył w powstaniu warszawskim, w szeregach batalionu „Harnaś”, w stopniu kaprala podchorążego, pseudonim „Filozof”. Opuścił Warszawę z ludnością cywilną.
W latach 1942–1944 uczył się w tajnej Szkole Asystentów Lekarskich w Warszawie, po zakończeniu II wojny światowej studiował medycynę na Uniwersytecie Jagiellońskim, studia ukończył w 1948, następnie pracował na macierzystej uczelni, w Zakładzie Farmakologii, w 1949 obronił pracę doktorską. W latach 1950–1957 pracował w Akademii Medycznej w Łodzi, w Zakładzie Patologii Ogólnej oraz jako wykładowca w Wojskowym Centrum Wyszkolenia Medycznego w Łodzi, w latach 1957–1969 w Akademii Medycznej w Białymstoku, gdzie kierował Zakładem Farmakologii, gdzie w 1961 habilitował się na podstawie pracy "Odczynowość zakończeń adrenergicznych i cholinergicznych w ostrej chorobie popromiennej". W latach 1969–1992 pracował w Instytucie Leków, gdzie kierował Zakładem Farmakologii, od 1983 do 1991 był dyrektorem Instytutu, w 1970 otrzymał tytuł profesora nadzwyczajnego, w 1980 profesora zwyczajnego. W latach 1992–1994 pracował w Instytucie Farmaceutycznym, gdzie kierował Zakładem Farmakologii.
W swoich badaniach zajmował się chemiczną radioochroną organizmu, stworzył koncepcję celowanej farmakoterapii narządowej, w ramach której zajmował się dystrybucją leków za pomocą tzw. aktywatorów membranowych używanych do wybiórczego nagromadzenia leku w chorym narządzie. Opublikował m.in. "Radiofarmakologia. Działanie leków w ustroju napromienionym" (1969 – z Danutą Koćmierską-Grodzka), "Podstawy antybiotykoterapii" (1974 – z Januszem Jeljaszewiczem), "Podstawy chemioterapii" (1983 – z Januszem Jeljaszewiczem i Jadwigą Mészáros).
Od 1983 jest członkiem korespondentem, od 1988 członkiem zwyczajnym Towarzystwa Naukowego Warszawskiego, należał do członków założycieli Polskiego Towarzystwa Farmakologicznego (1965) i Polskiego Towarzystwa Badań Radiacyjnych (1967), był członkiem Komitetu Terapii PAN, Komitetu Nauk Fizjologicznych PAN i Komitetu Nauki o Leku PAN. W 1999 został przewodniczącym Koła Lekarzy i Medyków Powstania Warszawskiego.
W 1989 otrzymał tytuł doktora honoris causa Akademii Medycznej w Białymstoku. Został odznaczony Złotym Krzyżem Zasługi (1976), Krzyżem Kawalerskim (1982), Krzyżem Oficerskim (w 1994 "za wybitne zasługi w pracy naukowej i dydaktycznej") oraz Krzyżem Komandorskim (w 2004 "za wybitne zasługi w działalności na rzecz niepodległości Rzeczypospolitej Polskiej, za osiągnięcia w pracy społecznej w organizacjach kombatanckich" (M.P. nr 56 z 2004, poz. 939) Orderu Odrodzenia Polski.

</doc>
<doc id="1025257" url="https://pl.wikipedia.org/wiki?curid=1025257" title="Doubrava (kraj morawsko-śląski)">
Doubrava (kraj morawsko-śląski)

Dąbrowa (cz. , ) – wieś gminna i gmina w kraju morawsko-śląskim, w powiecie Karwina w Czechach. Nazwa miejscowości pochodzi od dębu.
W latach 1974–1990 Dąbrowa znajdowała się w administracyjnych granicach Orłowej.
Miejscowość znajduje się w Ostrawsko-Karwińskim Zagłębiu Węglowym. Na zachodzie sąsiaduje z Orłową, na północy z Dziećmorowicami, na wschodzie i południu z Karwiną (na wschodzie ze Starym Miastem, na południu z Dołami).
Historia.
Dąbrowa to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w 1229 roku, w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym właśnie Dąbrowę jako "Dubrowa". W 1268 powstał klasztor Benedyktynów w Orłowej, a Dąbrowa stanowiła odtąd jego uposażenie.
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie, w granicach którego znalazła się również Dąbrowa. Od 1327 księstwo cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). W 1447 Dąbrowa weszła w skład wydzielonego działu księcia Bolka II, przy czym nadal była częścią kompleksu klasztornego benedyktynów. U schyłku średniowiecza była już jednak wsią szlachecką. W 1511 opat klasztoru w Orłowej, Andrzej Gniady, odkupił dochodowe dziedziczne wójtostwo w Dąbrowej.
W latach 1746–1901 należało do rodu Mattencloit, którzy na początku XX wieku sprzedali wieś wiedeńskiej rodzinie Rotschildów.
Ważnym wydarzeniem dla Dąbrowy i okolicy było odkrycie złóż węgla w 1822. Na początku powstawały małe kopalnie, często następnie porzucane. W latach 1854–1855 wybudowane zostały dwie większe kopalnie: "Eleonora" i "Bettina". Większość mieszkańców pracowała właśnie przy wydobyciu, a w 1869 wieś liczy ich 1752. Później wszystkie miejscowe kopalnie zostały skonsolidowane w spółce "Důl Doubrava" (Kopalnia Dąbrowa). Wieża Bettiny została zburzona 23 października 2006, a Eleonory 2 listopada 2007.
Po zniesieniu poddaństwa miejscowość stanowiła gminę na Śląsku Austriackim, w powiecie sądowym Frysztat, najpierw w powiecie cieszyńskim, potem w samodzielnym powiecie politycznym Frysztat. Miejscowość jest bardzo dobrym przykładem ścierania się polskiego i czeskiego żywiołu narodowego na terenie Zagłębia Karwińskiego. Tradycyjnie zamieszkała była przez polskojęzycznych Lachów posługujących się odmianą gwary cieszyńskiej, dodatkowo była celem znacznej imigracji robotniczej z Galicji. Pomimo tego w 1880 85,6% mieszkańców zadeklarowało używanie języka czeskiego, po czym liczba ta spadła na korzyść języka polskiego, który wzrósł do 77,7% w 1900 roku. Według austriackiego spisu ludności z 1910 miasteczko Dąbrowa miała 5660 mieszkańców, z czego 5502 było zameldowanych na stałe, 3453 (62,8%) było polsko-, 1911 (34,7%) czesko- a 138 (2,5%) niemieckojęzycznymi, 5159 (91,1%) było katolikami, 354 (6,3%) ewangelikami, 134 (2,4%) wyznawcami judaizmu a 13 innej religii lub wyznania.
W 1899 powstała nowa samodzielna parafia św. Jadwigi, gdzie od samego początku jej funkcjonowania kościół był miejscem polsko-czeskiego sporu o używany w nim język.
Po I wojnie światowej doszło do wybuchu polsko-czechosłowackiego konfliktu granicznego. Według porozumienia lokalnych organów władzy Dąbrowa została podporządkowana polskiej administracji. Po wybuchu wojny polsko-czechosłowackiej 23 stycznia 1919 Dąbrowa została zajęta przez Czechosłowację już w pierwszym dniu konfliktu. Od 1920 przydzielona decyzją Rady Ambasadorów Czechosłowacji, gdzie do 1924 miała nazwę "Dombrová". W październiku 1938 wraz z Zaolziem została zaanektowana przez Polskę a podczas II wojny światowej przez nazistowskie Niemcy. Po wojnie przywrócona Czechosłowacji.
Jako miejscowość górnicza znacznie ucierpiała na skutek szkód górniczych.
Zabytki.
W miejscowości znajduje się kościół św. Jadwigi Śląskiej z 1899, kościół husycki z 1928, zamek i rzeźba świętego Jana Nepomucena.
Ludzie związani z Dąbrową.
W miejscowości pracowali:

</doc>
<doc id="1025258" url="https://pl.wikipedia.org/wiki?curid=1025258" title="Wyspa Byama Martina">
Wyspa Byama Martina

Wyspa Byama Martina (; do 2011 Wyspy Byama Martina) − jedna z wysp należących do Wysp Parry’ego (Wyspy Królowej Elżbiety w Archipelagu Arktycznym) w kanadyjskim terytorium Nunavut (współrzędne: 75°15′00″N, 104°15′00″W). Powierzchnia wyspy wynosi 1150 km²,a jej linia brzegowa – 145 km.
Wyspa została odkryta przez Williama Edwarda Parry’ego w 1819 i nazwana na cześć admirała marynarki brytyjskiej Thomasa Byama Martina.

</doc>
<doc id="1025259" url="https://pl.wikipedia.org/wiki?curid=1025259" title="Tiumień">
Tiumień



</doc>
<doc id="1025262" url="https://pl.wikipedia.org/wiki?curid=1025262" title="Kościół Najświętszego Serca Jezusowego w Warszawie">
Kościół Najświętszego Serca Jezusowego w Warszawie



</doc>
<doc id="1025264" url="https://pl.wikipedia.org/wiki?curid=1025264" title="Luciano Manara">
Luciano Manara

Luciano Manara (ur. 23 marca 1825 w Mediolanie, zm. 30 czerwca 1849) – włoski patriota działający podczas Risorgimento.
Walczył w pierwszej wojnie o niepodległość Włoch i powstaniu zwanym Pięć dni Mediolanu w 1848 roku. Zginął w obronie Rzymu.

</doc>
<doc id="1025268" url="https://pl.wikipedia.org/wiki?curid=1025268" title="Gastein Ladies 2007">
Gastein Ladies 2007

Gastein Ladies 2007 – tenisowy turniej WTA z cyklu Gastein Ladies rozgrywany w dniach 21–29 lipca 2007 roku w Bad Gastein na kortach ziemnych o puli nagród 175 000 dolarów amerykańskich.

</doc>
<doc id="1025269" url="https://pl.wikipedia.org/wiki?curid=1025269" title="Wirus">
Wirus



</doc>
<doc id="1025271" url="https://pl.wikipedia.org/wiki?curid=1025271" title="Polokwane">
Polokwane

Polokwane (dawniej "Pietersburg", wymowa afrikaans: []) – miasto w Republice Południowej Afryki, stolica prowincji Limpopo. Biali stanowią w mieście 40% mieszkańców.
Położone na wysokości 1312 m n.p.m., znajdowało się na głównym odcinku szlaku wiodącego na północ, do Zimbabwe.
Założone zostało przez przybyłych tu w 1886 roku Burów oraz nazwane Pietersburg na cześć generała Petrusa Jacobusa "Piet" Joubera.
Podczas wojen burskich miasto stało się stolicą republiki Transwalu. W 1901 roku miasto zostało zdobyte przez Brytyjczyków.
W roku 2002 rząd południowoafrykański rozpoczął ogólnokrajową zmianę nazw miast, których nazwy przypominały politykę apartheidu.
Nazwany przez białych "Pietersburg" został więc przechrzczony w 2003 roku na obecną nazwę Polokwane. Nazwa ta pochodzi z języka pedi i oznacza w dosłownym tłumaczeniu "pewne miejsce".
W roku 1984 Polokwane zamieszkiwało 79 000 ludzi (z których 14 000 stanowili biali). Obecnie miasto liczy 440 111 mieszkańców (2003).
Polokwane jest ośrodkiem wydobywczym diamentów. Dzięki położeniu na wysokości 1312 metrów miasto posiada przyjemny klimat z przeciętnymi temperaturami 27 °C w lecie i 20 °C w zimie. Liczba opadów w lecie oscyluje pomiędzy 400 a 600 mm.
Polokwane było jednym z gospodarzy Mistrzostw Świata w Piłce Nożnej 2010 w RPA.

</doc>
<doc id="1025278" url="https://pl.wikipedia.org/wiki?curid=1025278" title="Luis Muñoz Marín">
Luis Muñoz Marín

Luis Muñoz Marín (ur. 18 lutego 1898 w San Juan, zm. 30 kwietnia 1980 tamże) - portorykański polityk, dziennikarz i poeta.
Członek Ludowej Partii Demokratycznej (Partido Popular Democrático de Puerto Rico). Pierwszy demokratycznie wybrany gubernator Portoryko od 2 stycznia 1949 do 2 stycznia 1965. Współpracował z rządem Stanów Zjednoczonych przy tworzeniu konstytucji Portoryko. Odznaczony Prezydenckim Medalem Wolności w 1962 i obdarzony tytułem "Ojca Nowoczesnego Portoryko".

</doc>
<doc id="1025279" url="https://pl.wikipedia.org/wiki?curid=1025279" title="GWŻ w Krakowie">
GWŻ w Krakowie



</doc>
<doc id="1025280" url="https://pl.wikipedia.org/wiki?curid=1025280" title="GWŻ w Bielsku-Białej">
GWŻ w Bielsku-Białej



</doc>
<doc id="1025281" url="https://pl.wikipedia.org/wiki?curid=1025281" title="GWŻ w Katowicach">
GWŻ w Katowicach



</doc>
<doc id="1025282" url="https://pl.wikipedia.org/wiki?curid=1025282" title="GWŻ w Szczecinie">
GWŻ w Szczecinie



</doc>
<doc id="1025283" url="https://pl.wikipedia.org/wiki?curid=1025283" title="GWŻ we Wrocławiu">
GWŻ we Wrocławiu



</doc>
<doc id="1025285" url="https://pl.wikipedia.org/wiki?curid=1025285" title="GWŻ w Legnicy">
GWŻ w Legnicy



</doc>
<doc id="1025288" url="https://pl.wikipedia.org/wiki?curid=1025288" title="GWŻ w Łodzi">
GWŻ w Łodzi



</doc>
<doc id="1025291" url="https://pl.wikipedia.org/wiki?curid=1025291" title="Citroën Dyane">
Citroën Dyane

Citroën Dyane – samochód produkowany we Francji przez firmę Citroën w latach 1967 - 1983. Model ten bazuje na popularnym samochodzie Citroën 2CV, łącznie wyprodukowano 1 400 000 sztuk modelu Dyane.
Charakterystyka.
Początkowo był planowany jako następca starzejącego się modelu 2CV, jednak ostatecznie stał się jedynie jego uzupełnieniem. Model Dyane to odpowiedź Citroëna na popularny samochód Renault 4, który wprowadzony w roku 1961 przyczynił się do spadku poziomu sprzedaży Citroëna 2CV. Podobnie do R4, Dyane zaprojektowany został jako hatchback. 
Cechą wspólną dla modeli 2CV oraz Dyane są silniki; początkowo Dyane napędzany był chłodzonym powietrzem silnikiem o pojemności 425 cm³; późniejsza wersja miała już pojemność 602 cm³, osiągała dzięki temu moc wyższą niż w samochodzie 2CV. Model Dyane to samochód wyższej klasy od 2CV — plasował się pomiędzy nim a modelem Ami — skierowany był do innych klientów oraz posiadał nadwozie typu hatchback.
W 1974 roku wyprodukowano 126854 sztuki modelu Dyane.
W 1968 r. polski Centralny Ośrodek Konstrukcyjno-Badawczy Przemysłu Motoryzacyjnego zajmował się badaniami pojazdów różnych firm celem podpisania umowy licencyjnej na produkcję samochodu popularnego w Polsce. Wśród testowanych modeli był Citroën Dyane.

</doc>
<doc id="1025295" url="https://pl.wikipedia.org/wiki?curid=1025295" title="Władysław Kalkus">
Władysław Kalkus

Władysław Jan Kalkus (ur. 8 czerwca 1882 we Lwowie, zm. 23 lutego 1945 w Blackpool, w Anglii) – generał brygady Wojska Polskiego, kawaler Orderu Virtuti Militari.
Życiorys.
Syn Pawła Piotra, urzędnika kolejowego, i Joanny z Płonków lub Romańskich. Przez trzy semestry studiował na Wydziale Prawa Uniwersytetu Lwowskiego. 1 października 1913 został powołany do armii austriackiej, jako jednoroczny ochotnik i skierowany do szkoły podoficerskiej piechoty. W czasie I wojny światowej walczył w szeregach pułku piechoty nr 30. Był dwukrotnie ranny. W czasie służby w c. i k. Armii awansował na kolejne stopnie w korpusie oficerów rezerwy piechoty: podporucznika (1 maja 1916) i porucznika (1 lutego 1918).
W czasie wojny polsko-ukraińskiej od listopada 1918 walczył w obronie Lwowa jako dowódca kompanii. W lutym 1919 został skierowany do Krakowskiej Szkoły Pilotów, gdzie przebywał do stycznia 1920. W czasie pobytu w szkole uzyskał awans do stopnia kapitana. Po ukończeniu szkolenia został skierowany jako pilot i dowódca eskadr do 581, 5, 17 i 6 Eskadry Wywiadowczej. Od lipca 1921 pełnił obowiązki dowódcy dywizjonu i zastępcy dowódcy 2 Pułku Lotniczego. 3 maja 1922 roku został zweryfikowany w stopniu kapitana ze starszeństwem z 1 czerwca 1919 roku i 23. lokatą w korpusie oficerów aeronautycznych. Od lutego 1923 do września 1926 w Centralnych Zakładach Lotniczych. 31 marca 1924 roku został awansowany na majora ze starszeństwem z 1 lipca 1923 roku i 8. lokatą w korpusie oficerów aeronautycznych. 1 kwietnia 1924 roku został przydzielony do macierzystego 2 plotn. z równoczesnym odkomenderowaniem do Departamentu IV Żeglugi Powietrznej MSWojsk. do 30 czerwca tego roku.
We wrześniu 1926 został przeniesiony do kadry oficerów lotnictwa z równoczesnym przydziałem do Departamentu IV Lotnictwa Ministerstwa Spraw Wojskowych na stanowisko kierownika referatu personalnego. W listopadzie 1928 został przeniesiony do 1 Pułku Lotniczego na stanowisko zastępcy dowódcy pułku.
Od 29 grudnia 1928 do 24 kwietnia 1929 był słuchaczem czteromiesięcznego kursu w Centrum Wyższych Studiów Wojskowych w Warszawie. 23 stycznia 1929 został awansowany na podpułkownika ze starszeństwem z 1 stycznia 1929 i 2. lokatą w korpusie oficerów aeronautycznych. W kwietniu tego roku został przeniesiony do 3 Pułku Lotniczego w Poznaniu na stanowisko dowódcy pułku. W lutym 1933 powrócił do 1 Pułku Lotniczego na stanowisko dowódcy pułku. 5 marca 1934 roku został awansowany na pułkownika ze starszeństwem z 1 stycznia 1934 roku i 1. lokatą w korpusie oficerów aeronautyki. W listopadzie 1935 został mianowany dowódcą 3 Grupy Lotniczej w Krakowie (od 1 stycznia 1938 roku w Warszawie). Na stopień generała brygady został awansowany ze starszeństwem z 19 marca 1939 roku i 17. lokatą w korpusie generałów. 23 marca 1939 roku został wyznaczony na stanowisko dowódcy Lotnictwa Ministerstwa Spraw Wojskowych. 
Po agresji ZSRR na Polskę przekroczył granicę polsko-rumuńską. Przez Rumunię przedostał się do Francji. Od października 1939 do marca 1940 pełnił obowiązki dowódcy lotnictwa we Francji, marzec – kwiecień 1940 dowódca Lotnictwa Polskiego w Wielkiej Brytanii (nr służbowy 76833). Kwiecień – sierpień 1940 inspektor polskich jednostek Royal Air Force, 22 stycznia 1941 - 12 kwietnia 1942 - komendant 18 (polskiej) Jednostki Wyszkolenia Bojowego (Polish Operational Training Unit) w Bramcote, kwiecień 1942 – styczeń 1944 komendant Bazy Polskich Sił Powietrznych w Blackpool. Styczeń 1944 – luty 1945 w dyspozycji dowódcy Polskich Sił Powietrznych. Mieszkał w Blackpool, gdzie zmarł. Został pochowany na cmentarzu Layton.

</doc>
<doc id="1025298" url="https://pl.wikipedia.org/wiki?curid=1025298" title="Synagoga Ohel Jakov w Łodzi">
Synagoga Ohel Jakov w Łodzi



</doc>
<doc id="1025299" url="https://pl.wikipedia.org/wiki?curid=1025299" title="Dwadzieścia lat życia">
Dwadzieścia lat życia

Dwadzieścia lat życia – nieukończona powieść napisana przez Zbigniewa Uniłowskiego, która została wydana po raz pierwszy w 1937 roku w Warszawie. Utwór zawiera elementy autobiograficzne.
Akcja powieści rozgrywa się w latach 1918-1920. Głównym bohaterem jest Kamil Kurant, mieszkaniec warszawskiego Powiśla, wychowany w lumpenproletariackim środowisku. Powieść ukazuje kształtowanie się osobowości Kuranta, także pod wpływem środowiska i uwarunkowań społecznych, w jakich dorasta bohater.
Na podstawie tej i innych książek Uniłowskiego powstał serial "Życie Kamila Kuranta".

</doc>
<doc id="1025301" url="https://pl.wikipedia.org/wiki?curid=1025301" title="Błędowice Górne">
Błędowice Górne

Błędowice Górne (cz. "Horní Bludovice", niem. "Ober-Bludowitz") – wieś gminna i gmina w kraju morawsko-śląskim, w powiecie Karwina w Czechach. Przez miejscowość przepływa rzeka Łucyna (cz. "Lučina")
Od strony północnej sąsiaduje z Hawierzowem (z Datyniami Dolnymi i Błędowicami), na wschodzie z Cierlickiem (Górnym Cierlickiem), na południu i zachodzie z należącymi do powiatu Frydek-Mistek: Żermanicami, Bruzowicami i Kaniowicami.
1 stycznia 2007 gmina została przeniesiona z powiatu Frydek-Mistek do powiatu Karwina.
Podział administracyjny.
Gmina Błędowice Górne składa się z 5 obrębów ewidencyjnych objętych przez dwie gminy katastralne.
Obręby ewidencyjne: Amerika, Horní Bludovice, Prostřední Bludovice, Špluchov, Záguří;
Gminy katastralne:
Ludność.
W latach 1869-2001:
W 2001 największą mniejszość narodową stanowili Słowacy (2.9%), następnie Morawianie (1,8%), Polacy (1%) i Ślązacy (0,5%). Osoby wierzące stanowiły 47,2%, z czego katolicy 80,6%.
Historia.
Wieś "Błędowice" (późniejsze Błędowice Dolne) po raz pierwszy wzmiankowano w 1335. Błędowice Górne wyodrębniły się w XV wieku, i po raz pierwszy wzmiankowano je w 1485 jako "Superiori Blauda". W XVIII wieku wyodrębniły się z kolei Błędowice Średnie.
Według austriackiego spisu ludności z 1900 Błędowice Górne na obszarze 416 hektarów w 92 budynkach mieszkało 532 osób, co dawało gęstość zaludnienia równą 127,9 os./km². z tego 492 (92,5%) mieszkańców było katolikami, 40 (7,5%) ewangelikami, 493 (92,7%) było czesko-, 37 (7%) polsko- a 2 (0,4%) niemieckojęzycznymi. Z kolei w Błędowicach Średnich na obszarze 484 hektarów w 126 budynkach mieszkało 807 osób (gęstość zaludnienia 166,7 os./km²), z czego 611 (75,7%) było katolikami, 196 (24,3%) ewangelikami, 588 (72,9%) czesko-, 212 (26,3%) polsko- a 7 (0,9%) niemieckojęzycznymi. Według austriackiego spisu ludności z 1910 roku Błędowice Górne miały 524 mieszkańców, z czego 516 było zameldowanych na stałe, 481 (93,2%) było czesko-, 29 (5,6%) polsko- a 6 (1,2%) niemieckojęzycznymi, 489 (93,3%) było katolikami a 35 (6,7%) ewangelikami. Błędowice Średnie miały 829 mieszkańców, 828 zameldowanych na stałe, 752 (90,8%) czesko-, 67 (8,1%) polsko- a 9 (1,1%) niemieckojęzycznych, 626 (75,5%) katolików i 203 (24,5%) ewangelików.
Po podziale Śląska Cieszyńskiego w 1920 miejscowość znalazła się w granicach Czechosłowacji.
Do połączenia Błędowic Górnych i Średnich w jedną gminę doszło w 1959 roku pod nazwą Błędowice. W tym samym czasie w granicach Hawierzowa znajdowała się dzielnica o tej samej nazwie powstała na bazie dawnych Błędowic Dolnych. Było to powodem zmiany nazwy gminy z Błędowice na Błędowice Górne.
Zabytki.
W miejscowości znajduje się rzeźba świętego Jana Nepomucena.

</doc>
<doc id="1025303" url="https://pl.wikipedia.org/wiki?curid=1025303" title="Synagoga Ohel Jakow">
Synagoga Ohel Jakow



</doc>
<doc id="1025304" url="https://pl.wikipedia.org/wiki?curid=1025304" title="Heinrich Götz">
Heinrich Götz

Heinrich Götz (ur. w 1866, zm. 12 lutego 1931 we Wrocławiu) – niemiecki fotograf związany z Wrocławiem. 
W latach 90. XIX wieku pobierał nauki w Würzburgu u wybitnego fotografa niemieckiego Carla Dauthendeya. Od 1902 r. mieszkaniec Wrocławia i pracownik firmy Eduarda van Deldena przy Gartenstraße ("obecnie ul. Józefa Piłsudskiego"). W 1904 został właścicielem pracowni po odejściu z zawodu van Deldena. Jego prace zdobywały wyróżnienia na wielu wystawach. Około roku 1910 wynajął parter i III piętro domu przy dzisiejszej ul. Tadeusza Kościuszki 2. Na parterze urządził pracownię, a wyżej zamieszkał z rodziną.
Po I wojnie światowej poświęca się pracom nad technologią fotografii kolorowej. Specjalizacją pracowni Götza była fotografia o tematyce architektonicznej. Heinrich był także znakomitym fotografem portrecistą. Uwiecznił Maksa Berga, twórcę Hali Stulecia, Georga Cohna – radnego miejskiego, architekta Richarda Plüddemanna i Georga Bendera, nadburmistrza Wrocławia te portrety powstały w atelier i miały charakter reprezentacyjny. Oprócz zdjęć wykonywanych na zlecenie magistratu m.in. dokumentacji prac remontowo konserwatorskich prowadzonych przez Steina w Ratuszu, był autorem fotografii przeznaczonych do publikacji dotyczących architektury ówczesnego Wrocławia np. "Schlesische Kirchen" albumu przygotowanego przez Hadelta w 1926 r. Publikował także w czasopiśmie "Schlesien" zamieszczał tam portrety, naznaczone osobistymi emocjami. Były to zdjęcia rodzinne, niejednokrotnie z małymi dziećmi.
Jego zdjęcia wykorzystywano jako ilustracje do opracowań o bardzo różnorodnej tematyce. Współpracował m.in. z Richardem Konwiarzem i Ludwigiem Burgemeistrem. Poza praktyką fotograficzną zajmował się również pracami organizacyjnymi w środowisku fotografów. W latach 1903-1920 przewodniczył Śląskiemu Towarzystwu Zawodowych Fotografów. Był autorem teoretycznych artykułów dotyczących fotografii. Był zafascynowany postacią znakomitego fotografa związanego z Wrocławiem Hermanna Krone.
W 1993 r. Biblioteka Uniwersytecka wraz z Muzeum Miejskim Wrocławia urządziły wystawę "Nieznany portret miasta". – ekspozycja, obejmowała ponad 100 fotografii, około połowę z nich stanowiły zdjęcia firmy van Deldena. Na otwarciu był syn i wnuk Götza.

</doc>
<doc id="1025307" url="https://pl.wikipedia.org/wiki?curid=1025307" title="Nevada Solar One">
Nevada Solar One

Nevada Solar One – elektrownia słoneczna w Boulder City w stanie Nevada w USA. Wytwarza energię o mocy 64 MW. Jej budowa zakończyła się w czerwcu 2007 roku. Zajmuje powierzchnię 400 akrów.

</doc>
<doc id="1025310" url="https://pl.wikipedia.org/wiki?curid=1025310" title="Wybory prezydenckie na Białorusi w 2001 roku">
Wybory prezydenckie na Białorusi w 2001 roku

Wybory prezydenckie na Białorusi w 2001 roku – przeprowadzone 9 września 2001 roku drugie wybory prezydenckie w historii Republiki Białorusi. Zwycięzcą ogłoszony został urzędujący prezydent Alaksandr Łukaszenka. Wybory uznane zostały za niedemokratyczne i nieuczciwe przez OBWE, Unię Europejską i Stany Zjednoczone, jak również przez większość białoruskiej opozycji.
Wybory poprzedzone zostały wieloma represjami wobec opozycji oraz niezależnych obserwatorów. Do biur i mieszkań opozycjonistów wkroczyli funkcjonariusze służb specjalnych, aresztowano działaczy oraz konfiskowano sprzęt. Opozycyjnym kandydatom blokowano możliwość spotykania się z wyborcami. Na wiece wyznaczano sale na obrzeżach miast, zniechęcano ludzi do uczestnictwa w spotkaniach. Główny kandydat opozycji Uładzimir Hanczaryk zdobył według oficjalnych danych CKW 15,65% głosów. Po wyborach białoruska opozycja wyszła na ulice w liczbie koło 5-10 tysięcy ludzi, by protestować przeciw sfałszowaniu wyborów prezydenckich. Po protestach nastąpiły aresztowania członków opozycji.

</doc>
<doc id="1025313" url="https://pl.wikipedia.org/wiki?curid=1025313" title="Ceramika siwa">
Ceramika siwa

Ceramika siwa - to przyjęta w polskiej terminologii archeologicznej umowna i wspólna nazwa dla wytwarzanej w warsztatach ceramiki rzemieślniczej.
Przed pojawieniem się rzemieślniczej produkcji garncarskiej, na terenie Polski, na obszarze kultury przeworskiej, naczyń glinianych dostarczało tradycyjne garncarstwo nie używające ani koła garncarskiego ani specjalnych pieców do wypalania.
Od neolitu było ono zajęciem wykonywanym w gospodarstwie rodzinnym lub w obrębie wspólnot wiejskich.
Nowy model wytwarzania - garncarstwo rzemieślnicze, nie wyrósł z tradycyjnych miejscowych technik garncarskich i niemal nie nawiązywał do nich ani pod względem technologii ani form produktu.
Ceramikę rzemieślniczą "siwą" wykonywano na szybkoobrotowych kołach garncarskich i wypalano w specjalnych, dość skomplikowanych w budowie, piecach garncarskich.
Ceramika siwa - jej technologia, formy naczyń, ich wartości użytkowe - nawiązuje czy wręcz ma analogię do produktów ceramicznych ówczesnego garncarstwa prowincji rzymskich.
W zestawieniu z innymi znajdowanymi obok przedmiotami domowymi i gospodarskimi, ceramika siwa robi wrażenie produktu z obcej kultury. I tak w przenośni mówią o niej archeolodzy - mimo iż produkowana była w lokalnej społeczności kultury przeworskiej, w istocie rzeczy była ona owocem importu - importu technologii i form naczyń, odmiennych od miejscowych dotychczas stosowanych.
Centra produkcji ceramiki siwej znajdowały się głównie w południowej Małopolsce, w okolicach Krakowa (jedną z pracowni odnaleziono na wzgórzu w Tyńcu). W osadach na tym terenie ceramika siwa jest zdecydowanie liczniej spotykana od tej lepionej ręcznie.

</doc>
<doc id="1025316" url="https://pl.wikipedia.org/wiki?curid=1025316" title="1 Armia">
1 Armia

Armie noszące numer 1:
Polska.
Wojska Polskiego:
III Rzesza.
Wehrmachtu:
Rosja.
Armie rosyjskie i radzieckie:

</doc>
<doc id="1025317" url="https://pl.wikipedia.org/wiki?curid=1025317" title="2 Armia">
2 Armia

Armie noszące numer 2:
Wojska Polskiego:
Wehrmachtu:
Armii Czerwonej:
Inne:

</doc>
<doc id="1025319" url="https://pl.wikipedia.org/wiki?curid=1025319" title="3 Armia">
3 Armia

Armie polskie:
Armie niemieckie:
Armie rosyjskie i radzieckie:
Inne:

</doc>
<doc id="1025321" url="https://pl.wikipedia.org/wiki?curid=1025321" title="4 Armia">
4 Armia

Polska:
Niemieckie:
Rosyjskie:
Inne:

</doc>
<doc id="1025322" url="https://pl.wikipedia.org/wiki?curid=1025322" title="Sucha Górna (Czechy)">
Sucha Górna (Czechy)

Sucha Górna (cz. "", niem. "Obersuchau") – wieś gminna i gmina w kraju morawsko-śląskim, w powiecie Karwina w Czechach. Przez miejscowość przepływa rzeka Suszanka (prawy dopływ Łucyny).
Od strony zachodniej i południowej sąsiaduje z Hawierzowem (z Suchą Średnią i Żywocicami), na północy z Karwiną (z Dołami), a na wschodzie ze Stonawą i Olbrachcicami.
W latach 1975-1990 miejscowość znajdowała się w granicach administracyjnych Hawierzowa.
Ludność.
W 2001 Czesi stanowili 67,2% populacji, Polacy 23,2%, Słowacy 4,6%, Morawianie 1% a Ślązacy 0,5%. Odsetek wierzących wynosił 47,5%, z czego katolicy 71,8%.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Sucha utraque". Zapis ten oznaczał, że istniały już dwie wsie o tej nazwie ("utraque" - obie, zapewne Dolna i Górna), a brak określenia liczby łanów, z których będzie płacony podatek wskazywał, że wsie była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą. Wsie politycznie znajdowały się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Znacznie do rozwoju ekonomicznego i demograficznego miejscowości w XIX wieku przyczynił się rozwój przemysłu w Zagłębiu Ostrawsko-Karwińskim. W 1869 miejscowość liczyła 1476 mieszkańców.
Według austriackiego spisu ludności z 1910 miejscowości Sucha Górna miała 2761 mieszkańców, z czego 2733 było zameldowanych na stałe, 2625 (96%) było polsko-, 66 (2,4%) czesko- a 42 (1,5%) czeskojęzycznymi, 2118 (76,7%) było katolikami, 624 (22,6%) ewangelikami, 15 (0,5%) wyznawcami judaizmu a 4 innej religii lub wyznania.
Po podziale Śląska Cieszyńskiego w 1920 roku Sucha Górna znalazła się w granicach Czechosłowacji. W 1921 liczyła 3561 mieszkańców, a w 1930 3561. W październiku 1938 została zaanektowana wraz z resztą Zaolzia przez Polskę a podczas II wojny światowej przez nazistowskie Niemcy. Po 1945 w granicach Czechosłowacji. W 1950 w Suchej Górnej mieszkało 4501 osób a w 1961 5298. W 1975 roku znalazła się w granicach administracyjnych Hawierzowa, co trwało do 1990 roku.
W Suchej Górnej urodził się w 1910 Adolf Kantor – polski sportowiec amator, organizator imprez sportowych. W 1924 przyszedł tu na świat Bronisław Firla, architekt i działacz polonijny. Z Suchą Górną związany był także Tadeusz Michejda – polski polityk, który tutaj pracował.
Zabytki.
W miejscowości znajduje się kościół katolicki z 1835 roku, zamek oraz rzeźba świętego Jana Nepomucena z 1843.
Koło Polskiego Związku Kulturalno-Oświatowego.
Na terenie miejscowości aktywną działalność prowadzi założone 9 listopada 1947 w sali Domu Robotniczego koło PZKO, zrzeszające działaczy, aktywistów oraz sympatyków kultury polskiej. Jego członkowie działają na polu kulturalnym i politycznym dla zachowania tradycji swoich przodków i dla zachowania polskości na terenie Zaolzia, nawiązując do działalności kulturalno-oświatowych organizacji działających w latach międzywojennych, szczególnie do Macierzy Szkolnej.
Już pod koniec pierwszego roku działalności Koło liczyło 476 członków, natomiast w roku 1967 liczba ta wzrosła do 875. W tym okresie w ramach Koła funkcjonowały zespoły „Melodia”, „GAMA”, „Robinsonki”, chór mieszany, męski i żeński, zespół teatralny, taneczny i muzyczny „FORUM”.
W październiku 1968 otwarto Dom PZKO, co korzystnie wpłynęło na warunki działalności Koła. W nowym budynku odbywały się odtąd próby zespołów, wystawy, spotkania absolwentów szkół, imprezy Klubu Młodych, prelekcje, uroczystości rodzinne oraz posiedzenia zarządu. W następnych latach założono "Klub kobiet", "Klub Młodych", klub szachistów i zespół gimnastyczno-rytmiczny.
W sierpniu 1992 roku przystąpiono do generalnej rekonstrukcji Domu PZKO. Kolejny, ostatni remont budynku miał miejsce w latach 2010-2011.
W roku 2013 rozpoczęło współpracę ze wsią Syrynia oraz gminą Lubomia w województwie śląskim.
Aktualnie w ramach Koła funkcjonują: założony w 1953 Zespół Pieśni i Tańca Suszanie, Chór mieszany „Sucha” oraz założony w 2003 15-osobowy zespół śpiewaczy „Chórek”, występujący w strojach cieszyńskich i śpiewający zaolziańskie piosenki ludowe. Działają tu także Klub Kobiet (kontynuator powołanej do życia 14 listopada 1948 Sekcji Kobiet - następcy Koła Gospodyń Wiejskich" z lat 30), organizujący kursy haftu, szycia czy gotowania; Klub Młodych „Na Poddaszu”, Klub Chłopa (od 2012), Klub Sportowy oraz męski minikabaret „Suszynas”.
Pierwszy polski chór w Suchej Górnej powstał przy Macierzy Szkolnej w roku 1913. Wielką popularnością śpiew chóralny w Suchej cieszył się w dwudziestoleciu międzywojennym, gdy działało aż 9 chórów śpiewaczych. Po II wojnie światowej w Suchej pozostały tylko 2 chóry (męski i mieszany), które z powodu spadku zainteresowanie śpiewem chóralnym połączyły się, tworząc dzisiejszy Chór Mieszany "Sucha".

</doc>
<doc id="1025323" url="https://pl.wikipedia.org/wiki?curid=1025323" title="6 Armia">
6 Armia

Armie posiadające w nazwie liczbę 6:

</doc>
<doc id="1025326" url="https://pl.wikipedia.org/wiki?curid=1025326" title="Bazylika Maksencjusza">
Bazylika Maksencjusza

Bazylika Maksencjusza – ostatnia z wielkich bazylik wzniesionych w Rzymie, znajdująca się na Forum Romanum, po północnej stronie Via Sacra. Budowę bazyliki rozpoczął cesarz Maksencjusz, ukończono ją już jednak za panowania Konstantyna Wielkiego po 313 roku.
Ustawiona na betonowej platformie o wymiarach 100×65 m budowla składała się z trzech naw, z których centralna miała 80 m długości, 25 m szerokości i 35 m wysokości. Trójdzielne sklepienie nakryte było kopułami, z których każda wspierała się na czterech wielkich monolitycznych kolumnach wykonanych z marmuru prokonezyjskiego. Zachowana do czasów współczesnych jedna z kolumn, wysoka na 14,5 m, od 1614 roku stoi na placu przed rzymską Bazyliką Matki Bożej Większej. W zachodniej apsydzie stał kolosalny posąg cesarza Konstantyna, wykonany z brązu i marmuru. Jego pozostałości, odnalezione w 1486 roku, znajdują się obecnie w Palazzo dei Conservatori na Kapitolu. Posadzki wyłożone były kolorowymi marmurami, natomiast ściany i kopuły pokryto malowanymi stiukami. Bazylika posiadała dwa rzędy okien. Główne wejście, poprzedzone niewielkim przedsionkiem, znajdowało się od strony wschodniej. Na ścianie południowej znajdowało się ponadto boczne wejście, z gankiem wspartym na czterech kolumnach z porfiru.
Do czasów współczesnych zachowała się jedynie północna część bazyliki. Reszta przypuszczalnie zawaliła się w trakcie trzęsienia ziemi w 847 roku.

</doc>
<doc id="1025328" url="https://pl.wikipedia.org/wiki?curid=1025328" title="Studio Teatr Wojeteth">
Studio Teatr Wojeteth

Studio Teatr Wojeteth - amatorski chrześcijański zespół teatralny, powstały pod koniec 1999 roku przy klasztorze Franciszkanów (Braci Mniejszych) w Bytomiu, z inicjatywy duszpasterza i choreografa o. Kasjana Piotra Górskiego OFM. W 2004 roku siedzibę przeniesiono do podziemi klasztoru Franciszkanów w Chorzowie - Klimzowcu. Spektakle zespołu mają formę kolażu słowa, tańca i pantomimy. 
Linki zewnętrzne.
Strona studia teatr Wojeteth

</doc>
<doc id="1025329" url="https://pl.wikipedia.org/wiki?curid=1025329" title="Orkiestra 56 Pułku Piechoty">
Orkiestra 56 Pułku Piechoty

Orkiestra 56 Pułku Piechoty Wielkopolskiej - orkiestra 56 Pułku Piechoty Wielkopolskiej w garnizonie Krotoszyn, w latach 1919-1939.
Orkiestra 56 Pułku Piechoty Wielkopolskiej miała znaczący wkład w rozwój kultury muzycznej, nie tylko pułku, ale i miasta, gdzie jednostka stacjonowała.
Zorganizowana została w Grodzisku Wielkopolskim pod komendą Ochli, na mocy rozkazu Dowództwa Głównego SZP w byłym zaborze pruskim 24 marca 1919. Kolejnymi kapelmistrzami byli: por. kplm. Stefan Wastak (1921-1927), por. kplm. Władysław Sadowski (1927-1937) i ppor. kplm. Hipolit Wołoszanowski (1937-1939).
Orkiestra pułku należała do wyróżniających się, szczególnie od przyjęcia kierownictwa przez kapelmistrza por. Wł. Sadowskiego. Dowodem osiągniętego poziomu przez orkiestrę były wysokie miejsca zdobyte w konkursach organizowanych przez Dowództwo Okręgu Korpusu nr VII w Poznaniu, a także wyjazdy, będące nagrodą dla wyróżniających się zespołów, do Buska Zdroju 1934 i Iwonicza Zdroju 1935 oraz koncert przed mikrofonami Polskiego Radia w Poznaniu 5 czerwca 1936.

</doc>
<doc id="1025331" url="https://pl.wikipedia.org/wiki?curid=1025331" title="Stonawa">
Stonawa

Stonawa (, ) – wieś gminna i gmina w Czechach, w kraju morawsko-śląskim, w powiecie Karwina. Historycznie leży na Śląsku Cieszyńskim, dużą mniejszość stanowią Polacy (25,8% w 2001) i Słowacy (7,7%). Miejscowość znajduje się w Ostrawsko-Karwińskim Zagłębiu Węglowym, funkcjonuje tu kopalnia ČSM, spółki akcyjnej OKD, zatrudniająca również licznych górników z Polski.
Geografia.
Miejscowość położona jest w Kotlinie Ostrawskiej, na wysokości ok. 190 m n.p.m. Przez miejscowość przepływa rzeka Stonawka, lewy dopływ Olzy. Na północy i wschodzie graniczy z Karwiną (z Kopalniami i Darkowem na północy, a z Łąkami na wschodzie), na zachodzie z Suchą Górną, a na południu z Olbrachcicami.
Historia.
Po raz pierwszy miejscowość wymieniono w źródłach być może w 1388 roku jako "Stozna" ("Stoena"), natomiast pierwsza pewna wzmianka jako "Stonawa" pochodzi z 1432. Miejscową parafię pw. św. Marii Magdaleny założono na przełomie XIV i XV wieku i po raz pierwszy wzmiankowano w spisie parafii dekanatu cieszyńskiego w 1447 jako "Stinavia". W okresie reformacji miejscowy kościół został przejęty przez ewangelików. Katolikom został zwrócony w 1654, jednak ich liczba była zbyt mała, aby reaktywować samodzielną parafię, stąd przez następne stulecia Stonawa stanowiła filię parafii w Karwinie. W XVIII wieku po raz pierwszy pojawiła się niemieckojęzyczna nazwa "Steinau".
Po zniesieniu poddaństwa miejscowość stanowiła gminę na Śląsku Austriackim, w powiecie sądowym Frysztat, najpierw w powiecie cieszyńskim, potem w samodzielnym powiecie politycznym Frysztat. Tradycyjnie zamieszkała była przez polskojęzycznych Lachów posługujących się odmianą gwary cieszyńskiej. Już pod koniec XVIII wieku w okolicy odnaleziono pokłady węgla, co przyczyniło się do rozwoju ekonomicznego i demograficznego okolicy, jak i samej Stonawy, szczególnie w drugiej połowie XIX wieku. W 1869 otwarto niezwykle ważną Kolej Koszycko-Bogumińską z przystankiem w Stonawie, jednak o nazwie Darków (zlikwidowanym w 1967). W 1850 roku wieś liczyła 1006 mieszkańców, a do 1910 wzrosła do blisko 4000 osób, m.in. dzięki znacznej imigracji z Galicji. Stonawscy ewangelicy przybyli natomiast głównie z pobliskich miejscowości, w 1858 założyli własny cmentarz. W 1900 wybudowano szkołę ewangelicką. W 1909 roku, kiedy funkcjonowała tu stacja kaznodziejska, luteranie stanowili około 20% mieszkańców. W 1910 roku katolicy wybudowali obecny kościół pw. Marii Magdaleny, stanowiący „perłę” architektury sakralnej w regionie. Kościół ewangelicki naprzeciwko cmentarza wybudowano w 1938. Samodzielny zbór Śląskiego Kościoła Ewangelickiego Augsburskiego Wyznania w Stonawie powstał dopiero w 1950.
Pod względem politycznym miejscowość była zdominowana przez socjalistów. W 1905 otwarto budynek Domu Robotniczego, jedynego w swoim rodzaju na Śląsku Cieszyńskim. W pierwszych powszechnych wyborach do parlamentu wiedeńskiego w latach 1907 i 1911 dwukrotnie wygrał tu ze znaczną przewagą nad konkurentami Tadeusz Reger z ramienia PPSD.
Po I wojnie światowej doszło do wybuchu polsko-czechosłowackiego konfliktu granicznego. Według porozumienia lokalnych organów władzy, RNKC i ZNV, Stonawa, jako miejscowość blisko w stu procentach polskojęzyczna, w 3/4 orientacji narodowo-polskiej, została podporządkowana administracji polskiej. Po wybuchu wojny polsko-czechosłowackiej 23 stycznia 1919 Stonawa została zajęta przez Czechosłowację. 26 stycznia 1919 roku zamordowano 20 żołnierzy 12 Wadowickiego Pułku Piechoty, co jest przez stronę polską uważane za największą czechosłowacką zbrodnię wojenną. Dziś w miejscowości znajduje się ich zbiorowa mogiła. 3 lutego 1919 wyznaczono nową linię demarkacyjną, która dawała Czechosłowacji kontrolę nad Koleją Koszycko-Bogumińską na północ od Cieszyna, wraz ze Stonawą. W następujących rokowaniach najpoważniejszą propozycją podziału była tzw. "linia Tissiego" lub "linia Larischa", według której Stonawa miałaby być przydzielona Polsce, co nie zostało zrealizowane. Ostatecznie Stonawa znalazła się w granicach Czechosłowacji zgodnie z arbitralną decyzją podziału Rady Ambasadorów w lipcu 1920 roku.
W 1930 roku Stonawa liczyła rekordowe 4819 mieszkańców. W październiku 1938 roku, po zawarciu układu monachijskiego, Stonawa wraz z resztą tzw. Zaolzia została zaanektowana przez Polskę, następnie po wybuchu II wojny światowej należała do powiatu Teschen. Po wojnie wróciła pod władzę Czechosłowacji. W latach 50. XX wieku wykonano tu odwierty badawcze, które potwierdziły istnienie warstw węglonośnych pochodzących z okresu karbonu. Na tej podstawie zapadła decyzja o budowie kopalni ČSM w 1959. W 1961 roku w Stonawie żyło 4511 osób, a w 1970 roku jeszcze 4036, jednak w następnych latach liczba ta zaczęła drastycznie spadać, kiedy to zaczęła cierpieć na skutek szkód górniczych. Mieszkańcy wyprowadzali się przede wszystkim do nowych osiedli z wielkiej płyty budowanych w pobliskich miastach. W 1980 roku Stonawa liczyła 2516, a w 1991 roku 1714 mieszkańców. 20 grudnia 2018 r. w miejscowości doszło do katastrofy górniczej w kopalni ČSM.
Ludność.
W powiecie Karwina jest to jedna z gmin o największym odsetku mniejszości polskiej. Polakiem jest także Andrzej Feber, jej pięciokrotny starosta (wójt), były senator. Funkcjonuje tu niewielka Szkoła Podstawowa z Polskim Językiem Nauczania. Obok czeskiego odbywają się tu również msze i nabożeństwa w języku polskim w miejscowych parafii rzymskokatolickiej i zborze ewangelickim.
Religia.
Na terenie wsi działalność duszpasterską prowadzą następujące kościoły:

</doc>
<doc id="1025333" url="https://pl.wikipedia.org/wiki?curid=1025333" title="Pietrowice Głubczyckie">
Pietrowice Głubczyckie



</doc>
<doc id="1025335" url="https://pl.wikipedia.org/wiki?curid=1025335" title="Heinrich Goetz">
Heinrich Goetz



</doc>
<doc id="1025336" url="https://pl.wikipedia.org/wiki?curid=1025336" title="Konstytucja Szwecji">
Konstytucja Szwecji

Konstytucja Szwecji – konstytucja obowiązująca na terytorium Szwecji i będąca podstawą szwedzkiego prawa. Nie jest jednolitym aktem prawnym, a w jej skład wchodzą oddzielne dokumenty:
Oprócz ustaw zasadniczych, istnieje jeszcze „Akt o Riksdagu”, który ma niższą rangę, zajmuje pozycję pośrednią między ustawą zasadniczą a zwykłymi ustawami.

</doc>
<doc id="1025337" url="https://pl.wikipedia.org/wiki?curid=1025337" title="Ustrój polityczny Szwecji">
Ustrój polityczny Szwecji

Szwecja jest monarchią konstytucyjną. Konstytucja nie jest jednolitym aktem prawnym, ponieważ w jej skład wchodzą oddzielne dokumenty ("grundlagar"):
Oprócz tych praw fundamentalnych istnieje jeszcze Akt o Riksdagu, który ma niższą rangę niż wcześniej wymienione, właściwie zajmuje pozycję pośrednią między prawami fundamentalnymi a zwykłymi ustawami. Tym niemniej można ją znaleźć obok trzech wcześniej wspomnianych aktów w kolejnych wydaniach Konstytucji Szwecji.
Obecnie obowiązująca konstytucja weszła w życie 1 stycznia 1975. Uchwalono ją po długich dyskusjach zapoczątkowanych w 1954. Dyskusję tę zainicjował spory rozdźwięk między treścią ówczesnej Konstytucji, dającej w systemie ustrojowym przewagę królowi, a rzeczywistością, w której dominował parlament kontrolowany przez Szwedzką Socjaldemokratyczną Partię Robotniczą (SAP). W tym miejscu warto wspomnieć o tym, że Szwecja jest państwem, w którym reformy systemu politycznego następują bardzo powoli i zazwyczaj polegają na akceptacji istniejących już w rzeczywistości rozwiązań.
Władcy Szwecji.
Król jest głową państwa, ale ma niewielkie uprawnienia. Przez wieki systematycznie tracił je na rzecz innych organów państwowych: parlamentu, rządu i innych urzędów centralnych. Formalnie jednak nadal jest podmiotem władzy wykonawczej. Najnowsza odsłona konstytucji tak ogranicza jego prerogatywy, że są one nawet mniejsze od uprawnień króla brytyjskiego.
Do kompetencji szwedzkiego króla należy: 
Monarcha ma również prawo do informowania go przez premiera o stanie państwa i najważniejszych pracach rządu. Król utracił funkcję zwierzchnika sił zbrojnych. Nie ma prawa również do wyznaczania premiera (robi to przewodniczący Riksdagu) i zatwierdzania nominacji ministrów. Jednakże interesujące jest sformułowanie, które znajduje się w Akcie o formie rządu, mówiące, że król nie ponosi odpowiedzialności za swoje czyny.
Obecnie na tronie szwedzkim zasiada Karol XVI Gustaw. Wywodzi się on z dynastii Bernadotte, której założycielem był marszałek Francji Jean-Baptiste Jules Bernadotte – późniejszy Karol XIV Jan.
Władza wykonawcza.
Rząd sprawuje władzę wykonawczą i składa się z premiera i powołanych przez niego ministrów. W Szwecji istnieją dwie kategorie ministrów. Pierwsza to ministrowie kierujący określonymi ministerstwami, a druga to ministrowie bez teki (tzw. radcy konsultanci). Ministerstwa nie są zbyt rozbudowane. Posiadają tylko funkcję kierowniczą i przygotowawczą ustaw, ponieważ istnieją obok nich rozbudowane urzędy centralne. Ich urzędnicy są apolityczni i dobrze wykształceni. Zadaniem tych urzędów jest bieżące zarządzanie. Taki stan rzeczy nazywamy dualizmem administracji rządowej. Wyjątkiem od tej zasady jest Ministerstwo Spraw Zagranicznych, które jako jedyne łączy funkcje kierowania i zarządzania.
Premierem rządu zostaje zawsze przewodniczący partii rządzącej, choć nie zawsze większościowej, gdyż w Szwecji istnieje zasada szwedzkiego parlamentaryzmu mniejszościowego. Jej fenomen polega na tym, że możliwe są rządy partii, która w Riksdagu jest mniejszością. Wynika ona z pragmatyzmu Szwedów skłonnych do kompromisu, a w ostatnich latach również z niechęci wszystkich partii obecnych w parlamencie do partii Szwedzkich Demokratów. Z tej zasady często korzystała partia Socjaldemokratów.
Premiera powołuje talman, który przedstawia swoją propozycję Riksdagowi. Jeżeli zostanie ona czterokrotnie odrzucona przez parlament, procedurę powołania premiera przeprowadza się dopiero po nowych, zarządzanych wyborach. Jeśli premier otrzyma wotum nieufności, do dymisji musi podać się cały rząd. Powoduje to m.in. niezwykle silną pozycję premiera w Radzie Ministrów. W Szwecji zdarzają się często długoletnie rządy jednego premiera. Dobrym przykładem jest Tage Erlander, który rządził w latach 1946–1969.
Rząd oprócz odpowiedzialności przed Riksdagiem ponosi również odpowiedzialność konstytucyjną. W Szwecji istnieje Komisja Konstytucyjna Riksdagu, która sprawdza, czy rząd jest praworządny i czy kieruje się w swojej polityce interesem Królestwa.
Rząd powołuje własnych ombudsmanów, ale mają oni inne uprawnienia i zadania od ombudsmanów parlamentarnych. Powołani przez rząd zajmują się kontrolą przestrzegania prawa w określonych sferach życia publicznego. Rząd powołuje również Kanclerza Sprawiedliwości, którym zostaje wybitny prawnik. Jego główny cel to ochrona interesów państwa. Zajmuje się również kwestiami wolności prasy. Oprócz tego jest reprezentantem rządu w sporach cywilnoprawnych.
Obecnie premierem jest Ulf Kristersson. Od 2022 roku stoi na czele koalicyjnego rządu Umiarkowanej Partii Koalicyjnej, Chrześcijańskich Demokratów i Liberałów.
Partie polityczne Szwecji.
W latach powojennych w życiu politycznym Szwecji dominowała jedna partia: Szwedzka Socjaldemokratyczna Partia Robotnicza (S), która nieprzerwanie sprawowała władzę od 1932 do 1976 roku, kiedy przegrała wybory. Drugą porażkę poniosła w 1991 roku, ale następne wybory w latach 1994, 1998 i 2002 przyniosły jej powrót do władzy. Jak więc widać, partia ta zdecydowanie dominuje w życiu politycznym Szwecji. SAP powstała w 1889 roku. Większość jej członków to działacze związków zawodowych. SAP jest zwolenniczką państwa opiekuńczego, popiera silny wpływ państwa na gospodarkę i równość społeczną. SAP przywiązuje również wagę do równouprawnienia kobiet. W rezultacie w Szwecji udział kobiet w wybieralnych organach politycznych dochodzi często do 50%.
Skrajnie lewicową partią jest Partia Lewicy (V) utworzona w 1990 r. jako sukcesorka komunistów. Mimo swego radykalizmu akceptuje parlamentarną drogę do socjalizmu.
Inną znaczącą partią jest Umiarkowana Partia Koalicyjna (M). Ugrupowanie to odwołuje się do wartości konserwatywnych i liberalnych. Członkowie tej partii są zwolennikami monarchii, zmniejszenia zakresu świadczeń socjalnych i obniżenia podatków. Reprezentuje interesy klasy średniej i wyższej.
Szwedzcy Demokraci (SD) – partia patriotyczna wchodząca w skład parlamentu – Riksdagu. Założona została 6 lutego 1988 roku przez Leifa Zeilona. Partia nawiązuje do narodowego konserwatyzmu oraz socjaldemokratycznych idei państwa opiekuńczego.
Kolejna ważna partia to Ludowa Partia Liberałów (L), która jest zwolenniczką socjalliberalizmu. Podobnie jak konserwatyści są przeciwnikami interwencjonizmu państwowego i rozrastania się systemu świadczeń socjalnych. W 2002 r. liberałowie w wyborach odnieśli spory sukces, uzyskując poparcie 13,3% głosujących.
Partia Centrum jest ugrupowaniem centrolewicowym, reprezentującym interesy farmerów i drobnej przedsiębiorczości.
Chrześcijańska Demokracja (KD) określa siebie mianem centrum, alternatywą dla lewicy i prawicy.
W ostatnich wyborach do parlamentu weszli również Zieloni, dla których priorytetem jest ochrona środowiska.
Jak więc widać, system partyjny Szwecji jest rozwinięty, ale dominuje w nim S, która jedynie co kilka kadencji Riksdagu traci władzę. Ostatni raz miało to miejsce w 2006 r., kiedy koalicję utworzyły M, C, L i KD.

</doc>
<doc id="1025345" url="https://pl.wikipedia.org/wiki?curid=1025345" title="Ryszard Brzuzy">
Ryszard Brzuzy

Ryszard Brzuzy (ur. 2 stycznia 1961 w Bogatyni, zm. 8 grudnia 2021 w Bełchatowie) – polski związkowiec, poseł na Sejm X kadencji.
Życiorys.
Syn Teodora i Józefy. Uzyskał wykształcenie średnie w zawodzie technika elektromontera w Technikum Górniczym w 1983. W 1980 rozpoczął pracę jako elektromonter w Kopalni Węgla Brunatnego Bełchatów. W latach 80. działał w opozycji demokratycznej w Bełchatowie, za co przez trzy miesiące był aresztowany. Był uczestnikiem obrad Okrągłego Stołu.
W 1989 został posłem na Sejm z ramienia Komitetu Obywatelskiego w okręgu bełchatowskim, w trakcie kadencji zasiadał w Komisji Ochrony Środowiska, Zasobów Naturalnych i Leśnictwa. Na koniec kadencji pozostawał posłem niezrzeszonym. Był jednym z liderów związku zawodowego „Sierpień 80” (przewodniczącym komisji zakładowej w KWB Bełchatów) i działaczem Polskiej Partii Pracy. W 2001 kandydował do Sejmu z listy Alternatywy Ruch Społeczny, a następnie w wyborach do Parlamentu Europejskiego w 2004, w wyborach parlamentarnych w 2005, w wyborach samorządowych w 2006 oraz w przedterminowych wyborach parlamentarnych w 2007 w z listy PPP.
Został pochowany na cmentarzu komunalnym w Bełchatowie.
Odznaczenia.
W 2021 odznaczony Krzyżem Oficerskim Orderu Odrodzenia Polski oraz Krzyżem Wolności i Solidarności.

</doc>
<doc id="1025347" url="https://pl.wikipedia.org/wiki?curid=1025347" title="Krobonosz-Kolonia">
Krobonosz-Kolonia

Krobonosz-Kolonia (dawn. "Krobonosza-Kolonia") – kolonia w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość należała administracyjnie do województwa chełmskiego.

</doc>
<doc id="1025352" url="https://pl.wikipedia.org/wiki?curid=1025352" title="Teilerioza">
Teilerioza



</doc>
<doc id="1025353" url="https://pl.wikipedia.org/wiki?curid=1025353" title="Przysiółek (województwo lubelskie)">
Przysiółek (województwo lubelskie)

Przysiółek – wieś w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość należała administracyjnie do województwa chełmskiego.

</doc>
<doc id="1025354" url="https://pl.wikipedia.org/wiki?curid=1025354" title="Ogrody Księżyca">
Ogrody Księżyca

Ogrody Księżyca (tytuł oryg. "Gardens of the Moon") to pierwszy z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść powstała na początku lat 90., po raz pierwszy opublikowano ją w 1999 w Wielkiej Brytanii. W Polsce pojawiła się w roku 2000 wydana nakładem wydawnictwa Mag w tłumaczeniu Michała Jakuszewskiego.
Głównymi bohaterami części są Alchemik Baruk, Mag Anomander Rake, Przyboczna Cesarzowej Lorn, kapitan Paran a także Podpalacze Mostów.

</doc>
<doc id="1025359" url="https://pl.wikipedia.org/wiki?curid=1025359" title="Eugeniusz Żongołłowicz">
Eugeniusz Żongołłowicz

Eugeniusz Żongołłowicz (ur. 21 sierpnia 1895 w Pskowie, zm. 18 stycznia 1963 w Long Marston, Wielka Brytania) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 21 sierpnia 1895 w Pskowie jako syn Tadeusza. Powołany do Armii Imperium Rosyjskiego w 1914 ukończył Oficerska Szkołę Piechoty i walczył na frontach I wojny światowej jako dowódca kompanii w stopniu kapitana.
Od listopada 1918 w Wojsku Polskim. W okresie od listopada 1918 do 1920 dowódca I Ochotniczego Warszawskiego Baonu Odsieczy Lwowa (później). W wojnie polsko-bolszewickiej dowodził 19 pułkiem piechoty. W okresie od 1920 kolejno: dowódca batalionu, w 1921 dowódca Grupy Wawelberga w III powstaniu śląskim.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 379. lokatą w korpusie oficerów piechoty, a jego oddziałem macierzystym był nadal 19 pp. 10 lipca 1922 roku został zatwierdzony na stanowisku dowódcy batalionu w 19 pp. W latach 1923–1925 był dowódcą I batalionu 19 pp. 1 grudnia 1924 roku został mianowany podpułkownikiem ze starszeństwem z dniem 15 sierpnia 1924 roku i 101. lokatą w korpusie oficerów piechoty. 11 marca 1926 roku został zatwierdzony na stanowisku oficera sztabowego przysposobienia wojskowego w dowództwie 5 Dywizji Piechoty we Lwowie. 5 maja 1927 roku został przeniesiony do 19 pp na stanowisko zastępcy dowódcy pułku. 23 sierpnia 1929 roku został zwolniony z zajmowanego stanowiska i skierowany na trzymiesięczny staż w innych rodzajach broni, a następnie na dwumiesięczny Kurs Próbny przy Wyższej Szkole Wojennej w Warszawie, po czym powołany został na dwuletni Kurs 1929–1931 Wyższej Szkoły Wojennej. Kursu nie ukończył, ponieważ już w styczniu 1930 wyznaczony został na stanowisko dowódcy 57 pułku piechoty w Poznaniu. 10 grudnia 1931 roku został awansowany na pułkownika ze starszeństwem z dniem 1 stycznia 1932 roku i 10. lokatą w korpusie oficerów piechoty. Od 9 listopada 1934 do 15 listopada 1938 był komendantem Szkoły Podchorążych Piechoty w Ostrowi Mazowieckiej–Komorowie. W listopadzie 1938 mianowany został dowódcą piechoty dywizyjnej 5 Dywizji Piechoty we Lwowie.
Pod koniec sierpnia 1939, zgodnie z przydziałem mobilizacyjnym, przybył do Łowicza, gdzie objął dowództwo formującej się rezerwowej 44 Dywizji Piechoty. W kampanii wrześniowej był dowódcą odcinka „Saska Kępa-Grochów” w obronie Warszawy. Po kapitulacji załogi stolicy do 1945 przebywał w niewoli niemieckiej.
Po uwolnieniu z niewoli został III zastępcą dowódcy 3 Dywizji Strzelców Karpackich we Włoszech i Wielkiej Brytanii. Po demobilizacji osiadł w Anglii. Zmarł 18 stycznia 1963 roku w Long Marston. Został pochowany na cmentarzu w Blockley. Generał broni Władysław Anders mianował go pośmiertnie generałem brygady ze starszeństwem z dniem 1 stycznia 1964 roku w korpusie generałów.

</doc>
<doc id="1025360" url="https://pl.wikipedia.org/wiki?curid=1025360" title="Przejście graniczne Chałupki-Bogumin">
Przejście graniczne Chałupki-Bogumin



</doc>
<doc id="1025364" url="https://pl.wikipedia.org/wiki?curid=1025364" title="Kamil Stefko">
Kamil Stefko

Kamil Ignacy Stefko (ur. 8 kwietnia 1875 w Złoczowie, zm. 17 lutego 1966 we Wrocławiu) – polski prawnik, specjalista prawa procesowego cywilnego, profesor prawa Uniwersytetu Jana Kazimierza we Lwowie i Wyższej Szkoły Handlowej we Wrocławiu, członek Komisji Kodyfikacyjnej II RP, oficer wojskowy.
Życiorys.
Kamil Ignacy Stefko był synem Michała (1840-1916, prawnik, sędzia) i Kamili z domu Lemoch (córka prof. Ignacego Lemocha, czeskiego profesora matematyki elementarnej Uniwersytetu Lwowskiego i rektora tej uczelni) oraz młodszym bratem Mieczysława (1871-1949, prawnik).
W 1892 ukończył VIII klasę ze stopniem celującym i zdał egzamin dojrzałości z odznaczeniem w C. K. Gimnazjum Arcyksiężniczki Elżbiety w Samborze (w jego klasie był m.in. Roman Negrusz). Ukończył studia na Wydziale Prawa Uniwersytetu Lwowskiego, a w 1897 obronił tamże doktorat. Podobnie jak ojciec Michał i brat Mieczysław w okresie zaboru austriackiego w ramach autonomii galicyjskiej wstąpił do służby wymiaru sprawiedliwości Austro-Węgier. Jako auskultant C. K. Wyższego Sądu Krajowego we Lwowie od około 1898 był auskultantem w C. K. Sądzie Krajowym we Lwowie. Odbył aplikację sądową i w 1899 złożył egzamin sędziowski. Od około 1899 do około 1902 był adjunktem w C. K. Sądzie Powiatowym w Brodach. Później, od około 1906 do około 1912 był adwokatem we Lwowie w obrębie lwowskiego Sądu Krajowego. W 1907 habilitował się na podstawie rozprawy habilitacyjnej "O mieszkaniu wedle procedury austriackiej". Odbył także studia w Berlinie. Od około 1908 był docentem prywatnym austriackiego prawa procesowego cywilnego na Wydziale Prawa i Umiejętności macierzystej uczelni we Lwowie, od 1910 profesorem nadzwyczajnym, a w marcu 1916 profesorem zwyczajnym prawa procesowego cywilnego na Uniwersytecie Lwowskim. W połowie 1917 został wybrany dziekanem Wydziału Prawa Uniwersytetu Lwowskiego na rok akademicki 1917/1918. Od około 1910 był komisarzem egzaminacyjnym w C. K. Komisji dla Teoretycznych Egzaminów Rządowych, a od około 1912 członkiem komisji egzaminacyjnej sądowej. W lutym 1914 został wybrany członkiem wydziału Lwowskiego Towarzystwa Prawniczego.
W rezerwie artylerii polowej C. K. Armii został mianowany na stopień kadeta z dniem 1 stycznia 1892, a potem awansowany na stopień porucznika z dniem 1 stycznia 1899. Od początku był przydzielony do 11 pułku artylerii korpuśnej we Lwowie (jako kadet był zastępcą oficera) do około 1902. Około 1900 został przeniesiony do ewidencji C. K. Obrony Krajowej i zweryfikowany w stopniu porucznika piechoty w grupie nieaktywnych z dniem 1 stycznia 1899. W tym charakterze był przydzielony do 35 pułku piechoty obrony krajowej w rodzinnym Złoczowie do około 1906. Od około 1907 był porucznikiem "w stosunku ewidencji" C. K. Obrony Krajowej, a od około 1913 do 1914 w tym samym charakterze w artylerii C. K. Obrony Krajowej. Podczas I wojny światowej został awansowany na stopień nadporucznika w artylerii C. K. Obrony Krajowej z dniem 1 listopada 1914 i do 1918 pozostawał "w stosunku ewidencji".
Po zakończeniu I wojny światowej i odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika rezerwy artylerii ze starszeństwem z 1 czerwca 1919 (w 1923 był zweryfikowany z lokatą 30, a w 1924 z lokatą 11). W latach 20. był oficerem rezerwowym 5 Pułku Artylerii Polowej we Lwowie, w tym w 1924 jako oficer pospolitego ruszenia. W 1934 jako porucznik pospolitego ruszenia rezerwy był przydzielony do Oficerskiej Kadry Okręgowej nr VI jako "oficer reklamowany na 12 miesięcy" i pozostawał wówczas w ewidencji Powiatowej Komendy Uzupełnień Lwów Miasto.
W roku szkolnym 1926/27 był dziekanem Wydziału Prawa i Umiejętności PolitycznychUniwersytetu Jana Kazimierza we Lwowie. W II RP był członkiem Komisji Kodyfikacyjnej (od około 1931 do 1939), zaś od 1932 członkiem Trybunału Kompetencyjnego. W roku akademickim 1933/1934 był komisarzem Uniwersytetu Jana Kazimierza we Lwowie po tym, jak z urzędu ustąpił Henryk Halban. Był członkiem zwyczajnym Kasyna i Koła Literacko-Artystycznego we Lwowie.
W 1941 wyjechał ze Lwowa do Warszawy. Został tam kierownikiem biura tłumaczeń niemieckich w Polskiej Pocztowej Kasie Oszczędności. Od maja 1945 był pełnomocnikiem ds. uruchomienia Wydziału Prawa i Administracji we Wrocławiu, a także pierwszym dziekanem tego wydziału, współorganizator i pierwszy rektor Wyższej Szkoły Handlowej. Był działaczem Stronnictwa Demokratycznego, z jego ramienia zasiadał w Prezydium Wojewódzkiej Rady Narodowej we Wrocławiu.
Zmarł 17 lutego 1966 we Wrocławiu i tam został pochowany.
Upamiętnienie.
W 2011 imieniem Kamila Stefki nazwano ulicę we wrocławskim Oporowie.

</doc>
<doc id="1025365" url="https://pl.wikipedia.org/wiki?curid=1025365" title="Przejście graniczne Chałupki-Bohumín (drogowe)">
Przejście graniczne Chałupki-Bohumín (drogowe)

Przejście graniczne Chałupki-Bohumín – polsko-czeskie drogowe przejście graniczne położone w województwie śląskim, powiecie raciborskim, gminie Krzyżanowice w miejscowości Chałupki, zlikwidowane w 2007 roku.
Opis.
Przejście graniczne Chałupki-Bohumín z miejscem odprawy granicznej po stronie polskiej w miejscowości Chałupki, czynne było całą dobę. Dopuszczony był ruch pieszych, rowerzystów, motocykli, samochodów osobowych, autokarów i samochodów ciężarowych o masie całkowitej do 20 ton i mały ruch graniczny. Kontrolę graniczną osób, towarów i środków transportu wykonywała Graniczna Placówka Kontrolna Straży Granicznej w Chałupkach (GPK SG w Chałupkach).
Obie miejscowości przygraniczne łączył most graniczny na rzece Odrze.
Po stronie czeskiej prowadziła do niego droga nr 58 (trasa Bogumin – Ostrawa – Przybór). 200 metrów od przejścia znajdował się węzeł czeskiej autostrady D1. Natomiast po polskiej stronie prowadziła do przejścia droga krajowa nr 78 (trasa Chałupki – Wodzisław Śląski – Rybnik – Gliwice). Pośrednio (poprzez 78) wiele pojazdów dojeżdżało do przejścia drogami: 45 od strony Raciborza i Kędzierzyna-Koźla, 932 od strony Żor, Tychów i Katowic oraz 933 od strony Jastrzębia-Zdroju, Pszczyny i Oświęcimia.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowały w tym miejscu polsko-czechosłowackie przejścia graniczne:

</doc>
<doc id="1025366" url="https://pl.wikipedia.org/wiki?curid=1025366" title="Bramy Domu Umarłych">
Bramy Domu Umarłych

Bramy Domu Umarłych (tytuł oryg. "Deadhouse Gates") to drugi z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść opublikowano po raz pierwszy w 2000 roku w Wielkiej Brytanii. W Polsce pojawiła się w roku 2001 wydana nakładem wydawnictwa Mag w tłumaczeniu Michała Jakuszewskiego.

</doc>
<doc id="1025373" url="https://pl.wikipedia.org/wiki?curid=1025373" title="Ceramika grafitowa">
Ceramika grafitowa

Ceramika grafitowa – przyjęta w polskiej terminologii archeologicznej umowna nazwa dla ceramiki wytwarzanej w warsztatach, wyrabianej z gliny z domieszką grafitu.
Dodatek grafitu odróżnia ten rodzaj ceramiki od ceramiki siwej uzyskiwanej z gliny bez jego domieszki.
Ceramika grafitowa jest charakterystyczna dla kultury lateńskiej.
Miejsca w Polsce, gdzie w wykopaliskach spotyka się ten rodzaj ceramiki to:

</doc>
<doc id="1025375" url="https://pl.wikipedia.org/wiki?curid=1025375" title="Wspomnienie lodu">
Wspomnienie lodu

Wspomnienie lodu (tytuł oryg. "Memories of Ice") – trzeci z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść opublikowano po raz pierwszy w 2001 roku w Wielkiej Brytanii. W Polsce pojawiła się w roku 2002 wydana nakładem wydawnictwa MAG w tłumaczeniu Michała Jakuszewskiego. Ze względu na znaczny rozmiar w polskim wydaniu została podzielona na dwie części:

</doc>
<doc id="1025376" url="https://pl.wikipedia.org/wiki?curid=1025376" title="Ras Mohammed">
Ras Mohammed



</doc>
<doc id="1025378" url="https://pl.wikipedia.org/wiki?curid=1025378" title="Danuta Grabowska">
Danuta Grabowska

Danuta Maria Grabowska (ur. 16 lipca 1942 w Radomiu) – polska polityk, nauczycielka, posłanka na Sejm X, II, III i IV kadencji, wiceminister edukacji narodowej (1993–1997).
Życiorys.
Ukończyła w 1971 studia na Wydziale Humanistycznym Uniwersytetu Marii Curie-Skłodowskiej w Lublinie. W latach 1960–1975 pracowała w liceum pielęgniarstwa jako nauczycielka zawodu, a następnie zastępczyni dyrektora. W 1971 wstąpiła do Polskiej Zjednoczonej Partii Robotniczej. W 1975 podjęła pracę na stanowisku sekretarza zarządu wojewódzkiego Towarzystwa Wiedzy Powszechnej, następnie była kierowniczką wojewódzkiego ośrodka kształcenia ideologicznego w Komitecie Wojewódzkim Polskiej Zjednoczonej Partii Robotniczej w Radomiu. W okresie 1979–1981 była zastępczynią dyrektora liceum ogólnokształcącego, a następnie została powołana na stanowisko inspektora oświaty i wychowania w Radomiu. Od 1981 do 1983 sekretarz KW PZPR w Radomiu, po czym od 1984 przez dwa lata kierowała Wydziałem Organizacyjnym Urzędu Wojewódzkiego. W 1986 objęła funkcję kuratora oświaty w Radomiu. Była przewodniczącą zarządu wojewódzkiego Towarzystwa Przyjaźni Polsko-Radzieckiej w Radomiu. W 1983 wybrana w skład zarządu głównego TPPR. W III Rzeczypospolitej została przewodniczącą Stowarzyszenia Polska-Litwa powiązanego ze Stowarzyszeniem Współpracy Polska-Wschód.
W 1989 wybrana do Sejmu X kadencji z ramienia PZPR w okręgu radomskim. W latach 1993–2005 sprawowała mandat poselski w Sejmie II, III i IV kadencji z listy Sojuszu Lewicy Demokratycznej z okręgów radomskich: nr 37 i nr 17. Od 1993 do 1997 zajmowała stanowisko wiceministra edukacji narodowej, od 1998 do 2001 zasiadała w sejmiku mazowieckim I kadencji.
W 2005 bezskutecznie ubiegała się o mandat senatora, a w 2006 o mandat radnej sejmiku. W przedterminowych wyborach parlamentarnych w 2007 bez powodzenia kandydowała z listy koalicji Lewica i Demokraci. W 2008 weszła w skład komisji etyki SLD.
Odznaczenia.
W 1982 odznaczona Krzyżem Kawalerskim Orderu Odrodzenia Polski. Otrzymała także Order Uśmiechu.

</doc>
<doc id="1025380" url="https://pl.wikipedia.org/wiki?curid=1025380" title="Dom łańcuchów">
Dom łańcuchów

Dom łańcuchów (ang. "House of Chains") – czwarty z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść opublikowano po raz pierwszy w 2002 roku w Wielkiej Brytanii. W Polsce pojawiła się w roku 2003 wydana nakładem wydawnictwa Mag w tłumaczeniu Michała Jakuszewskiego. Ze względu na znaczny rozmiar w polskim wydaniu została podzielona na dwie części:

</doc>
<doc id="1025382" url="https://pl.wikipedia.org/wiki?curid=1025382" title="Ariana Dumbledore">
Ariana Dumbledore



</doc>
<doc id="1025383" url="https://pl.wikipedia.org/wiki?curid=1025383" title="Przypływy nocy">
Przypływy nocy

Przypływy nocy (ang. "Midnight Tides") – piąty z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść opublikowano po raz pierwszy w 2004 roku w Wielkiej Brytanii. W Polsce pojawiła się również w roku 2004 wydana nakładem wydawnictwa Mag w tłumaczeniu Michała Jakuszewskiego. Ze względu na znaczny rozmiar w polskim wydaniu została podzielona na dwie części:

</doc>
<doc id="1025385" url="https://pl.wikipedia.org/wiki?curid=1025385" title="Łowcy kości">
Łowcy kości

Łowcy kości (ang. "The Bonehunters") – szósty z dziesięciu tomów epickiej serii fantasy "Malazańskiej Księgi Poległych" kanadyjskiego pisarza Stevena Eriksona.
Powieść opublikowano po raz pierwszy w dniu 1 marca 2006 roku w Wielkiej Brytanii. W Polsce pojawiła się również w roku 2006 wydana nakładem wydawnictwa MAG w tłumaczeniu Michała Jakuszewskiego. Ze względu na znaczny rozmiar w polskim wydaniu została podzielona na dwie części:

</doc>
<doc id="1025386" url="https://pl.wikipedia.org/wiki?curid=1025386" title="Charles Murray, 2. hrabia Cathcart">
Charles Murray, 2. hrabia Cathcart



</doc>
<doc id="1025401" url="https://pl.wikipedia.org/wiki?curid=1025401" title="Park Narodowy Ras Muhammad">
Park Narodowy Ras Muhammad



</doc>
<doc id="1025407" url="https://pl.wikipedia.org/wiki?curid=1025407" title="Kendra Dumbledore">
Kendra Dumbledore



</doc>
<doc id="1025408" url="https://pl.wikipedia.org/wiki?curid=1025408" title="Opowieści o Bauchelainie i Korbalu Broachu">
Opowieści o Bauchelainie i Korbalu Broachu

Opowieści o Bauchelainie i Korbalu Broachu (ang. "The Tales of Bauchelain and Korbal Broach") – seria nowel fantasy napisana przez kanadyjskiego pisarza Stevena Eriksona. Została osadzona w świecie "Malazańskiej Księgi Poległych", lecz nie nawiązuje do głównego wątku serii, skupiając się na losach pary nekromantów, Bauchelaina i Korbala Broacha, oraz ich pechowego sługi, Emancipora Reese'a.

</doc>
<doc id="1025410" url="https://pl.wikipedia.org/wiki?curid=1025410" title="RIVA 128">
RIVA 128

RIVA 128 (NV3) – akcelerator grafiki 2D/3D pierwszej generacji, którego produkcja została rozpoczęta przez koncern Nvidia w 1997 roku.
Układ NV3 potrafił zaadresować maksymalnie do 4 MB pamięci SGRAM, posiadał RAMDAC 230 MHz i obsługę AGP 1x (264 MB/s). Jego następcą jest układ RIVA 128ZX posiadający obsługę do 8MiB pamięci SGRAM, RAMDAC 250MHz, AGP 2x (528 MB/s) oraz sprzętowe wsparcie dla krawędziowego antyaliasingu.
Karty z chipsetem RIVA 128 oraz RIVA 128 ZX dostępne były również w wersji na magistralę PCI.

</doc>
<doc id="1025411" url="https://pl.wikipedia.org/wiki?curid=1025411" title="Horst-Wessel-Lied">
Horst-Wessel-Lied

Horst-Wessel-Lied (pol. „Pieśń Horsta Wessela”; także Die Fahne Hoch, tłum. chorągiew wznieś) – były hymn nazistów niemieckich, wykonywany ku czci Horsta Wessela. W okresie Trzeciej Rzeszy pieśń ta była wykonywana bezpośrednio po hymnie państwowym („Das Lied der Deutschen”) w tempie wyraźnie żywszym. Wessel, który został zastrzelony w 1930 roku, uznawany był przez nazistów za męczennika. Obecnie jej publiczne wykonywanie, także samej melodii, jest zakazane w Niemczech zgodnie z artykułami §86 i §86a Strafgesetzbuch (kodeksu karnego).
Geneza utworu.
Słowa w 1929 roku napisał Horst Wessel, major Oddziałów Szturmowych NSDAP (SA) we Friedrichshain (dzielnica Berlina). 14 stycznia 1930 Wessel został postrzelony przez Albrechta Höhlera, członka partii komunistycznej; Wessel zmarł 23 lutego. Paramilitarna organizacja Komunistycznej Partii Niemiec Roter Frontkämpferbund w latach 20. i 30., prowadziła z SA otwarte walki uliczne, w których masowo ginęli ludzie. Po śmierci Wessela, Joseph Goebbels uznał go za męczennika ruchu nazistowskiego.
Podczas pogrzebu Wessela członkowie SA odśpiewali „Horst-Wessel-Lied”. W późniejszym czasie pieśń była regularnie wykorzystywana podczas uroczystości partyjnych, jak również śpiewana przez członków bojówek SA w trakcie ulicznych pochodów.
Melodia pochodzi prawdopodobnie z opery "Joseph et ses frères" Étienne-Nicolasa Méhula z 1807 roku.
Parodie utworu w żartach politycznych.
W „Cichych i gęgaczach”, satyrycznej operze Janusza Szpotańskiego napisanej w 1964 roku, która stała się rodzajem szopki politycznej, autor wykorzystał i sparafrazował wiele znanych utworów muzycznych m.in. „Horst-Wessel-Lied”. Utwór Szpotańskiego jest pamfletem przeciwko rządom Władysława Gomułki, którego nazwał w tym utworze Gnomem, a także satyrą na ówczesne postawy inteligencji.
W czasie wydarzeń marca 1968 Szpotański stał się ulubionym celem niewybrednych ataków I sekretarza. Gomułka nazwał poetę „człowiekiem o moralności alfonsa”, a jego utwór – „reakcyjnym paszkwilem, ziejącym sadystycznym jadem nienawiści do naszej partii”.
W „Operze” utwór śpiewany jest przez chór ZOMO-wców z Golędzinowa. Ten fragment nazywany „Pieśnią pułkownika Cichych” winien być wykonywany na melodię hitlerowskiego marsza:
W 2006 roku swoją autorską wersję jak twierdzi, napisaną „specjalnie” dla LPR do muzyki „Horst-Wessel-Lied”, i parodii opery Szpotańskiego ułożył kontrowersyjny dziennikarz i polityk Józef Kossecki. Utwór był wykonywany także w wersji oryginalnej, jako jeden z utworów ścieżki dźwiękowej serialu animowanego "Generał Italia", który parodiował działania wojenne z okresu II wojny światowej.
Polskie przekłady.
Pierwszą literacką wersję „Pieśni Horsta Wessela” w tłumaczeniu na język polski sporządził Andrzej Lam podczas sympozjum polonistycznego w Samotni 1963.

</doc>
<doc id="1025415" url="https://pl.wikipedia.org/wiki?curid=1025415" title="Klejwy (Klejwy)">
Klejwy (Klejwy)

Klejwy – osada wsi Klejwy w Polsce, położona w województwie podlaskim, w powiecie sejneńskim, w gminie Sejny.
W latach 1975–1998 osada administracyjnie należała do województwa suwalskiego.

</doc>
<doc id="1025417" url="https://pl.wikipedia.org/wiki?curid=1025417" title="Park Narodowy Ras Mohammed">
Park Narodowy Ras Mohammed



</doc>
<doc id="1025418" url="https://pl.wikipedia.org/wiki?curid=1025418" title="Kolonia (województwo podlaskie)">
Kolonia (województwo podlaskie)

Kolonia – kolonia w Polsce położona w województwie podlaskim, w powiecie sejneńskim, w gminie Sejny.
W latach 1975–1998 miejscowość administracyjnie należała do województwa suwalskiego.

</doc>
<doc id="1025420" url="https://pl.wikipedia.org/wiki?curid=1025420" title="Denis Caniza">
Denis Caniza

Denis Ramón Caniza Acuña (ur. 29 sierpnia 1974 w Bella Vista Amambay) – paragwajski piłkarz grający na pozycji lewego lub środkowego obrońcy.
Kariera klubowa.
Caniza pochodzi z Asunciónu i jest wychowankiem tamtejszego Club Olimpia. W 1994 roku zadebiutował w drużynie seniorskiej w rozgrywkach ligi paragwajskiej. Niedługo potem zaczął grać w pierwszym składzie, a w 1995 roku sięgnął po swój pierwszy tytuł mistrza Paragwaju. Kolejny sukces Caniza osiągnął 2 lata później, gdy po raz drugi został mistrzem kraju, a w latach 1998 i 1999 powtórzył to osiągnięcie. Latem 1999 Denis przeszedł do argentyńskiego Club Atlético Lanús, gdzie stał się podstawowym zawodnikiem, jednak drużyna ta nie była czołowym klubem Argentyny i plasowała się w środku tabeli. W 2001 roku Caniza odszedł z zespołu i wyjechał do Meksyku by grać w tamtejszym Santos Laguna Torreón. Spotkał tam m.in. swojego rodaka Luisa Romero. W 2002 roku dotarł do półfinałów play-off fazy Clausura, podobnie jak w Apertura. Jednak w sezonie 2003/2004 klub nie osiągnął większego sukcesu, ale wystartował w rozgrywkach Copa Libertadores. Sezon 2004/2005 także był nieudany, toteż latem 2005 Caniza zmienił barwy klubowe i został zawodnikiem Cruz Azul. Tam spędził rok, a już w 2006 przeszedł do Atlasu Guadalajara, ale w play-off odpadał już po pierwszej rundzie.
Kariera reprezentacyjna.
W reprezentacji Paragwaju Caniza zadebiutował 10 stycznia 1996 roku w wygranym 1:0 meczu z Ekwadorem. W 1998 roku został powołany do kadry na Mistrzostwa Świata we Francji. Był tam podstawowym zawodnikiem zespołu i wystąpił we wszystkich grupowych spotkaniach (zremisowanych 0:0 z Bułgarią i Hiszpanią oraz wygranym 3:1 z Nigerią), a także w 1/8 finału z Francją (0:1).
W 1999 roku Caniza zaliczył swój pierwszy turniej Copa América, którego gospodarzem był Paragwaj, jednak gospodarze dotarli do ćwierćfinału. Natomiast na Copa América 2001 w Kolumbii nie wyszedł z rodakami ze swojej grupy. W 2002 roku zaliczył Mistrzostwa Świata 2002, na których wystąpił w trzech grupowych meczach (zremisowanym 2:2 z RPA, przegranym 1:3 z Hiszpanią oraz wygranym 3:1 ze Słowenią) oraz w 1/8 finału, w której Paragwajczycy ulegli 0:1 Niemcom.
W 2006 roku Denis znalazł się w kadrze Aníbala Ruiza na Mistrzostwa Świata w Niemczech. Tam zaliczył 3 mecze: z Anglią (0:1), Szwecją (0:1) i Trynidadem i Tobago (2:0). Po tym turnieju ogłosił zakończenie reprezentacyjną karierę, ale po pewnym czasie zmienił zdanie i wrócił do kadry.
W 2010 roku z reprezentacją wyjechał na Mistrzostwa Świata w RPA. Zagrał tam w bezbramkowym meczu z Nową Zelandią, stając się pierwszym w historii paragwajskim piłkarzem, którzy zaliczył występy na czterech turniejach mistrzowskich.

</doc>
<doc id="1025422" url="https://pl.wikipedia.org/wiki?curid=1025422" title="Wigrańce (osada leśna w województwie podlaskim)">
Wigrańce (osada leśna w województwie podlaskim)

Wigrańce – osada leśna w Polsce położona w województwie podlaskim, w powiecie sejneńskim, w gminie Sejny.
W latach 1975–1998 miejscowość administracyjnie należała do województwa suwalskiego.

</doc>
<doc id="1025423" url="https://pl.wikipedia.org/wiki?curid=1025423" title="Rząd Szwecji">
Rząd Szwecji

Rząd Szwecji – sprawuje władzę wykonawczą i składa się z premiera i powołanych przez niego ministrów. W Szwecji istnieją dwie kategorie ministrów. Pierwsza to ministrowie kierujący określonymi ministerstwami, a druga to ministrowie bez teki (tzw. radcy konsultanci).
Ministerstwa nie są zbyt rozbudowane. Posiadają tylko funkcję kierowniczą i przygotowawczą ustaw, ponieważ istnieją obok nich rozbudowane urzędy centralne. Ich urzędnicy są apolityczni i dobrze wykształceni. Zadaniem tych urzędów jest bieżące zarządzanie. Taki stan rzeczy nazywamy „dualizmem administracji rządowej”. Dzięki niej zwiększa się sprawność działania instytucji państwowych. Wyjątkiem od tej zasady jest Ministerstwo Spraw Zagranicznych, które jako jedyne łączy funkcje kierowania i zarządzania.
Premierem rządu zostaje zawsze przywódca partii rządzącej, choć nie zawsze większościowej, gdyż w Szwecji istnieje "zasada szwedzkiego parlamentaryzmu mniejszościowego". Jej fenomen polega na tym, że możliwe są rządy partii, która w Riksdagu jest mniejszością. Wynika ona z pragmatyzmu Szwedów skłonnych do kompromisu i przedkładania interesu państwa nad interesem partyjnym. Z tej zasady często korzystała SAP.
Premiera powołuje talman. Propozycję przedstawia Riksdagowi. Jeżeli zostanie ona czterokrotnie odrzucona przez parlament, procedurę powołania premiera przeprowadza się dopiero po nowych, zarządzanych wyborach. Jeśli premier otrzyma wotum nieufności, do dymisji musi podać się cały rząd. Powoduje to m.in. niezwykle silną pozycję premiera w Radzie Ministrów. W Szwecji zdarzają się często długoletnie rządy jednego premiera. Dobrym przykładem jest Tage Erlander, który rządził w latach 1946–1969.
Rząd oprócz odpowiedzialności przed Riksdagiem, ponosi również odpowiedzialność konstytucyjną. W Szwecji istnieje Komisja Konstytucyjna Riksdagu, która sprawdza, czy rząd jest praworządny i czy kieruje się w swojej polityce interesem Królestwa.
Rząd powołuje własnych ombudsmanów, ale mają oni inne uprawnienia i zadania od ombudsmanów parlamentarnych. Powołani przez rząd zajmują się kontrolą przestrzegania prawa w określonych sferach życia publicznego. Rząd powołuje również Kanclerza Sprawiedliwości, zostaje nim prawnik. Jego główny cel to ochrona interesów państwa. Zajmuje się również kwestiami wolności prasy. Oprócz tego jest reprezentantem rządu w sporach cywilnoprawnych.
Obecnie premierem jest Ulf Kristersson (od 18 października 2022). Stoi na czele mniejszościowego rządu. Składa się on z Premiera i 23 ministrów.

</doc>
<doc id="1025424" url="https://pl.wikipedia.org/wiki?curid=1025424" title="Argumentum ad ignorantiam">
Argumentum ad ignorantiam

Argumentum ad ignorantiam (łac. „argument odwołujący się do niewiedzy”) – pozamerytoryczny sposób argumentowania, w którym dyskutant uznaje za dowód prawdziwości swojej tezy fakt, że jego oponent nie potrafi uzasadnić tezy przeciwnej. Jest to błąd logiczny polegający na niewzięciu pod uwagę, że brak dowodów fałszywości jakiejś tezy nie implikuje jej prawdziwości.

</doc>
<doc id="1025429" url="https://pl.wikipedia.org/wiki?curid=1025429" title="Futro (album)">
Futro (album)

Futro – pierwszy i jedyny album polskiego zespołu Futro wydany w 2002 roku przez Sissy Records. Zawiera dwanaście utworów utrzymanych w stylistyce retro-popu, trip-hopu i muzyki elektronicznej. Wśród utworów znalazł się cover Becka "New Pollution". Dziesięć kompozycji Novika śpiewa w języku angielskim, a dwie w języku polskim. Do albumu zrealizowano cztery single: "Lovebit", "Wyspy" (+ teledysk), "The New Pollution" (+ teledysk) oraz "Spacer po miłość..." (polska wersja "Where is...; + teledysk).

</doc>
<doc id="1025433" url="https://pl.wikipedia.org/wiki?curid=1025433" title="Lovebit">
Lovebit

Lovebit – pierwszy singel z albumu polskiego zespołu Futro. Promuje płytę pt. Futro.

</doc>
<doc id="1025434" url="https://pl.wikipedia.org/wiki?curid=1025434" title="Felcech">
Felcech

Felcech, feldcech (od niem. "Feldzeichen") to temblak oficerski (dystynkcyjny) przy broni bocznej zawieszonej przy pendencie. Nazwa ta dotyczy jedynie temblaków noszonych przez oficerów.
W wojsku polskim felcechy pojawiły się w XVIII wieku za panowania króla Augusta II początkowo w wojskach cudzoziemskiego autoramentu. W wojskach narodowego autoramentu wobec braku jednolitych mundurów srebrno-karmazynowy felcech przy broni bocznej stał się wyróżnikiem oficera na służbie, podobnie jak szarfa w tym samym kolorze. Przejęciu tego rodzaju oznakowania sprzyjała niejednolitość umundurowania i trudność rozpoznania oficera narodowego autoramentu od bogatego towarzysza, choćby przy oddawaniu honorów przez straże. W 1785 w regulaminie umundurowania felcechem nazywany jest jedynie temblak oficerski, pozostałe stopnie noszą temblak przy pendencie.
Dodatkowo felcechy nosili niektórzy uprzywilejowani kadeci Szkoły Rycerskiej. Z czasem przyjął się zwyczaj noszenia felcecha do szabli paradnej, także przy stroju cywilnym polskim. Starsi oficerowie piechoty na wniosek szefa regimentu mogli uzyskać prawo do noszenia srebrnego felcecha jako formy odznaczenia, potwierdzonego dokumentem z Kancelarii Królewskiej.
Przyjęty w XVIII wieku typ temblaka oficerskiego przetrwał do dziś zarówno pod względem kolorów, jak i formy, czyli taśmy zakończonej otwartym chwostem.

</doc>
<doc id="1025437" url="https://pl.wikipedia.org/wiki?curid=1025437" title="Eric Roberts">
Eric Roberts

Eric Anthony Roberts (ur. 18 kwietnia 1956 w Biloxi) – amerykański aktor filmowy, teatralny i telewizyjny, także producent filmowy. 
Nominowany do Oscara dla najlepszego aktora drugoplanowego za rolę w filmie "Uciekający pociąg" ("Runaway Train", 1985).
Życiorys.
Wczesne lata.
Urodził się w Biloxi w stanie Missisipi jako najstarsze dziecko i jedyny syn Betty Lou Motes (z domu Bredemus) i Waltera Grady’ego Robertsa, wykładowców amatorskiej sztuki teatralnej w Actors and Writers Workshop w Atlancie. Jego rodzina była pochodzenia angielskiego, niemieckiego, szwedzkiego, irlandzkiego, szkockiego i walijskiego. Ma dwie młodsze siostry rodzone – Lisę (ur. 1965) i Julię (ur. 1967) − i jedną siostrę przyrodnią, Nancy Motes (ur. 1976), z drugiego małżeństwa jego matki. Dorastał w Atlancie w stanie Georgia. Miał zaledwie cztery lata, gdy wystąpił jako niemy klaun. W 1972 jego rodzice rozwiedli się. W wieku siedmiu lat pojawił się w lokalnej telewizji, a rok później występował na scenie teatrów objazdowych. Od szesnastego roku życia był wychowywany tylko pod opieką ojca. Po ukończeniu szkoły średniej Grady High School w Atlancie, w latach 1973-1974 studiował w Królewskiej Akademii Sztuki Dramatycznej w Londynie i w latach 1974-1975 w Amerykańskiej Akademii Sztuk Dramatycznych w Nowym Jorku.
Kariera.
W 1976 zadebiutował w profesjonalnym nowojorskim teatrze Public Theatre w przedstawieniu "Rebeliantka" ("Rebel Women"), a następnie trafił na mały ekran w operze mydlanej NBC "Inny świat" ("Another World", 1977) w roli Teda Bancrofta.
W 1977, po śmierci swojego chorującego na raka ojca, uzależnił się od narkotyków, kokainy, alkoholu i kobiet. Natychmiast po debiutanckiej kinowej roli zbuntowanego przeciw zwyczajom wnuka cygańskiego króla w dramacie "Król Cyganów" ("King of the Gypsies", 1978) został doceniony przez krytyków, otrzymując nominację do Złotego Globu. Zwrócił na siebie uwagę w roli marynarza zadurzonego w dużo starszej od siebie operatorce telefonicznej (Sissy Spacek) w dramacie "Przybłęda" ("Raggedy Man", 1981) oraz jako dziennikarz cierpiący na depresję spowodowaną przez swojego wydawcę w telewizyjnej adaptacji powieści Nathanaela Westa "Miss samotnych serc" ("Miss Lonelyhearts", 1981).
W czerwcu 1981 przeżył poważny wypadek samochodowy, znalazł się w stanie trzydniowej śpiączki, w wypadku doznał licznych złamań, paraliżu, obrażeń twarzy i poważnego urazu mózgu. Po dwóch latach powrócił triumfalnie na ekran w nominowanej do nagrody Złotego Globu i uhonorowanej nagrodą krytyków w Bostonie kreacji zaślepionego własną ambicją agresywnego menadżera, przyjaciela i męża fotomodelki w dramacie biograficznym Boba Fosse "Star 80" (1983). Drugoplanowa rola więźnia uciekającego z zakładu karnego na Alasce w dramacie sensacyjno-przygodowym Andrieja Konczałowskiego "Uciekający pociąg" ("Runaway Train", 1985) przyniosła mu nominację do nagrody Oscara i Złotego Globu.
Od 2 maja do 26 sierpnia 1988 występował na Broadwayu w roli szalonego i nieobliczalnego outsidera Pale’a w przedstawieniu Lanforda Wilsona "Spal to" ("Burn This"), odniósł sukces sceniczny i otrzymał nagrodę Theatre World. Jednak ponownie uzależnił się od kokainy, marihuany, stosował przemoc w domu i zaczął się jąkać. Przyjmował bezkrytycznie wszystkie role, często w filmach klasy „B” lub produkcjach mało wyszukanych. Jego życie osobiste uległo przemianie po narodzinach córki Emmy i wsparciu miłością żony Elizy.
Zdobył uznanie także wśród telewidzów. W telewizyjnym dramacie psychologicznym Fox "Uratowany przez światło" ("Saved by the Light", 1995) w reż. Lewisa Teague’a wystąpił jako Dannion Brinkley, weteran wojny wietnamskiej, pracujący jako dostawca w sklepie rodziców, były tyran, który zmienia swoje życie po doświadczeniu śmierci. W serialu CBS "Falcone" (2000) zagrał gangstera. Za drugoplanową postać Willa Butlera w sitcomie ABC "Mniej niż doskonały" ("Less Than Perfect", 2002–2005) odebrał nagrodę Złotej Satelity. Został wymieniony w głosowaniu jako potencjalny nominowany do Złotej Maliny w kategorii najgorszy aktor drugoplanowy za rolę antagonisty Victora Donovana, organizatora turnieju, który przejął kontrolę nad DOATEC po śmierci ojca Heleny (Sarah Carter) w filmie akcji Coreya Yuena "DOA: Żywy lub martwy" ("DOA: Dead or Alive", 2006), jednak nie otrzymał nominacji. W dramacie sensacyjno−kryminalnym "Dziewczyny na sprzedaż" ("Skin Traffik", 2015) został obsadzony jako czarny charakter władca wykonawczy u boku Mickeya Rourke’a, Gary’ego Danielsa i Dominique Swain
Wystąpił w teledyskach do piosenek: „Mr. Brightside” (2004) i „Miss Atomic Bomb” (2012) zespołu The Killers, „We Belong Together” (2005) i „It’s Like That” (2005) Mariah Carey, „Smack That” (2006) Akona i Eminema, „Hey You” (2007) grupy gODHEAD oraz „Bitch better have my money” (2015) Rihanny.
Życie prywatne.
W latach 1980–1985 spotykał się ze starszą o dziewiętnaście lat aktorką Sandy Dennis. W latach 1988–1991 był związany z Kelly Cunningham, z którą ma córkę Emmę (ur. 10 lutego 1991). 16 sierpnia 1992 poślubił Elizę Garrett. Jest ojczymem piosenkarza i autora tekstów Keatona Simonsa.

</doc>
<doc id="1025439" url="https://pl.wikipedia.org/wiki?curid=1025439" title="Wyspy (singel)">
Wyspy (singel)

Wyspy – drugi singel z albumu polskiego zespołu Futro pt. Futro. W utworze tytułowym gościnnie zaśpiewał Fisz. Do utworu powstał teledysk. Utwór "Wojny Gwiezdne" pochodzi z albumu Tribute to Kryzys i jest coverem zespołu Kryzys

</doc>
<doc id="1025442" url="https://pl.wikipedia.org/wiki?curid=1025442" title="Pendent">
Pendent

Pendent (od fr. "pendant" – wiszący) – pas noszony przez ramię (skośnie w poprzek tułowia), służący do przenoszenia bocznej broni białej.

</doc>
<doc id="1025443" url="https://pl.wikipedia.org/wiki?curid=1025443" title="Argumentum ad misericordiam">
Argumentum ad misericordiam

Argumentum ad misericordiam (łac. „argument odwołujący się do litości”) – pozamerytoryczny sposób argumentowania, w którym dyskutant porzuca właściwy spór, starając się w sposób afektowany odwołać do uczuć audytorium. Poprzez presję emocjonalną stara się wpłynąć na słuchaczy.

</doc>
<doc id="1025445" url="https://pl.wikipedia.org/wiki?curid=1025445" title="The New Pollution (singel)">
The New Pollution (singel)

The New Pollution – trzeci singel z albumu polskiego zespołu Futro pt. Futro. Utwór jest coverem Becka. Powstał do niego teledysk.

</doc>
<doc id="1025446" url="https://pl.wikipedia.org/wiki?curid=1025446" title="Biblioteka współdzielona">
Biblioteka współdzielona

Biblioteka współdzielona (ang. "shared library, shared object") – jednolita, kompletna biblioteka ładowana w całości do pamięci podczas uruchamiania programu. Raz załadowana może być wykorzystywana przez wiele programów (jak wskazuje nazwa, jest współdzielona przez uruchomione programy) bez potrzeby ponownego jej ładowania.
W systemach Unix i uniksopodobnych pliki będące biblioteką współdzieloną noszą rozszerzenie .so (ang. "shared object"), a ścieżki poszukiwań plików bibliotek zapisane są w pliku /etc/ld.so.conf oraz w zmiennej środowiskowej $LD_LIBRARY_PATH.

</doc>
<doc id="1025450" url="https://pl.wikipedia.org/wiki?curid=1025450" title="Koloredzi">
Koloredzi

Koloredzi (afr. "Kleurlinge", ang. "Coloureds") – grupa ludności zamieszkująca Republikę Południowej Afryki i Namibię o mieszanym pochodzeniu rasowym, powstała ze zmieszania się ludów Khoisan, Burów oraz Malajów w Kolonii Przylądkowej, mówiąca afrikaans, wyznająca kalwinizm, w mniejszym stopniu islam.
Studia genetyczne wykazują, że Koloredzi są najbardziej „wymieszaną” grupą rasową na świecie, jakkolwiek badanie żeńskiego wkładu do populacji Koloredów mierzony przez mitochondrialny DNA wykazują największy udział ludów Khoisan.
Spis ludności z 2001 wykazał, iż RPA zamieszkuje około cztery miliony ludności kolorowej, co stanowi około 8,9% ludności całego kraju. W Prowincji Przylądkowej Zachodniej i Przylądkowej Północnej kolorowi stanowią więcej niż 50% ogółu społeczeństwa, a w pozostałych mniej niż 10% (0,2% w Limpopo i 7,4% w Prowincji Przylądkowej Wschodniej).
Polityka apartheidu.
Podczas obowiązywania apartheidu ludność kolorowa była stosunkowo uprzywilejowana, gdyż uznawani byli za ludność rasowo doskonalszą, w przeciwieństwie do ludności czarnoskórej i azjatyckiej (w realiach południowoafrykańskich głównie hinduskiej). Z białymi Afrykanerami prócz języka, łączyła ich również ta sama religia (kalwinizm, ponad 85%), jakkolwiek mniejszość Koloredów z Przylądka wyznaje islam (tzw. "Cape Malays", około 10%). 
Pod koniec lat 50. XX wieku w stolicy Namibii, Windhuk, utworzono osobną dzielnicę Khomasdal dla ludności kolorowej. Khomasdal, w przeciwieństwie do dzielnicy Katutura utworzonej dla czarnoskórych, znajdowała się nie tylko w dogodniejszym miejscu, ale także ludność kolorowa posiadała tam większe domy i działki.
Pomimo zniesienia apartheidu w Południowej Afryce pojęcie to wciąż jest używane zarówno przez samych Koloredów, jak i władze państwowe (m.in. podczas ostatniego spisu w 2011).

</doc>
<doc id="1025451" url="https://pl.wikipedia.org/wiki?curid=1025451" title="Sytuacja prawna i społeczna osób LGBT w Surinamie">
Sytuacja prawna i społeczna osób LGBT w Surinamie

Status prawny.
Kontakty homoseksualne w Surinamie są legalne od 1944 roku. Wiek osób legalnie dopuszczających się kontaktów homo- i heteroseksualnych nie jest zrównany i wynosi 16 lat dla kontaktów heteroseksualnych i 18 dla homoseksualnych. Według 302 artykułu surinamskiego Kodeksu karnego za kontakt homoseksualny z osobą poniżej 18 lat grozi kara do 4 lat więzienia, ale prawo to jest bardzo rzadko używane. Geje nie są wykluczeni ze służby wojskowej z powodu swojej orientacji seksualnej.
W ustawodawstwie kraju nie ma żadnych przepisów wprost zakazujących dyskryminacji przez wzgląd na orientację seksualną.
W surinamskim ustawodawstwie nie istnieje również żadna prawna forma uznania związków jednopłciowych. 
Życie osób LGBT w kraju.
Obywatele Surinamu są bardziej przyjaźni i otwarci wobec homoseksualistów niż większość pobliskich krajów karaibskich, prawdopodobnie ze względu na to, że państwo to było kiedyś kolonią bardzo liberalnej Holandii i nadal zachowuje z nią ścisły kontakt.
W kraju działa jeden gejowski lokal oraz hotel dla homoseksualnych turystów.
Od 1998 roku w kraju istnieje pierwsza organizacja LGBT, "Forum dla Lesbijek i Gejów w Surinamie".
W afro-surinamskiej społeczności kraju jest praktykowana szczególna forma homoseksualizmu kobiecego - kobiety zwane "mati" lub "matisma" utrzymują seksualne związki z innymi kobietami, często jednocześnie będąc w związku z mężczyzną, z którym mają dzieci. Najczęściej ich homoseksualna partnerka jest starsza i w zamian za bezwarunkowe poświęcenie się jej oferuje życiowe rady, uwagę i podarunki.

</doc>
<doc id="1025452" url="https://pl.wikipedia.org/wiki?curid=1025452" title="Sytuacja homoseksualistów w Surinamie">
Sytuacja homoseksualistów w Surinamie



</doc>
<doc id="1025453" url="https://pl.wikipedia.org/wiki?curid=1025453" title="Spacer po miłość...">
Spacer po miłość...

Spacer po miłość... – czwarty i ostatni singel z albumu polskiego zespołu Futro pt. Futro. Jest to polska wersja utworu "Where is..." umieszczonego na albumie. Do "Spaceru po miłość..." powstał teledysk.

</doc>
<doc id="1025456" url="https://pl.wikipedia.org/wiki?curid=1025456" title="Kazimierz Ślęczka">
Kazimierz Ślęczka

Kazimierz Franciszek Ślęczka (ur. 1937) – polski filozof, profesor w Instytucie Filozofii Uniwersytetu Śląskiego.
Życiorys.
Absolwent Wydziału Filozofii i Socjologii Uniwersytetu Warszawskiego, w którym w 1969 uzyskał stopień magistra za pracę "Rola uniformitaryzmu Charlesa Lyella w rozwoju geologii", a rok później doktora za dysertację "Uniformitaryzm i aktualizm w teorii geologicznej Charlesa Lyella" (promotorem obydwu prac był Władysław Krajewski).
Został wykładowcą Wyższej Szkoły Humanitas w Sosnowcu.
Ma poglądy feministyczne. Badacz problemów globalizacji, głównie kulturowej. Startował w wyborach do Parlamentu Europejskiego w 2004 z listy Zielonych 2004.

</doc>
<doc id="1025457" url="https://pl.wikipedia.org/wiki?curid=1025457" title="August Menken">
August Menken

August Menken (ur. 23 czerwca 1858 w Kolonii, zm. 18 września 1903 w Berlinie) – niemiecki architekt epoki historyzmu.
Życiorys.
Był synem prawnika Clemensa Menkena i Marii zd. Wiese. Do szkół uczęszczał w Kolonii, następnie w latach 1877–1882 studiował architekturę w Akademii Budownictwa (niem. "Bauakademie") w Berlinie, m.in. pod kierownictwem prof. Carla Schäfera, otrzymując tytuł budowniczego (niem. "Baumeister"). Od 1883 był członkiem Towarzystwa Architektów i Inżynierów w Berlinie. W latach 1884–1886 uzupełniał studia, następnie spędził pół roku w Królewcu. W latach 1887–1888 przebywał na stypendium we Włoszech. Po ponownym pobycie w Kolonii, w 1890 osiadł w Berlinie, gdzie działał w służbie państwowej, a od 1892 jako architekt prywatny.
Został pochowany na cmentarzu Melaten w Kolonii. Był żonaty z Marią z d. Kellner, z którą mieli pięcioro dzieci. Spośród nich syn Theodor Menken (1893–1955), był filozofem, ale również działał jako architekt w Kolonii.
Twórczość.
Był przedstawicielem późnej fazy historyzmu, ze szczególnym upodobaniem do neogotyku, nawiązującego do szkoły nadreńskiej i hanowersko-berlińskiej. W budowlach sakralnych stosował też formy neoromańskie, niekiedy jedne i drugie, w projektach świeckich neorenesansowe i neobarokowe. Ogółem znanych jest jego 61 projektów na terenie niemal całych Niemiec, w tym 20 kościołów (przeważnie katolickich), jednak nie wszystkie zostały zrealizowane.
Dzieła.
Wybrane zrealizowane projekty Augusta Menkena:

</doc>
<doc id="1025459" url="https://pl.wikipedia.org/wiki?curid=1025459" title="Temblak">
Temblak



</doc>
<doc id="1025460" url="https://pl.wikipedia.org/wiki?curid=1025460" title="Argumentum ad personam">
Argumentum ad personam

Argumentum ad personam (łac. „argument wymierzony w osobę”) – pozamerytoryczny sposób argumentowania, w którym dyskutant porzuca właściwy spór i zaczyna opisywać faktyczne lub rzekome cechy swego przeciwnika bądź jego dokonania. W ten sposób unika stwierdzenia, że jego racjonalne argumenty zostały wyczerpane, a jednocześnie sugeruje audytorium, że poglądy oponenta są fałszywe. Dodatkowo obrażanie oponenta ma na celu wyprowadzenie go z równowagi, tak by utrudnić mu adekwatne reagowanie na przedstawiane argumenty.
Artur Schopenhauer w swoim dziele "Die eristische Dialektik" ("Erystyka, czyli sztuka prowadzenia sporów") wymienia "argumentum ad personam" jako ostatni sposób nieuczciwej argumentacji, stosowany, gdy wszystkie inne sposoby zawodzą i nie ma szans na wygranie sporu argumentacją merytoryczną.

</doc>
<doc id="1025466" url="https://pl.wikipedia.org/wiki?curid=1025466" title="Dugi Otok">
Dugi Otok

Dugi Otok (wł. "Isola Lunga") – chorwacka wyspa na Adriatyku, o powierzchni 113,31 km². Obie nazwy, chorwacką i włoską można przetłumaczyć jako „Długa Wyspa”. Dugi Otok ma 43 km długości przy szerokości wynoszącej do 4,6 km. Długość linii brzegowej wynosi 182,11 km. Liczba mieszkańców wynosi 2 873. Najwyższy szczyt to Vela Straža (338 m n.p.m.). Największą miejscowością na wyspie jest miasto Sali. Ludność wyspy zajmują się hodowlą owiec oraz rybołówstwem.
Na wyspie występują liczne jaskinie, natomiast między pasmami wapiennych wzgórz znajdują się pola krasowe. Na wyspie brakuje słodkiej wody.
W północnej części wyspy występują gaje oliwne i winnice, a w zachodniej i środkowej makia.

</doc>
<doc id="1025468" url="https://pl.wikipedia.org/wiki?curid=1025468" title="Luis Saritama">
Luis Saritama

Luis Fernando Saritama Padilla (ur. 20 października 1983 w Loja) – ekwadorski piłkarz grający na pozycji środkowego pomocnika.
Kariera klubowa.
Saritama jest wychowankiem klubu Deportivo Quito. W 2001 roku zaliczył swój pierwszy mecz w pierwszej lidze ekwadorskiej, ale poza debiutem nie zagrał ani razu. W 2002 roku był już podstawowym zawodnikiem zespołu i wraz z Marlonem Ayoví i Edisonem Méndezem stanowił o sile linii pomocy, ale klub zajął ostatecznie 5. miejsce w lidze. W 2003 roku Saritama wraz z Deportivo zakończył sezon na 4. pozycji, a w połowie 2004 wraz z klubowym kolegą Johnnym Baldeonem przeszedł do peruwiańskiej Alianzy Lima. Obaj poprowadzili ten zespół do triumfu w lidze peruwiańskiej, ale po sezonie powrócili do Deportivo Quito. Saritama grał w stołecznym klubie jeszcze przez półtora roku (w 2005 stał się jego kapitanem), a łącznie wystąpił dla niego w 156 razy i strzelił 25 goli.
25 lipca 2006 Saritama podpisał kontrakt z meksykańskim klubem Tigres UANL, w którym występował niegdyś inny znany Ekwadorczyk Ivan Hurtado. Z UANL nie wyszedł jednak z grupy do play-off fazy Apertura i w styczniu 2007 przeszedł do stołecznej Amériki, z którą został wicemistrzem fazy Clausura. Latem 2007 Saritama powrócił do zespołu Alianzy Lima.
Kariera reprezentacyjna.
W reprezentacji Ekwadoru Saritama zadebiutował 11 czerwca 2003 roku w zremisowanym 2:2 meczu z Peru. Wcześniej występował niemal w każdej młodzieżowej reprezentacji – U-18, U-20 i U-23. W 2004 roku zaliczył swój pierwszy wielki turniej – Copa América 2004, na którym jego rodacy nie wyszli z grupy. W 2006 roku został powołany do kadry na Mistrzostwa Świata w Niemczech, ale nie wystąpił tam w żadnym ze spotkań.

</doc>
<doc id="1025471" url="https://pl.wikipedia.org/wiki?curid=1025471" title="Temblak (broń)">
Temblak (broń)

Temblak (od tur. "temlik") – taśma łącząca broń białą z kiścią dłoni użytkownika, z czasem sprowadzona do roli ozdoby lub rodzaju dystynkcji wiązanej na broni.
Początkowo temblaki były prostymi skórzanymi rzemieniami używanymi głównie przez kawalerzystów w celu zabezpieczenia przed upuszczeniem broni, zapewnienia pewniejszego chwytu oraz do zawieszania broni. Z czasem zatraciły swoją funkcję praktyczną przybierając formę zdobionej taśmy z chwostem o walorach ozdobnych.
W Polsce temblak znany był także pod nazwą "temlak" (np. wg regulaminu z 1785 r.), a jego ozdobna odmiana używana przez oficerów nosiła nazwę "felcecha".

</doc>
<doc id="1025473" url="https://pl.wikipedia.org/wiki?curid=1025473" title="Saganka">
Saganka



</doc>
<doc id="1025476" url="https://pl.wikipedia.org/wiki?curid=1025476" title="Władysław Kielian">
Władysław Kielian

Władysław Kielian (ur. 23 października 1952 w Gorzkowie) – polski działacz związkowy, poseł na Sejm III kadencji.
Życiorys.
Absolwente Technikum Elektrotechnicznego w Krakowie (1972). Od 1973 pracownik Huty im. Lenina. W 1980 został działaczem w „Solidarności”, uczestniczył w strajkach w 1981 i 1988. Zajmował się kolportażem wydawnictw podziemnych. W latach 90. kierował Komisją Robotniczą Hutników w swoim zakładzie pracy. Po prywatyzacji przedsiębiorstwa stanął na czele Międzyzakładowej Komisji Koordynacyjnej ZOK NSZZ „Solidarność” Mittal Steel Poland. Zasiadał w Komisji Krajowej NSZZ „Solidarność”.
Był posłem na Sejm III kadencji z ramienia Akcji Wyborczej Solidarność z okręgu krakowskiego (1997–2001). Do 2001 należał do liderów Ruchu Społecznego AWS w województwie małopolskim.
W 2012 został odznaczony Krzyżem Wolności i Solidarności, a w 2018 Krzyżem Oficerskim Orderu Odrodzenia Polski (2018).

</doc>
<doc id="1025483" url="https://pl.wikipedia.org/wiki?curid=1025483" title="Jacek Bujak">
Jacek Bujak

Jacek Bujak (ur. 7 lipca 1945 w Maszkienicach) – polski polityk, przedsiębiorca i inżynier, poseł na Sejm X i I kadencji.
Życiorys.
Ukończył w 1969 studia z zakresu odlewnictwa metali nieżelaznych na Akademii Górniczo-Hutniczej w Krakowie. W następnym roku rozpoczął pracę w Wytwórni Sprzętu Komunikacyjnego „PZL-Gorzyce” w Gorzycach, był tam zatrudniony do 1975. W okresie 1975–1977 pracował jako nauczyciel przedmiotów zawodowych w Zasadniczej Szkole Zawodowej w Tarnobrzegu, po czym powrócił do pracy w „PZL-Gorzyce”, gdzie w 1987 został kierownikiem sekcji technologicznej. Członek Stowarzyszenia Technicznego Odlewników Polskich.
Przewodniczył Komitetowi Organizacyjnemu Niezależnego Samorządnego Związku Zawodowego „Solidarność”, należał do Komitetu Obywatelskiego „Solidarność” w Stalowej Woli. Z jego poparciem w 1989 uzyskał mandat posła na Sejm X kadencji z okręgu tarnobrzeskiego. W 1991 został wybrany do Sejmu I kadencji z listy Porozumienia Obywatelskiego Centrum w okręgu rzeszowsko-tarnobrzeskim. W trakcie X kadencji pełnił funkcję przewodniczącego Komisji Systemu Gospodarczego, Przemysłu i Budownictwa oraz Komisji Systemu Gospodarczego i Polityki Przemysłowej.
Należał do Porozumienia Centrum, później związany z Prawem i Sprawiedliwością. Bezskutecznie kandydował do rady gminy Gorzyce w 2002 z ramienia Ligi Polskich Rodzin i w 2006 z ramienia PiS. Za drugim razem uzyskał 118 głosów – o 4 za mało, by uzyskać mandat.
Zajął się prowadzeniem prywatnego przedsiębiorstwa Pro-Odlew w Gorzycach.
W 2008 otrzymał Złoty Krzyż Zasługi.

</doc>
<doc id="1025485" url="https://pl.wikipedia.org/wiki?curid=1025485" title="I Festiwal Hanzeatycki w Goleniowie">
I Festiwal Hanzeatycki w Goleniowie



</doc>
<doc id="1025486" url="https://pl.wikipedia.org/wiki?curid=1025486" title="Ulga podatkowa">
Ulga podatkowa

Ulga podatkowa – przewidziane w przepisach prawa podatkowego zwolnienia, odliczenia, obniżki albo zmniejszenia, których zastosowanie powoduje obniżenie podstawy opodatkowania lub wysokości podatku.
Rodzaje ulg podatkowych.
Generalnie ulgi podatkowe można podzielić na:
Ulgi podatkowe w Polsce.
W polskim prawie podatkowym przewidziane są ulgi podatkowe przy podatku dochodowym od osób fizycznych. Ulga podatkowa może polegać w takim przypadku na:

</doc>
<doc id="1025487" url="https://pl.wikipedia.org/wiki?curid=1025487" title="Dawne polskie przejścia graniczne z Czechami">
Dawne polskie przejścia graniczne z Czechami

Polskie przejścia graniczne z Czechami – punkty ruchu osobowego i towarowego na granicy między Polską a Czechami.
Wszystkie przejścia graniczne na wspólnej granicy Polski i Czech zostały zlikwidowane 21 grudnia 2007 roku w związku z przystąpieniem obu krajów do Strefy Schengen. Od 21 grudnia 2007 przekraczanie granicy dozwolone jest w dowolnym miejscu.
20 grudnia 2007 r. na granicy Polski i Czech znajdowało się 123
przejść granicznych – 114 drogowych (w tym turystyczne oraz małego ruchu granicznego) oraz 9 kolejowych.

</doc>
<doc id="1025488" url="https://pl.wikipedia.org/wiki?curid=1025488" title="Marian Cichosz">
Marian Cichosz

Marian Cichosz (ur. 17 czerwca 1954 w Mościskach) – polski urzędnik państwowy, prawnik i polityk, doktor nauk ekonomicznych. Wojewoda chełmski (1994–1997), Senator IV kadencji (1997–2000), w latach 2007–2009 sekretarz stanu w Ministerstwie Sprawiedliwości, w latach 2011–2014 wiceprezes Najwyższej Izby Kontroli, a następnie konsul generalny RP w Hamburgu (2014–2016).
Życiorys.
Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W 2011 na Politechnice Radomskiej uzyskał stopień doktora nauk ekonomicznych na podstawie napisanej pod kierunkiem Ewy Bojar pracy pt. "Zarządzanie w warunkach kryzysu w przedsiębiorstwach sprywatyzowanych metodą leasingu pracowniczego".
Działał w Zjednoczonym Stronnictwie Ludowym. Pracował w organach prokuratury, m.in. jako prokurator (1977–1981, 1990–1994), a także praktykował w zawodzie radcy prawnego. Od 1987 do 1990 pozostawał dyrektorem Wydziału Kontroli Urzędu Wojewódzkiego w Chełmie. W latach 1994–1997 pełnił funkcję wojewody chełmskiego. Został też wiceprezesem Zarządu Wojewódzkiego Ochotniczej Straży Pożarnej w Chełmie. W 1997 został w województwie chełmskim wybrany na senatora IV kadencji z ramienia Polskiego Stronnictwa Ludowego. W 2000 zrzekł się mandatu i objął stanowisko dyrektora lubelskiej delegatury Najwyższej Izby Kontroli.
26 listopada 2007 został sekretarzem stanu w Ministerstwie Sprawiedliwości. 20 stycznia 2009 odwołano go z tego stanowiska. 16 września 2011 powołany na stanowisko wiceprezesa NIK przez marszałka Sejmu Grzegorza Schetynę. W 2014 został odwołany z tej funkcji. Objął stanowisko konsula generalnego RP w Hamburgu, które zajmował do 2016.
W 2014 został odznaczony odznaką „Za Zasługi dla Światowego Związku Żołnierzy Armii Krajowej”.

</doc>
<doc id="1025490" url="https://pl.wikipedia.org/wiki?curid=1025490" title="Sztucer (instalacje)">
Sztucer (instalacje)

Sztucer - pojęcie stosowane w technice instalacyjnej;
Nazwa wywodzi się z niem. "stutzen" - "obcinać", nawiązuje do krótkiej ("obciętej") rury.

</doc>
<doc id="1025492" url="https://pl.wikipedia.org/wiki?curid=1025492" title="Wojciech Matecki">
Wojciech Matecki

Wojciech Matecki (ur. 9 lutego 1941 w Krzysztoforii) – polski polityk, urzędnik państwowy, senator III kadencji.
Absolwent Państwowego Technikum Hodowlanego w Nawojowej. Ukończył studia z zakresu mechanizacji rolnictwa w Wyższej Szkole Rolniczej w Lublinie. W 1976 na tej samej uczelni uzyskał stopień doktora nauk technicznych. Pracował w Państwowym Ośrodku Maszynowym, Instytucie Sadownictwa i Kwiaciarstwa w Skierniewicach, następnie od 1974 jako dyrektor Zakładu Doświadczalnego Mechanizacji Ogrodnictwa. Jest autorem około 30 patentów i wzorów użytkowych.
Sprawował mandat senatora III kadencji wybranego z ramienia Polskiego Stronnictwa Ludowego w województwie skierniewickim (1993–1997). Pod koniec lat 90. został pracownikiem Najwyższej Izby Kontroli. Do 2007 kierował delegaturą w Katowicach, następnie został doradcą prezesa NIK.
W 2000 odznaczony Krzyżem Kawalerskim Orderu Odrodzenia Polski.

</doc>
<doc id="1025496" url="https://pl.wikipedia.org/wiki?curid=1025496" title="Zdzisław Maszkiewicz">
Zdzisław Maszkiewicz

Zdzisław Maszkiewicz (ur. 28 listopada 1950 w Garwolinie) – polski działacz związkowy, senator IV kadencji.
Życiorys.
Ukończył w 1973 Pomaturalne Studium Zawodowe w Dęblinie. Z zawodu jest technikiem elektronikiem. Od 1969 do 1990 pracował kolejno w Lotniczych Zakładach Remontowych w Dęblinie, Zakładach Tworzyw Sztucznych i Zakładzie Doświadczalnym „Chemimetal” w Pionkach. Od 1980 działa w „Solidarności”. W latach 1992–1995 był wiceprzewodniczącym zarządu Regionu Ziemia Radomska związku. W 1995 został przewodniczącym tego regionu, regularnie wybierany na kolejne kadencje.
Był także senatorem IV kadencji z ramienia Akcji Wyborczej Solidarność z województwa radomskiego. W 2001 i 2005 bez powodzenia ubiegał się o ponowny wybór na tę funkcję.

</doc>
<doc id="1025499" url="https://pl.wikipedia.org/wiki?curid=1025499" title="Brendan Shanahan">
Brendan Shanahan

Brendan Frederick Shanahan (ur. 23 stycznia 1969 w Mimico) – kanadyjski hokeista.
Ma trzech braci – Danny'ego, Briana i Shauna.
Kariera zawodnicza.
Kluby.
W swojej karierze w NHL Shanahan zdobył ponad 600 bramek i jest jednym z najskuteczniejszych napastników w lidze. W swojej karierze grał wcześniej w New Jersey Devils, St. Louis Blues, Hartford Whalers i Detroit Red Wings, z którymi odnosił największe sukcesy – tam zdobył trzy Puchary Stanleya. Brendan jest synem Rosaleen i Donala i w młodości grał w lacrosse w swoim rodzinnym mieście położonym niedaleko Toronto.
Został wybrany w pierwszej rundzie draftu w 1987 roku przez New Jersey Devils z numerem drugim. Pierwszy w tamtym drafcie został wybrany Pierre Turgeon. Po wyśmienitej karierze juniorskiej w London Knights w OHL wymagania stawiane temu zawodnikowi były bardzo wysokie a swoją grą potwierdził swój talent do gry. Jego numer '19' został zastrzeżony przez zespół Knights.
Kanadyjczyk wygrał w swojej karierze trzy najważniejsze trofea hokejowe – Puchar Stanleya, złoto olimpijskie i mistrzostwa świata. Jest on jednym z 19 zawodników, którym to się powiodło. Dodatkowo, jako jeden z pięciu zawodników w historii (na rok 2006) dołożył do tego dorobku zwycięstwo w Pucharze Kanady/Pucharze Świata w Hokeju.
Przez swój duży wzrost i wagę Shanahan dobrze gra fizycznie, co przyczynia się też do spędzania sporej ilości minut na ławce kar. W całej swojej karierze tylko w dwóch sezonach miał ich poniżej 100.
New Jersey Devils (1988-1991).
W swoim pierwszym sezonie w NHL Shanahan rozegrał 65 spotkań, w których zdobył 7 bramek i 26 punktów. W kolejnych latach rozwinął bardziej skrzydła i poprawił swoje zdobycze punktowe, do czego na pewno przyczynił się fakt, że mógł spędzać na lodzie więcej czasu. Rok później zapisał na swoim koncie już 50 oczek a w sezonie 1989/90 miał ich już 72. Jako 22-latek był już w NHL uznanym napastnikiem.
St. Louis Blues (1991-1995).
25 lipca 1991 roku Shanahan podpisał kontrakt z St. Louis Blues. Ponieważ był wtedy ograniczonym wolnym agentem, zgodnie z ówczesnymi przepisami, New Jersey Devils należała się jakaś rekompensata. Z reguły, funkcję rekompensaty spełniały wybory w drafcie, lecz Blues byli już winni cztery wybory w pierwszych rundach Washington Capitals za podpisanie Scotta Stevensa rok wcześniej. Dlatego Blues zaproponowali Devils Curtisa Josepha, Roba Brind'Amoura i jeszcze dalsze dwa wybory w drafcie. Devils chcieli jednak od Blues Stevensa. Sprawa trafiła do arbitrażu, gdzie została podjęta decyzja, że 'Nutki' muszą za Shanahana oddać Stevensa.
Pierwszy rok w Blues wyglądał w przypadku Shanahana podobnie do wcześniejszych lat w Devils, lecz w sezonie 1992/93 nastąpił wybuch formy. W 71 meczach Shanny zdobył 51 bramek i dołożył jeszcze 43 asysty, co dało w sumie 94 punkty. Rok później poprawił wynik do 102 oczek i wystąpił w Meczu Gwiazd NHL. Po sezonie został też wybrany do Pierwszej Drużyny Gwiazd NHL. Podczas strajku ligi Shanahan grał w zespole Düsseldorfer EG w Deutsche Eishockey Liga, gdzie w trzech meczach zdobył trzy bramki i pięć asyst. Gdy NHL wznowiła grę Shanahan ciągle grał dobrze w Blues, szczególnie w playoff, gdzie zdobył 9 punktów w zaledwie 5 meczach.
Hartford Whalers (1995-1996).
27 lipca 1995 roku Shanahan został oddany do Hartford Whalers za Chrisa Prongera. Rozegrał tam tylko jeden cały sezon, w którym zdobył 44 bramki. Wystąpił też po raz kolejny w Meczu Gwiazd. Jednak już po dwóch meczach sezonu 1996/97, 9 października 1996 roku został, razem z Brianem Glynnem oddany do Detroit Red Wings. Do Hartford powędrowali Keith Primeau, Paul Coffey oraz wybór w pierwszej rundzie draftu.
Detroit Red Wings (1996-2006).
Resztę sezonu Shanahan dograł na swoim normalnym poziomie, zapisując na swoim koncie 47 bramek i po raz kolejny został wybrany do Meczu Gwiazd. W playoffach dołożył od siebie 9 bramek i 8 asyst, pomagając Skrzydłom wygrać Puchar Stanleya po raz pierwszy od 1955 roku. W kolejnym sezonie Wings powtórzyli ten sukces, lecz Shanahan miał trochę słabszy sezon – zdobył tylko 57 punktów. Rok później ten wynik poprawił tylko o jedno oczko, lecz mimo to i tak wystąpił w kolejnym Meczu Gwiazd. W playoffach przełknął, wraz z całym zespołem, gorzką pigułkę kiedy Wings przegrali ze swoim wielkim rywalem Colorado Avalanche.
W sezonie 1999/2000 Shanahan zdobył 41 bramek, co wskazywało, że wrócił do swojej starej, wysokiej formy. Po sezonie po raz kolejny został wybrany do Pierwszej Drużyny Gwiazd ligi. Rok później zdobył 76 punktów, co było dobrym wynikiem w 'nowej NHL', w której padało ogólnie mniej bramek. Kolejnym sezonem sukcesu był sezon 2001/02. Red Wings wzmocnili się kilkoma weteranami, takimi jak Brett Hull czy Dominik Hašek i byli nominowani do wygrania Pucharu. Zespół nie zawiódł a swoją rolę rozegrał też Shanahan, zdobywając 37 bramek w sezonie regularnym i dokładając 19 punktów w playoffach. Wings sięgnęli po Puchar a Shanahan dodał do tego sukcesu złoty medal przywieziony z Olimpiady w Salt Lake City. Po sezonie został wybrany do Drugiej Drużyny Gwiazd NHL.
W sezonie 2002/03 Shanahan zdobył zaledwie 30 bramek i 68 punktów, co było słabym wynikiem w porównaniu z ostatnimi latami. Został jednak laureatem King Clancy Memorial Trophy za swoją działalność humanitarną. Rok później produktywność Kanadyjczyka spadła jeszcze bardziej i z 25 bramkami i 28 asystami zaliczył najgorszy sezon od 15 lat. Jednak w sezonie po lokaucie Shanahan znowu wywindował swoje wyniki strzelając 40 bramek i dokładając 41 punktów za asysty. Z 81 punktami był na trzecim miejscu pod względem skuteczności wśród graczy Wings.
Po zakończeniu tamtego sezonu klubowi z Detroit nie udało się przedłużyć kontraktu z Shanahanem, który podpisał jednoroczną umowę z New York Rangers na kwotę 4 milionów dolarów.
New York Rangers (2006-2009).
Grając w drugiej linii zakończył sezon 2006/07 na czwartym miejscu w zespole z 62 punktami w 67 spotkaniach.
5 października 2006 roku, w meczu inauguracyjnym sezon w Madison Square Garden, Shanahan zdobył dwie bramki – odpowiednio numer 599 i 600 w swojej karierze. Rangers grali przeciwko Washington Capitals a w bramce stał Olaf Kolzig. Asysty przy obu trafieniach zaliczył Petr Průcha. Rangers wygrali to spotkanie 5:2. Shanahan jest 15. zawodnikiem, który osiągnął pułap 600 bramek w NHL.
14 listopada Shanahan otrzymał Mark Messier Leadership Award przyznawaną co miesiąc zawodnikowi wybranemu przez Marka Messiera, który jego zdaniem najlepiej przejawia na lodzie i poza nim zdolności przywódcze.
18 stycznia 2007 roku Kanadyjczyk został wybrany kapitanem drużyny reprezentującej Konferencję Wschodnią na Meczu Gwiazd NHL. Ten zaszczyt przypadł mu pierwszy raz w karierze, mimo siedmiu wcześniejszych występów w tym spotkaniu.
17 lutego, w meczu przeciwko Philadelphia Flyers, Shanahan zderzył się z Mikiem Knuble i przez kilka minut leżał nieprzytomny na lodzie a następnie został zabrany z lodu na noszach i przewieziony do Szpitala Świętego Vincenta. Został tam zbadany, lecz zarówno skan mózgu jak i zdjęcia rentgenowskie dały wynik negatywny. Mimo to został na noc w szpitalu na obserwacji. Następnego dnia został zwolniony do domu. Do gry powrócił 21 marca, na mecz również przeciwko Flyers, po 15 spotkaniach przerwy.
10 lipca Shanahan podpisał kolejny kontrakt z Rangers, przedłużający jego przygodę z tym klubem o kolejny rok. Sezon 2007/08 będzie 20. w karierze Kanadyjczyka a zarobi za niego 2.5 miliona dolarów plus bonusy, które mogą powiększyć jego zarobki do 4 milionów.
New Jersey Devils (2009).
11 stycznia 2009 media doniosły o powrocie do drużyny, w której Brendan zaczynał swoją profesjonalną karierę, do New Jersey Devils.
Poza lodem.
Podczas lokautu w sezonie 2004/05 Shanahan był pomysłodawcą spotkania nazwanego później "Szczyt Shanahana". W tej dwudniowej konferencji w Toronto uczestniczyli zawodnicy, trenerzy i inni ludzie mający wpływ na NHL a celem rozmów była dyskusja na temat zmian w grze, mających poprawić tempo i jakość widowiska. Skutkiem spotkania było 10 rekomendacji, które zostały następnie przedstawione władzom ligi i związkowi graczy. Wśród nich była propozycja zaadaptowana już przez ligę, że krążek wystrzelony z pola gry przez zawodnika w tercji obronnej kończy się dwuminutową karą, nawet jeśli zawodnikiem tym nie jest bramkarz.
W życiu prywatnym Brendan jest mężem Catherine Janney (byłej żony kolegi Shanahana z St. Louis – Craiga Janneya). Pobrali się 4 lipca 1998 roku. Mają trójkę dzieci – bliźniaki Maggie i Jack urodzili się 23 listopada 2002 roku a córka Catherine Rosaleen 16 października 2006 roku. Shanahan został obywatelem USA 17 maja 2002 roku, lecz wyraża on cały czas chęć i gotowość do gry w reprezentacji Kanady.
Kariera międzynarodowa.
Oprócz dwóch Pucharów Stanleya, zdobytych z Detroit Red Wings, Shanahan ma na swoim koncie również sukcesy w dużych imprezach międzynarodowych. Jako junior wziął w 1987 roku udział w Mistrzostwach Świata Juniorów, lecz został z tej imprezy zdyskwalifikowany.
W 1991 roku zajął z reprezentacją Kanady pierwsze miejsce w Pucharze Kanady. Trzy lata później sięgnął po złoto na Mistrzostwach Świata. W Pucharze Świata w Hokeju na Lodzie w 1996 roku zajął drugie miejsce.
Podczas Olimpiady w Nagano zespół Kanady zawiódł i zajął dopiero czwarte miejsce. Poprawili się cztery lata później w Salt Lake City, wygrywając imprezę. Kanadyjczykom nie powiodło się też w 2006 roku na Mistrzostwach Świata, gdzie zajęli miejsce tuż poza podium, przegrywając z Finami.

</doc>
<doc id="1025501" url="https://pl.wikipedia.org/wiki?curid=1025501" title="Łukasz Daros">
Łukasz Daros

Łukasz Daros (ur. 20 października 1985 w Krakowie) – polski łyżwiarz figurowy, reprezentant Uczniowskiego Klubu Łyżwiarstwa Figurowego Unia Oświęcim, zdobywca brązowego medalu Mistrzostw Polski 2004 w kategorii seniorów.
Życiorys.
Urodził się i mieszka w Krakowie. Ukończył Szkołę Podstawową nr 19 im. Księcia Józefa Poniatowskiego (obecnie już nieistniejąca), a następnie I Liceum Ogólnokształcące im. Bartłomieja Nowodworskiego w Krakowie. Po maturze rozpoczął studia na AGH, na wydziale Fizyki i Informatyki Stosowanej, kierunek – informatyka stosowana. Łyżwiarstwo figurowe zaczął trenować w 1993 r.; pierwszym klubem była nieistniejąca już KKŁ Krakowianka Kraków, następnie KS Cracovia. Jeszcze przed rozwiązaniem sekcji łyżwiarskiej Cracovii przeszedł do UKŁF Unia Oświęcim. Jego trenerką jest Iwona Mydlarz-Chruścińska, a przygotowaniem baletowym zajmuje się Igor Kryszałowicz.

</doc>
<doc id="1025502" url="https://pl.wikipedia.org/wiki?curid=1025502" title="Igor Narski">
Igor Narski

Igor Siergiejewicz Narski (; ur. 18 listopada 1920 w Morszansku, zm. 7 sierpnia 1993) – radziecki filozof, uhonorowany tytułem „Zasłużony Działacz Nauki RFSRR.
Życiorys.
Od roku 1939 studiował filozofię w Moskiewskim Instytucie Historii, Filozofii i Literatury, następnie zaś na Wydziale Filozofii Uniwersytetu Moskiewskiego. Podczas II wojny światowej walczył na froncie. W 1943 wstąpił do Komunistycznej Partii Związku Radzieckiego. W roku 1951 ukończył aspiranturę i obronił pracę kandydacką o filozofii społecznej Edwarda Dembowskiego. Tytuł doktora nauk filozoficznych uzyskał w 1961 roku na podstawie pracy krytycznej o teorii poznania w neopozytywizmie. W latach 1951—1971 pracował na katedrze historii filozofii zagranicznej Państwowego Uniwersytetu Moskiewskiego, gdzie w 1968 roku został profesorem. W latach 1974—1980 był pracownikiem naukowym Instytutu Filozofii Akademii Nauk ZSRR.
Członek kolegiów redakcyjnych licznych specjalistycznych periodyków filozoficznych. Zakres zainteresowań i specjalizacji: teoria poznania, logika, filozofia niemiecka (głównie Gottfried Wilhelm Leibniz, Immanuel Kant, Georg Wilhelm Friedrich Hegel), marksizm (problematyka dialektyki poznania), filozofia polska, filozofia brytyjska (David Hume), pozytywizm i neopozytywizm, estetyka (przede wszystkim Györgya Lukácsa).
Znał język polski i w swoich pracach naukowych często cytował polskich autorów. Wniósł wielki wkład w organizację i rozwój rosyjskich badań nad filozofią polską:
Szczególnie zasłużył się jako promotor tych badań filozof i historyk filozofii Igor Sergiusz Narski, który m.in. wydał w 1954 r. książkę „Światopogląd E. Dembowskiego”. I. Narski zdołał zgromadzić wokół siebie grono badaczy, którzy podjęli studia nad filozofią polską i zaczęli wydawać artykuły i większe rozprawy jej poświęcone. 
Prof. Igor Narski napisał słowo wstępne do "Dzieł wybranych" Tadeusza Kotarbińskiego (w przekładzie rosyjskim). Zebrał i zredagował również dwie antologie polskich filozofów: "Избранные произведения польских мыслителей" i "Польские мыслители эпохи Возрождения". Był jednym z autorów pracy zbiorowej "Historia Polski" (Москва, 1956—1958).
Pochowany na Cmentarzu Chowańskim w Moskwie.

</doc>
<doc id="1025511" url="https://pl.wikipedia.org/wiki?curid=1025511" title="Grand Prix Europy 2007">
Grand Prix Europy 2007

Wyniki Grand Prix Europy, dziesiątej rundy Mistrzostw Świata Formuły 1 w sezonie 2007.
Wyniki.
Wyścig.
 
 
 
 
 
 
 
 
 
 
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1025513" url="https://pl.wikipedia.org/wiki?curid=1025513" title="Bill Shuster">
Bill Shuster

William Shuster (ur. 10 stycznia 1961) – amerykański polityk, członek Partii Republikańskiej. W latach 2001-2019 roku był przedstawicielem dziewiątego okręgu wyborczego w stanie Pensylwania w Izbie Reprezentantów Stanów Zjednoczonych.
W latach 1972-2001 jego ojciec Bud Shuster był reprezentantem z 9. okręgu. W lutym 2001 zrezygnował z mandatu z powodów zdrowotnych, a Bill w majowych wyborach uzupełniających ("special election") zdobył jego mandat.

</doc>
<doc id="1025515" url="https://pl.wikipedia.org/wiki?curid=1025515" title="David Wu">
David Wu

David Wu, (ur. 8 kwietnia 1955 na Tajwanie) – amerykański polityk pochodzenia chińskiego, członek Partii Demokratycznej.
W latach 1999-2011 był przedstawicielem pierwszego okręgu wyborczego w stanie Oregon w Izbie Reprezentantów Stanów Zjednoczonych. Ustąpił 3 sierpnia 2011 roku z powodu skandalu na tle seksualnym.

</doc>
<doc id="1025517" url="https://pl.wikipedia.org/wiki?curid=1025517" title="Earl Blumenauer">
Earl Blumenauer

Earl Blumenauer (ur. 16 sierpnia 1948) – amerykański polityk, członek Partii Demokratycznej. Od 1996 roku jest przedstawicielem trzeciego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1025519" url="https://pl.wikipedia.org/wiki?curid=1025519" title="Vorwärts RaSpo Gleiwitz">
Vorwärts RaSpo Gleiwitz



</doc>
<doc id="1025520" url="https://pl.wikipedia.org/wiki?curid=1025520" title="Peter DeFazio">
Peter DeFazio

Peter Anthony DeFazio (ur. 27 maja 1947 w Needham, Massachusetts) – amerykański polityk, członek Partii Demokratycznej. Od 1987 roku jest przedstawicielem czwartego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1025521" url="https://pl.wikipedia.org/wiki?curid=1025521" title="VfR Gleiwitz">
VfR Gleiwitz



</doc>
<doc id="1025526" url="https://pl.wikipedia.org/wiki?curid=1025526" title="Ekseption">
Ekseption

Ekseption – holenderski zespół grający progresywnego rocka. Został założony w 1967 przez kompozytora, aranżera i pianistę Ricka van der Lindena. Wcześniej działał pod nazwami Incrowd, oraz The Jokers. Zespół zasłynął przede wszystkim oryginalnymi transkrypcjami muzyki poważnej różnych epok. Byli to między innymi: Johann Sebastian Bach, Wolfgang Amadeus Mozart, Ludwig van Beethoven, Piotr Czajkowski.
Skład zespołu.
Skład zespołu wielokrotnie ulegał zmianie:

</doc>
<doc id="1025527" url="https://pl.wikipedia.org/wiki?curid=1025527" title="It's a Wonderful World">
It's a Wonderful World



</doc>
<doc id="1025531" url="https://pl.wikipedia.org/wiki?curid=1025531" title="Tadeusz Wolański">
Tadeusz Wolański

Tadeusz Wolański herbu Przyjaciel (ur. 17 października 1785 w Szawlach, zm. 16 lutego 1865 w Ryńsku) – polski archeolog i badacz napisów w języku etruskim.
Życiorys.
Jego ojciec Jan był radcą dworu króla Stanisława Augusta i znany był jako znakomity badacz przyrody oraz alchemik i mason. Matką Tadeusza była Johanna de Buch. 
Jako oficer armii napoleońskiej Tadeusz Wolański uczestniczył w wyprawie na Rosję w 1812 roku, za udział w której został uhonorowany Legią Honorową. Po poślubieniu Wilhelminy z domu Szretter osiedlił się w Wielkopolsce, w Rybitwach pod Pakością. 
Wolański we wszystkich swych zamierzeniach i działaniach dążył do udowodnienia tezy o znacznej (czy nawet wybitnej) roli Słowian w dziejach starożytnych cywilizacji. Poglądy te już za jego życia budziły liczne kontrowersje, po jego śmierci uznane zostały za fantastyczne. Zasługą jego było jednak to, dostrzegał on konieczność gromadzenia i zabezpieczania znalezisk archeologicznych z ziem słowiańskich, w tym z terenów Polski, mimo utrudnień spowodowanych porozbiorowymi podziałami, i rozbudzał zainteresowanie najstarszymi dziejami ziem słowiańskich, tworząc dobry klimat dla rozwoju poszukiwań archeologicznych.
Swoje badania i zainteresowania historyczno-archeologiczne Wolański wspierał pasją kolekcjonerską. Zasłynął m.in. jako zbieracz monet i medali, w tym monet greckich i rzymskich, gromadził zabytki krajowe i zagraniczne, minerały, muszle, owady (znaczna kolekcja motyli), okazy ptaków. Sławy przysporzyła Wolańskiemu także ogromna biblioteka. 
W swoich dziełach niemieckojęzycznych podpisywał się jako Thadeus Freund von Wolan Wolański.

</doc>
<doc id="1025533" url="https://pl.wikipedia.org/wiki?curid=1025533" title="Ultima V">
Ultima V

Ultima V: Warriors of Destiny – komputerowa gra fabularna, wydana w 1988 r. przez firmę Origin Systems. To piąta część serii Ultima.
Władca krainy Britannia, w której rozgrywa się seria "Ultima", Lord British, nie wraca z ekspedycji badawczej do nieznanej, olbrzymiej sieci podziemnych jaskiń. Niejaki Lord Blackthorn, pozostawiony w roli regenta przez władcę, uzurpuje tron. Pojawiają się trzy mroczne postaci, zwane Shadowlords (Władcy cienia) i terroryzują lud. Blackthorn wprowadza system prawny, bazujący na sztywnej, fundamentalistycznej interpretacji ośmiu cnót. Obywatele muszą na przykład płacić jałmużnę biedocie, albo z wyroku sądu tracą cały majątek. Kłamstwo zaś grozi utratą języka. Protagonista "Ultimy" – Avatar – zostaje przywołany z naszego świata do Britanni przez przyjaciół. Z ich pomocą musi dociec przyczyny niepokojących zmian w Britanni i przywrócić na tron prawowitego władcę.
W porównaniu z poprzednimi częściami poważnie rozbudowano warstwę fabularną i zwiększono liczbę detali. Wprowadzono zmiany pory dnia i nocy i zależne od nich harmonogramy aktywności postaci. Znacznie powiększono teren gry. "Ultima V" jest również dużo poważniejsza od poprzednich części serii. Realistycznie ukazano w niej społeczeństwo, żyjące w reżimie dyktatorskim. Poruszono kwestie fundamentalizmu i absolutyzmu moralnego.
"Ultima V" była ostatnią częścią cyklu, wydaną na komputer Apple II. Wszystkie następne wydawane były na platformę PC. Była to również ostatnia część, którą w dużej mierze programował sam Richard Garriott. Przy następnych pracował już wyłącznie jako projektant.
Pewna część napisów w grze napisana została alfabetem runicznym, opartym o runy fuþarku starszego, rozszerzonym o kilka znaków, by każdej runie odpowiadała jedna litera alfabetu łacińskiego.
Pod koniec 2005 roku fani serii stworzyli projekt "Lazarus", trójwymiarową wersję "Ultimy V", w postaci modyfikacji gry Dungeon Siege.

</doc>
<doc id="1025536" url="https://pl.wikipedia.org/wiki?curid=1025536" title="Mirosław Myśliński">
Mirosław Myśliński

Mirosław Myśliński (ur. 6 grudnia 1963 w Kunicach Żarskich) – polski piłkarz występujący na pozycji pomocnika.
Największym sukcesem tego zawodnika było zdobycie brązowego medalu młodzieżowych Mistrzostw Świata w 1983.
Swoją piłkarską karierę rozpoczął w Siarce Tarnobrzeg w sezonie 1981/82, a zakończył ją w 2004 r. w barwach Startu Brzeziny. W międzyczasie reprezentował kluby: Widzew Łódź (1982-1985 i 1987-1994), z którym sięgnął po Puchar Polski w roku 1985, oraz Śląsk Wrocław (1985-87), Ślęza Wrocław (1994), ŁKS Łódź (1994-96), Ceramika Opoczno (1996-2000), RKS Radomsko (2000-02) i Stal Głowno (2002).

</doc>
<doc id="1025537" url="https://pl.wikipedia.org/wiki?curid=1025537" title="Ultima 1">
Ultima 1



</doc>
<doc id="1025538" url="https://pl.wikipedia.org/wiki?curid=1025538" title="Ultima 5">
Ultima 5



</doc>
<doc id="1025540" url="https://pl.wikipedia.org/wiki?curid=1025540" title="Li Tongxuan">
Li Tongxuan

Li Tongxuan (ur. 635, zm. 730; chiń. 李通玄, pinyin "Lǐ "; kor. 리통현 "Li T'onghyŏn"; jap. "Ritsugen"; wiet. "Lí Thông Huyền ") – chiński buddysta związany ze szkołą huayan.
Życie i działalność.
Był znanym choć równocześnie jednym z najbardziej tajemniczych buddystów chińskich.
Biografowie mają niewiele do powiedzenia o jego życiu. Wiadomo że był krewniakiem cesarskiej rodziny Tangów. Pod koniec swojego życia zamieszkał w pustelni na górze Feng w pobliżu Pekinu i poświęcił się pisaniu licznych dzieł związanych z naukami huayan. Jego opus magnum to "40-zeszytowy" komentarz do przetłumaczonej przez Śikszanandę (skt. Śikṣānanda) Sutry Awatamsaki. Znany był także w całych Chinach ze swych cudotwórczych zdolności. Początkowo jego dzieła nie miały żadnego wpływu na rozwój filozofii huayan.
Kilka stuleci po skostnieniu ortodoksyjnej szkoły huayan, po swym ostatnim patriarsze, także mistrzu chan Guifengu Zongmi (780–841), myśl Li Tongxuana zwróciła uwagę nauczycieli z innych szkół, zwłaszcza nauczycieli chan z linii przekazu yangqipai szkoły linji. 
W tym samym czasie jego dzieła zostały przeniesione do Korei i Japonii, gdzie wywarły wielki wpływ na rozwój buddyzmu. Koreański mistrz sŏn (chiń. chan) Chinul (1158–1210) był głęboko poruszony jego komentarzami. Pod wielkim wpływem jego dzieł znalazł się w tym samym czasie w Japonii Kōben czyli Myōe Shōnin (1173–1232).
Również i w samych Chinach nastąpiło wskrzeszenie zainteresowania jego myślą w okresach Ming i Qing wśród uczonych buddyjskich. Wyróżnił się tu Peng Jiqing (1740–1796), główna postać szkoły huayan okresu dynastii Qing. W końcu reputacja Li Tongxuana tak wzrosła, że przyćmił sławą patriarchów huayan.
Charakterystyczną cechą jego myśli było jej silne ukierunkowanie na praktykę, odmiennie od np. Fazanga, który był nastawiony głównie na teorię. Zapewne też dlatego był popularny w kręgach chan.

</doc>
<doc id="1025543" url="https://pl.wikipedia.org/wiki?curid=1025543" title="Longtan Chongxin">
Longtan Chongxin

Longtan Chongxin (chiń. 龍潭崇信, pinyin "Lóngtán Chóngxìn"; kor. 룡담숭신 "Lyongdam Sungsin" ; jap. "Ryūtan Sōshin"; wiet. "Long Đàm Sùng Tín") – chiński mistrz chan.
Życiorys.
Pochodził z dawnego Zhugong, obecnie w pobliżu Jiangling w prow. Hubei. Rodzina była bardzo biedna i zarabiała na życie wypiekaniem ciastek. Mistrz chan Tianhuang Daowu znał Chongxina od dziecka i wcześnie rozpoznał jego wielkie możliwości duchowe. Pozwolił więc całej rodzinie zamieszkać w klasztornej chacie. W podzięce Chongxin codziennie ofiarowywał mistrzowi 10 ciastek.
Mistrz z tych 10 ciastek zawsze zwracał jedno Chongxinowi mówiąc przy tym "To dla pomyślności twoich potomków". Pewnego dnia Chongxin spytał "Roznoszę to ciastka wszędzie, więc dlaczego zostawiasz jedno dla mnie? Czy to znaczy coś szczególnego"? Daowu powiedział "Przynosisz ciastka, więc co złego się dzieje, że jedno zwracam tobie"? Po tych słowach chłopiec osiągnął głębokie zrozumienie.
Odszedł z domu, został uczniem mistrza i jego osobistym służącym w klasztorze Tianhuang.
Pewnego dnia Chongxin zapytał mistrza Daowu "Odkąd tu przyszedłem [do klasztoru], nigdy nie uczyłeś mnie o istocie umysłu". Daowu odparł "Odkąd tu przyszedłeś, nigdy nie przestałem przekazywać ci nauk o istocie twojego umysłu." Chongxin powiedział "Kiedy mi to wyjaśniałeś"? Daowu rzekł "Kiedy przynosisz mi herbatę, przyjmuję ją dla ciebie. Kiedy przynosisz mi jedzenie, przyjmuje go dla ciebie. Kiedy kłaniasz się przede mną, skłaniam moją głowę. Kiedy więc nie udzieliłem ci nauk o istocie twojego umysłu"? Chongxin długo kręcił głową. Daowu powiedział "Spójrz na to bezpośrednio. Jeśli próbujesz o tym myśleć, tracisz to". Po tych słowach Chongxin osiągnął oświecenie.
Został spadkobiercą Daowu. Osiadł później w Longtan (Staw Smoka) w prow. Hunan.
Zapoczątkował wprowadzanie w praktykę idei "nauczania przez nienauczanie". Idea ta została już wyrażona przez Bodhidharmę, który stwierdził, że nie wie czym jest chan. Późniejsi mistrzowie podkreślali, że "nie ma nic do nauczenia".
28 gong’an z "Bezbramnej bramy" opowiada historię oświecenia przez niego Deshana Xuanjiana.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1025547" url="https://pl.wikipedia.org/wiki?curid=1025547" title="Angie Dickinson">
Angie Dickinson

Angie Dickinson, właściwie Angeline Brown (ur. 30 września 1931 w Kulm, w Dakocie Północnej) – amerykańska aktorka. Dwukrotna laureatka Złotego Globu – w 1960 dla najbardziej obiecującej nowej aktorki za rolę hazardzistki Feathers w westernie "Rio Bravo" (1959) i w 1975 dla najlepszej aktorki w serialu dramatycznym za telewizyjną kreację policjantki sierżant Suzanne „Pepper” Anderson w serialu kryminalnym NBC "Sierżant Anderson" ("Police Woman", 1974–1978).
W 1987 otrzymała własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życiorys.
Wczesne lata.
Urodziła się w rodzinie rzymskokatolickiej pochodzenia niemieckiego jako druga z trzech córek Fredericki (z domu Hehr) i Leo Henry’ego Browna, wydawcy lokalnej gazety „The Kulm Messenger”. Ma dwie siostry – starszą Mary Lou Belmont i młodszą Janet Lee.
W 1942 jej rodzina przeprowadziła się do Burbank, w stanie Kalifornia, gdzie w 1947 ukończyła szkołę średnią Bellamarine Jefferson High School. Następnie studiowała w Glendale College w Glendale i w 1954 ukończyła Immaculate Heart College w Los Angeles na wydziale biznesu. W latach 1950–1952 pracowała jako sekretarka w fabryce produkującej części do samolotów Burbank Airport. W 1953 zajęła drugie miejsce w konkursie piękności o tytuł Miss Ameryki, co zadecydowało o jej dalszej karierze.
Kariera.
Po udziale w programie sieci NBC "Parada piękności", zadebiutowała na dużym ekranie rolą gościa na przyjęciu w komedii muzycznej "Szczęściara" ("Lucky Me", 1954) z Doris Day. Występowała potem w wielu westernach, m.in. "Wspólnik Tennesseego" ("Tennessee’s Partner", 1955) z Ronaldem Reaganem, "Powrót Jacka Slade’a" ("The Return of Jack Slade", 1955), "Człowiek ze strzelbą" ("Man with the Gun", 1955) u boku Roberta Mitchuma, "Ukrywane strzelby" ("Hidden Guns", 1956), "Alarm w Table Rock" ("Tension at Table Rock", 1956), "Misja Arizony" ("Gun the Man Down", 1956) i "Czarny bicz" ("The Black Whip", 1956).
Ogromny sukces zdobyła rolą hazardzistki Feathers w westernie "Rio Bravo" (1959) u boku Johna Wayne’a. W 1960 roku została uhonorowana nagrodą Złotego Globu dla najbardziej obiecującej aktorki. Na ekranie stworzyła typ nowoczesnej femme fatale w dramacie "Gorączka we krwi" ("A Fever in the Blood", 1960), melodramacie "Grzechy Rachel Cade" ("The Sins of Rachel Cade", 1961) i dramacie komediowym "Jessica" (1962). Jednak osiągnięciem aktorskim był występ u boku Lee Marvina w dwóch obrazach – dramacie kryminalnym noir na podstawie opowiadania Ernesta Hemingwaya "Zabójcy" ("The Killers", 1964) z Ronaldem Reaganem i dramacie sensacyjnym "Zbieg z Alcatraz" ("Point Blank", 1967).
Stała się najbardziej znana z małego ekranu w roli policjantki sierżant Suzanne „Pepper” Anderson w serialu kryminalnym NBC "Sierżant Anderson" ("Police Woman", 1974-78), za którą odebrała w 1975 roku nagrodę Złotego Globu oraz zdobyła potem trzykrotnie nominację do nagrody Emmy (1975–1977) i trzykrotnie nominację do nagrody Złotego Globu (1976–1978).
Dużo satysfakcji przyniosła jej postać znudzonej codziennym życiem ofiary psychopatycznego mordercy w sprawnie zrealizowanym dreszczowcu Briana De Palmy "W przebraniu mordercy" ("Dressed to Kill", 1980), za którą otrzymała nagrodę Saturna. W 1981 była pierwszą kandydatką do roli Krystle Carrington w operze mydlanej ABC "Dynastia" ("Dynasty"), ale postanowiła spędzić więcej czasu ze swoją córką i odrzuciła propozycję; rolę zagrała Linda Evans. W 1985 Dickinson nie przyjęła także roli Sable Colby w "Dynastii" i spin–off "Dynastia Colbych" ("The Colbys"), a rolę ostatecznie zagrała Stephanie Beacham. Wystąpiła potem dla odmiany w komediach: "Charlie Chan i klątwa Dragon Queen" ("Charlie Chan and the Curse of the Dragon Queen", 1981) z Peterem Ustinovem i Michelle Pfeiffer oraz "I kowbojki mogą marzyć" ("Even Cowgirls Get the Blues", 1993) Gusa Van Santa z Umą Thurman i Keanu Reevesem, a także w dramacie "Podaj dalej" ("Pay It Forward", 2000) z Kevinem Spacey.
Życie prywatne.
Była dwukrotnie zamężna; z byłym piłkarzem Gene’em Dickinsonem (od 2 czerwca 1952 do roku 1960) oraz muzykiem, pianistą i kompozytorem Burtem Bacharakiem (od 15 maja 1965 do roku 1981), z którym miała córkę Leę Nikki Bacharach (ur. 1966, zm. 4 czerwca 2007; popełniła samobójstwo). Spotykała się także z piosenkarzem i aktorem Frankiem Sinatrą (1954–1964), aktorem Deanem Martinem (1958), gospodarzem talk-show Larrym Kingiem, reżyserem Richardem Brooksem (1959), komikiem George'em Jesselem (1959), reżyserem Vincente'em Minnellim (1960), prezydentem USA J.F. Kennedym (1960–1961), Arthurem M. Loewem Jr. (1961), aktorem Anthonym George'em (1962), producentem filmowym Charlesem Feldmanem (1962), dziennikarzem telewizyjnym Harrym Reasonerem, producentem telewizyjnym Johnnym Grantem (1962), piosenkarzem Eddiem Fisherem (1964), Davidem Janssenem (1966–1976), Williamem Shatnerem (1974), prezenterem telewizyjnym Johnnym Carsonem (1983), piosenkarzem Julio Iglesiasem (1984–1986) i piosenkarzem Billym Verą (1986–1989).

</doc>
<doc id="1025550" url="https://pl.wikipedia.org/wiki?curid=1025550" title="Greg Walden">
Greg Walden

Greg Walden (ur. 10 stycznia 1957) – amerykański polityk, członek Partii Republikańskiej. W latach 1999–2021 był przedstawicielem drugiego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1025554" url="https://pl.wikipedia.org/wiki?curid=1025554" title="Szamozaur">
Szamozaur

Szamozaur ("Shamosaurus scutatus") – roślinożerny dinozaur z rodziny ankylozaurów (Ankylosauridae).
Żył w okresie wczesnej kredy (ok. 121-99 mln lat temu) na terenach centralnej Azji. Jego szczątki znaleziono w Mongolii.
Szamozaur był najstarszym przedstawicielem rodziny Ankylosauridae

</doc>
<doc id="1025557" url="https://pl.wikipedia.org/wiki?curid=1025557" title="Gobizaur">
Gobizaur

Gobizaur ("Gobisaurus domoculus") – duży, roślinożerny dinozaur z rodziny ankylozaurów (Ankylosauridae)
Żył w okresie wczesnej kredy (ok. 125-100 mln lat temu) na terenach środkowo-wschodniej Azji. Długość czaszki ok. 46 cm, szerokość czaszki ok. 45 cm. Znany tylko ze znalezionych czaszek, które odkryto w Mongolii (na pustyni Gobi) i w Chinach (Mongolia Wewnętrzna).

</doc>
<doc id="1025560" url="https://pl.wikipedia.org/wiki?curid=1025560" title="Cedarpelta">
Cedarpelta

Cedarpelta ("Cedarpelta bilbeyhallorum") – roślinożerny dinozaur z grupy ankylozaurów (Ankylosauria).
Żył w okresie kredy (ok. 100 mln lat temu) na terenach Ameryki Północnej. Długość czaszki ok. 60 cm. Jego szczątki (czaszkę) znaleziono w USA (w stanie Utah).
Początkowo zaliczano cedarpeltę do rodziny ankylozaurów (Ankylosauridae). Po stwierdzeniu, że jest spokrewniona również z nodozaurami, nie zalicza się jej do żadnej z tych rodzin.

</doc>
<doc id="1025563" url="https://pl.wikipedia.org/wiki?curid=1025563" title="Bissektipelta">
Bissektipelta

Bissektipelta ("Bissektipelta archibaldi") – roślinożerny dinozaur z rodziny ankylozaurów (Ankylosauridae).
Żył w okresie późnej kredy (ok. 92-85 mln lat temu) na terenach Azji. Długość ciała ok. 7 m, wysokość ok. 2 m, masa ok. 2 t. Jego szczątki (czaszkę) znaleziono w Uzbekistanie.

</doc>
<doc id="1025566" url="https://pl.wikipedia.org/wiki?curid=1025566" title="Trzeci okręg wyborczy w Maryland">
Trzeci okręg wyborczy w Maryland

Trzeci okręg wyborczy w Maryland co dwa lata wybiera swojego przedstawiciela do Izby Reprezentantów Stanów Zjednoczonych. W skład okręgu wchodzą części hrabstw Baltimore, Howard oraz Anne Arundel, jak również znaczna część niezależnego miasta Baltimore. Przedstawicielem okręgu w 110. Kongresie Stanów Zjednoczonych jest demokrata, John Sarbanes.
Osobliwe granice okręgu są prawdopodobnie przykładem gerrymanderingu.

</doc>
<doc id="1025567" url="https://pl.wikipedia.org/wiki?curid=1025567" title="Aletopelta">
Aletopelta

Aletopelta ("Aletopelta coombsi") – roślinożerny dinozaur z rodziny ankylozaurów (Ankylosauridae); jego nazwa znaczy "wędrująca tarcza".
Żył w okresie późnej kredy (ok. 83-71 mln lat temu) na terenach Ameryki Północnej. Długość ciała ok. 4 m, wysokość ok. 1,2 m, masa ok. 500 kg. Jego szczątki znaleziono w USA (w południowej Kalifornii).

</doc>
<doc id="1025569" url="https://pl.wikipedia.org/wiki?curid=1025569" title="George Stafford Parker">
George Stafford Parker

George Stafford Parker (ur. 1 listopada 1863 w Shullsburgu, zm. 19 lipca 1937 w Chicago) – amerykański przedsiębiorca, założyciel Parker Pen Company – firmy zajmującej się produkcją przyborów biurowych. Jego imię nosi szkoła średnia w Janesville.

</doc>
<doc id="1025570" url="https://pl.wikipedia.org/wiki?curid=1025570" title="200 Czechosłowacki Lekki Pułk Przeciwlotniczy – Wschód">
200 Czechosłowacki Lekki Pułk Przeciwlotniczy – Wschód

200 Czechosłowacki Lekki Pułk Przeciwlotniczy – Wschód (cz. 200. československý lehký protiletadlový pluk - Východní, ang. 200th Czechoslovak Light Anti-Aircraft Regiment – East) – czechosłowacka jednostka wojskowa u boku wojsk brytyjskich podczas II wojny światowej.
Pułk powstał 21 kwietnia 1942 r. na bazie 11 Czechosłowackiego Batalionu Piechoty – Wschód, który od marca podlegał brytyjskiej 4 Brygadzie Przeciwlotniczej w Hajfie. Na czele Pułku stanął płk Karel Klapálek, b. dowódca 11 Batalionu Piechoty. Składał się on z dowództwa, trzech batalionów (każda po cztery kompanie), plutonu łączności i sekcji remontowej. W wyniku proklamacji czechosłowackiego rządu emigracyjnego z siedzibą w Londynie z 29 stycznia 1942 r. o zgłaszaniu się Czechów i Słowaków z zagranicy do oddziałów czechosłowackich, liczebność Pułku osiągnęła ponad 1,5 tys. ludzi. Szkolenie jednostki i jej wyposażanie w działa przeciwlotnicze przebiegało wolno.
Dopiero 21 lipca osiągnęła ona gotowość bojową, przejmując obronę przeciwlotniczą portu w Hajfie i rafinerii ropy naftowej oraz portu w Bejrucie. W grudniu podporządkowano ją brytyjskiej 17 Brygadzie Piechoty i przeniesiono do Tobruku, gdzie służyła do 23 lipca 1943 r. Następnie drogą morską Pułk został przetransportowany do Wielkiej Brytanii, przybywając do Liverpoolu 11 sierpnia. Żołnierze czechosłowaccy trafili do obozu w Colchesterze, gdzie utworzono z nich 1 Czechosłowacką Brygadę Piechoty (1 września 1943 r. przeorganizowaną w 1 Czechosłowacką Brygadę Pancerną).

</doc>
<doc id="1025571" url="https://pl.wikipedia.org/wiki?curid=1025571" title="Inhalator tlenowy">
Inhalator tlenowy

Inhalator tlenowy - rodzaj urządzenia pokładowego w samolotach. Inhalator ten umożliwia załodze samolotu na oddychanie tlenem z butli w czasie lotów na dużych wysokościach.

</doc>
<doc id="1025573" url="https://pl.wikipedia.org/wiki?curid=1025573" title="Pohrebyszcze">
Pohrebyszcze

Pohrebyszcze (ukr. Погреби́ще) – miasto na Ukrainie, nad Rosią, w obwodzie winnickim, siedziba władz rejonu pohrebyszczeńskiego.
Prywatne miasto szlacheckie Pehrebyszcze, położone w województwie bracławskim, w 1627 roku należało do kasztelana krakowskiego Jerzego Zbaraskiego.
Historia.
Pierwsza wzmianka o miejscowości pochodzi z XII wieku.
Należały do ks. Janusza Zbaraskiego. Na znajdującym się tu zamku należącym do Rzewuskich urodziły się siostry Ewelina, późniejsza żona Honoriusza Balzaca oraz Karolina.
W 1919 oddziały ukraińskie dokonały pogromu, pozbawiając życia 350-400 żydowskich mieszkańców.
W 1938 Pohrebyszcze otrzymały status osiedla typu miejskiego, a od 1984 - status miasta.
Ludność w 1989 liczyła 11 705 mieszkańców.
W 2013 liczyła 9898 mieszkańców.

</doc>
<doc id="1025575" url="https://pl.wikipedia.org/wiki?curid=1025575" title="Strutiozaur">
Strutiozaur

Strutiozaur ("Struthiosaurus") – roślinożerny dinozaur z rodziny nodozaurów (Nodosauridae).
Żył w okresie późnej kredy (ok. 83-65 mln lat temu) na terenach współczesnej Europy. Długość ciała ok. 2-2,5 m. Jego szczątki znaleziono w Austrii, we Francji i w Rumunii. Jest to jeden z najmniejszych i najprymitywniejszych nodozaurydów. Jest on, obok hungarozaura, jednym z dwóch ważnych rodzajów ankylozaurów z Europy. Wiele z opisanych głównie w XIX wieku ankylozaurów uważa się obecnie za synonimy strutiozaura. Dotąd opisano trzy gatunki.
"Struthiosaurus austriacus".
To gatunek typowy. Żył we wczesnym kampanie, około 83-76 milionów lat temu. Był mniejszy od "S. transylvanicus" i miał krótsze kręgi szyjne. Szczątki znaleziono w Muthmannsdorf w Austrii (stąd nazwa gatunkowa). Poznany na podstawie powierzchni podstawy czaszki, którą uważano niegdyś za należącą do teropoda.
"Struthiosaurus languedocensis".
Opisany został na podstawie materiału zawierającego kręgi ogonowe, pasa miednicznego i synsakrum. Różni się od innych gatunków budową kręgów ogonowych i kości kulszowej. Synsakrum zawiera 10 przyrośniętych kręgów, w tym 5 grzbietowych, 4 krzyżowe i 1 ogonowy. Podobną budową (5+4+1) charakteryzuje się także synsakrum polakanta, jednak występują istotne różnice. Później zaliczono do "S. languedocensis" także inny materiał. Szczątki znaleziono w Basenie Villeveyrac-Meze w południowej Francji. Długość dinozaura oszacowano na mniej niż 3 m. Podobnie jak "S. austriacus", żył we wczesnym kampanie.
"Struthiosaurus transylvanicus".
Gatunek opisano na podstawie niekompletnej czaszki i szkieletu należącego do zwierzęcia o długości 2-3 metrów. Opancerzenie zawierało typowe dla nodozaurydów kolce. Szczątki znaleziono w warstwach Sinpetru w Hunedoara w Rumunii oraz w formacji Gosau niedaleko Neustadt w Austrii. Datuje się je na kampan-mastrycht (83-65 Ma). Nazwa pochodzi od Transylwanii – rumuńskiego regionu, kojarzonego powszechnie z Drakulą.

</doc>
<doc id="1025580" url="https://pl.wikipedia.org/wiki?curid=1025580" title="Iván Márquez">
Iván Márquez

Iván Ilitch Márquez Sánchez (ur. 4 października 1981 roku w Caracas) – wenezuelski siatkarz, grający na pozycji środkowego.
Sukcesy klubowe.
Mistrzostwo Argentyny:
Mistrzostwa Hiszpanii:
Superpuchar Belgii:
Puchar Belgii:
Mistrzostwo Belgii:
Mistrzostwo Grecji:
Puchar Grecji:
Mistrzostwa Rumunii:
Mistrzostwo Portugalii:
Sukcesy reprezentacyjne.
Mistrzostwa Świata Juniorów:
Igrzyska Panamerykańskie:
Puchar Ameryki:
Igrzyska Ameryki Środkowej i Karaibów:
Puchar Panamerykański:

</doc>
<doc id="1025582" url="https://pl.wikipedia.org/wiki?curid=1025582" title="Tepłyk">
Tepłyk

Tepłyk (ukr. Теплик; pol. hist. "Teplik") – osiedle typu miejskiego na Ukrainie, w obwodzie winnickim, siedziba władz rejonu tepłyckiego. W 2001 roku liczyło ok. 6,7 tys. mieszkańców.
Prywatne miasto szlacheckie położone w województwie bracławskim było w 1789 własnością Stanisława Szczęsnego Potockiego. Pod rozbiorami siedziba w powiecie hajsyńskim guberni podolskiej.

</doc>
<doc id="1025583" url="https://pl.wikipedia.org/wiki?curid=1025583" title="Sylwizaur">
Sylwizaur

Sylwizaur ("Silvisaurus") – roślinożerny dinozaur z rodziny nodozaurów (Nodosauridae).
Żył w okresie kredy (ok. 115–95 mln lat temu) na terenach Ameryki Północnej. Długość ciała ok. 4 m, wysokość ok. 1,5 m (czaszka 33 x 25 cm). Jego szczątki znaleziono w USA (w stanie Kansas).

</doc>
<doc id="1025584" url="https://pl.wikipedia.org/wiki?curid=1025584" title="Carlos Guimard">
Carlos Guimard

Carlos Enrique Guimard (ur. 6 kwietnia 1913 w Santiago del Estero, zm. 1998) – argentyński szachista, arcymistrz od 1960 roku.
Kariera szachowa.
Od połowy lat 30. do końca 50. XX wieku należał do grona najlepszych argentyńskich szachistów. W latach 1936, 1937 i 1941 trzykrotnie zdobył tytuł indywidualnego mistrza kraju. Pomiędzy 1937 a 1954 rokiem czterokrotnie uczestniczył w szachowych olimpiadach, zdobywając trzy srebrne medale: wraz z drużyną (1950, 1954) oraz za indywidualny wynik na IV szachownicy (1937).
Największy indywidualny sukces na arenie międzynarodowej osiągnął w roku 1955, zajmując XIII miejsce w rozegranym w Göteborgu turnieju międzystrefowym (eliminacji mistrzostw świata). Do innych znaczących wyników należą m.in. dz. I m. w Berlinie (1937, wraz z Ludwigiem Rellstabem), II m. w Montevideo (1938, za Aleksandrem Alechinem, dz. I m. w Rio de Janeiro (1939, wraz z Virgilio Fenoglio i Julio Bolbochánem), I m. w Santiago (1940), dz. I m. w São Pedro de Piracicaba (1941, wraz z Erichem Eliskasesem), dz. II m. w Buenos Aires (1945, za Miguelem Najdorfem, a wraz z Gideonen Stahlbergiem), I m. w Vigna del Mare (1945), dz. II m. w Mar del Placie (1949, za Hectorem Rossetto i 1950, za Svetozarem Gligoriciem), II m. w Remedios de Escalada (1949, za Julio Bolbochanem) oraz dz. I m. w Enschede (1961).

</doc>
<doc id="1025585" url="https://pl.wikipedia.org/wiki?curid=1025585" title="Oh">
Oh

Oh – wspólny singel Ciary i Ludacrisa, pochodzący z debiutanckiego albumu wokalistki, "Goodies".

</doc>
<doc id="1025586" url="https://pl.wikipedia.org/wiki?curid=1025586" title="Tywriw">
Tywriw

Tywriw (ukr. Тиврів, hist. pol. "Tywrów") – osiedle typu miejskiego na Ukrainie, w obwodzie winnickim, siedziba władz hromady tywriwskiej i byłego rejonu tywriwskiego. W miejscowości w 2005 roku mieszkały 4666 osoby. Zgodnie ze spisem ludności z 2020 roku, miasteczko jest zamieszkiwane przez 3933 osoby.
Historia.
Leży na wschodnim Podolu, na lewym brzegu Bohu. Przypuszcza się, że nazwa może wiązać się ze słowiańskim plemieniem Tywerców, których ślady obecności zostały odkryte w pobliżu rzeki. Pierwsza wzmianka pochodzi z 1505 r. Jest to przywilej wielkiego księcia litewskiego Aleksandra dla bojara bracławskiego Fedki Daszkiewicza, potwierdzający prawa rodziny do miejscowości, nadanej już w XIV w przez Witolda. Miejscowość wielokrotnie była pustoszona przez Tatarów, w 1648 r. została natomiast wzięta przez wojska kozackie Maksyma Krzywonosa. W czasie powstania Chmielnickiego zniszczony został także pierwszy, drewniany, kościół katolicki, postawiony w 1569 r. W 1742 właściciel Michał Jan Klityński sprowadził do Tywrowa oo. dominikanów z Winnicy i ufundował murowany kościół, który otrzymuje wezwanie św. Michała, a także klasztor. W kościele zostaje umieszczona kopia obrazu Matki Boskiej Częstochowskiej, która w przyszłości zasłynie licznymi łaskami i zostanie nazwana Matką Bożą Tywrowską. W roku 1744, za czasów Zachariasza Jaroszyńskiego, miejscowość otrzymała prawa miejskie. W 1833 r. oo. dominikanie zostają zmuszeni dekretem carskim do opuszczenia miasta, a kościół zostaje objęty przez księży diecezjalnych.
Pod rozbiorami siedziba w powiecie winnickim guberni podolskiej.
Po przejęciu władzy przez bolszewików zabudowania kościoła i klasztoru zostały wykorzystane na potrzeby fabryki plastiku. Od 1992 r. w Tywrowie ponownie działa parafia katolicka, początkowo prowadzona przez Sercanów a później przez Misjonarzy Oblatów. Zabudowania poklasztorne i kościół należą obecnie do parafii i są poddawane gruntownemu remontowi. Dziś w zabudowaniach klasztoru znajduje się również “Memoriał Pamięci Męczenników Za Wiarę” otwarty 1 sierpnia 2018 roku, w 80. rocznicę rozstrzelania ok. 15 tys. wiernych w Tywrowie (w ramach operacji polskiej).
Mniejszość żydowska.
Przed wojną w Tywrowie istniała liczna mniejszość żydowska. W 1900 roku było to około 1000 osób. Po wkroczeniu nazistów w 1941, w centrum miasteczka powstało getto. 1 listopada oddziały Einsatzkommand i Sicherheitpolizei otoczyły getto i rozpoczęły pogrom. Pierwszego dnia osoby pochodzenia żydowskiego ładowano na ciężarówki i wywożono do Czarnego Lasu, znajdującego się na obrzeżach Tywrowa. Rozstrzelano wtedy około 400 osób. Obława na miejscowych Żydów trwała co najmniej 12 dni. Dokładna liczba ofiar jest nieznana, ponieważ Żydzi mordowani byli w różnych okolicznościach.
Tak te wydarzenia wspomina jeden z miejscowych Żydów:
"„Za dnia (2 listopada) zaczęło się wesele Stasi Godowskiej i Anatolija Formaniuka. Grała weselna muzyka, a jednocześnie w tle, z Czarnego Lasu dobiegały krzyki mordowanych ludzi i wystrzały serii z karabinów.”"
Po wojnie w miasteczku przy życiu pozostało jedynie osiemnaście osób żydowskiego pochodzenia. W 1965 roku, w Czarnym Lesie został odsłonięty monument upamiętniający tamte wydarzenia.

</doc>
<doc id="1025587" url="https://pl.wikipedia.org/wiki?curid=1025587" title="Sarkolest">
Sarkolest

Sarkolest ("Sarcolestes leedsi") – roślinożerny dinozaur z rodziny nodozaurów (Nodosauridae).
Żył w okresie jury (ok. 164-159 mln lat temu) na terenach współczesnej Europy. Długość ciała ok. 3 m. Jest najstarszym nodozaurem. Jego szczątki znaleziono w Anglii.

</doc>
<doc id="1025588" url="https://pl.wikipedia.org/wiki?curid=1025588" title="Theo Loevendie">
Theo Loevendie

Theo Loevendie (ur. 17 września 1930 w Amsterdamie) – holenderski kompozytor, klarnecista, saksofonista i pedagog.
Życiorys.
Studiował kompozycję i grę na klarnecie w Konserwatorium w Amsterdamie. Początkowo skupiał się na muzyce jazzowej. Od roku 1968 pisze również muzykę poważną, m.in. opery, koncerty i muzykę kameralną.
W 1970 roku Loevendie zaczął uczyć kompozycji w kilku holenderskich konserwatoriach. Do jego uczniów należeli m.in. Svitlana Azarova, Matthias Kadar, Vanessa Lann, Peter van Onna, Robin de Raaff i Victor Varela.
Jako wykonawca należał do zespołów Consort, Brevisand i Theo Loevendie Quintet. Obecnie jest liderem Ziggurat Ensemble.

</doc>
<doc id="1025589" url="https://pl.wikipedia.org/wiki?curid=1025589" title="Szarogród">
Szarogród

Szarogród (, trb. "Szarhorod") – miasto na Ukrainie, w obwodzie winnickim, siedziba władz rejonu szarogrodzkiego.
Miasto leży na wschodnim Podolu, nad rzeką Morachwą. Pierwsza wzmianka pochodzi z 1585, prawo magdeburskie od 1588, prawo składu w 1635 roku, status miasta od 1985.
W Henrykówce k. Szarogrodu urodził się Antoni Józef Rolle.
Historia.
Miasto założył kanclerz Jan Zamoyski w latach 1579–1585 jako twierdzę. W 1588 roku król Zygmunt III Waza nadał mu prawa miejskie. W 1595 miasto zniszczyli Kozacy, jednak nie zdołali zdobyć zamku. W pierwszej połowie XVII wieku został odbudowany. Ponownie zniszczony w 1648 roku przez zbuntowanych Kozaków. W 1663 podczas wyprawy zadnieprzańskiej w czasie wojny polsko-moskiewskiej w Szarogrodzie przebywał król Jan Kazimierz. Miasto zostało zniszczone przez Turków w 1672 roku.
W latach 1776–1792 w Szarogrodzie stacjonowała 7 Brygada Kawalerii Narodowej. Szarogród został odłączony od Królestwa Polskiego w 1793 w II rozbiorze. Pod zaborami siedziba w powiecie mohylowskim guberni podolskiej.
W latach 1941–1944 miasto było administrowane przez Rumunię w ramach tzw. "Transnistrii".
Od 1955 do 1958 roku proboszczem parafii katolickiej był Antoni Chomicki.
W 1989 liczyło 10 570 mieszkańców.

</doc>
<doc id="1025590" url="https://pl.wikipedia.org/wiki?curid=1025590" title="Pawpawzaur">
Pawpawzaur

Pawpawzaur ("Pawpawsaurus") – rodzaj dinozaura z rodziny nodozaurów (Nodosauridae).
Żył w okresie kredy (ok. 100-97 mln lat temu) na terenach Ameryki Północnej. Długość ciała ok. 4,5 m. Jego szczątki znaleziono w USA (w stanie Teksas).

</doc>
<doc id="1025592" url="https://pl.wikipedia.org/wiki?curid=1025592" title="Kuba Palacz">
Kuba Palacz



</doc>
<doc id="1025593" url="https://pl.wikipedia.org/wiki?curid=1025593" title="Can’t Leave’Em Alone">
Can’t Leave’Em Alone

Can't Leave'Em Alone jest singlem piosenkarki Ciara z gościnnym udziałem amerykańskiego rapera 50 Cent.

</doc>
<doc id="1025595" url="https://pl.wikipedia.org/wiki?curid=1025595" title="Bambama">
Bambama

Bambama – jeden z 4 dystryktów w departamencie Lékoumou w Kongu.

</doc>
<doc id="1025598" url="https://pl.wikipedia.org/wiki?curid=1025598" title="Zbiczno (jezioro)">
Zbiczno (jezioro)

Zbiczno – jezioro w Polsce położone w województwie kujawsko-pomorskim, w powiecie brodnickim, w gminie Zbiczno, leżące na terenie Pojezierza Brodnickiego. Jezioro znajduje się w pobliżu wsi o tej samej nazwie – Zbiczna.
Jezioro Zbiczno niemal w całości otoczone lasami, o dobrze rozwiniętej linii brzegowej, rynnowe, odpływowe (poprzez Cichówkę połączone z Jeziorem Cichym i Strażymiem). Stanowi typ jeziora sielawowego. Dominuje tu wśród ryb sielawa, płoć, leszcz i szczupak.
Położone nad nim są dwa ośrodki wypoczynkowe – na wschodnim brzegu Ośrodek Wypoczynkowy "Pod Sosnami", natomiast na zachodnim – ośrodek "Rytebłota".
Dane morfometryczne.
Powierzchnia zwierciadła wody według różnych źródeł wynosi od 121,0 ha do 128,9 ha, dzięki czemu jest to największe jezioro Pojezierza Chełmińsko-Dobrzańskiego.
Zwierciadło wody położone jest na wysokości 71,8 m n.p.m. lub 71,2 m n.p.m. Średnia głębokość jeziora wynosi 11,7 m, natomiast głębokość maksymalna 41,6 m. .
W oparciu o badania przeprowadzone w 2004 roku wody jeziora zaliczono do II klasy czystości.
W roku 1998 wody jeziora również zaliczono do wód pozaklasowych i I kategorii podatności na degradację.

</doc>
<doc id="1025599" url="https://pl.wikipedia.org/wiki?curid=1025599" title="Ewa Milde-Prus">
Ewa Milde-Prus

Ewa Joanna Milde-Prus (ur. 7 marca 1944 w Skierniewicach, zm. 24 lipca 2020 w Chicago) – polska aktorka filmowa i teatralna.
Życiorys.
W 1967 roku ukończyła studia na Wydziale Aktorskim Państwowej Wyższej Szkole Filmowej, Telewizyjnej i Teatralnej w Łodzi. 22 stycznia 1967 roku debiutowała na deskach Teatru Ziemi Łódzkiej. Następnie występowała w latach 1967–1969 w koszalińskim Teatrze Bałtyckim. Od 1969 do 1970 roku występowała w szczecińskim Teatrze Dramatycznym, a w sezonie 1970/1971 w Teatrze im. Bogusławskiego w Kaliszu. W latach 1971–1982 była aktorką warszawskiego Teatru Ateneum. Pod koniec lat 80. wyemigrowała do Stanów Zjednoczonych. Od 1987 mieszkała w Chicago, gdzie przez wiele lat występowała m.in. w polonijnym teatrze i kabarecie Bocian oraz nagrywała audycje radiowe.
Zmarła 24 lipca 2020 w Chicago. Zgodnie ze swą ostatnią wolą spoczęła w Polsce, 5 września 2020 została pochowana na cmentarzu parafialnym w Umiastowie.

</doc>
<doc id="1025601" url="https://pl.wikipedia.org/wiki?curid=1025601" title="Kelle">
Kelle

Osoby:

</doc>
<doc id="1025603" url="https://pl.wikipedia.org/wiki?curid=1025603" title="Papiernica">
Papiernica

Papiernica – rodzaj maszyny służący do wytwarzania wstęg papieru z masy papierniczej. Papiernica składa się z kilkunastu różnych zespołów urządzeń, które wykonują kolejne fazy procesu technologicznego wytwarzania papieru.

</doc>
<doc id="1025604" url="https://pl.wikipedia.org/wiki?curid=1025604" title="Niobrarazaur">
Niobrarazaur

Niobrarazaur ("Niobrarasaurus coleii") – roślinożerny dinozaur z rodziny nodozaurów (Nodosauridae); jego nazwa znaczy "jaszczur z Niobrara".
Żył w okresie późnej kredy (ok. 85-71 mln lat temu) na terenach Ameryki Północnej. Długość ciała ok. 5 m. Jego szczątki (liczne kości) znaleziono w USA (w stanie Kansas, na wybrzeżu dawnego morza wewnętrznego Niobrara).

</doc>
<doc id="1025606" url="https://pl.wikipedia.org/wiki?curid=1025606" title="Władysław Syrakomla">
Władysław Syrakomla



</doc>
<doc id="1025607" url="https://pl.wikipedia.org/wiki?curid=1025607" title="Get Up">
Get Up

Get Up – utwór skomponowany i wykonany przez Ciarę Harris, Chamillionaire oraz Jazze Pha, wydany jako singel w 2006 roku. Utwór znalazł się na ścieżce dźwiękowej filmu "" oraz na drugim studyjnym albumie Ciary, "The Evolution".

</doc>
<doc id="1025610" url="https://pl.wikipedia.org/wiki?curid=1025610" title="Wypadek Ayrtona Senny">
Wypadek Ayrtona Senny

Śmiertelny wypadek trzykrotnego mistrza Formuły 1 Ayrtona Senny miał miejsce podczas wyścigu Grand Prix San Marino w 1994 roku na torze Imola.
Wydarzenia poprzedzające wypadek.
Pod koniec sezonu 1993 Senna opuścił zespół McLaren i dołączył do zespołu Williams-Renault. Po zakazaniu używania aktywnego zawieszenia, kontroli trakcji i systemu ABS Williams starał się odrobić straty do zespołu Benetton. W dwóch pierwszych wyścigach (na torach Interlagos i Aida) w nowym zespole Senna zajął pole position, jednak nie ukończył żadnego z nich. Warto zauważyć, że Senna zdobył pierwszą pozycję startową w tych dwóch wyścigach, jadąc ogólnie uważanym za słaby bolidem Williams. Senna sam wspominał o złej trakcji bolidu w trakcie wywiadów. Oczywistym był fakt, że model FW16 nie prowadził się tak dobrze jak FW15C i FW14B, które wyposażone były w kontrolę trakcji i aktywne zawieszenie. 1 maja 1994 roku Senna wziął udział w trzecim wyścigu w barwach zespołu Williams na torze Imola. Znów wywalczył pierwszą pozycję startową. Tego wyścigu też miał nie ukończyć.
Weekend na torze Imola był dla Senny szczególnie niepokojący z powodu dwóch zdarzeń. W trakcie piątkowej sesji treningowej, protegowany Senny, młody Rubens Barrichello wypadł z toru i przy dużej prędkości uderzył w ogrodzenie dzielące tor od trybun. Barrichello został odwieziony do szpitala. Senna odwiedził kolegę w szpitalu mimo zakazu lekarzy (przeskoczył mur, żeby dostać się do szpitala). Doszedł do wniosku, że konieczne jest zweryfikowanie standardów bezpieczeństwa. W sobotę wydarzył się kolejny wypadek. Roland Ratzenberger w trakcie szybkiego okrążenia wypadł z toru, uszkadzając przednie skrzydło. Kiedy chwilę później pokonywał zakręt Villeneuve, jego bolid wyjechał poza tor, nie mając siły dociskowej w przedniej części. Ratzenberger przy prędkości ponad 300 km/h uderzył w betonową ścianę, ginąc na miejscu. Po tym wypadku Senna postanowił ponownie powołać do życia Drivers' Safety Group, której działania miały prowadzić do wzrostu poziomu bezpieczeństwa w Formule 1. Jako najstarszemu zaoferowano mu rolę lidera.
Wypadek.
W niedzielę wydarzył się kolejny wypadek: Pedro Lamy i JJ Lehto zderzyli się podczas startu do wyścigu. Kiedy w bolidzie Lehto zgasł silnik, Lamy uderzył w jego bolid. Obaj kierowcy wyszli z wypadku bez większych obrażeń. Koło samochodu Lamy’ego wpadło na trybuny raniąc 9 osób. Na tor wyjechał samochód bezpieczeństwa na czas usuwania szczątków rozbitych samochodów. Bolidy podążały za nim przez 5 kolejnych okrążeń. Na szóstym okrążeniu samochód bezpieczeństwa zasygnalizował, że zaraz opuści tor i wyścig zostanie wznowiony. Na 7. okrążeniu kamera znajdująca się na bolidzie jadącego za Senną Michaela Schumachera zarejestrowała nagłą zmianę kierunku jazdy bolidu Senny i uderzenie w betonową barierę, znajdującą się na zewnętrznej stronie zakrętu Tamburello. Z zapisów telemetrycznych Williamsa Senny wynikało, że opuścił on tor z prędkością 310 km/h, a w chwili uderzenia w barierę, niespełna dwie sekundy później, prędkość wynosiła 218 km/h.
Bolid zatrzymał się na skraju toru. Senna pozostawał bez ruchu, chociaż jego głowa poruszyła się jeden raz. Wypadek nie wyglądał jak większość wypadków w Formule 1, mimo że wydarzył się przy dużej prędkości. Bolid w pewnym momencie zaczął jechać prosto, zmierzając poza tor, i uderzył nosem w barierę pod niewielkim kątem (22 stopnie), gubiąc przy tym przednie prawe koło. W chwilę później zatrzymał się na skraju toru. Mimo że wypadek nie wyglądał na bardzo groźny, było widać, że Senna odniósł poważne obrażenia. Kask Senny spoczywał bezwładnie na kokpicie przechylony w prawą stronę. Przez chwilę jego głowa poruszyła się, dając fałszywą nadzieję, że nie stało się nic groźnego. Obsługa toru przybyła na miejsce wypadku, ale jej członkowie nie mogli nic zrobić do czasu przybycia wykwalifikowanego personelu medycznego. Świat obiegł obraz z umieszczonej na helikopterze kamery, pokazującej lekarzy próbujących ratować Sennę. Wokół bolidu dało się dojrzeć dużo krwi.
W tym czasie w wyniku nieporozumienia w pit stopach, 10 minut po wypadku Senny, na tor wyjechał bolid Larrousse kierowany przez Érika Comasa, chcącego dołączyć do wyścigu. Niewiele brakowało, a uderzyłby w helikopter medyczny, który wylądował na torze. Tylko dzięki wymachującej flagami obsłudze toru Comas zatrzymał się.
Profesor Sidney Watkins, znany na całym świecie neurochirurg, główny lekarz i delegat medyczny Formuły 1, szef zespołu medycznego na torze, który przeprowadzał tracheotomię na miejscu wypadku, relacjonował:
Autopsja.
Senna miał 34 lata w chwili śmierci. Obrażenia, których doznał, spowodowało przednie prawe koło, które oderwało się od bolidu w chwili uderzenia w ścianę. Elementy zawieszenia wciąż przymocowane do koła uderzyły Sennę w głowę, przebijając wizjer kasku i powodując uraz czaszki. Fotografie zniszczonego kasku Senny ukazują miejsce przebicia w górnej części wizjera nad prawym okiem. Ten fakt prowadzi do uznawanej obecnie za najbardziej prawdopodobną teorii, według której jeden z elementów zawieszenia oderwał się i uderzył w głowę Senny.
FIA oraz włoskie władze wciąż utrzymują, że śmierć Senny nie nastąpiła na miejscu wypadku, lecz w szpitalu, do którego przetransportowano go helikopterem zaraz po przeprowadzonej jeszcze na torze tracheotomii i podanej kroplówce (ang: "iv administration"). Do dziś trwa debata, dlaczego nie potwierdzono śmierci Senny już na torze. Włoskie prawo stanowi, że po śmiertelnym wypadku mającym miejsce w trakcie wydarzeń sportowych musi zostać wszczęte w tej sprawie postępowanie, a to z kolei powoduje przerwanie zawodów. Dyrektor szpitala Oporto (Portugalia) Legal Medicine Institue profesor José Eduardo Pinto da Costa powiedział:
Profesor Jose Pratas Vital, dyrektor szpitala Egas Moniz hospital w Lizbonie, neurochirurg i szef zespołu medycznego w wyścigu Grand Prix Portugalii, ma inną opinię:
Rogério Morais Martins powiedział:
FIA zaprzecza takiemu scenariuszowi twierdząc, że to bezpodstawna teoria konspiracyjna.
FIA bezzwłocznie rozpoczęło badania toru Autodromo Enzo e Dino Ferrari w Imoli. Zakręt Tamburello został przebudowany w szykanę.
W roku 2000 Senna został pośmiertnie zaliczony w International Motorsports Hall of Fame.
Analiza wypadku.
W 2004 roku w telewizji ukazał się program dokumentalny wyprodukowany przez National Geographic, zatytułowany "Seismic Seconds: The Death of Ayrton Senna". Autorzy programu przeanalizowali dane odzyskane z bolidu Senny w celu zrekonstruowania serii wydarzeń prowadzących do fatalnego wypadku. Konkluzją była teza, według której kluczową rolę odegrał samochód bezpieczeństwa, który znalazł się na torze po zderzeniu dwóch bolidów podczas startu do wyścigu. Silnik bolidu JJ Lehto zgasł, a pozostali kierowcy wystartowali. W stojący bolid uderzył jadący już z prędkością około 200 km/h Lotus Pedro Lamy’ego. Samochód bezpieczeństwa przebywał na torze przez następne 5 okrążeń. Niespotykanie długo przebywający na torze samochód bezpieczeństwa miał doprowadzić do obniżenia ciśnienia w oponach bolidu Senny wskutek obniżenia prędkości a więc i temperatury opon. To miało poskutkować obniżeniem bolidu, a to z kolei doprowadzić do braku siły docisku w zakręcie Tamburello. Nagranie z bolidu jadącego za Senną Michaela Schumachera w istocie ukazuje snopy iskier wydobywające się spod bolidu Senny. W tych właśnie momentach bolid miał tracić siłę docisku do nawierzchni toru. W reakcji na niewłaściwe zachowanie pojazdu Senna miał skontrować skręcając kierownicę w prawo a bolid w tym momencie miał zacząć podróżować poza tor na zewnętrzną stronę zakrętu Tamburello. Konkluzją autorów było stwierdzenie, że gdyby Senna reagował "wolniej" mógłby przeżyć wypadek.
Zdaniem wielu osób związanych z Formułą 1, włączając kierowców startujących w czasach Senny i ścigających się na torze na Imoli, teza postawiona przez autorów programu jest wysoce niejasna. Z zapisu telemetrycznego z bolidu Senny wynika, że Senna przejechał zakręt Tamburello w trakcie 6 okrążenia (na piątym okrążeniu samochód bezpieczeństwa zasygnalizował, że opuści tor i wyścig rozpocznie się na nowo; 6 okrążenie było pierwszym "szybkim" okrążeniem) z prędkością 306 km/h na zimnych oponach. Z informacji ujawnionych w trakcie śledztwa wynika, że zbiornik paliwa w bolidzie Senny zawierał 86 litrów paliwa w trakcie startu do wyścigu, a Senna planował 2 pit stopy w trakcie tego wyścigu – o jeden mniej niż Schumacher, który wystartował lżejszym bolidem planując trzy postoje. Teoria niskiego ciśnienia w oponach bolidu Senny jako przyczyny wypadku została obalona w trakcie rozprawy sądowej. Stefano Stefanini, szef Bolońskiej Jednostki Do Spraw Wypadków Drogowych zeznał wówczas, że Senna jadąc cięższym niż Michael Schumacher i Damon Hill bolidem przejechał 6 okrążenie w czasie 1 minuty i 24,887 sekundy. Szybciej przejechali okrążenie tylko dwaj kierowcy jadąc pod koniec wyścigu lżejszymi bolidami. Michele Alboreto wraz z innymi kierowcami tamtych czasów zeznali, że opony "musiały" mieć właściwą temperaturę pracy, żeby osiągnąć taki czas, a temperatura opon nie odegrała roli w wypadku.
Aktywne zawieszenie było główną przyczyną przewagi bolidów zespołu Williams nad pozostałymi bolidami w sezonach 1991, 1992 i 1993. Zakaz jego stosowania dotknął więc zespół Williams bardziej niż inne zespoły. W sezonie 1994 kierowcy zespołu Williams mówili o wielu problemach z prowadzeniem bolidów oraz o nerwowym zachowaniu tyłu bolidu. Nowe tylne skrzydło bolidu FW16 zostało zaprezentowane na Imoli. Ironią było stwierdzenie Senny na początku sezonu 1994, że będzie zdziwiony, jeśli w tym sezonie nie będzie wielu poważnych wypadków. Odniósł się do wycofania w sezonie 1993 szerokich, 26 calowych slicków "white label" Goodyear (zastąpionych wersją "yellow label") oraz do wycofania wszystkich technologicznych i naukowych osiągnięć zastosowanych w bolidach (aktywne zawieszenie, kontrola trakcji i ABS) w sezonie 1994. Przypuszczał, że kierowcy będą mieć problemy z utrzymaniem bolidów na torze, co dało się zaobserwować na początku sezonu 1994. Przed wypadkami Ratzenbergera i Senny JJ Lehto złamał jeden z kręgów lędźwiowych na torze Silverstone w styczniu, a Jean Alesi złamał kark w trakcie testów przed sezonem. W trakcie kwalifikacji do następnego wyścigu w Monako Karl Wendlinger uczestniczył w wypadku, w efekcie którego zapadł w śpiączkę na 19 dni. Kierowca zastępujący Ratzenbergera, Andrea Montermini, złamał kości stopy jadąc Simtekiem w Barcelonie na torze Circuit de Catalunya, a Pedro Lamy złamał rzepki obu stawów kolanowych w trakcie testów w Silverstone w maju. Za przyczynę żadnego z tych wypadków nie uznano błędów kierowców, chociaż nie ma dowodów potwierdzających wpływ wycofania zakazanych technologii na te wypadki.
Są inne czynniki (wpływające na komfort prowadzenia bolidów) – Senna nie lubił pozycji kierownicy w stosunku do pozycji kierowcy i wielokrotnie prosił o modyfikację kolumny kierownicy. Na Imoli Senna wraz z inżynierami Williamsa starali się pokonać problemy związane z brakiem aktywnego zawieszenia. Patrick Head i Adrian Newey zgodzili się na żądania Senny o skrócenie kolumny kierownicy w jego Williamsie FW16, ale nie było czasu na wyprodukowanie krótszej kolumny. Skrócono więc kolumnę zainstalowaną w bolidzie Senny wycinając jej część i łącząc dwie powstałe części rurką o mniejszej średnicy. Wielu przypuszcza na podstawie porównań wielu godzin nagrań z kamer zainstalowanych w bolidzie Senny w trakcie wyścigu w Brazylii oraz wyścigu na Imoli, że ruchy, które wykonuje kierownica w trakcie wyścigu na Imoli nie są takie jak zwykle. Materiały wideo ukazują brak reakcji przednich kół podczas ostatniego okrążenia, kiedy Senna obraca kierownicę w skrajne lewe położenie. Inni budowali podejrzenia na podstawie nagrania z Imoli kiedy Senna, na sekundy przed uderzeniem w betonową ścianę, spogląda na koło kierownicy.
Nagranie z kamery zainstalowanej w bolidzie Senny nie wyjaśnia przyczyn wypadku, bo brakuje w nim ostatnich sekund. Kończy się ono kiedy bolid zaczyna jechać prosto na zewnątrz zakrętu. Około 1,5 sekundy nagrania prawdopodobnie dostarczyłoby odpowiedzi na pytanie o przyczyny wypadku. Jego brak to efekt zdumiewającego zbiegu okoliczności, kiedy reżyser zdecydował zmienić przekazywany sygnał wizji z bolidu Senny na obraz z bolidu Gerharda Bergera akurat na chwilę przed wypadkiem. Decyzja reżysera jest jeszcze bardziej zastanawiająca w świetle faktu, że obraz z kamery w bolidzie Senny był do chwili zmiany rejestrowany nieprzerwanie przez 9 minut.
Pojawiło się wiele pogłosek, że brakująca część nagrania istnieje i ukazuje Sennę z oderwaną kierownicą w rękach, kiedy jego pojazd opuszcza tor. W dodatku nagranie przedstawione w sądzie 14 maja 1997 kończy się na 0,9 sekundy przed uderzeniem, a więc około 0,6 sekundy później niż nagranie opublikowane wcześniej. Różnica ta zrodziła jeszcze więcej kontrowersji. Chociaż istnieją zarzuty wobec osób wysoko postawionych w świecie sportów motorowych, że widzieli całe nagranie, nie ma dowodów na to, że takie nagranie istnieje.
Damon Hill, kierowca zespołu Williams w czasie, kiedy Senna również jeździł w barwach tego zespołu, w wywiadzie 10 lat po wypadku powiedział:
Zespół Williams został oskarżony przez włoskiego oskarżyciela o zabójstwo, sprawa we włoskim sądzie trwała kilka lat. Sąd oczyścił oskarżonych z zarzutów. W 2004 roku sprawa została ponownie otwarta i znów zamknięta w 2005 roku z powodu braku nowych dowodów.
Williams FW16 Senny został zwrócony zespołowi Williams kiedy rozprawa się zakończyła. Williams ogłosił, że pojazd Senny został zniszczony.
Śmierć Senny została uznana przez brazylijskich fanów narodową tragedią, brazylijski rząd ogłosił trzydniową żałobę narodową. Ponad milion osób podążało w kondukcie pogrzebowym w São Paulo. Senna został pochowany na cmentarzu Cemitério do Morumbi w swoim rodzinnym mieście, São Paulo.
Spuścizna.
Senna był jednym z największych kierowców wszech czasów, ale dla milionów fanów był również wielkim człowiekiem: jego osobowość znaczyła więcej niż dokonania na torze; cechowały go niemalże nadludzkie umiejętności i determinacja umożliwiające rywalizację w dowolnej dziedzinie.
Senna był człowiekiem głęboko wierzącym. Niedługo przed śmiercią założył fundację Ayrton Senna Foundation, mającą na celu niesienie pomocy ubogiej młodzieży w Brazylii i na świecie. Dzisiaj Senna wciąż ma wpływ na losy wielu ludzi, stał się symbolem nadziei dla milionów rodaków i przykładem profesjonalizmu i człowieczeństwa.
W 2004 roku (brazylijskie media przypomniały życie Senny w 10 rocznicę jego śmierci) wydano w Brazylii książkę "Ayrton Senna: The Hero Revealed" (oryginalny tytuł: "Ayrton Senna: O Herói Revelado",). Książka jest przypomnieniem wielu ścieżek kariery Senny, zawiera również niepublikowane wcześniej szczegóły jego prywatnego życia.
21 kwietnia 2004 roku na stadionie w pobliżu Imoli rozegrano mecz piłki nożnej dla uczczenia 10 rocznicy odejścia Senny. Mecz zorganizowali oddani włoscy i kanadyjscy fani Ayrtona. Jedną z drużyn była narodowa reprezentacja Brazylii, zwycięzca Mistrzostw Świata w piłce nożnej z 1994 roku. Druga drużyna złożona była z najlepszych kierowców wyścigowych. Michael Schumacher, Jarno Trulli, Rubens Barrichello, Fernando Alonso i wielu innych stanęło twarzą w twarz z Dungą, Taffarelem i innymi zawodnikami zwycięskiej drużyny zawodów w Stanach Zjednoczonych 10 lat wcześniej.
W ten sam weekend Bernie Ecclestone powiedział, że Ayrton Senna był i pozostał najlepszym kierowcą Formuły 1, jakiego kiedykolwiek widział.
W 2005 roku włoski piosenkarz Cesare Cremonini wydał singel zatytułowany "Marmellata #25", którego refren w tłumaczeniu to: "O! Odkąd Senna przestał się ścigać... to już nie jest niedziela!" (oryginał: "Ahh! Da quando Senna non corre più... non è più domenica!").
W trakcie badań nad wrakiem jego bolidu odkryto zwiniętą, zakrwawioną flagę austriacką. Flagę tę miał Senna wznieść po przejechaniu mety na pierwszej pozycji ku czci Rolanda Ratzenbergera, który zginął w wypadku dzień przed wyścigiem na Imoli.
Większość osobistości Formuły 1 uczestniczyła w państwowym pogrzebie Senny, ale przewodniczący FIA Max Mosley był na nim nieobecny. Uczestniczył on w pogrzebie Ratzenbergera 7 maja 1994 w Salzburgu w Austrii. 10 lat później podczas konferencji prasowej Mosley powiedział:

</doc>
<doc id="1025611" url="https://pl.wikipedia.org/wiki?curid=1025611" title="Gomel">
Gomel



</doc>
<doc id="1025617" url="https://pl.wikipedia.org/wiki?curid=1025617" title="Nadleśnictwo Bircza">
Nadleśnictwo Bircza

Nadleśnictwo Bircza – jednostka organizacyjna Lasów Państwowych, podległa RDLP w Krośnie, której siedziba znajduje się w miejscowości Stara Bircza.
Nadleśnictwo administruje lasami we wschodniej części województwa podkarpackiego, w powiatach: bieszczadzkim i przemyskim. Powierzchnia nadleśnictwa wynosi 29 810,85 ha, z czego grunty leśne stanowią 27 634 ha.
Nadleśnictwo obejmuje tereny Pogórza Przemyskiego, Gór Sanocko-Turczańskich i Płaskowyżu Chyrowskiego.
Cały teren nadleśnictwa obejmuje Leśny Kompleks Promocyjny „Lasy Birczańskie”.
Organizacja Nadleśnictwa Bircza.
Organizacyjnie Nadleśnictwo podzielone jest na 3 obręby: Bircza, Nowe Sady i Wojtkowa, które z kolei dzielą się na 21 leśnictw: Leszczyny, Turnica, Borysławka, Posada Rybotycka, Pechnów, Arłamów, Jureczkowa, Wojtkówka, Trzcianiec, Jamna, Krzywe, Trójca, Łodzinka, Malawa, Kuźmina, Dobrzanka, Leszczawa, Jasienica, Brzuska, Sierakośce, leśnictwo szkółkarskie Kotów.

</doc>
<doc id="1025618" url="https://pl.wikipedia.org/wiki?curid=1025618" title="Roślinność mangrowa">
Roślinność mangrowa



</doc>
<doc id="1025623" url="https://pl.wikipedia.org/wiki?curid=1025623" title="Lose Control">
Lose Control

Lose Control – piosenka amerykańskiej raperki Missy Elliott. Wykonuje ją razem z Ciara i Fatman Scoop. Ta piosenka jako pierwsza promuje płytę The Cookbook.

</doc>
<doc id="1025624" url="https://pl.wikipedia.org/wiki?curid=1025624" title="Kamienna (Ostrowiec Świętokrzyski)">
Kamienna (Ostrowiec Świętokrzyski)

Kamienna – osiedle samorządowe Ostrowca Świętokrzyskiego położone w centrum miasta, nad rzeką Kamienną, od której wzięło swą nazwę.
Funkcjonują tu: Publiczna Szkoła Podstawowa nr 11 i Liceum Ogólnokształcące nr I im. Stanisława Staszica. Na osiedlu znajdują się też: dworzec autobusowy PKS, urząd pocztowy, komenda miejska Policji, targowisko miejskie, Hotel Gromada Łysica oraz siedziba władz gminy wiejskiej Bodzechów.
Zasięg terytorialny.
Osiedle obejmuje następujące ulice: Aleja 3 Maja, Cegielniana, Chmielna, Chrzanowskiego "(odcinek od ul. Ostrowieckiej do ul. Kilińskiego)", Czysta, Focha, Furmańska, Kamienna, Kilińskiego, Krótka, Mickiewicza "(nieparzyste numery 23-27)", Podwale, Reja, Składowa, Słowackiego, Smolna, Teatralna, Wałowa, Wesoła, Wierzbowa, Zagłoby "(nieparzyste 3-5 i parzyste 14-30)" i Żabia.

</doc>
<doc id="1025629" url="https://pl.wikipedia.org/wiki?curid=1025629" title="Tēvita ʻUnga">
Tēvita ʻUnga

Tēvita ʻUnga (ur. 1824, zm. 1879) – tongański polityk. Pierwszy premier Tonga po ogłoszeniu konstytucji w 1875; od 1876 do 18 grudnia 1879. Bezpartyjny. Podczas jego urzędowania zawarto układy z Niemcami (1876) i Wielką Brytanią (1879).

</doc>
<doc id="1025634" url="https://pl.wikipedia.org/wiki?curid=1025634" title="John Guise">
John Guise

Sir John Douglas Guise (ur. 29 sierpnia 1914 w Prowincji Milne Bay, zm. 7 lutego 1991) – polityk Papui-Nowej Gwinei. Pierwszy gubernator generalny tego kraju od 16 września 1975 do 1 marca 1977. Jego następcą został Tore Lokoloko.
Odznaczony Krzyżem Wielkim Orderu św. Michała i św. Jerzego, Kawaler Komandor Orderu Imperium Brytyjskiego (KBE).

</doc>
<doc id="1025637" url="https://pl.wikipedia.org/wiki?curid=1025637" title="Thomas Remengesau">
Thomas Remengesau

Thomas Ongelibel Remengesau, Senior (ur. 28 listopada 1931 w Koror, zm. 3 sierpnia 2019 tamże) – palauski polityk. Tymczasowy prezydent Palau od 30 czerwca 1985 do 2 lipca 1985 oraz od 20 sierpnia 1988 do 1 stycznia 1989.

</doc>
<doc id="1025640" url="https://pl.wikipedia.org/wiki?curid=1025640" title="Zbiornik przeciwpożarowy">
Zbiornik przeciwpożarowy

Zbiornik przeciwpożarowy – zwykle wielkogabarytowy rezerwuar na wodę profilaktycznie zgromadzoną do gaszenia pożaru.
Początek zbiornikom przeciwpożarowym dały sadzawki kopane wśród zabudowy folwarcznej, służące jako poidła dla zwierząt gospodarskich oraz do hodowli karpi. W razie pożaru z takiej sadzawki można było czerpać wodę przy pomocy skórzanych lub klepkowych wiader. W XIX w. najpierw w miastach, a później na uwłaszczonych wsiach powstały oddziały straży pożarnej gaszące pożary na terenie całej miejscowości. Na potrzeby ręcznych sikawek i pomp wodę dowożono w beczkach, a te trzeba było szybko napełniać. Tam, gdzie w pobliżu nie było rzeki lub innego naturalnego zbiornika wody, budowano zbiorniki przeciwpożarowe. Ich budowa, początkowo dobrowolna (zarządzały ją rady miejskie), wkrótce według przepisów państwowych stała się przymusowa. Często ich powstanie wspierały też firmy ubezpieczające gospodarstwa na wypadek pożaru. Zbiorniki starano się lokalizować gdzieś w środku zabudowy, w pobliżu remizy strażackiej. Były to prostopadłościenne zagłębienia terenu, stromo obmurowane z trzech stron, natomiast czwarta, od strony umożliwiającej dojazd, miała schodki pozwalające na łatwy dostęp do wody (beczki napełniano ręcznie). 
Od kiedy pojawiły się pompy napędzane silnikiem spalinowym i aby nabrać wody do cysterny wystarczyło do zbiornika przeciwpożarowego wrzucić wąż ssawny, wszystkie ściany mogły być wykonane stromo. Takie zbiorniki ze względów bezpieczeństwa wkrótce nakazano ogrodzić. Zamiast tego, ściany nowszych konstrukcji profilowano skośnie co ułatwiło użycie betonu (XX w.). Głównie w latach 80. XX w. wraz z budową wiejskich wodociągów ustawiono przeciwpożarowe hydranty. Zbędne i niekonserwowane zbiorniki przeciwpożarowe zaczęły popadać w ruinę i stały się zbiornikami śmieci. Ich większość została już zasypana w latach 90. XX w. Taki zbiornik może zostać przerobiony (głównie chodzi o spłycenie i zlikwidowanie stromizn) na centralny punkt parku wiejskiego, urozmaicający okolicę i zwiększający różnorodność biologiczną. Za wzorzec w tym względzie może służyć teren OODR (Opolski Ośrodek Doradztwa Rolniczego w Łosiowie). 
W suchych i odludnych kompleksach leśnych takie tradycyjne ziemne zbiorniki przeciwpożarowe buduje się także i dziś. Aby zapobiec stratom wody, dno tych zbiorników uszczelnia się folią. Lasy Państwowe przy gaszeniu pożarów w miejscach niedostępnych chętnie korzystają z pomocy lotnictwa. Śmigłowiec PZL-Sokół może być wyposażony w zbiornik przeciwpożarowy o pojemności 1500 litrów podwieszany na linach ("Bambi Bucket") lub zbiornik tej samej pojemności podwieszany bezpośrednio pod kadłubem. Umożliwia on pobieranie wody nawet ze zbiorników o głębokości 30 cm.
W miastach o zabudowie wysokiej, gdzie dostępne pompy nie były w stanie zapewnić odpowiedniej ilości wody i ciśnienia, zbiorniki przeciwpożarowe lokalizowano na ostatnim piętrze budynku. Przykładem budynku z tak zlokalizowanym zbiornikiem przeciwpożarowym może być zabytkowa przędzalnia Poznańskiego w Łodzi przy ul. Ogrodowej. Dawny zbiornik o wymiarach 8 x 20 x 1,5 m otrzyma nowe ścianki ze stali i zostanie przekształcony w basen kąpielowy.
Nowoczesne zbiorniki przeciwpożarowe w obiektach przemysłowych lub zabytkowych są szczelnie przykryte (brak słońca wyklucza rozwój glonów i utrudnia dostawanie się zanieczyszczeń), mają kształt walca i wykonane są z ocynkowanej stali. Mogą być budowane jako wolnostojące lub wewnątrz budynku, pod ziemią i na ziemi. Prócz rur napełniających oraz umożliwiających czerpanie wody zbiorniki są zaopatrzone w wodowskazy lub czujniki poziomu wody oraz automatyczne podgrzewacze zabezpieczające wodę przed zamarznięciem. Sam zbiornik (w Polsce produkuje się zbiorniki o pojemności do 2600 m³) zwykle bywa na stałe podłączony do systemu zraszaczy uruchamianych bez udziału człowieka przez czujki dymowe lub do tradycyjnych hydrantów.

</doc>
<doc id="1025647" url="https://pl.wikipedia.org/wiki?curid=1025647" title="Alassane Ouattara">
Alassane Ouattara

Alassane Dramane Ouattara (wym. []; ur. 1 stycznia 1942 w Dimbokro) – iworyjski polityk i ekonomista. Premier kraju od 7 listopada 1990 do 11 grudnia 1993. Przewodniczący Zgromadzenia Republikanów (RDR) od 1999. Kandydat w wyborach prezydenckich w 2010. 4 grudnia 2010 zaprzysiężony na urząd prezydenta Wybrzeża Kości Słoniowej, po ogłoszeniu jego zwycięstwa przez komisję wyborczą, pomimo zmiany wyników przez Radę Konstytucyjną.
Odrzucenie wyników przez prezydenta Laurenta Gbagbo doprowadziło do kryzysu politycznego i dwuwładzy w kraju, a następnie wybuchu wojny domowej i pojmania Gbagbo przez siły wierne Ouattarze 11 kwietnia 2011.
Edukacja i kariera zawodowa.
Alassane Ouattara urodził się w 1942 w Dimbokro w Wybrzeżu Kości Słoniowej. Uczęszczał do szkoły podstawowej w Wybrzeżu Kości Słoniowej i szkoły średniej w Górnej Wolcie (ob. Burkina Faso). W 1965 ukończył administrację (licencjat) na Drexel Institute of Technology w Pensylwanii. W 1967 zdobył tytuł magistra ekonomii na University of Pennsylvania w Stanach Zjednoczonych. W 1972 został na tej uczelni doktorem ekonomii. Jest autorem publikacji na tematy polityczne, gospodarcze i społeczne.
Od kwietnia 1968 do sierpnia 1973 pracował jako ekonomista w Międzynarodowym Funduszu Walutowym (MFW). Od sierpnia 1973 do lutego 1975 był szefem misji ("Chargé de Mission") Banku Centralnego Państw Afryki Zachodniej (BCEAO) w Paryżu. Następnie pełnił funkcję specjalnego doradcy prezesa BCEAO oraz dyrektora ds. badań. Od stycznia 1983 do października 1984 był wiceprezesem BCEAO. W kolejnych latach ponownie pracował w strukturach MFW w Waszyngtonie. Najpierw jako dyrektor Departamentu ds. Afryki (od listopada 1984 do października 1988) oraz jako doradca dyrektora zarządzającego (1987-1988).
Premier.
W październiku 1988 objął stanowisko prezesa Banku Centralnego Państw Afryki Zachodniej (BCEAO) z siedzibą w Dakarze, na którym nominalnie pozostał do grudnia 1993. W kwietniu 1990 prezydent Félix Houphouët-Boigny mianował go przewodniczącym Międzyresortowego Komitetu ds. Koordynacji Stabilizacji i Programu Odbudowy Gospodarczej. 7 listopada 1990 prezydent nominował go na stanowisko premiera. 4 grudnia 1990 Charles Konan Banny został tymczasowym prezesem BCEAO (od grudnia 1993 prezes BCEAO).
Jako szef rządu pełnił w sumie przez 18 miesięcy również obowiązki szefa państwa, m.in. w czasie choroby Félixa Houphouët-Boigny od marca do grudnia 1993. Po śmierci prezydenta 7 grudnia 1993, między premierem Ouattarą a przewodniczącym parlamentu Henri Konanem Bédié doszło do sporu o sukcesję. Pełniącym obowiązki szefa państwa został Bédié, a Ouattara 9 grudnia 1993 zrezygnował ze stanowiska szefa rządu.
Praca w MFW.
Po odejściu z rządu, od 1 lipca 1994 do 31 lipca 1998 zajmował stanowisko zastępcy dyrektora generalnego MFW w Waszyngtonie.
W czerwcu 1994 grupa zwolenników Ouattary wystąpiła z rządzącej Partii Demokratycznej Wybrzeża Kości Słoniowej (PDCI) i utworzyła własne ugrupowanie Zgromadzenie Republikanów ("Rassemblement des Républicains", RDR). W grudniu 1994 władze uchwaliły nowe prawo wyborcze, które wymagało od kandydatów na urząd prezydenta posiadania narodowości iworyjskiej również przez jego obojga rodziców oraz zamieszkiwania w kraju przez co najmniej 5 lat przed wyborami. Uniemożliwiło to start Ouattarze, który miał być kandydatem RDR. Pomimo tego RDR mianowało Ouattarę swoim kandydatem, jednakże ostatecznie zbojkotowało wybory. W październiku 1995 prezydentem Wybrzeża Kości Słoniowej został wybranym dotychczasowy p.o. prezydenta Henri Konan Bédié z rządzącej PDCI.
Przewodniczący partii.
Alassane Ouattara już w marcu 1998 zadeklarował powrót do ojczyzny i do udziału w życiu politycznym. Zaraz po zakończeniu pracy w MFW, 1 sierpnia 1999 został wybrany przewodniczącym Zgromadzenia Republikanów (RDR) i mianowany kandydatem na urząd prezydenta w wyborach w 2000. W tym celu przedstawił wymagany certyfikat potwierdzający jego iworyjskie obywatelstwo oraz obywatelstwo jego rodziców. Prezydent Bédié uznał jednak dokument za sfałszowany, twierdząc, że Ouattara pochodzi z Burkina Faso. We wrześniu 1999 wszczęte zostało dochodzenie w tej sprawie. W październiku sąd w Dimbokro, miejscu urodzenia Ouattary, unieważnił certyfikat. Doprowadziło do protestów i aresztowań jego zwolenników. W grudniu 1999, w czasie pobytu Ouattary we Francji, władze wydały wobec niego nakaz aresztowania.
Po trzech miesiącach nieobecności powrócił do kraju 29 grudnia 1999, pięć dni po zamachu stanu, w wyniku którego od władzy odsunięty został prezydent Bédié. Zamach stanu uznał za „rewolucję wspieraną przez cały naród”.
W sierpniu 2000 został mianowany przez RDR kandydatem na urząd prezydenta w wyborach w 2000. We wrześniu jego kandydaturę z powodu kwestii obywatelstwa (wymagane iworyjskie obywatelstwo kandydata i jego rodziców) odrzucił Sąd Najwyższy. Wybory prezydenckie w październiku 2000 wygrał Laurent Gbagbo. W listopadzie 2000 Ouattara wyjechał do Francji. Powrócił w listopadzie 2001, by wziąć udział w organizowanym przez prezydenta Gbagbo procesie porozumienia z opozycją, tzw. Forum Pojednania Narodowego.
Po wybuchu wojny domowej w Wybrzeżu Kości Słoniowej 19 września 2002 Ouattara szukał schronienia w ambasadzie Niemiec, ostatecznie dostał się do francuskiej ambasady. W listopadzie wyjechał do Gabonu, a w grudniu 2001 do Francji. Do kraju powrócił w styczniu 2006, by wziąć udział w planowanych wyborach prezydenckich.
Wybory prezydenckie 2010 i prezydentura.
W lutym 2008 Alassane Ouattara został oficjalnie mianowany kandydatem RDR w wyborach prezydenckich. W listopadzie 2009 został zarejestrowany jako kandydat na urząd prezydenta przez komisję wyborczą.
W pierwszej turze wyborów prezydenckich 31 października 2010 zdobył 32% głosów poparcia i razem z urzędującym prezydentem Laurentem Gbagbo (38%) przeszedł do drugiej tury wyborów przeprowadzonej 28 listopada 2010.
Według wyników ogłoszonych 2 grudnia 2010 przez komisję wyborczą w drugiej turze wyborów zdobył 54,1% głosów, wygrywając wybory. 3 grudnia 2010 Rada Konstytucyjna kierowana przez członka partii prezydenta Gbagbo anulowała jednak wyniki wyborów w 7 północnych okręgach wyborczych stanowiących bastiony poparcia Ouattary z powodu deklarowanych przez nią fałszerstw wyborczych. Ogłoszone przez Radę wyniki przyznawały zwycięstwo Laurentowi Gbagbo (51,5% głosów). Ouattara odrzucił decyzję Rady Konstytucyjnej. 4 grudnia 2010 zarówno on, jak i Laurent Gbagbo zostali niezależnie zaprzysiężeni na stanowisko prezydenta Wybrzeża Kości Słoniowej. Obaj powołali następnie własne gabinety; Ouattara 4 grudnia 2010 na stanowisko premiera mianował urzędującego premiera Guillaume’a Soro, który uznał go za legalnego szefa państwa. Gbagbo 5 grudnia 2010 na stanowisko szefa rządu mianował Gilberta Marie N’gbo Aké. Społeczność międzynarodowa uznała wybory prezydenckie za wolne i uczciwe, a za prawowitego prezydenta uznała Ouattarę, wzywając Laurenta Gbagbo do poszanowania zasad demokracji.
Choć wyniki wyborów ogłoszone przez komisję wyborczą zostały oficjalnie uznane przez ONZ, w kompetencji której znajdowało się to uprawnienie, a także inne organizacje międzynarodowe, Laurent Gbagbo odmówił rezygnacji z urzędu. Doprowadziło to dwuwładzy i kryzysu politycznego w kraju, który pomimo międzynarodowych wysiłków mediacyjnych przerodził się w lutym 2011 w wojnę domową. 11 kwietnia 2011 Laurent Gbagbo został ostatecznie pojmany i aresztowany przez siły wierne Ouattarze przy wsparciu wojsk ONZ (UNOCI) i francuskich (LICORNE).
W kolejnych wyborach prezydenckich 25 października 2015 uzyskał reelekcję. Zdobył 83,7% głosów, pokonując Affiego N’Guessana, który uzyskał 9,3% głosów. W 2016 rozpoczął prace nad nową konstytucją, ustanawiającą m.in. urząd wiceprezydenta i drugą izbę parlamentu w postaci Senatu. W referendum z 30 października 2016 nową ustawę zasadniczą poparło 93,4% głosujących. Pierwszym wiceprezydentem kraju został 16 stycznia 2017 Daniel Kablan Duncan. 18 grudnia 2016 koalicja prezydenta Ouattary zajęła pierwsze miejsce w wyborach parlamentarnych, zdobywając 167 z 255 mandatów.

</doc>
<doc id="1025649" url="https://pl.wikipedia.org/wiki?curid=1025649" title="Wróbel skalny">
Wróbel skalny

Wróbel skalny ("Petronia petronia") – gatunek małego ptaka z rodziny wróbli (Passeridae). Gniazduje od południowej Europy i północno-zachodniej Afryki po Azję Wschodnią. Dawniej również obserwowany w Polsce; w XIX wieku raz stwierdzono jego lęg.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nadał mu nazwę "Fringilla Petronia". Jako miejsce typowe wskazał Europę; później ograniczono je do północnych Włoch. Obecnie gatunek zaliczany jest do monotypowego rodzaju "Petronia". Wyróżnia się 6 lub 7 podgatunków; podgatunek "P. p. kirhizica" bywa włączany do "P. p. intermedia" ze względu na brak istotnych różnic między przedstawicielami tych taksonów; podgatunek "P. p. madeirensis" został uznany za synonim "P. p. petronia". Opisano też kilka innych, nieuznawanych obecnie gatunków.
Podgatunki i zasięg występowania.
Międzynarodowy Komitet Ornitologiczny (IOC) wyróżnia 7 podgatunków "P. petronia", które zamieszkują:
Morfologia.
Długość ciała: 14–15,5 cm, masa ciała: 26–39 g, rozpiętość skrzydeł: 23–32 cm. Długość czaszki i dzioba u jednego osobnika: 32 i 15 mm. Wymiary szczegółowe u samców w mm ("n" – liczba zbadanych osobników):
Dorosłe osobniki podobne są do samicy wróbla zwyczajnego; przypominają również wróble krótkopalcowe i żółtogardłe. Cechami ułatwiającymi rozpoznanie są jasny pasek ciemieniowy, prążkowana głowa, żółta plama na gardle (słabo widoczna) i jasne plamy na ogonie. Osobnik dorosły z wierzchu jest prążkowany płowożółto i brązowo, zaś przy końcu jego ogona widać wyraźne, jasne cętki. Pokrywy uszne ciemne. Dziób jasny i krótki. Spód ciała pokrywają płowożółte kreski. Na podbródku jasna plama.
Ekologia i zachowanie.
Przeważnie wróble skalne zamieszkują otwarte tereny pozbawione drzew, do tego pozbawione drzew zbocza, wyrobiska piasku i kamieniołomy; spotykany również w siedliskach ludzkich na ścianach budynków. Pożywieniem wróbli skalnych są głównie nasiona niewielkich roślin zielnych i traw, do tego niewielkie jagody, a w sezonie lęgowym również materia zwierzęca.
Lęgi.
Okres lęgowy trwa od marca do sierpnia. Wróbel skalny wyprowadza dwa lęgi lub jeden. Może gniazdować w luźnych koloniach lub osobno. U ptaków badanych na wysokości 3400 m n.p.m., na Wyżynie Tybetańskiej, stwierdzono kilka różnic względem populacji europejskich z względnie niskich lokalizacji (do 1800 m n.p.m.). W badanych populacjach rozrodczych z Europy stwierdzono kilka systemów rozrodczych; u ptaków z Wyżyny Tybetańskiej występowała wyłącznie monogamia i brak było oznak terytorializmu. Większość gniazd znajdowała się w szczelinach skalnych lub norach pseudosójeczek ("Parus humilis"). Okazało się, że przeciętne zniesienie liczyło 5,1 ± 0,9 jaj. Wysiadywanie (wyłącznie przez samicę) trwało jedynie 12,7 ± 0,8 dni. Pisklęta były karmione przez oboje rodziców przez 19,9 ± 0,7 dni. W 89% gniazd przynajmniej jedno pisklę dożyło opierzenia.
Status i ochrona.
IUCN uznaje wróbla skalnego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, zawiera się w przedziale 20–50 milionów dorosłych osobników, a jej trend uznawany jest za wzrostowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1025650" url="https://pl.wikipedia.org/wiki?curid=1025650" title="Liaoningozaur">
Liaoningozaur

Liaoningozaur ("Liaoningosaurus") – rodzaj nietypowego dinozaura z grupy ankylozaurów (Ankylosauria) żyjącego we wczesnej kredzie na terenie dzisiejszych Chin. Został opisany w oparciu o niemal kompletny szkielet młodocianego osobnika (IVPP V12560) wydobyty z datowanych na barrem osadów formacji Yixian w prowincji Liaoning. Szkielet mierzy około 34 cm długości, co sprawia, że "Liaoningosaurus" jest najmniejszym znanym przedstawicielem ankylozaurów. Od wszystkich innych ankylozaurów odróżnia go zachowanie zewnętrznego okna w żuchwie. Obecne mogło być również okno przedoczodołowe. Kolejną cechą wyróżniającą liaoningozaura spośród innych przedstawicieli Ankylosauria jest obecność kostnego pancerza na brzuchu, zbudowanego z sześciokątnych i romboidalnych osteoderm.
"Liaoningosaurus" został przez Xu Xinga i współpracowników, autorów jego pierwszego opisu naukowego, przypisany do rodziny nodozaurów (Nodosauridae), jednak Vickaryous, Maryańska i Weishampel (2004) uznali go za Ankylosauria "incertae sedis". Z kolei z analizy kladystycznej przeprowadzonej przez Thompsona i współpracowników (2012) wynika, że "Liaoningosaurus" był jednym z najbardziej bazalnych znanych przedstawicieli rodziny Ankylosauridae.

</doc>
<doc id="1025651" url="https://pl.wikipedia.org/wiki?curid=1025651" title="Republika Bergamo">
Republika Bergamo

Republika Bergamo (wł: Repubblica Bergamasca) – była efemeryczną francuską republiką utworzoną w marcu 1797 po ustaniu panowania weneckiego. Republika została później włączona do Republiki Cisalpińskiej (założonej 29 czerwca 1797).

</doc>
<doc id="1025654" url="https://pl.wikipedia.org/wiki?curid=1025654" title="Vibrissae">
Vibrissae



</doc>
<doc id="1025655" url="https://pl.wikipedia.org/wiki?curid=1025655" title="Różyn (obwód żytomierski)">
Różyn (obwód żytomierski)

Różyn (ukr. Ружин) – osiedle typu miejskiego na Ukrainie, w obwodzie żytomierskim, siedziba władz rejonu różyńskiego.
Leży na Wyżynie Naddnieprzańskiej, nad rzeką Rastawicą.
Historia.
Założony przez litewski, książęcy ród Rużyńskich na miejscu pustyni Szczorbów, nadanej im przez Aleksandra Jagiellończyka.
Siedziba dawnej w powiecie skwirskim Gubernia kijowska.
W 1989 liczyło 5370 mieszkańców.
W 2013 liczyło 4607 mieszkańców.
Zamek, pałac.
Gmina partnerska - Ulan-Majorat, woj. lubelskie

</doc>
<doc id="1025656" url="https://pl.wikipedia.org/wiki?curid=1025656" title="Auguste Denise">
Auguste Denise

Auguste Denise (ur. 1906, zm. 1991) - polityk Wybrzeża Kości Słoniowej. Premier kraju od 15 maja 1957 do 30 kwietnia 1959 mianowany przez Wysokiego Komisarza Francji (Wybrzeże Kości Słoniowej było wtedy autonomiczną republiką w ramach Wspólnoty Francuskiej).

</doc>
<doc id="1025660" url="https://pl.wikipedia.org/wiki?curid=1025660" title="Shuriken School">
Shuriken School



</doc>
<doc id="1025662" url="https://pl.wikipedia.org/wiki?curid=1025662" title="Animantarks">
Animantarks

Animantarks ("Animantarx") – rodzaj roślinożernego dinozaura z rodziny nodozaurów (Nodosauridae) żyjącego w kredzie (ok. 106–97 mln lat temu) na terenach współczesnej Ameryki Północnej. Został opisany w 1999 roku przez Kennetha Carpentera i współpracowników w oparciu o niekompletną czaszkę i szkielet pozaczaszkowy (CEUM 6228) odkryte w osadach ogniwa Mussentuchit formacji Cedar Mountain w Utah. Nazwa rodzajowa "Animantarx" pochodzi od łacińskich słów "animant" („żyjąca”) i "arx" („cytadela”), co odnosi się do spostrzeżenia Richarda Swanna Lulla z 1914 roku, który porównał ankylozaury do cytadel. Epitet gatunkowy gatunku typowego, "ramaljonesi", honoruje Ramala Jonesa, który odkrył holotyp. Czaszka mierzy około 25 cm długości, lewa kość ramienna niemal 30 cm, a prawa kość udowa 41,5 cm.
"Animantarx" został początkowo uznany za przedstawiciela Nodosauridae przez Carpentera i współpracowników. Analiza filogenetyczna przeprowadzona w 2001 roku przez Vickaryousa i współpracowników zasugerowała, że takson ten należy do Ankylosauridae, choć sami autorzy stwierdzili, że hipoteza taka wymaga dalszego potwierdzenia, ponieważ w swojej analizie wykorzystali jedynie cechy czaszki. Późniejsze analizy (m.in. Thompsona i in. z 2012 roku) wsparły pierwszą sugestię Carpentera i wsp. o przynależności "Animantarx" do Nodosauridae.

</doc>
<doc id="1025663" url="https://pl.wikipedia.org/wiki?curid=1025663" title="Odon Wielki">
Odon Wielki

Odo Wielki (też: Eudo, Eudes, zm. ok. 735) – książę Akwitanii od ok. 700 r. Jego władztwo obejmowało tereny południowo-zachodniej Galii, od Loary po Pireneje. Stolicą księstwa była Tuluza. Odon rządził Akwitanią aż do swojej abdykacji w 735 r.
Wczesne lata życia Odona są nieznane, nieznani są też jego przodkowie. Na podstawie tzw. „charte d’Alaon”, nieuznawanej przez historyków za wiarygodne źródło, ojcem Odona był jeden z poprzednich książąt Akwitanii Boggis, który sam miał być synem merowińskiego króla Akwitanii Chariberta II. Ojcem Odona mógł być również krewny (brat?) Boggisa, Bertrand. Odon jest również uznawany za brata św. Huberta.
Nie jest również jasne, kiedy Odon objął rządy w Akwitanii. Ostatnia wzmianka o poprzednim znanym księciu, Lupusie I, pochodzi z 676 r. O Odonie wiadomo, że z całą pewnością był księciem Akwitanii w roku 700. Nie wiadomo kto rządził Akwitanią w latach 676–700. W 715 r., korzystając z wojny domowej w królestwie Franków, Odon ogłosił się władcą samodzielnym. Nie wydaje się jednak, aby kiedykolwiek przyjął tytuł królewski.
W 718 r. występuje jako sprzymierzeniec króla Neustrii Chilperyka II i jego majordoma Ragenfrida w walce z majordomem Austrazji Karolem Młotem. W 719 r., po klęsce Chilperyka pod Soissons, Odon zawarł pokój z Karolem i przeszedł na jego stronę.
Odon walczył również z Saracenami, którzy po podbiciu hiszpańskiego królestwa Wizygotów rozpoczęli najazdy na południową Galię. 9 czerwca 721 r. odniósł świetne zwycięstwo pod Tuluzą, pokonując As-Samha ibn Malika al-Chaulaniego, który zmarł wkrótce z ran odniesionych w bitwie. Po bitwie Odon otrzymał dary dziękczynne od papieża Grzegorza II. Wkrótce jednak Odon wdał się w spory z Karolem Młotem i kiedy Arabowie ponownie zaatakowali jego księstwo w 732 r. poniósł klęskę w bitwie nad Garonną i musiał uznać zwierzchnictwo Karola Młota, który jeszcze w tym samym roku zadał najeźdźcom decydującą klęskę pod Poitiers. Podczas tej bitwy Odon dowodził prawym skrzydłem wojsk frankijskich.
Książę abdykował w 735 r. na rzecz swojego syna Hunalda. Pozostawił po sobie jeszcze jednego syna, imieniem Ato, oraz córkę, prawdopodobnie o imieniu Lampegia (Lamperia?), która poślubiła jednego z dostojników muzułmańskich, berberyjskiego wodza Usmana ibn Naissę (zwanego Munnuzą). Zmarł niedługo później, prawdopodobnie w klasztorze, nie później niż w 740 r.

</doc>
<doc id="1025664" url="https://pl.wikipedia.org/wiki?curid=1025664" title="Powstanie cristero">
Powstanie cristero



</doc>
<doc id="1025665" url="https://pl.wikipedia.org/wiki?curid=1025665" title="Dilemma">
Dilemma

Dilemma – piosenka R&amp;B stworzona przez Nelly’ego, Patti LaBelle, Kelly Rowland i Jermaine Dupri na studyjny album Nelly’ego, "„Nellyville”" (2002). Utwór pojawił się również na debiutanckim, solowym krążku Rowland "„Simply Deep”" (2002). Był to pierwszy, międzynarodowy, solowy singel artystki, który wydała, gdyż singel „Separated (Remix)” wydany został jedynie w Stanach Zjednoczonych w roku 2000. Kompozycja singla bazuje na melodii utworu Patti LaBelle „Love, Need and Want You” z roku 1983. Patti zagrała również w teledysku do „Dilemma”, wcielając się w rolę matki Rowland. Początkowo część śpiewana przez Kelly Rowland proponowana była Christinie Aguilerze, jednak ta odmówiła kolaboracji z raperem. Singlem Nelly’ego, w którym artystka użyczyła swego głosu, był „Tilt Ya Head Back” z roku 2004.
„Dilemma” zdobył nagrodę Grammy w roku 2003 w kategorii "Najlepsza Rap kolaboracja".
Listy utworów i formaty singla.
"Strona A"
"Strona B"

</doc>
<doc id="1025669" url="https://pl.wikipedia.org/wiki?curid=1025669" title="Republika Tyberyńska">
Republika Tyberyńska

Republika Tyberyńska (wł: "Repubblica Tiberina") była republiką zależną do Francji, została utworzona 4 lutego 1798, kiedy to republikanie przejęli władzę w mieście Perugia. Republikę nazwano na cześć rzeki Tyber. W 1799 została włączona do Republiki Rzymskiej. Głową państwa był konsul. Republika używała flagi francuskiej.

</doc>
<doc id="1025674" url="https://pl.wikipedia.org/wiki?curid=1025674" title="Chorwackie Siły Powietrzne">
Chorwackie Siły Powietrzne

Chorwackie Siły Powietrzne (chorw. "Hrvatsko ratno zrakoplovstvo i protuzračna obrana") są częścią Chorwackich Sił Zbrojnych. Zostały założone w 1991 roku. Głównymi zadaniami chorwackich sił powietrznych są:
Historia.
Druga wojna światowa.
W 1941 roku po zajęciu przez państwa Osi Jugosławii, faszystowskie ugrupowanie ustaszy na czele z Ante Paveliciem przejęło władzę i ogłosiło niepodległość proklamując powstanie Niepodległego Państwa Chorwackiego (NDH). Chorwacja opowiedziała się po stronie państw Osi i wówczas po raz pierwszy powstało chorwackie lotnictwo wojskowe. Jako niezależna formacja Siły Powietrzne Niepodległego Państwa Chorwackiego ("Zrakoplovstvo Nezavisne Države Hrvatske") powstały 19 kwietnia 1941 roku. Początkowo używany przez lotnictwo sprzęt pochodził z arsenałów lotnictwa jugosłowiańskiego zdobytego przez Niemców i przekazanego Chorwatom. Powstały dwa pułki: rozpoznawczy i myśliwski, każdy składający się z trzech eskadr. 2 czerwca 1941 roku powstała Chorwacki Legion Lotniczy ("Hrvatska Zrakoplovna Legija", niem. "Kroatische Luftwaffen Legion"), której celem było wspieranie działań Luftwaffe na froncie wschodnim w jej walkach przeciwko Związkowi Radzieckiemu. Z wyszkolonych w Niemczech ochotników utworzono dwa skrzydła: myśliwskie i bombowe. 4 Skrzydło Myśliwskie składało się z dwóch dywizjonów: 10 i 11 Dywizjonu Myśliwskiego. Weszły one w skład 3 Dywizjonu 52 Pułku Myśliwskiego Luftwaffe, tworząc jego 15 Eskadrę. Początkowo piloci latali na samolotach Messerschmitt Bf 109E a następnie na nowocześniejszych Bf 109G. W latach 1942-1944 Chorwaci wykonali około 5000 lotów bojowych, zestrzeliwując ok. 290 samolotów przeciwnika tracąc 5 własnych pilotów, 14 pilotów uzyskało tytuł asa myśliwskiego. W lutym 1945 roku eskadra powróciła do Zagrzebia i włączyła się w walki na terenie Chorwacji. 4 Skrzydło Bombowe składało się z dwóch dywizjonów: 12 i 13 Dywizjonu Bombowego latającego na samolotach Dornier Do 17Z. Skrzydło weszło w skład 3 Pułku Bombowego Luftwaffe ("Kampfgeschwader 3"). W 1942 roku skrzydło powróciło do Chorwacji biorąc udział w walkach z partyzantką. Głównym rejonem działań lotnictwa wojskowego były Bałkany. Siły powietrzne brały udział w zwalczaniu partyzantki Josipa Broz Tito oraz walkach przeciwko amerykańskiemu i brytyjskiemu lotnictwu, które po rozpoczęciu inwazji na Włochy coraz częściej i śmielej atakowało niemieckie cele na Bałkanach. W szczytowym okresie swojego rozwoju chorwackie siły powietrzne liczyły 16 eskadr. Wśród wielu typów używanych samolotów znalazł się również jeden egzemplarz polskiego samolotu RWD-13. Historia "Zrakoplovstvo Nezavisne Države Hrvatske" zakończyła się 8 maja 1945 roku wraz z wkroczeniem wojsk Tity do Zagrzebia.
Rozpad Jugosławii.
W 1991 roku dochodzi do rozpadu Jugosławii. W maju tego samego roku w Socjalistycznej Republice Chorwacji przeprowadzane jest referendum, w rezultacie którego 93% uprawnionych do głosowania opowiada się za niepodległością. 25 czerwca 1991 Chorwacja staje się niepodległym państwem a Jugosłowiańska Armia Ludowa rozpoczyna interwencję w zbuntowanej republice, wspierając miejscowych Serbów, rozpoczyna się wojna w Chorwacji. Formowanie sił powietrznych rozpoczęto zaraz po proklamowaniu niepodległości. W początkowym okresie walk wojskowe lotnictwo składało się z czterech policyjnych śmigłowców: trzech Bell 206 i jednego Bell 412, które zostały "zmilitaryzowane" i zajmowały się transportem oddziałów milicji w rejony walk. We wrześniu 1991 roku powołano Grupę Lotniczą ("Zrakoplovna Grupa") podporządkowaną Gwardii Narodowej, wcielono do niej wszystkie samoloty i śmigłowce znajdujące się na terenie Chorwacji. Wśród nich były samoloty rolnicze oraz maszyny używane w aeroklubach. We wrześniu 1991 roku zdobyto jugosłowiański Mi-8, który po remoncie został wcielony do służby. Jesienią rozpoczęło się oblężenie Vukovaru, w okrążonym przez siły federalne i serbskich ochotników mieście brakowało broni, żywności, amunicji i lekarstw. W ten sposób powstała jedna z pierwszych znanych jednostek wojskowego lotnictwa Chorwacji, Samodzielny Oddział Lotniczy Osijek ("Samostalni zrakoplovni vod Osijek"). Używając rolniczych An-2, z których zdemontowano wyposażenie agrolotnicze jednostka przerzucała do Vukovaru potrzebne zaopatrzenie. Na samolotach tych przeprowadzano również bombardowania z użyciem bomb domowej roboty, które wyrzucane były przez tylne drzwi samolotu. Wśród używanych w tamtym okresie samolotów znalazły się rolnicze PZL M18 Dromader, Piper PA-25 Pawnee, Piper PA-36 Pawnee Brave i dwupłatowe Grumman G-164 Ag-Cat, turystyczne Cessna 172 i Cessna 185 oraz szkolno treningowe Utva-75. Te ostatnie uzbrojono w cztery wyrzutnie rakiet przeciwpancernych M-79 Osa, samoloty mogły przenosić również po sześć bomb lotniczych. Używane również były w celach rozpoznawczych samoloty ultralekkie i motolotnie. Pod koniec 1991 roku sytuacja była tak dramatyczna, że zdecydowano się również włączyć do działań śmigłowiec Bell 47 będący egzemplarzem muzealnym z Muzeum Techniki w Zagrzebiu. Zastanawiano się również nad przywróceniem sprawności samolotom umieszczonym na pomnikach oraz maszynom z czasów drugiej wojny światowej. 4 stycznia 1992 roku na lotnisku w Puli wylądował MiG-21bis uprowadzony przez kapitana Danijela Borovica. Była to druga tego typu dezercja, pierwszym uciekinierem był Rudolf Perešin, który również na MiG-u 21 wylądował w austriackim Klagenfurt am Wörthersee jednak w jego przypadku samolot został internowany na terytorium Austrii i do dnia dzisiejszego można go oglądać w wiedeńskim Heeresgeschichtliches Museum. W maju tego samego roku w podobny sposób dotarły jeszcze dwa MiG-i. Piloci Ivan Selak i Ivan Ivandić zdezerterowali ze 124 Eskadry Myśliwskiej lotnictwa jugosłowiańskiego. W ten sposób Chorwacja otrzymała w pełni sprawne samoloty odrzutowe. Jest prawdopodobne, że Chorwacja w ten sposób pozyskała więcej samolotów, jednak żadna ze stron nie była zainteresowana ujawnianiem takich informacji. Co najmniej dwa MiGi zostały strącone podczas działań wojennych, pierwszy z nich o numerze bocznym 101 został zestrzelony 24 czerwca 1992 roku przez bośniacką brygadę obrony przeciwlotniczej pod Slavonskim Brodem a drugi omyłkowo przez własną artylerię przeciwlotniczą.
Stan obecny.
W 2003 roku procesowi modernizacji i gruntownemu przeglądowi zostało poddane 12 radzieckich MiG-ów-21 (w wersji bisD/UMD). W 2004 roku zostały zmodernizowane za 8,5 miliona USD. Ich modernizacja polegała między innymi na integracji z nowymi systemami komunikacji, IFF i wyposażeniu samolotów w system GPS. Zakładano, że samoloty te pozostaną w służbie do 2010-2011 roku, ale do 2013 roku nie podjęto decyzji o zakupie nowych samolotów. W czerwcu 2013 roku zawarto umowę o wartości 13,9 miliona euro z ukraińską firmą Odessa Aircraft Plant (wchodzącą w skład Ukroboronprom), dotyczącą remontu siedmiu MiG-ów-21 (czterech dwuosobowych) oraz zakupu pięciu kolejnych jednomiejscowych wyremontowanych egzemplarzy z zapasów ukraińskich. Dostawy rozpoczęto w kwietniu 2014 roku. Chorwacja jest ostatnim po Rumunii krajem NATO, który eksploatuje MiG-i-21.
W 2003 i 2004 siły transportowe zostały wysłane do Rosji i na Ukrainę celem gruntownego przeglądu i modernizacji 10 chorwackich Mi-8( w wersji MTV-1) i 2 An-32B. W 2006 Chorwacja podpisała umowę na dostawę 10 śmigłowców Mi-171 (eksportowa wersja Mi-8AMT). Helikoptery stanowiły rekompensatę dla Rosji w ramach długu byłej Jugosławii, który Chorwacja częściowo odziedziczyła. Kontrakt jest wart 65 milionów USD.
W 2005 roku sformowano latającą na samolotach typu Pilatus PC-9M grupę akrobatyczną "Krila Oluje". Grupa funkcjonowała do roku 2015, kiedy to sześciu jej pilotów równocześnie złożyło podania o zwolnienie ze służby.
Pod koniec 2006 roku wystawiono na sprzedaż siedem śmigłowców Mi-24. Z powodu złego stanu technicznego cenę ustalono na jedynie 80 tysięcy dolarów za sztukę. Pozostawiono w służbie jedynie dwa egzemplarze – jeden wysłano do muzeum, a drugi pozostawiono jako stacjonarne stanowisko treningowe. Pełna wymiana Mi-24 nie jest na razie brana pod uwagę. W 2015 roku rozpoczęto zaś poszukiwania nowych myśliwców, które zastąpią przestarzałe (mimo że zmodernizowane) MiG-i-21. Sfinalizowanie procedury zaplanowano na rok 2016. Równocześnie w 2015 roku podjęto negocjacje ze Stanami Zjednoczonymi w sprawie zakupu 16 używanych śmigłowców wielozadaniowych Bell OH-58D Kiowa Warior, powinny one zakończyć się podpisaniem umowy w kwietniu 2016 roku i rozpoczęciem dostaw w połowie 2016 roku. W sierpniu 2016 roku Chorwackie Siły Powietrzne i Obrony Przeciwlotniczej odebrały pierwszą partię 5 śmigłowców wielozadaniowych Bell OH-58D Kiowa Warior.W dniu 3 grudnia 2016 roku Chorwackie Siły Powietrzne i Obrony Przeciwlotniczej odebrały ostatnią transzę 11 śmigłowców Bell OH-58D Kiowa Warrior.W grudniu 2016 roku zespół ekspertów chorwackiego MON zarekomendował zakup maszyn Saab Gripen C/D lub KAI F/A-50 jako nowych samolotów wielozadaniowych dla Chorwackich Sił Powietrznych.

</doc>
<doc id="1025675" url="https://pl.wikipedia.org/wiki?curid=1025675" title="Jemeńskie Siły Powietrzne">
Jemeńskie Siły Powietrzne

Jemeńskie Siły Powietrzne zostały założone w 1990 roku. Dysponują ponad 200 samolotami głównie produkcji radzieckiej i są druga lotniczą siłą na Bliskim Wschodzie. W sumie obsługę naziemną stanowi 3 tysiące ludzi.
Po operacji Enhance Plus władze Stanów Zjednoczonych podjęły się rozmów odsprzedania przez Iran 21 sztuk F-5A, 11 F-5B i 12 RF-5A. Nigdy nie doszło do transakcji. 4 sztuki F-5B zostały jednak dostarczone przez Arabię Saudyjską pod koniec lat siedemdziesiątych. Następne egzemplarze dostarczone zostały w liczbie 12 sztuk F-5E dzięki gwarancji finansowej strony saudyjskiej i serwisie tajwańskiego personelu. Ocalałe samoloty używane były do 2008 roku.
Wyposażenie.
B

</doc>
<doc id="1025677" url="https://pl.wikipedia.org/wiki?curid=1025677" title="Pete Sandoval">
Pete Sandoval

Pete "Commando" Sandoval (ur. 21 maja 1969 w Santa Ana) - perkusista deathmetalowy, znany głównie z gry w zespole Morbid Angel. Jego pierwszym poważnym zespołem był grindcoreowy Terrorizer założony w 1987 roku. W 1988 roku dołączył do zespołu Morbid Angel. Uchodzi za jednego z prekursorów tzw. blast beats. Jest również jednym z pierwszych, który wykorzystał w muzyce metalowej triggery perkusyjne. Muzyk gra na bębnach firmy Ddrum i talerzach perkusyjnych Sabian, używa również pałeczek perkusyjnych firmy Pro-Mark model Hickory TX412W Liberty DeVitto oraz pedałów firmy Axis. 
W 2010 roku perkusista przeszedł operację kręgosłupa, przez co został wyłączony z działalności artystycznej. Dopiero na początku grudnia 2011 roku po odbytej rekonwalescencji pooperacyjnej ogłosił powrót do gry na perkusji. 
W grudniu 2013, David Vincent stwierdził, że Sandoval nie jest już członkiem Morbid Angel. Za powód rozstania podał nawrócenie się perkusisty na chrześcijaństwo.

</doc>
<doc id="1025679" url="https://pl.wikipedia.org/wiki?curid=1025679" title="Laurie Metcalf">
Laurie Metcalf

Laurie Metcalf (ur. 16 czerwca 1955 w Carbondale w stanie Illinois) – amerykańska aktorka, grająca głównie w teatrze.
W filmie najbardziej znana z roli Jackie Harris, siostry Roseanne, w telewizyjnym sitcomie "Roseanne". Za tę rolę otrzymała 3 nagrody Emmy, w kategorii "Najlepsza aktorka drugoplanowa w serialu komediowym" oraz dodatkowo jedną nominację. Poza tym zdobyła jeszcze pięć nominacji do Emmy w kategoriach gościnnych, m.in. za rolę Cory w 2006 zagraną w "Detektywie Monk'u" i za rolę Carolyn Bigsby z 2007 w "Gotowych na wszystko". Nominowana do Oscara 2017 za drugoplanową rolę Marion McPherson w filmie "Lady Bird". Występowała w roli Mary Cooper w serialu "Teoria wielkiego podrywu", za którą również otrzymała nominację do Emmy. Jej córka, Zoe Perry, gra młodszą wersję Mary w prequelowym spin-offie serii – Młody Sheldon.

</doc>
<doc id="1025680" url="https://pl.wikipedia.org/wiki?curid=1025680" title="Babiker Awadalla">
Babiker Awadalla

Babiker Awadalla (ur. 2 marca 1917 w prowincji Nil Biały, zm. 17 stycznia 2019 w Dublinie) – sudański sędzia i polityk, premier Sudanu od 25 maja do 27 października 1969. W chwili śmierci był najstarszym żyjącym byłym przywódcą państwowym.

</doc>
<doc id="1025683" url="https://pl.wikipedia.org/wiki?curid=1025683" title="Crichtonsaurus">
Crichtonsaurus

Crichtonsaurus – rodzaj roślinożernego dinozaura z grupy ankylozaurów (Ankylosauria). Został nazwany w 2002 roku przez Donga Zhiminga na cześć Michaela Crichtona – autora m.in. powieści "Park Jurajski".
Gatunkiem typowym jest "C. bohlini", nazwany na cześć szwedzkiego paleontologa Birgera Bohlina. Lü Junchang i współpracownicy (2007) na podstawie czaszki i częściowego szkieletu opisali drugi gatunek, "C. benxiensis"; jednak Arbour i Currie (2016) ustanowili "C. benxiensis" gatunkiem typowym odrębnego rodzaju "Crichtonpelta". Oba gatunki żyły w późnej kredzie (cenoman – turon) na terenach dzisiejszej wschodniej Azji. Ich szczątki znaleziono w Chinach (w prowincji Liaoning). Dong oszacował długość "C. bohlini" na około 3 m.
Dong zaklasyfikował "Crichtonsaurus" jedynie do grupy Ankylosauria, nie był pewien co do jego przynależności do którejś z rodzin. Również Vickaryous i współpracownicy w 2004 roku uznali ten rodzaj za ankylozaura o niepewnej pozycji. Lü i in. w 2007 włączyli go do Ankylosauridae, co potwierdziła również analiza kladystyczna przeprowadzona w 2012 roku przez Thompsona i współpracowników, według której należy on do podrodziny Ankylosaurinae. Analiza ta obejmowała jednak jedynie gatunek "C. benxiensis".

</doc>
<doc id="1025685" url="https://pl.wikipedia.org/wiki?curid=1025685" title="Siły Powietrzne Ukrainy">
Siły Powietrzne Ukrainy

Siły Powietrzne (ukr. Повітряні Сили Збройних Сил України (ПС ЗСУ), "Powitriani Syły Zbrojnych Sył Ukrajiny" (PS ZSU)) – jeden z czterech, obok Wojsk Lądowych, Marynarki Wojennej i Sił Operacyjnych Specjalnych Sił Zbrojnych, rodzajów Sił Zbrojnych Ukrainy.
Siły Powietrzne Sił Zbrojnych Ukrainy powstały 17 marca 1992 roku. Ich podstawą jest 24. Armia Lotnicza Wojskowych Sił Powietrznych ZSRR, która stacjonowała w Winnicy.
W skład Sił Powietrznych Sił Zbrojnych Ukrainy wchodzi ponad 800 samolotów bojowych (plus ponad 400 treningowych) oraz ponad 600 śmigłowców i 55 tysięcy osób personelu naziemnego. Ograniczony budżet na remonty spowodował uziemienie i zakonserwowanie większości maszyn, te kroki wynikają także z masowych odejść pilotów, którzy nie mogli liczyć na zadowalające zarobki. Z 50 baz lotniczych wykorzystywanych w czasach ZSRR do dziś wykorzystywanych jest tylko 18.
Historia.
Lotnictwo wojskowe państwa ukraińskiego powstało wraz z utworzeniem sił zbrojnych Ukraińskiej Republiki Ludowej w listopadzie 1917. Powołano wówczas Dowództwo Floty Powietrznej. Trzon lotnictwa stanowiły oddziały lotnictwa Rosji znajdujące się na terenach objętych przez Ukraińską Centralną Radę, w których w kolejnych miesiącach część personelu rosyjskiego zastępowano przez Ukraińców. Dowódcą lotnictwa w grudniu 1917 został płk Wiktor Pawlenko. W styczniu 1918 lotnictwo liczyło 188 porosyjskich samolotów 26 typów (głównie francuskich), lecz część była niesprawna i wartość bojowa lotnictwa była ogólnie niska. Najliczniejsze były myśliwce Nieuport (48 sztuk). Podczas pierwszej wojny ukraińsko-radzieckiej 1. Ukraiński Oddział Lotniczy wziął udział w walkach o Kijów w grudniu 1917/styczniu 1918 z rosyjskimi bolszewikami popierającymi konkurencyjny komunistyczny rząd ukraiński (większość lotnictwa nie walczyła). W okresie władzy hetmanatu (od maja 1918) lotnictwo podlegało dalszemu rozwojowi, przy większym udziale dawnych carskich kadr, które jednak w dużej mierze nie utożsamiały się z państwem ukraińskim i często przechodziły na stronę białych. W maju 1918 wprowadzono znaki rozpoznawcze w postaci czarnych tryzubów na białym kwadracie. W tym okresie, do października lotnictwo nie brało udziału w walkach. 
W listopadzie 1918 doszło do udanego powstania przeciwko hetmanowi; przy tym obie strony używały lotnictwa. Dowódcą lotnictwa URL za rządów Dyrektoriatu ponownie został płk Wiktor Pawlenko. Lotnictwo URL następnie brało udział w walkach przeciwko bolszewikom i w mniejszym zakresie Polakom. Lotnictwo dysponowało wówczas ok. 100 samolotami, głównie pochodzenia niemieckiego i austriackiego, lecz niewiele było sprawnych. Do grudnia 1919 roku lotnictwo URL zostało rozbite, wraz z jej armią. Po podpisaniu sojuszu z Polską 25 kwietnia 1920 sformowano w Warszawie 1. Zaporoską Eskadrę Lotniczą, która brała udział w wojnie polsko-bolszewickiej od września 1920, po czym po zawieszeniu broni została internowana w Polsce.
Oprócz URL, lotnictwem dysponowała Zachodnioukraińska Republika Ludowa (Oddział Lotniczy Armii Halickiej).
Po upadku URL, jedynym ukraińskim organizmem państwowym pozostała Ukraińska Socjalistyczna Republika Radziecka, która weszła następnie w skład ZSRR. 
Od 1990 roku.
Na terytorium Ukraińskiej SRR znajdowało się w ramach Armii Czerwonej:
Jednostki tam stacjonujące z powagi swojej pozycji strategicznej otrzymywały najnowszy sprzęt. Kadra osobowa liczyła 122 000 żołnierzy i stanowiła w chwili rozpadu ZSRR trzeci najsilniejszy związek lotniczy świata, po USA i Rosji. Trzonem Ukraińskich Sił Powietrznych stały się części armii lotniczych: 5., 14., 24., 37. i 46. Armii Lotniczej. 
W procesie rozpadu ZSRR poszczególne państwa jeszcze przed formalnym rozwiązaniem ZSRR zaczęły próbować tworzyć swoje siły zbrojne na bazie jednostek znajdujących się na ich terytorium. Na mocy działań faktycznych i umów międzypaństwowych, Ukraina objęła na przełomie 1991 i 1992 roku jednostki znajdujące się na jej terytorium, łącznie z bombowcami strategicznymi, które powinny wchodzić w skład wspólnych sił zbrojnych Wspólnoty Niepodległych Państw. Po okresie stosowania niejednolitych znaków rozpoznawczych, pod koniec 1992 roku przyjęto ujednolicone znaki, w postaci żółto-niebieskich kokard na skrzydłach i żółtego tryzuba na niebieskim kole na statecznikach. W marcu 1993 roku połączono odrębne Wojska Lotnicze i Wojska Obrony Powietrznej w Wojska Lotnicze i Obrony Powietrznej.
Liczba maszyn jakie zostały przejęte po upadku ZSRR jest trudna do oszacowania ze względu na niejednoznaczność w źródłach. Przyjęta liczba Ministerstwa Obrony Narodowej mówiła o liczbie 2800 statków powietrznych. Inne dane mówiły o 2800 samolotach bojowych i 700 śmigłowcach, plus samolotach transportowych i innych. Mimo dużej liczby samolotów, problemem stał się brak części zamiennych, wytwarzanych w innych częściach byłego ZSRR, oraz brak zapasów uzbrojenia lotniczego. Powyższe trudności oraz ogólne problemy finansowe spowodowały konieczność wycofania większości statków powietrznych, tym bardziej, że zgodnie z traktatem o redukcji sił zbrojnych w Europie, Ukraina mogła posiadać 1090 samolotów i 330 śmigłowców bojowych.
Najważniejszym typem samolotu w Siłach Powietrznych Ukrainy był myśliwiec MiG-29 w trzech wersjach. Ich liczba w latach 90. wahała się według różnych szacunków między 194 a 255 sztuk. Drugą maszyną był Su-27 w liczbie od 40 do 74. W latach 90 posiadano również myśliwce MiG-23 (159-190 szt.), MiG-25 (od 93-109 szt.) i Su-15 (od 70-80 szt.). Lotnictwo bombowe i szturmowe dysponowało samolotami Tu-16 od 98 do 128 szt., Tu-22/22M od 72-87 szt., Tu-95 23 sztuki, Su-24 282 sztuki, Su-25 76-82 sztuk, Su-17 30 sztuk. Lotnictwo transportowe posiadało Ił-76 190 sztuk i 20 kolejnych Ił-78 oraz samoloty An-12 w liczbie 56 sztuk. Przejęto także wielką liczbę – 526-587 samolotów szkolnych Aero L-39 Albatros.
Po utworzeniu nowych sił lotniczych, powstał problem miejsca służby dawnych żołnierzy radzieckich i sporymi zmianami kadr dowódczych. W 1992 roku przystąpiono do „ukrainizacji” jednostek przez zmuszanie dotychczasowego personelu do składania przysięgi na wierność Ukrainie. Większość kadry zawodowej lotnictwa stanowili Rosjanie, lecz jedynie około 700 lotników wyjechało do Rosji (część z nich uprowadzonymi samolotami), a większość pozostałych wybrała służbę na miejscu. Bezkonfliktowo podzielono uzbrojenie (oprócz bombowców strategicznych Tu-160 i tankowców Ił-78, uważanych przez Rosję za siły strategiczne), a bazy remontowe i wyszkolone kadry prognozowały silny związek taktyczny. Jednak konieczność ograniczenia budżetu na armię zaowocowały znacznymi cięciami. W ramach umów redukcyjnych do 1996 roku zobowiązano się wycofać 600 samolotów bojowych. Ogólne trudności gospodarcze powodowały osłabienie gotowości lotnictwa, a korupcja na różnych szczeblach sprzyjała wyłączeniu z sił powietrznych i „sprywatyzowaniu” większości ciężkich samolotów transportowych, przynoszących dochody na rynku komercyjnym. Szczególnie poważnym problemem był brak paliwa lotniczego, które Ukraina musiała sprowadzać z zagranicy.
Rezygnacja kraju z posiadania broni jądrowej, wymusiło rezygnację z bombowców dalekiego zasięgu. Po 1994 roku pozostawiono w służbie samoloty Tu-22 w wersji M3. Pozostałe samoloty Tu-16, Tu-22 i Tu-22M2 spisano ze stanów, a Tu-95MS i Tu-160 utrzymywano w sprawności na lotniskach. Po wsparciu finansowym Stanów Zjednoczonych rozpoczęto procedurę ich niszczenia. Rosja chcąc odzyskać Tu-160 odebrała je w zamian za część spłaty długu kraju i 575 rakiet Ch-55. W 2001 roku zniszczono pozostałe samoloty, a przy tym 487 rakiet Ch-55, czemu towarzyszył skandal, gdy sprzedano ich 12 sztuk do Iranu i 6 do Chin. 
XXI wiek.
Na początku XXI wieku ogólna sytuacja niedoinwestowanych ukraińskich Sił Powietrznych nie uległa poprawie, a ich stan sprzętowy znacznie się zmniejszył. W 2003 roku podawano liczbę 392 samolotów bojowych w użyciu, a w 2005 roku 204 samolotów bojowych i 39 transportowych. Samoloty zaczęły być w tym okresie malowane w nowoczesny kamuflaż pikselowy.
Według oficjalnych danych, w 2012 roku było 160 samolotów bojowych i 25 transportowych, a nadto samoloty rozpoznawcze (Su-24) i szkolne (L-39). Składało się na nie 72 MiG-29, 36 Su-27, 28 szturmowych Su-25 i 24 bombowe Su-24. Około połowa z nich była jednak niesprawna. Lotnictwo nie kupowało nowych samolotów od czasów radzieckich; jedynie część samolotów była poddawana modernizacji, lecz nie idącej daleko.
Od kwietnia 2014 roku Siły Powietrzne Ukrainy zostały wykorzystane bojowo podczas konfliktu na wschodniej Ukrainie. Walki z prorosyjskimi separatystami, wspieranymi przez Rosję, nasiliły się w lipcu tego roku. Siły ukraińskie utraciły m.in. 5 szturmowych Su-25.
W listopadzie 2015 roku Ministerstwo Obrony Ukrainy podpisało wstępną umowę na pozyskanie i uruchomienie licencyjnej produkcji samolotów L-15 w zakładach Odesawiaremserwis w Odessie, jednak nie zostały one nigdy wdrożone do służby. Nie ma informacji aby uruchomiono ich produkcję licencyjną.

</doc>
<doc id="1025686" url="https://pl.wikipedia.org/wiki?curid=1025686" title="Janko Kráľ">
Janko Kráľ

Janko Kráľ (ur. 24 kwietnia 1822 w Liptowskim Mikułaszu, zm. 23 maja 1876 w Zlatych Moravcach) – słowacki poeta romantyczny i działacz narodowy.
Z zawodu był urzędnikiem i prawnikiem. W 1844 roku brał udział w wejściu grupy słowackich patriotów na szczyt Krywania. Była to jedna z pierwszych wycieczek narodowych mająca na celu manifestację przynależności narodowej.
W marcu 1848 r. czynnie uczestniczył w pierwszej fazie powstania węgierskiego: wraz z nauczycielem ze wsi Príbelce Jánem Rotaridesem podburzał poddanych do spalenia wykazów powinności pańszczyźnianych i do powstania przeciw feudałom. Uwięziony 30 marca, ponad 10 miesięcy spędził w więzieniu. Zwolniony po interwencji bana Josipa Jelačicia przebywał w Wiedniu i na Morawach, by we wrześniu 1849 r. wziąć jeszcze udział w bojach w rejonie Krupiny jako kapitan słowackich ochotników walczących z Węgrami.
Uznawany jest za jednego z najbardziej radykalnych szturowców (słow. "štúrovci"), słowackich literatów i działaczy narodowych, popierających idee i poglądy Ľudovíta Štúra.

</doc>
<doc id="1025687" url="https://pl.wikipedia.org/wiki?curid=1025687" title="Stole">
Stole

Stole - singel amerykańskiej wokalistki Kelly Rowland.

</doc>
<doc id="1025688" url="https://pl.wikipedia.org/wiki?curid=1025688" title="Seung-hui Cho">
Seung-hui Cho



</doc>
<doc id="1025689" url="https://pl.wikipedia.org/wiki?curid=1025689" title="Argumentum ad populum">
Argumentum ad populum

Argumentum ad populum (łac. „argument odwołujący się do upodobań ludu”) – pozamerytoryczny sposób argumentowania, w którym mówca odwołuje się do gustów, upodobań i przesądów tłumu. Bazując na egoizmie narodowym, instynktach, stereotypach czy uprzedzeniach, retor próbuje w ten sposób pozyskać lud do swojej tezy. Argument ten bazuje na niechęci większości ludzi do naruszenia "status quo" – innowacji, wszystkiego, co nowe i nieznane, trudnych problemów wymagających intensywnego myślenia, niejednoznaczności czy nonkonformizmu.
Według definicji Zygmunta Ziembińskiego jest to uciekanie się do argumentów nierzeczowych, które budzą emocje słuchaczy i odwracają uwagę od kwestii istotnych.

</doc>
<doc id="1025691" url="https://pl.wikipedia.org/wiki?curid=1025691" title="Bardas Fokas">
Bardas Fokas

Bardas Fokas - naczelny wódz wschodniej armii Bizancjum, uzurpator w 971 w Cezarei i 987-989 w Azji Mniejszej.
Życiorys.
Jesienią 987 ogłosił się cesarzem, uznały go Azja Mniejsza, Armenia i Gruzja. Wiosną 988 został pokonany przez armię cesarską wzmocnioną posiłkami ruskimi kniazia Włodzimierza, pod dowództwem cesarza Bazylego II.
Miał dwóch synów - Nicefora i Leona.

</doc>
<doc id="1025692" url="https://pl.wikipedia.org/wiki?curid=1025692" title="Dzień Admina">
Dzień Admina



</doc>
<doc id="1025693" url="https://pl.wikipedia.org/wiki?curid=1025693" title="Chad Brock">
Chad Brock

Chad Brock (ur. 31 lipca 1963 w Ocala, Floryda) – amerykański muzyk country i dziennikarz radiowy. Przez dwa lata był profesjonalnym wrestlerem federacji WCW (z powodu kontuzji zakończył karierę zapaśniczą).
W 1998 podpisał kontrakt z Warner Bros. Records, nagrywając w ciągu czterech lat trzy albumy. W 2002 przeniósł się do wytwórni Broken Bow Records gdzie wydał jeden singel. W 2004 wyjechał z Nashville do Tampa i rozpoczął pracę w rozgłośni radiowej WQYK-FM. W 2007 sfinalizował umowę z Rocky Comfort Records.

</doc>
<doc id="1025694" url="https://pl.wikipedia.org/wiki?curid=1025694" title="Alphonse Massamba-Débat">
Alphonse Massamba-Débat

Alphonse Massemba-Débat (ur. 1921, zm. 25 marca 1977) – kongijski polityk, prezydent Konga w latach 1963–68.
Życiorys.
Alphonse Massemba-Débat urodził się małej wiosce Nkolo, w pobliżu obecnego dystryktu Boko, w departamencie Pool. W Brazzaville zdobył wykształcenie i zawód nauczyciela, szkolenie nauczycielskie odbył w szkole Edouarda Renarda w Brazzaville. Od 1947 do 1959 kierował wieloma szkołami elementarnymi. Był współpracownikiem czasopisma kulturalnego „Liaison“ redagowanego z Lomanim Tchibambą i Marcelim Ibalico. 
Kariera polityczna.
Prowadził aktywną działalność polityczną: początkowo należał do Postępowej Partii Kongijskiej (PPC), na której czele stał Jean-Félix Tchicaya. Był dyrektorem gabinetu Ministra Edukacji Narodowej. W 1959 roku dołączył do Związku Demokratycznego Obrony Interesów Afrykanów (UDDIA), którego przywódcą był Fulbert Youlou. W latach 1959-61 pełnił stanowisko przewodniczącego Zgromadzenia Narodowego. Stracił stanowisko, gdy Youlou usunął go jako zbyt niezależnego polityka. Od 1961 do 1963 obejmował stanowisko ministra planowania i zaopatrzenia w rządzie Fulberta Youlou. W maju 1963 złożył dymisję z rządu. Należał do lewego skrzydła partii UDDIA, przy czym uważany był za człowieka o umiarkowanych poglądach.
Fulbert Youlou utracił władzę 15 sierpnia 1963, na skutek demonstracji wspieranych przez wojsko. Komitet oficerów i przywódców związków zawodowych desygnował wówczas rząd złożony z 8 osób, którego tymczasowym premierem i ministrem obrony został Massemba-Debat. Odniósł zwycięstwo w wyborach prezydenckich które odbyły się w tym samym roku. Jako prezydent reprezentował poglądy marksistowskie. Został obalony w przewrocie wojskowym Mariena Ngouabiego w 1968 roku. 25 marca 1977 roku został rozstrzelany pod zarzutem uczestnictwa w nieudanej próbie kolejnego zamachu stanu. Rehabilitowano go w 1991.
Życie prywatne.
Był żonaty z Marie Massamba-Debat.

</doc>
<doc id="1025696" url="https://pl.wikipedia.org/wiki?curid=1025696" title="Antarktopelta">
Antarktopelta

Antarktopelta ("Antarctopelta oliveroi") – roślinożerny dinozaur z grupy ankylozaurów (Ankylosauria).
Żył w okresie późnej kredy (ok. 74-70 mln lat temu) na terenach Antarktyki. Długość ciała ok. 4 m, wysokość ok. 1,5 m, masa ok. 900 kg. Jego szczątki znaleziono na Wyspie Jamesa Rossa.

</doc>
<doc id="1025697" url="https://pl.wikipedia.org/wiki?curid=1025697" title="I Got That">
I Got That

I Got That – piosenka amerykańskiej raperki Amil, nagrana z gościnnym udziałem Beyoncé Knowles, która wówczas pozostawała członkinią grupy Destiny’s Child. 4 lipca 2000 roku wydana została jako drugi singel promujący album "All Money Is Legal (A. M. I. L.)". „I Got That” był pierwszym singlem, który Knowles nagrała jako indywidualna artystka, bez wsparcia pozostałych członkiń Destiny’s Child. Lirycznie i tematycznie utwór poświęcony jest kwestii empowermentu kobiet – jego myśl przewodnia mówi o tym, że niezależne kobiety nie potrzebują wsparcia finansowego ze strony mężczyzn.
„I Got That” został generalnie dobrze przyjęty przez krytyków muzycznych, którzy chwalili jego przekaz, a także zdolności raperskie Amil oraz wokal Knowles w refrenie. Mimo to, utwór nie odniósł komercyjnego sukcesu, docierając jedynie do 1. miejsca notowania Bubbling Under R&amp;B/Hip-Hop Singles, które jest równoznaczne ze 101. pozycją listy Hot R&amp;B/Hip-Hop Songs. Za reżyserię towarzyszącego mu wideoklipu odpowiadali Darren Grant i Jay-Z. W teledysku gościnnie pojawiła się raperka Eve. Wideoklip do „I Got That” przez dwa tygodnie pozostawał na liście najczęściej emitowanych teledysków na antenie stacji Black Entertainment Television (BET).
Wydanie.
„I Got That” został skomponowany przez Samuela Barnesa, Shawna Cartera, Makeda Davisa, LeShana Lewisa, Jeana Claude’a „Poke’a” Oliviera, Tamy’ego Smitha oraz A. Whiteheada. Gościnnie w piosence swojego wokalu użyczyła Beyoncé Knowles. Utwór wydany został na debiutanckim albumie studyjnym Amil, "All Money Is Legal" (2000), a 4 lipca 2000 roku ukazał się jako drugi singel promujący tę płytę w Stanach Zjednoczonych i Wielkiej Brytanii.
Wideoklip.
Wideoklip do „I Got That” został wyreżyserowany przez Jaya-Z oraz Darrena Granta, który wcześniej kilkakrotnie współpracował z Destiny’s Child, kręcąc teledyski m.in. do: „No, No, No Pt. 1 &amp; 2” i „Bills, Bills, Bills”. W klipie gościnnie pojawiła się amerykańska raperka Eve.
Teledysk rozpoczyna się sceną, w której Knowles prowadzi konwersację z reżyserem na temat tego, co właśnie filmują, a także widokiem na Amil, która siedzi w biurze, ubrana w białe spodium. Kolejne ujęcia ukazują Amil, która podąża ulicą, i mieszają się ze scenami, w których raperka prowadzi samochód, a jej pasażerką jest Knowles; obie udają się na zakupy do luksusowych butików. Następnie Amil, tym razem w różowym futrze, rapuje z przerwami na elementy choreografii tanecznej. Do Knowles i Amil dołącza później Eve, która w barze zamawia butelkę szampana. Wideoklip kończy się, gdy Amil odchodzi tą samą ulicą, która widziana była na początku teledysku.
W sierpniu 2000 roku wideoklip do „I Got That” przez dwa tygodnie pozostawał na liście najczęściej emitowanych teledysków na antenie stacji Black Entertainment Television (BET).
Autorzy.
Autorzy utworu zaczerpnięci zostali z książeczki albumowej "All Money Is Legal (A. M. I. L.)".

</doc>
<doc id="1025698" url="https://pl.wikipedia.org/wiki?curid=1025698" title="Hunald I">
Hunald I

Hunald I (także Chunold, Hunold, Hunaud, zm. ok. 748) – książę Akwitanii od 735 r., syn księcia Odona Wielkiego.
Kiedy Hunald objął władzę, odmówił uznania zwierzchnictwa majordoma królestwa Franków Karola Młota. Majordom przekroczył więc Loarę i zdobył Bordeaux i Blaye. Pozwolił jednak Hunaldowi zatrzymać władzę nad Akwitanią, jednak po ścisłą kontrolą Franków.
W latach 736–741 stosunki między Hunaldem a Karolem układały się poprawnie. Jednak po śmierci majordoma w 741 r. Hunald postanowił jeszcze raz wywalczyć sobie niezależność. W 744 r. jego wojska przekroczyły Loarę i spaliły Chartres. Kiedy jednak nadciągnęły armię synów Karola Młota – Pepina Krótkiego i Karlomana, Hunald musiał prosić o pokój. Abdykował w 744 lub 745 r. i osiadł w klasztorze w Île de Ré.
W późniejszych latach widzimy Hunalda w Italii, gdzie sprzymierzył się z Longobardami. Miał zostać tam ukamienowany ok. 748 r. Księstwo Akwitanii pozostawił Waiferowi, który był najprawdopodobniej jego synem.

</doc>
<doc id="1025700" url="https://pl.wikipedia.org/wiki?curid=1025700" title="Eric Black">
Eric Black

Eric Black (ur. 1 października 1963, Benshill, Lanarkshire, Wielka Brytania) - szkocki piłkarz występujący na pozycji napastnika, a potem trener. W reprezentacji swojego kraju rozegrał dwa mecze.
Karierę piłkarską rozpoczął w Aberdeen F.C. W 1983 zdobył wraz z drużyną prowadzoną przez Alexa Fergusona, Puchar Zdobywców Pucharów. Strzelił w finale przeciwko drużynie Realu Madryt swojego debiutanckiego gola. W sumie w barwach Aberdeen wystąpił w 180 spotkaniach, strzelając w nich 70 bramek, w latach 1981 - 1986.
W latach 1986–1988 grał w FC Metz. W 1988 roku został zmuszony przedwczesnie zakończyć karierę z powodu chronicznego urazu pleców.
Po zakończeniu kariery piłkarskiej był asystentem managera w Celtic F.C. oraz managerem w Coventry City F.C. i Motherwell F.C.
Black został wyrzucony z Coventry City po wygranej zespołu prowadzonego przez niego w meczu przeciwko Gillingham F.C., w stosunku 5:2.

</doc>
<doc id="1025701" url="https://pl.wikipedia.org/wiki?curid=1025701" title="Paige Davis">
Paige Davis

Mindy Paige Davis (ur. 15 października 1969 w Filadelfii w stanie Pensylwania – USA), amerykańska aktorka.

</doc>
<doc id="1025704" url="https://pl.wikipedia.org/wiki?curid=1025704" title="Indianapolis Tennis Championships 2007">
Indianapolis Tennis Championships 2007

Indianapolis Tennis Championships 2007 – tenisowy turniej ATP z cyklu Indianapolis Tennis Championships rozgrywany w dniach 21–29 lipca 2007 roku w Indianapolis na kortach twardych o puli nagród 525 000 dolarów amerykańskich.

</doc>
<doc id="1025706" url="https://pl.wikipedia.org/wiki?curid=1025706" title="Stegosauria">
Stegosauria



</doc>
<doc id="1025707" url="https://pl.wikipedia.org/wiki?curid=1025707" title="Trębacz">
Trębacz



</doc>
<doc id="1025708" url="https://pl.wikipedia.org/wiki?curid=1025708" title="Campaspero">
Campaspero

Campaspero – miejscowość w Hiszpanii, w prowincji Valladolid, na terenie historycznego regionu Starej Kastylii, na granicy z prowincją Segowia. Znajdując się na wysokości ponad 900 metrów n.p.m., jest najwyżej położonym miejscem w prowincji.
Historia.
Istnieją różne teorie na temat pochodzenia nazwy miejscowości; najpowszechniejsza jest ta, według której "Campaspero" wywodzi się od "Campo Áspero" (hiszp. "campo" - wieś, "áspero" - trudny), to określenie zaś odnosi się do okolicznego terenu.
Jak większość okolicznych miejscowości, Campaspero zostało założone w początkach XI wieku podczas akcji ponownego zaludniania doliny Duero. Aż do 1833 należało do prowincji Segowia, ale z powodu bliskości z Peñafiel utrzymywało intensywne kontakty z prowincją Valladolid, które ostatecznie doprowadziły do włączenia do niej.
Demografia.
Zmiana liczby ludności Campaspero w wiekach XIX - XXI.

</doc>
<doc id="1025709" url="https://pl.wikipedia.org/wiki?curid=1025709" title="Stegosauridae">
Stegosauridae



</doc>
<doc id="1025711" url="https://pl.wikipedia.org/wiki?curid=1025711" title="Władisław Ardzinba">
Władisław Ardzinba

Władisław Ardzinba (ros. "Владислав Ардзинба", ur. 14 maja 1945 w Jaszyra koło Suchumi, zm. 4 marca 2010 w Moskwie) – abchaski polityk. Pierwszy prezydent nieuznawanej na arenie międzynarodowej, ale faktycznie niepodległej Abchazji (wchodzącej "de jure" w skład Gruzji) od 26 listopada 1994 do 12 lutego 2005.
Życiorys.
Historyk z wykształcenia, specjalizował się w historii i mitologii Bliskiego Wschodu. Pracował do 1987 w Instytucie Orientalistycznym w Moskwie. W 1989 został wybrany na deputowanego do Rady Najwyższej ZSRR, od końca 1990 przewodniczył także Radzie Najwyższej Autonomicznej Republiki Abchazji. W parlamencie związkowym należał do zachowawczej grupy deputowanych sprzeciwiających się postulatom pierestrojki i polityce Michaiła Gorbaczowa. W znaczący sposób przyczynił się do zmiany ordynacji wyborczej do Rady Najwyższej Abchazji, która umożliwiła objęcie większości mandatów przez Abchazów, mimo przewagi liczebnej Gruzinów w republice.
W lipcu 1992 kierowana przez Ardzinbę Rada Najwyższa Abchazji proklamowała niepodległość prowincji. Sam Ardzinba zapowiedział, iż 14 sierpnia 1992 Rada Najwyższa omówi problem uporządkowania relacji bilateralnych z Gruzją, która dążyła do zachowania integralności terytorialnej i nie miała zamiaru zgodzić się na secesję Abchazji. 14 sierpnia na terytorium Abchazji wkroczyły siły gruzińskie, rozpoczynając wojnę w Abchazji. W walce z Gruzją Ardzinba aktywnie rekrutował do abchaskich sił zbrojnych ochotników z Północnego Kaukazu, w tym Czeczeńców, dowodzonych przez Szamila Basajewa. Latem 1993 Ardzinba brał udział w rozmowach pokojowych z gruzińskim prezydentem Eduardem Szewardnadze, pod auspicjami rosyjskiego prezydenta Borysa Jelcyna, jednak już 15 września 1993, po wejściu wojsk Tengiza Kitowaniego do Abchazji (pod pretekstem walki ze zwolennikami obalonego prezydenta Zwiada Gamsachurdii), zerwał rozejm. Ofensywa Abchazów zakończyła się ich sukcesem. W rezultacie klęski Gruzinów 250 tys. przedstawicieli tej narodowości zostało zmuszonych do opuszczenia prowincji.
Ardzinba został w 1994 pierwszym prezydentem nieuznawanej na arenie międzynarodowej Abchazji. Rządził nią "de facto" jednoosobowo, podpisał w maju 1994 układ gwarantujący wycofanie wojsk walczących stron ze strefy buforowej między Abchazją i Gruzją i zapewniający uchodźcom możliwość powrotu do dawnych miejsc zamieszkania. Prezydent Abchazji utrudniał jednak realizację tego ostatniego zobowiązania, przez co jedynie 20% wypędzonych Gruzinów wróciło do swoich domów, nie odzyskując przy tym całości lub części utraconego mienia. Ardzinba nie zgodził się w tym samym roku na uznanie Abchazji za autonomiczną republikę w granicach Gruzji, żądając, by kraj ten przyjął ustrój konfederacyjny, a Abchazja została uznana za jej człon równorzędny z Gruzją. Rozwiązanie to było niemożliwe do przyjęcia dla rządu gruzińskiego.
Po wybuchu I wojny czeczeńskiej Rosja ochłodziła swoje stanowisko wobec aspiracji rządu abchaskiego. Przewodniczący Dumy Władimir Szumiejko w czasie oficjalnej podróży na Zakaukazie w 1995 nazwał Ardzinbę bandytą, porównując go z Dżocharem Dudajewem, analogicznie wypowiadał się o prezydencie nieuznawanej Abchazji premier Rosji Wiktor Czernomyrdin w czasie swojej wizyty w Tbilisi w tym samym roku. Równocześnie Rosja nie podjęła bardziej zdecydowanych kroków progruzińskich.
3 października 1999 Ardzinba został wybrany na drugą kadencję prezydencką. Dzień później Rada Bezpieczeństwa ONZ potwierdziła swoje stanowisko wobec Abchazji, także władze gruzińskie określiły wybory jako bezprawne. Z powodu pogarszającego się stanu zdrowia Ardzinba był coraz mniej aktywny w bieżącej polityce, a w 2005 odszedł z urzędu. Zmarł w 2010 w klinice w Moskwie. Po jego śmierci ogłoszono w Abchazji trzydniową żałobę. Mimo że w ostatnich latach życia tracił popularność w społeczeństwie abchaskim ze względu na niski poziom życia w republice, wciąż cieszy się znacznym szacunkiem jako twórca współczesnej Abchazji.

</doc>
<doc id="1025712" url="https://pl.wikipedia.org/wiki?curid=1025712" title="Barbara Alyn Woods">
Barbara Alyn Woods

Barbara Alyn Woods (ur. 11 marca 1962 w Chicago) – amerykańska aktorka.
Życie prywatne.
Mieszka w Wilmington (Karolina Północna). Jej mężem jest John Lind (od 1999 roku), którego poznała na planie serialu "Kochanie, zmniejszyłem dzieciaki". Ich córki - Natalie, Emily i Alyvia Alyn Lind - również zostały aktorkami.

</doc>
<doc id="1025715" url="https://pl.wikipedia.org/wiki?curid=1025715" title="Tańce węgierskie">
Tańce węgierskie

Tańce węgierskie () – 21 melodii Johannesa Brahmsa opartych na węgierskich motywach ludowych. Jedynie tańce numer 11, 14 i 16 są całkowicie własnymi kompozycjami. Ich czas trwania waha się między jedną a czterema minutami, różnią się tonacją i tempem. Są to jedne z najbardziej znanych utworów Brahmsa. Każdy taniec został napisany pierwotnie na duet fortepianowy, następnie Brahms zaaranżował tańce 1 do 10 na fortepian solo. Napisał też aranżację na orkiestrę dla tańców numer 1, 3 i 10. Inni kompozytorzy, np. Antonín Dvořák, zaaranżowali pozostałe tańce na orkiestrę. Najbardziej znanym tańcem Brahmsa jest Taniec węgierski Nr 5 fis-moll (g-moll w wersji na orkiestrę).
Lista Tańców węgierskich.
Tańce węgierskie wykazują wiele podobieństw do tańców słowiańskich Antonína Dvořáka.

</doc>
<doc id="1025722" url="https://pl.wikipedia.org/wiki?curid=1025722" title="Converse (przedsiębiorstwo)">
Converse (przedsiębiorstwo)

Converse, Inc. – amerykańskie przedsiębiorstwo odzieżowe, założone w 1908 roku w Malden, w stanie Massachusetts.
Producent butów takich jak Chuck Taylor All Star, Jack Purcell czy model One Star. Converse były pierwszymi butami do koszykówki, które pojawiły się na boisku w 1917 roku. Obecnie w całości firma zależna jest od koncernu Nike.
W 2019 roku firma ogłosiła przygotowywanie kolekcji "Renew", do produkcji której wykorzystuje recyklingowane odpady pokonsumenckie i przemysłowe.

</doc>
<doc id="1025723" url="https://pl.wikipedia.org/wiki?curid=1025723" title="Dżhelam">
Dżhelam



</doc>
<doc id="1025724" url="https://pl.wikipedia.org/wiki?curid=1025724" title="Jhelum">
Jhelum



</doc>
<doc id="1025725" url="https://pl.wikipedia.org/wiki?curid=1025725" title="What’s It Gonna Be">
What’s It Gonna Be

What’s It Gonna Be piosenka Beyoncé z japońskiej wersji płyty Dangerously in Love. Twórcami piosenki są Beyoncé Knowles, LaShaun Owens, Karrim Mack, Corte Ellis, Larry Troutman, Roger Troutman i Kandice Love.
Lista utworów.
Side A:
Side B:

</doc>
<doc id="1025726" url="https://pl.wikipedia.org/wiki?curid=1025726" title="Urdu Jhelam">
Urdu Jhelam



</doc>
<doc id="1025727" url="https://pl.wikipedia.org/wiki?curid=1025727" title="Stefan Hübner">
Stefan Hübner

Stefan Hübner (ur. 13 czerwca 1975 roku w Bielefeldzie) – niemiecki siatkarz, były reprezentant kraju. Grał na pozycji środkowego. 14 stycznia 2012 roku zakończył karierę. Jego żoną jest siatkarka reprezentacji Niemiec Angelina Grün.
Był asystentem trenera Vitala Heynena w męskiej reprezentacji Niemiec.
Od 2014 roku jest trenerem niemieckiego klubu SVG Lüneburg.
Sukcesy klubowe.
Liga niemiecka:
Puchar CEV:
Puchar Niemiec:
Superpuchar Włoch:
Puchar Challenge:
Sukcesy reprezentacyjne.
Memoriał Huberta Jerzego Wagnera:

</doc>
<doc id="1025729" url="https://pl.wikipedia.org/wiki?curid=1025729" title="Waifer">
Waifer

Waifer (także "Waifre" lub "Gaifier") – książę Akwitanii między 744 a 767 r. Prawdopodobnie syn poprzedniego księcia Akwitanii Hunalda I.
Od początku rządów musiał uznawać zwierzchność króla Franków Pepina Krótkiego. W 760 r. podjął próbę buntu przeciwko Pepinowi, ale kiedy król wtargnął do Berry i Owernii Waifer złożył mu hołd i poprzysiągł wierność.
Ledwie jednak Pepin powrócił do swoich ziem Waifer zbuntował się ponownie. W 761 r. Pepin jeszcze raz ruszył na południe. Zdobył Clermont i zajął Owernię, w 762 r. Berry i Bourges. W tym samym czasie jednak zbuntował się książę bawarski Tassillo III i bunt ten zmusił Pepina do przerzucenia swych sił na bawarskie pogranicze. Do 766 r. utrzymał się w Akwitanii chwiejny pokój.
Waifer wciąż prowadził antykrólewską politykę, więc kiedy w 766 r. Pepin uporał się z Bawarami od razu ruszył na Akwitanię, wypierając Waifera aż za Garonnę. Sytuacja Waifera pogorszyła się jeszcze bardziej w 767 r., kiedy upadła Tuluza, stolica jego państwa. Waiferowi udało się uciec, ale jego dotychczasowi stronnicy, zmęczeni przegrywanymi wojnami, pojmali go i zabili, po czym zaprzysięgli wierność Pepinowi.
Żoną Waifera była Adela, córka Lupusa, księcia Gaskonii. Ich synem mógł być Hunald II, który po śmierci Waifera prowadził walkę przeciwko Frankom.

</doc>
<doc id="1025730" url="https://pl.wikipedia.org/wiki?curid=1025730" title="Czialingozaur">
Czialingozaur

Czialingozaur ("Chialingosaurus") – rodzaj roślinożernego dinozaura z rodziny stegozaurów (Stegosauridae); jego nazwa znaczy "jaszczur znad (rzeki) Jialing".
Żył w okresie jury (ok. 160–156 mln lat temu) na terenach wschodniej Azji. Długość ciała ok. 4 m, wysokość ok. 2 m, masa ok. 150-200 kg. Jego szczątki znaleziono w Chinach (w prowincji Syczuan), w skałach formacji Shaximiao.

</doc>
<doc id="1025737" url="https://pl.wikipedia.org/wiki?curid=1025737" title="Hunald II">
Hunald II

Hunald II (zm. 769) – książę Akwitanii, najprawdopodobniej syn księcia Waifera i Adeli, córki księcia Gaskonii Lupusa.
Księciem Akwitanii został po zamordowaniu Waifera. Kontynuował walkę przeciwko królowi Franków Pepinowi Krótkiemu i jego synom - Karlomanowi i Karolowi. Pokonany przez wojska braci ratował się ucieczką na dwór Lupusa Gaskońskiego. Lupus początkowo wspomagał Hunalda, później jednak pojmał księcia i jego żonę i wydał ich Karolowi. Hunald zmarł jeszego tego samego 769 r.

</doc>
<doc id="1025739" url="https://pl.wikipedia.org/wiki?curid=1025739" title="Przejście graniczne Darłowo-Nexø">
Przejście graniczne Darłowo-Nexø



</doc>
<doc id="1025740" url="https://pl.wikipedia.org/wiki?curid=1025740" title="Browary Górnośląskie w Zabrzu">
Browary Górnośląskie w Zabrzu

Browary Górnośląskie w Zabrzu – browar w Zabrzu należący do grupy piwowarskiej Van Pur Sp. z o.o.
Historia.
Browar przemysłowy w Zabrzu powstał w 1860 roku. Założycielem i pierwszym jego właścicielem był niemiecki żyd Löbel Händler (Loebel Haendler). W 1896 rodzina Haendlerów przekształciła posiadane przedsiębiorstwo w spółkę akcyjną pod firmą "Oberschlesische Bierbrauerei Aktien Gesellschaft vormals L. Haendler" (Browar Górnośląski Spółka Akcyjna, dawniej L. Haendler). W 1920 roku zakład został przejęty przez przedsiębiorstwo Ostwerke A.G. z Berlina. W 1928 roku kolejnym właścicielem browaru został niemiecki koncern piwowarski Schultheiss-Patzenhofer A.G., który posiadał go do czasów II wojny światowej. Browar działał wówczas pod nazwą "Schultheiss-Patzenhofer-Brauerei, Abt. Hindenburg", a od 1938 bez członu "Patzenhofer".
W czasie działań wojennych zabudowania browaru uległy zniszczeniu. Odbudowano je w latach 1958–1963. W 1963 roku powołano Zabrzańskie Zakłady Piwowarsko-Słodownicze, w których skład oprócz browaru w Zabrzu weszły również zakłady produkcyjne w: Siemianowicach Śląskich, Bytomiu, Raciborzu, Rybniku, Częstochowie i Gliwicach. W 1975 roku przedsiębiorstwo przyjęło nazwę Górnośląskich Zakładów Piwowarskich i połączono je z browarami w Tychach (do 1981 roku).
W 1991 roku, po prywatyzacji, browar w Zabrzu został przekształcony w jednoosobową spółkę Skarbu Państwa pod firmą Górnośląskie Zakłady Piwowarskie S.A. W 1996 roku zmieniono ją na Browary Górnośląskie S.A. w Zabrzu.
W 1993 roku dokonano modernizacji linii produkcyjnej. Pod koniec lat 90. XX wieku browar popadł w poważne kłopoty finansowe i w 1999 roku ogłosił bankructwo. Przetrwał jednak dzięki uporowi pracowników i pomocy ze strony syndyka masy upadłościowej. Dzięki promocji piwa z gatunku pilsner o nazwie "Super Piwosz" udało mu się wyjść z długów i osiągnąć sukces w sprzedaży na rynku lokalnym.
W 2005 roku właścicielem browaru w Zabrzu została Van Pur Sp. z o.o.
Produkty.
Lager

</doc>
<doc id="1025742" url="https://pl.wikipedia.org/wiki?curid=1025742" title="Dżizja">
Dżizja

Dżizja (arab. جزية) – nakładany dawniej na innowierców w krajach muzułmańskich podatek pogłówny, ściągany w pieniądzu.
Dżizja została usankcjonowana przez Koran
W islamie dżizja była tłumaczona jako opłata za zwolnienie ze służby wojskowej i obronę ze strony muzułmanów oraz przywilej życia na terytorium muzułmańskim. Niewierni byli obywatelami drugiej kategorii i nie mogli zajmować wysokich pozycji państwowych.
Podatek ten był wprowadzany na terenach podbitych przez kalifów muzułmańskich. Na przykład w trakcie arabskich podbojów Iranu, za czasu kalifatu Umajjadów dżizja była źródłem tak znacznych dochodów dla muzułmańskich władców, że nie zależało im, by ludność miejscowa, tzw. zimmi, przechodziła na islam. Nakładania tego podatku zaniechano w połowie XIX w.
Obecnie dżizję stosuje na terenach opanowanych przez tzw. Państwo Islamskie, próby wprowadzenia podatku mają miejsce w Egipcie. Liczne przypadki wymuszeń dżizji zanotowano w brytyjskich więzieniach, gdzie muzułmańscy przestępcy pobierali haracze od współwięźniów innych wyznań.

</doc>
<doc id="1025743" url="https://pl.wikipedia.org/wiki?curid=1025743" title="Euparkeria">
Euparkeria

Euparkeria – rodzaj niewielkiego archozauromorfa z grupy Archosauriformes. Żył we wczesnym triasie, około 248 milionów lat temu. Jego szczątki odkryto tylko na jednym stanowisku w regionie Karoo. Znane są skamieniałości zaledwie kilku osobników. Nazwa "Euparkeria" nawiązuje do nazwiska W. K. Parkera.
"Euparkeria" była drapieżnikiem. Prawdopodobnie polowała na drobne bezkręgowce, jak owady.
Pozycja systematyczna.
Euparkerię zalicza się do grupy Archosauriformes, obejmującej archozaury i ich najbliższych krewnych. Rodzina Euparkeriidae, w której klasyfikowana jest "Euparkeria", jest uważana za monotypową – innymi potencjalnymi przedstawicielami są: "Dorosuchus", "Halazhaisuchus" i "Osmolskina". Uważa się obecnie, że mogła stanowić przodka dinozaurów, lub była z nim blisko spokrewniona.
Euparkeria w kulturze.
Zwierzę pokazane zostało w odcinku serialu "Zanim przywędrowały dinozaury" jako przodek dinozaurów.

</doc>
<doc id="1025744" url="https://pl.wikipedia.org/wiki?curid=1025744" title="Gigantspinozaur">
Gigantspinozaur

Gigantspinozaur ("Gigantspinosaurus") – roślinożerny dinozaur z grupy stegozaurów (Stegosauria); jego nazwa oznacza "gigantyczny, spiczasty jaszczur z (prowincji) Syczuan".
Żył w okresie późnej jury (ok. 152–145 mln lat temu) na terenach wschodniej Azji. Długość ciała ok. 4 m, wysokość ok. 1,7 m, masa ok. 500 kg. Jego szczątki znaleziono w Chinach (w prowincji Syczuan), w skałach formacji Shaximiao.
Oprócz charakterystycznych dla stegozaurów dwóch rzędów płyt na grzbiecie, miał również po jednym wielkim kolcu na obu bokach ciała.

</doc>
<doc id="1025747" url="https://pl.wikipedia.org/wiki?curid=1025747" title="Płat brzeżny">
Płat brzeżny



</doc>
<doc id="1025749" url="https://pl.wikipedia.org/wiki?curid=1025749" title="Morskie przejście graniczne Świnoujście">
Morskie przejście graniczne Świnoujście

Morskie przejście graniczne Świnoujście znajduje się w Świnoujściu i może się na nim odbywać ruch osobowy, towarowy i mały ruch graniczny. Przejście obsługuje przede wszystkim ruch graniczny portu morskiego Świnoujście.
Obsługiwane jest przez Morski Oddział Straży Granicznej – placówkę w Świnoujściu. 
Ruch osobowy odbywa się m.in. poprzez Terminal Promowy Świnoujście.
Terytorialny zasięg morskiego przejścia granicznego Świnoujście obejmuje obszar portu morskiego Świnoujście, którego granice zostały określone w 2019 roku.

</doc>
<doc id="1025751" url="https://pl.wikipedia.org/wiki?curid=1025751" title="Diplodocidae">
Diplodocidae



</doc>
<doc id="1025752" url="https://pl.wikipedia.org/wiki?curid=1025752" title="Marco Bonini">
Marco Bonini

Marco Bonini (ur. 20 sierpnia 1972 roku w Rzymie) – włoski aktor telewizyjny, teatralny i filmowy, także producent i scenarzysta.
Życiorys.
W 1991 roku zadebiutował na scenie w przedstawieniu "Wywiad" ("L'intervista"), studiując aktorstwo w Accademia Nazionale d'Arte Drammatica 'Silvio D'Amico' w Rzymie. Swoją karierę na dużym ekranie rozpoczął od występu w filmie "Ekstaza" ("Estasi", 1993) u boku Ornelli Muti, z którą spotkał się po raz kolejny na planie telewizyjnej produkcji biblijnej "Estera" ("Esther", 1999). W międzyczasie ukończył studia na wydziale filozofii. Sławę wśród telewidzów przyniosła mu rola tytułowa w serialu "Syn Sandokana" ("Il Figlio di Sandokan", 1998) oraz postać syna szefa biura projektów architektonicznych, który przejmuje kierownictwo firmy po ojcu w filmie telewizyjnym "Trudna miłość" ("Il rumore dei ricordi", 2000). W 2006 roku zadebiutował jako scenarzysta komedii "Billo" ("Billo il grand dakhaar", 2006).

</doc>
<doc id="1025753" url="https://pl.wikipedia.org/wiki?curid=1025753" title="Danneel Ackles">
Danneel Ackles

Danneel Ackles (ur. jako Elta Danneel Graul 18 marca 1979 w Lafyette w Luizjanie w USA) – amerykańska aktorka i modelka.
Życiorys.
Danneel przyszła na świat w Lafayette. Jako nastolatka przeniosła się do Los Angeles nie znając nikogo. W dodatku nie miała żadnej pracy, ale już wtedy wiedziała, że tam chce przebywać. Zanim otrzymała pierwszą rolę, Danneel utrzymywała się przez kilka lat z bycia modelką. Pracowała dla przedsiębiorstw Big Sexy Hair i Juicy Jeans. Potem zadebiutowała w reklamie. Została zauważona i stamtąd poszła na kolejne przesłuchania.
W serialu "Tylko jedno życie" zagrała Shannon McBain, a w "Pogoda na miłość" ("One Tree Hill"), Rachel.
Życie prywatne.
Danneel Harris w 2004 poznała aktora, Rileya Smitha. Byli razem przez 4 lata. W 2007 roku ich związek się rozpadł. W 2010 wyszła za mąż za Jensena Acklesa (znanego z serialu "Nie z tego świata"), którego poznała trzy lata wcześniej na planie filmu "Ten Inch Hero", i przyjęła jego nazwisko.

</doc>
<doc id="1025758" url="https://pl.wikipedia.org/wiki?curid=1025758" title="Nowy Folwark (Kielce)">
Nowy Folwark (Kielce)

Nowy Folwark – wschodnia część Kielc (przyłączona do miasta 31 grudnia 1961 roku), przez którą przechodzi droga ekspresowa nr 74 (ul. Świętokrzyska) prowadząca w stronę Łagowa. Nowy Folwark graniczy od południa z Zagórzem, a od północy z os. Świętokrzyskim. Inną, nieoficjalną nazwą Nowego Folwarku był "Wydryń" (lub "Wydrysz"), od którego pochodzi nazwa ulicy Wydryńskiej.
Włączony do Kielc 31 grudnia 1961.
W skład dzielnicy wchodzą ulice: Gustawa Morcinka, Wydryńska, Napękowska, Radlińska, Powstania Styczniowego, Otrocz i niewielka część Domaszowskiej – a także położone na północ od budowanej drogi ekspresowej S74 – Zwierzyniecka, Ciekocka, prawdopodobnie również Wysoka i część Folwarcznej. W potocznym rozumieniu do Nowego Folwarku zalicza się też niekiedy część Wielkopola położoną na wschód od ul. Szczecińskiej i ul. Poleskiej.
Nowy Folwark leży na terenie parafii pw. św. Maksymiliana Kolbe, której kościół parafialny znajduje się przy ul. Radostowej, na obszarze Wielkopola.
Komunikacja.
Dojazd autobusami linii: 10, 14, 38, 43, 47, 53, 106, 109, C, F, Z.
Turystyka.
Ze wzgórza położonego w rejonie ulic Ciekockiej i Wysokiej można zobaczyć piękną panoramę Kielc i Gór Świętokrzyskich. Przez Nowy Folwark przebiega Żółty szlak spacerowy wokół Kielc 

</doc>
<doc id="1025759" url="https://pl.wikipedia.org/wiki?curid=1025759" title="Lista najwyższych budynków w Kawaguchi">
Lista najwyższych budynków w Kawaguchi

Kawaguchi jest miastem w Japonii, w zespole miejskim Tokio. Obecnie w Kawaguchi znajduje się 9 budynków przekraczających 100 metrów wysokości. Pierwszym, który przekroczył 100 metrów był ukończony w 1998 Elsa Tower 55. Dotychczas nie wybudowano w Kawaguchi budynku wyższego niż ten 185-metrowy apartamentowiec. Szczególną cechą wysokościowców w tym mieście jest to, iż wszystkie wymienione w tabeli są budynkami mieszkalnymi.
W chwili obecnej (luty 2015) nie trwa budowa żadnego nowego budynku, który przekraczałby 100 metrów wysokości.

</doc>
<doc id="1025761" url="https://pl.wikipedia.org/wiki?curid=1025761" title="Arsenie Todiras">
Arsenie Todiras



</doc>
<doc id="1025762" url="https://pl.wikipedia.org/wiki?curid=1025762" title="Franciszek Henryk, hrabia Clermont">
Franciszek Henryk, hrabia Clermont



</doc>
<doc id="1025764" url="https://pl.wikipedia.org/wiki?curid=1025764" title="Lupus II">
Lupus II

Lupus II (zm. 778) – książę Gaskonii ("dux Vasconum") i prawdopodobnie książę Akwitanii. Jego pochodzenie jest nieznane. Mało prawdopodobna wydaje się hipoteza, że był synem księcia Akwitanii Odona Wielkiego. Jego córka poślubiła innego księcia akwitańskiego, Waifera.
Nie wiadomo kiedy objął władzę nad Gaskonią. Najprawdopodobniej stało się to ok. 768 r. Swoje stanowisko mógł zawdzięczać nominacji króla Franków Pepina Krótkiego lub też został wybrany przez lud. W 769 r. na jego dwór przybył Hunald II, książę Akwitanii, który toczył wojnę z synami Pepina - Karlomanem i Karolem. Lupus początkowo wspierał Hunalda, ale później aresztował Hunalda i jego żonę i wydał ich Karolowi. Możliwe, że otrzymał wówczas władzę w Akwitanii.
Władztwo Lupusa rozciągało się do Garonny na północy do Pirenejów na południu. Możliwe też, że jego wpływy sięgały kraju Basków. Z tego względu imię Lupusa wymienia się w kontekście klęski hrabiego Rolanda w wąwozie Roncevaux w 778 r.
Lupus zmarł w 778 r. Nie ma pewnych informacji o jego rodzinie. Jego synami byli najprawdopodobniej kolei książęta Gaskonii - Sancho I, Seguin I i Lupus III, a także niepanujący Garcia (który zginął w walce z hrabią Tuluzy Berengarem w 819 r.) i Adalryk.

</doc>
<doc id="1025768" url="https://pl.wikipedia.org/wiki?curid=1025768" title="Tornieria">
Tornieria

Tornieria ("Tornieria") – roślinożerny dinozaur z rodziny diplodoków (Diplodocidae).
Żył w epoce późnej jury (ok. 150 mln lat temu) na terenach Afryki. Długość ciała ok. 23-26 m. Jego szczątki znaleziono w Tanzanii.

</doc>
<doc id="1025770" url="https://pl.wikipedia.org/wiki?curid=1025770" title="Niggaz 4 Life">
Niggaz 4 Life



</doc>
<doc id="1025776" url="https://pl.wikipedia.org/wiki?curid=1025776" title="7,5 cm FK 16 n.A.">
7,5 cm FK 16 n.A.

7,5 cm Feldkanone 16 neue Art – niemiecka armata polowa z okresu międzywojennego.
Po zakończeniu I wojny światowej na uzbrojeniu Reichswehry znalazły się armaty 7,7 cm Feldkanone 16. W pierwszej połowie lat 30. podjęto decyzję o ich modernizacji poprzez wymianę lufy. Zmodernizowane działa zostały w 1934 roku dostarczone bateriom podporządkowanym oddziałom kawalerii. Ponieważ okazało się, że zmodernizowane działa są zbyt ciężkie, a ich mobilność jest zbyt niska i z tych powodów mają problemy z współpracą z kawalerią z czasem przeniesiono je do jednostek drugoliniowych. Przez nie były używane do końca wojny.

</doc>
<doc id="1025778" url="https://pl.wikipedia.org/wiki?curid=1025778" title="Australodok">
Australodok

Australodok ("Australodocus bohetii") – roślinożerny dinozaur z grupy zauropodów żyjący w późnej jurze (ok. 150 mln lat temu) na terenach Afryki. Opisany na podstawie dwóch kręgów szyjnych odkrytych w osadach formacji Tendaguru w Tanzanii. Jego pozycja filogenetyczna jest niepewna; autor jego opisu zaliczył go do rodziny Diplodocidae, jednak z przeprowadzonej przez Whitlocka (2011) analizy kladystycznej wynika, że był on przedstawicielem kladu Macronaria bliżej spokrewnionym z brachiozaurem niż z kamarazaurem. Późniejsze badania Whitlocka (2011) nad holotypem i paratypem "A. bohetii" potwierdzają jego przynależność do Macronaria, a ściślej – do należącego do Macronaria kladu Titanosauriformes. Analiza filogenetyczna przeprowadzona przez Tschoppa, Mateusa i Bensona (2015) sugeruje z kolei przynależność "A. bohetii" do Diplodocidae; autorzy zaznaczają jednak, że może to wynikać z uwzględnienia w analizie tylko nielicznych niewątpliwych przedstawicieli Titanosauriformes. Z uwagi na niewielką liczbę znanych skamieniałości "A. bohetii" ostateczne określenie jego pozycji filogenetycznej jest utrudnione.
Jego nazwa znaczy „południowa belka”.

</doc>
<doc id="1025785" url="https://pl.wikipedia.org/wiki?curid=1025785" title="N.W.A. And The Posse">
N.W.A. And The Posse



</doc>
<doc id="1025791" url="https://pl.wikipedia.org/wiki?curid=1025791" title="Rajozozaur">
Rajozozaur

Rajozozaur ("Rayososaurus") – rodzaj zauropoda znanego z częściowej łopatki, niekompletnej kości strzałkowej i udowej. Szczątki te zostały odkryte w datowanych na apt osadach argentyńskiej formacji Rayoso na terenie prowincji Neuquén. Przypominająca kształtem rakietę łopatka wskazuje na przynależność rajozozaura do Rebbachisauridae. Niektóre cechy sugerują, że rajozozaur jest bardziej bazalny niż inni przedstawiciele tej grupy (Bonaparte w jego opisie uznał go za jej najbardziej prymitywniejszego przedstawiciela). Niektórzy badacze negowali ważność rodzaju "Rayososaurus", twierdząc, że jest on synonimem rebbachizaura (Calvo i Salgado) bądź limajzaura, choć materiał kopalny posiada cechy mogące bronić odrębności tego taksonu. Nazwa rodzajowa "Rayososaurus" pochodzi od nazwy formacji, w której odkryto jego skamieniałości, oraz greckiego słowa "sauros" – „jaszczur”, często stosowanego w nazwach dinozaurów i innych kopalnych gadów.

</doc>
<doc id="1025792" url="https://pl.wikipedia.org/wiki?curid=1025792" title="Constance M. Burge">
Constance M. Burge

Constance M. Burge – amerykańska scenarzystka. Pomysłodawczyni seriali telewizyjnych "Czarodziejki" i "Savannah", autorka scenariuszy m.in. do "Potyczek Amy", "Ally McBeal" i "Boston Public". Pracowała także jako producent kilku show telewizyjnych.
Opuściła stanowisko szefa produkcji Czarodziejek z powodu konfliktu z Bradem Kernem. Pozostała w serialu jako konsultant do sezonu czwartego, gdy odeszła produkować inne.

</doc>
<doc id="1025795" url="https://pl.wikipedia.org/wiki?curid=1025795" title="Minnie Driver">
Minnie Driver

 
Minnie Driver (właśc. Amelia Fiona J. Driver; ur. 31 stycznia 1970 w Londynie) – brytyjska aktorka i piosenkarka.

</doc>
<doc id="1025798" url="https://pl.wikipedia.org/wiki?curid=1025798" title="Maria-Elena Laas">
Maria-Elena Laas

Maria-Elena Laas - amerykańska aktorka. 
Życiorys.
Maria urodziła się w Ponce w Portoryko. Karierę filmową rozpoczęła w roku 1999 od epizodu w serialu "Niebieski Pacyfik" (wystąpiła wtedy w odcinku "Silicon Valley of the Dolls"). Potem, w 2002 roku zasłynęła rolą chirliderki w filmie "Gorąca laska", a następnie w 2003 zagrała samą siebie w "". Rok 2007 przyniósł jej rolę Liliany w filmie "Suffering Men's Charity". 
Filmografia.
Filmy
Seriale

</doc>
<doc id="1025803" url="https://pl.wikipedia.org/wiki?curid=1025803" title="Parafia św. Michała Archanioła w Dobromierzu">
Parafia św. Michała Archanioła w Dobromierzu

 
Parafia św. Michała Archanioła w Dobromierzu znajduje się w dekanacie świebodzickim w diecezji świdnickiej. Była erygowana w XIII w. Administratorem parafii jest ks. kan. RM Andrzej Walerowski.

</doc>
<doc id="1025809" url="https://pl.wikipedia.org/wiki?curid=1025809" title="Parafia św. Jadwigi w Mokrzeszowie">
Parafia św. Jadwigi w Mokrzeszowie

Parafia św. Jadwigi w Mokrzeszowie – rzymskokatolicka prarafia znajdująca się w dekanacie świebodzickim w diecezji świdnickiej. Była erygowana 26 czerwca 1976 r. Jej administratorem jest ks. Marcin Zawada.

</doc>
<doc id="1025817" url="https://pl.wikipedia.org/wiki?curid=1025817" title="Katartezaura">
Katartezaura

Katartezaura ("Cathartesaura anaerobica") – roślinożerny dinozaur z rodziny rebbachizaurów (Rebbachisauridae).
Żył w epoce późnej kredy (ok. 96 mln lat temu) na terenach Ameryki Południowej. Długość ciała ok. 17 m, wysokość ok. 6 m, masa ok. 15 t. Jego szczątki znaleziono w Argentynie (w prowincji Río Negro).

</doc>
<doc id="1025819" url="https://pl.wikipedia.org/wiki?curid=1025819" title="Dzielnice Białegostoku">
Dzielnice Białegostoku



</doc>
<doc id="1025825" url="https://pl.wikipedia.org/wiki?curid=1025825" title="Parafia Matki Bożej Królowej Polski w Świebodzicach">
Parafia Matki Bożej Królowej Polski w Świebodzicach

 
Parafia Matki Bożej Królowej Polski w Świebodzicach – parafia rzymskokatolicka należąca do dekanatu świebodzickiego diecezji świdnickiej.
Parafia została erygowana 26 listopada 2000 roku. Proboszczem jest ks. kan. Zdzisław Wojtowicz.

</doc>
<doc id="1025826" url="https://pl.wikipedia.org/wiki?curid=1025826" title="Parafia św. Alberta Chmielowskiego w Świebodzicach">
Parafia św. Alberta Chmielowskiego w Świebodzicach

Parafia św. br. Alberta Chmielowskiego w Świebodzicach – parafia rzymskokatolicka w Świebodzicach, znajduje się w dekanacie świebodzickim w diecezji świdnickiej. Była erygowana 21 kwietnia 1995 roku. Jej pierwszym proboszczem był zmarły 16 stycznia 2012 roku ks. kan. grem. Kapituły kolegiackiej w Wałbrzychu – Zenon Kowalski. Obecnie proboszczem jest ks. mgr lic. kan. Daniel Szymanik – ustanowiony 25.01.2012 z misją doprowadzenia budowy kościoła do konsekracji.

</doc>
<doc id="1025829" url="https://pl.wikipedia.org/wiki?curid=1025829" title="Parafia św. Franciszka z Asyżu w Świebodzicach">
Parafia św. Franciszka z Asyżu w Świebodzicach

Parafia św. Franciszka z Asyżu w Świebodzicach – znajduje się w dekanacie świebodzickim w diecezji świdnickiej.
Historia parafii.
Erygowana 3 maja 1972 r.
Od 1966 przy kościele św. Franciszka z Asyżu w Świebodzicach funkcjonował Samodzielny Ośrodek Duszpasterski.
Duszpasterze.
Powołania Kapłańskie:

</doc>
<doc id="1025831" url="https://pl.wikipedia.org/wiki?curid=1025831" title="Parafia św. Mikołaja w Świebodzicach">
Parafia św. Mikołaja w Świebodzicach

Parafia pw. św. Mikołaja w Świebodzicach – parafia rzymskokatolicka w Świebodzicach pod wezwaniem św. Mikołaja. Parafia znajduje się w dekanacie świebodzickim w diecezji świdnickiej. Była erygowana w XIII w. Jej proboszczem jest ks.kanonik mgr-lic Jozef Siemasz .
Kościół parafialny.
Świątynia powstała najpewniej już w II połowie XIII w. wraz z lokacją miasta. W 1268 r. poświadczony został kapłan ze Świebodzic, dla którego kościół w Pełcznicy (obecnie Ciernie) był jego kościołem macierzystym. W 1300 r. poświadczony został list odpustowy kościoła św. Mikołaja. W 1335 r. w regestrze dziesięcin nuncjusza papieskiego Galhardusa występuje kościół parafialny "in Wroburg".

</doc>
<doc id="1025832" url="https://pl.wikipedia.org/wiki?curid=1025832" title="Disraeli Gears">
Disraeli Gears

Disraeli Gears – drugi album grupy Cream nagrany w maju 1967 r. i wydany w listopadzie tego samego roku.
Historia i charakter albumu.
W maju 1967 r. podczas trasy koncertowej po USA, grupa weszła do studia firmy Atlantic (ATCO jest filią tej firmy) i nagrała swój drugi album.
Jest to album nieco odmienny od poprzedniego; przede wszystkim utracił surowość debiutanckiej płyty, zyskał jednak na wyrafinowaniu, finezji i większej swobodzie muzyków, którzy przez prawie rok istnienia doskonale się dopasowali i uzupełniali.
Nie jest to już tylko album bluesrockowy; grupa wyraźnie zaczęła być także zespołem rocka psychodelicznego.
Z płyty tej pochodzą dwa klasyczne utwory Cream – „Strange Brew” i „Sunshine of Your Love”.
Pod tajemniczym słowem "Swlabr" kryje się tytuł "She Walks Like a Bearded Rainbow" lub – według innego źródła – "She Was Like a Bearded Rainbow".
W 2003 album został sklasyfikowany na 112. miejscu listy 500 albumów wszech czasów magazynu Rolling Stone.

</doc>
<doc id="1025833" url="https://pl.wikipedia.org/wiki?curid=1025833" title="Sonic Underground">
Sonic Underground

Sonic Underground – amerykańsko-francuski serial rysunkowy stworzony przez DIC Entertainment, opowiadający o przygodach Jeża Sonica i jego rodzeństwa. Pierwszy raz w emisji pojawił się we Francji 6 stycznia 1999 roku, a potem w USA 30 sierpnia 1999 roku.
W Polsce premiera serialu nastąpiła 7 września 2007 roku na kanale KidsCo, a od 5 sierpnia 2013 roku powtarzała go TV Puls 2. Przy pierwszej emisji trwającej od 5 sierpnia do 6 września 2013 roku wyemitowano tylko 25 odcinków. Ostatnia emisja na TV Puls 2 zakończyła się 12 listopada 2014 roku tym samym pokazując premierowy 26 odcinek. Od 1 grudnia 2015 roku emituje go Top Kids. W Polsce wyemitowano tylko 26 z 40 odcinków.
Opis fabuły.
Akcja odbywa się na planecie Mobius, w mieście Mobotropolis, gdy królowa Aleena urodziła trojaczki. Nadała im imiona – Sonic, Manic oraz Sonia, lecz zły Robotnik wypowiedział wielką wojnę, a królowa nie mogła dopuścić, żeby dzieciom stała się jakakolwiek krzywda, ponieważ wierzyła, że gdy dorosną, będą walczyć o wolność. Więc w przebraniu uciekła z nimi i zostawiła dzieci w koszyku, pod drzwiami pewnego domu.
Sonica przygarnął jego wujek, Manica wziął ze sobą złodziej, a Sonię pewna arystokratka. Gdy Sonia, Sonic i Manic już dorośli, nic nie wiedzieli o swoim istnieniu. Aż pewnego dnia przyszła do nich Wyrocznia i dała im specjalne magiczne amulety. Potem rodzeństwo spotkało się i postanowiło odnaleźć swoją matkę.
Wersja polska.
Wersja polska: Sun Studio Polska
Reżyseria:
Udział wzięli:
i inni
Wykonanie piosenki czołówkowej: Jakub Szydłowski
Lektor: Artur Kaczmarski
Odcinki.
Daty emitowania w Polsce:
Wydania DVD.
W 2005 roku wydano w Polsce DVD pt. „Sonic: Pogoń za królową”. Wydanie zawierało 4 odcinki serialu, każdy opatrzony lektorem:

</doc>
<doc id="1025834" url="https://pl.wikipedia.org/wiki?curid=1025834" title="Patañjali">
Patañjali



</doc>
<doc id="1025835" url="https://pl.wikipedia.org/wiki?curid=1025835" title="Ramón Freire">
Ramón Freire

Ramón Freire y Serrano (ur. 29 listopada 1787 w Santiago, zm. 9 grudnia 1851) – chilijski polityk i oficer. Jako prezydent kraju urzędował od 1823 do 1826 oraz w 1827.
Początki kariery politycznej.
Freire urodził się jako syn hiszpańskiego oficera kolonialnego. Gdy miał 16 lat, zmarli jego rodzice. Niedługo potem Ramón Freire rozpoczął pracę w sklepie w Concepción, a w 1816 wstąpił do Armii Niepodległości.
Będąc pod rozkazami gen. José de San Martína, dowodził jedną z dywizji i brał czynny udział w wojnie o niepodległość w mieście Talca. Po bitwie pod Maipú w 1818 został awansowany do stopnia pułkownika.
W 1819 został powołany na dowódcę wojskowego w Concepción, gdzie walczył w potyczkach z nieregularnymi oddziałami partyzanckimi.
Stosunki między Freire a dowódcą ruchu wyzwoleńczego Bernardo O’Higginsem pogorszyły się wyraźnie. Liberalny Freire opowiadał się za zdecentralizowanym ustrojem państwowym z daleko idącą niezależnością administracji poszczególnych prowincji i stawał tym samym w opozycji do rządu centralnego w Santiago.
W 1822 Ramón Freire zwołał zgromadzenie prowincji i ogłosił na nim swoją dymisję, uzasadniając ją tym, że rząd, który on powołał, nie był do tego legitymizowany. Zgromadzenie przyjęło jego rezygnację. Wkrótce jednak ponownie powołało go na to stanowisko.
Prezydentura.
Krótko potem, 28 stycznia 1823 O’Higgins musiał ustąpić ze stanowiska naczelnika państwa i jego junta ("Congreso Plenipotenciario") przejęła jego stanowisko. Freire maszerował ze swoimi oddziałami do Santiago i dokonał przewrotu. 5 kwietnia 1823 junta musiała ustąpić, a sam Ramón Freire przejął na cztery miesiące urząd głowy państwa ("Director Supremo"), do czasu gdy władzę przekazał nowej juncie, która składała się z przedstawicieli ówczesnych trzech chilijskich prowincji. Jednak po trzech tygodniach 2 września 1823 Freire znowu objął samodzielne rządy jako "Director Supremo".
Zesłał O’Higginsa na wygnanie i skupił się na konstruowaniu nowego porządku ustrojowego dla Chile. Zniósł niewolnictwo i wprowadził z powrotem wolność prasy. Zwołał nowy kongres, który wypracował nową ustawę zasadniczą. Kiedy osiągnął te najważniejsze cele swojego urzędowania, przekazał faktycznie kompetencje swojemu zastępcy Francisco de la Lastrze i wyruszył ze swoją armią na południe, by podbić tam wyspę Chiloé, na której schronienie znalazły ostatnie oddziały hiszpańskiej armii.
Konstytucja z roku 1823 spotkała się z powszechną krytyką i w efekcie została odrzucona. Poza tym legitymacja władzy Freire'a była kwestionowana przez kościół katolicki. Dlatego też w roku 1825 pracę podjął nowy kongres, który jednak nie został uznany przez administracje regionalne Concepción i Coquimbo. Freire opuścił Santiago, aby znowu poświęcić się walce przeciw Hiszpanom na wyspie Chiloé. Kiedy powrócił, dowiedział się, że kongres opowiedział się przeciw jego rządom i zadeklarował odsunięcie go od władzy.
Freire'owi udało się zażegnać niepokoje i na czele nowego dowództwa 1826 trzeci raz wyruszył w kierunku Chiloé. Tym razem pokonał on ostatecznie resztki oddziałów hiszpańskich i powrócił jako zwycięzca do stolicy. Nie zważając na jego militarne sukcesy, kongres znowu opowiedział się przeciw niemu i tym razem powstańcy zmusili go 9 lipca 1826 do ustąpienia i powołali jednocześnie na jego następcę na nowo utworzonym urzędzie prezydenta Chile Manuela Blanco Encaladę. Ten został 9 września 1826 zastąpiony przez Agustína Eyzaguirre'a.
W styczniu 1827 liberalni federaliści podnieśli broń przeciwko rządowi i pod rozkazami pułkownika Enrique Campino dokonali przewrotu. Wskutek szybkich działań wojennych udało im się 1 lutego 1827 powołać Freire'a na tymczasowego prezydenta. Ten 8 maja 1827 znowu ustąpił i przekazał urząd swojemu zastępcy, wiceprezydentowi Francisco Antonio Pinto Díazowi.
Freire odciął się całkowicie od sporów politycznych i osiadł w swoim majątku Cuchacucha.
Po ustąpieniu ze stanowiska.
Kiedy pod rządami prezydenta Pinto zaostrzał się konflikt między liberalnymi federalistami a konserwatywnymi centralistami i kiedy w 1829 doszło do wybuchu wojny domowej, Freire powrócił do życia publicznego. Liberalny rząd ustanowił go dowódcą oddziałów, które walczyły przeciw konserwatywnym siłom José Joaquín Prieto Viala. Wojna osiągnęła apogeum w bitwie pod Lircay, w której to całkowicie zostały rozgromione liberalne wojska piechoty pod dowództwem Freire'a.
Konserwatyści wygnali Freire'a do Peru, skąd kontynuował walki przeciw nowemu rządowi. W 1836 podczas wojny Chile z konfederacją peruwiańsko-boliwijską rozpoczął militarne działania, jednak jego atak został odparty przez chilijskie wojska ekspedycyjne pod dowództwem gen. Manuela Bulnesa Prieto. Freire dostał się do chilijskiej niewoli i został ponownie skazany na wygnanie, tym razem daleko na jedną z wysepek Pacyfiku. Stamtąd przedostał się na Tahiti.
W 1842 mógł wrócić do kraju dzięki amnestii ogłoszonej przez swojego dawnego wojskowego przeciwnika, a potem także chilijskiego prezydenta Bulnesa. W życiu publicznym nie odegrał już jednak żadnej roli. Zmarł w 1851 w wieku 64 lat.

</doc>
<doc id="1025837" url="https://pl.wikipedia.org/wiki?curid=1025837" title="Parafia Świętych Apostołów Piotra i Pawła w Świebodzicach">
Parafia Świętych Apostołów Piotra i Pawła w Świebodzicach

Parafia św. Apostołów Piotra i Pawła w Świebodzicach znajduje się w dekanacie świebodzickim w diecezji świdnickiej. Była erygowana 2 sierpnia 1952 roku. Jej proboszczem jest ks. Jan Mrowca. W latach 1953–1989 proboszczem parafii był ks. Józef Lach. Do 1945 r. kościół był parafią ewangelicką, ale do 1952 r. kościół był kościołem filialnym parafii Św. Mikołaja.
Kościół.
Kościół ten został zbudowany w latach 1776–1778 według projektu Ch. Schultza. Kościół posiada dwa ołtarze boczne: Serca Jezusowego i Matki Boskiej Nieustającej Pomocy, do której w środy odbywa nowenna. Posiada trzy nawy, w tym dwie boczne. Strop jest płaski, wsparty na rozczłonkowanych filarach. Późnobarokowy ołtarz, organy i klasycystyczna ambona pochodzą z XVIII w. Świątynia ta stanowi jeden z nielicznych w okolicy obiektów zabytkowych w stylu klasycystycznym. Obok kościoła znajduje się plebania z końca XIX wieku. Została zbudowana z cegły klinkierowej, z lukarnami w części strychowej. Jest to jedyny budynek w mieście z tzw. „studnią”, która jest rodzajem małego podwórka w środku budynku. Jednak nie spełnia ona funkcji podwórka, lecz kanału wentylacyjnego. W sierpniu 2009 r. zostały wykonane dwa ołtarze boczne. Z prawej strony od wejścia Jezusa Miłosiernego, a z lewej Matki Bożej Częstochowskiej. W dniach 23–27 września 2009 r. parafię nawiedził Obraz Jezusa Miłosiernego. Na zakończenie peregrynacji, parafia została zawierzona Miłosierdziu Bożemu.
Opis H. Lutscha.
Świątynię tak opisuje w końcu XIX w. H. Lutsch:
"Kościół ewangelicki powstał w latach 1776–1779; wybudowany został na miejscu domu modlitwy z 1741 r. jako murowana budowla przez mistrza szkoły Langhansa, który w stylu swej epoki wzniósł odważną, szczególnie oryginalną oprawę przestrzenną, podczas gdy pojedyncze formy są tu mało znaczące. Rzut świątyni to prostokąt na nawy dwoma rzędami kolumn, długi na dziewięć osi, w partii trzech kolumn wyznaczono transept, mało wybiegający przed ściany bryły. Przed ramionami transeptu umieszczono hale wejściowe, mocno wysunięte przed nawę poprzeczną. Do zachodniej ściany świątyni przylega potężna wieża dzwonów. Wbudowane w nawy boczne empory słuchaczy ciągną się półokrągło w stronę transeptu, godny uwagi jest także strop niesiony przez kolumny empor, na których umieszczona jest trójdzielna balustrada z mocno wyładowanym górnym elementem. Ściany zewnętrzne otwierają się do empor przez niskie i wysokie rzędy okien zamkniętych łukiem eliptycznym. W 1898 r. wybudowano na świątyni nową wieżę."
Organy.
W 1786 r. organistą został Engler, który często grywał również na zamku Książ. Książę był człowiekiem bardzo muzykalnym i być może pod wpływem Englera postanowił ufundować organy dla kościoła. Był to instrument niewielki – zdatny tylko do akompaniamentu. Engler był człowiekiem wysoko ceniącym muzykę – i to nie tylko z racji wykonywanego zawodu – stworzył więc chór złożony z 30 śpiewaków, a na niewielkich organach dawał wspaniałe koncerty. Stały się one tradycją i przychodzili na nie ludzie nie tylko z miasta, ale i z okolicy. Engler zmarł. Hochbergowie byli jednak ludźmi znającymi i lubiącymi muzykę. Dlatego postanowili ufundować kościołowi organy koncertowe. W 1852 r. Christian Gotlib Schlag – organomistrz z Turyngii, osiadły w Świdnicy, rozpoczął budowę nowych organów. Powstał instrument trzydziestogłosowy. W 1864 r. Schlag go rozbudował, dodając 9 głosów. Organy liczyły więc 39 głosów i 3000 piszczałek. Przyjeżdżali na nich grać najlepsi muzycy ze Śląska i nie tylko. Częstym gościem na tych koncertach był sam książę.
ks. Józef Lach.
Najbardziej zasłużonym proboszczem dla parafii był ks. Józef Lach. To on założył w kościele centralne ogrzewanie, powtarzając, że „ludzie do kościoła przychodzą się modlić, a nie szczękać zębami”. Zapisał się także jako obrońca wolności, wygłaszając tuż po ogłoszeniu stanu wojennego, że msza, którą odprawi jest za Ojczyznę, gdyż ta potrzebuje wsparcia od wszystkich. Za te słowa miał później nieprzyjemności ze strony funkcjonariuszy Służby Bezpieczeństwa.

</doc>
<doc id="1025838" url="https://pl.wikipedia.org/wiki?curid=1025838" title="Sinokaliopteryks">
Sinokaliopteryks

Sinokaliopteryks ("Sinocalliopteryx") – rodzaj opierzonego teropoda z rodziny kompsognatów (Compsognathidae).
Żył we wczesnej kredzie (około 130 mln lat temu) na terenach wschodniej Azji. Jego szczątki znaleziono w Chinach (w prowincji Liaoning). Odkryto niemal kompletny szkielet, razem z pokryciem ciała. Jest największym znanym przedstawicielem rodziny kompsognatów – długość jego ciała dochodziła do 2,37 m.
Informacji o jego diecie dostarcza zachowana skamieniała zawartość przewodów pokarmowych dwóch osobników; u jednego (okazu JMP-V-05-8-01, holotypu "S. gigas") znaleziono kości kończyny tylnej (zachowanej z obiektami podobnymi do piór) niewielkiego dromeozauryda, być może sinornitozaura, a u drugiego – kości co najmniej dwóch ptaków z gatunku "Confuciusornis sanctus" oraz kawałki dwóch trudniejszych do identyfikacji kości, które mogą należeć do niewielkiego dinozaura ptasiomiednicznego.

</doc>
<doc id="1025840" url="https://pl.wikipedia.org/wiki?curid=1025840" title="Courtenay (ród)">
Courtenay (ród)

de Courtenay – średniowieczna dynastia francuska wywodząca się od Atona, pierwszego pana Courtenay w dzisiejszym departamencie Loiret, który był prawdopodobnie potomkiem hrabiów Sens i samego króla Faramunda (założyciela francuskiej monarchii w 420 roku) pierwszego monarchę merowińskiego, pierwszego legendarnego króla Franków. 
Początki rodu.
Ród Courtenay został w XII wieku podzielony na dwie gałęzie. Starsza dalej rządziła Courtenay, ale wygasła około 1150 razem ze śmiercią Renalda de Courtenay. Tuż przed tym wydarzeniem część członków rodu udała się do Anglii i tam otrzymała baronostwo Okehampton, a następnie w 1293 odziedziczyła tytuł earlów Devon po rodzinie Redvers (dokładnie Baldwinie de Redvers). Tytuł został następnie odtworzony dla Hugona de Courtenay, siostrzeńca Hugona Despensera Starszego. Obecnie głową rodziny jest Hugon Courtenay, 18. earl Devon.
Młodsza gałąź rodu de Courtenay uczestniczyła w krucjatach i rządziła hrabstwem Edessy – wygasła około 1200.
Linia boczna Kapetyngów.
Francuskie dobra rodu zostały odziedziczone przez Piotra Francuskiego, syna króla Ludwika VI Grubego, kiedy ożenił się on z dziedziczką Elżbietą. Od tej pory rozpoczęła się kapetyńska gałąź rodu de Courtenay, która poprzez kolejne małżeństwa otrzymała Hrabstwo Namur i Cesarstwo Łacińskie. Ostatni męski potomek tego rodu – Karol Roger popełnił samobójstwo w 1730, ale jego siostra – Helena poślubiła markiza de Bauffremont i jej potomkowie przybrali wątpliwy tytuł "książąt de Courtenay", który noszą do dzisiejszego dnia. 

</doc>
<doc id="1025845" url="https://pl.wikipedia.org/wiki?curid=1025845" title="Leila Kenzle">
Leila Kenzle

Leila Kenzle (ur. 16 lipca 1960) – amerykańska aktorka, znana m.in. z takich filmów jak „Princesses” czy „Gorąca laska”.
Życiorys.
Leila Kenzle urodziła się w Nowym Jorku. Zanim przeniosła się do Los Angeles, była sekretarką w hotelu. Swoją karierę filmową rozpoczęła od roku 1990, występując w serialu „The Golden Girls”. Potem bardzo dobrze znana była jako Fran Devanow z „Szaleję za tobą”. Wystąpiła w wielu serialach i filmach. 26 kwietnia 1994 roku poślubiła osobistego trenera, Neila Monaco.
Filmografia.
Filmy
Seriale

</doc>
<doc id="1025846" url="https://pl.wikipedia.org/wiki?curid=1025846" title="Comeback (singel Kelly Rowland)">
Comeback (singel Kelly Rowland)



</doc>
<doc id="1025847" url="https://pl.wikipedia.org/wiki?curid=1025847" title="Aristozuch">
Aristozuch

Aristozuch ("Aristosuchus pusillis") – drapieżny dinozaur z rodziny kompsognatów (Compsognathidae).
Żył w okresie wczesnej kredy (ok. 125 mln lat temu) na terenach współczesnej Europy. Długość ciała ok. 2 m, wysokość ok. 60 cm, masa ok. 30 kg. Jego szczątki znaleziono w Anglii (na wyspie Wight).

</doc>
<doc id="1025849" url="https://pl.wikipedia.org/wiki?curid=1025849" title="Oswaldo Sánchez">
Oswaldo Sánchez

Oswaldo Javier Sánchez Ibarra (ur. 21 września 1973 w Guadalajarze) – piłkarz meksykański grający na pozycji bramkarza.
Kariera klubowa.
Sánchez pochodzi z Guadalajary. Jest wychowankiem tamtejszego klubu Atlas. 30 października 1993 roku zadebiutował w lidze meksykańskiej w zremisowanym 1:1 meczu z CD Veracruz. Już w sezonie 1994/1995 Oswaldo stał się pierwszym bramkarzem Atlasu, jednak zespół spisywał się poniżej oczekiwań, a w 1996 roku odpadł z ćwierćfinałów play-off.
Latem 1996 Sánchez przeszedł do jednego z najbardziej utytułowanych klubów w kraju, stołecznego Club América. W zespole prowadzonym przez Ricardo Lavolpe stał się podstawowym zawodnikiem. Jednak w sezonie 1996/1997 América spisała się słabo nie awansowała do play-off, a do tego doznała druzgocącej porażki 0:5 w meksykańskich derbach El Classico z Chivas Guadalajara. W drugiej połowie sezonu Sánchez usiadł na ławce ustępując miejsca Hugo Pinedzie, ale już w następnym ponownie wrócił do bramki Amériki. W fazie Verano dotarł do półfinałów play-off, ale w Apertura zespół nie wyszedł z grupy. W drużynie „Orłów” Oswaldo występował także w sezonie 1998/1999, ale znów nie osiągnęli oni sukcesu w lidze.
Latem 1999 Sánchez zmienił barwy klubowe i został zawodnikiem Chivas Guadalajara. Miał tam pewne miejsce w wyjściowej jedenastce i szybko stał się ulubieńcem fanów, a niedługo potem kapitanem zespołu. Od początku kariery w tym klubie pomógł mu w siedmiu awansach do fazy play-off i sztuka ta nie udała się jedynie trzykrotnie. Podczas kariery w Chivas Sánchez pracował z dziesięcioma różnymi szkoleniowcami. Najbardziej pamiętnym sezonem podczas pobytu w tym klubie, była faza Clausura 2004, kiedy to dobrą postawą w bramce doprowadził drużynę do finału, jednak zespół przegrał w nim, a mistrzem został UNAM Pumas dzięki wygraniu serii rzutów karnych w decydującym o mistrzostwie spotkaniu. Swoje jedyne, jak do tej pory, mistrzostwo zdobył w 2006 roku w fazie Apertura – Chivas okazało się wówczas lepsze od Deportivo Toluca. W Chivas Sánchez wystąpił łącznie w 245 spotkaniach ligowych.
Na początku 2007 roku przed rozpoczęciem Clausura Sánchez podpisał kontrakt z drużyną Santos Laguna Torreón. W sezonie doprowadził zespół do ćwierćfinału play-off.
W swojej karierze Oswaldo wielokrotnie był laureatem nagród. Trzykrotnie zostawał Najlepszym Bramkarzem Primera División (Apertura 2002, Clausura 2003, Apertura 2005), a jeden raz Najlepszym Piłkarzem Primera División (Apertura 2005).
Kariera reprezentacyjna.
W reprezentacji Meksyku Sánchez zadebiutował 8 czerwca 1996 roku w wygranym 1:0 meczu z Boliwią. W tym samym roku był w kadrze na Złotym Pucharze CONCACAF 1996, który Meksyk wygrał.
W 1998 roku Sánchez został powołany do kadry na Mistrzostwa Świata we Francji, na których przegrał rywalizację z Jorge Camposem i nie zagrał w żadnym spotkaniu. Podobnie było w 2002 roku na Mistrzostwach Świata 2002, ale tam pierwszym bramkarzem był z kolei Óscar Pérez.
W 2006 roku Sánchez zaliczył swój trzeci Mundial. Na boiskach Niemiec był już podstawowym golkiperem i wystąpił najpierw we wszystkich trzech grupowych spotkaniach (wygranym 3:1 z Iranem, zremisowanym 0:0 z Angolą oraz przegranym 1:2 z Portugalią), a także w 1/8 finału z Argentyną (1:2 po dogrywce).
W swojej karierze Sánchez ma za sobą udział także w takich turniejach jak: Puchar Konfederacji 1997 (faza grupowa), Puchar Konfederacji 2001 (faza grupowa), Copa América 2001 (wicemistrzostwo), Złoty Puchar CONCACAF 2003 (mistrzostwo i nagroda dla Najlepszego Bramkarza turnieju), Copa América 2004 (ćwierćfinał), Puchar Konfederacji 2005 (4. miejsce), Złoty Puchar CONCACAF 2007 (wicemistrzostwo) i Copa América 2007 (3. miejsce).

</doc>
<doc id="1025851" url="https://pl.wikipedia.org/wiki?curid=1025851" title="Byki (Piotrków Trybunalski)">
Byki (Piotrków Trybunalski)

Byki – dawna wieś, od 1977 w granicach miasta Piotrków Trybunalski. Leży w północnej części miasta, wzdłuż ulicy Kasztelańskiej.
W Bykach znajduje się zamek rodu Jaxa-Bykowskich.
Historia.
Wzmiankowana po raz pierwszy w źródłach pisanych z 1416 roku jako własność prywatna rodu Jaxa-Bykowskich herbu Gryf (potwora mającego głowę i skrzydła orła, a ciało lwa). Znajduje się w północnej części miasta. Jan z Byków otrzymał dla wsi w 1454 roku prawo niemieckie.
Od 1867 w gminie Szydłów w powiecie piotrkowskim w guberni piotrkowskiej Od 1919 w woj. łódzkim. Tam 19 października 1933 weszły w skład gromady o nazwie "Byki" w gminie Szydłów, składającej się ze wsi Byki i kolonii Karolinów.
Podczas II wojny światowej Byki włączono do Generalnego Gubernatorstwa (dystrykt radomski, powiat Petrikau), nadal w gminie Szydłów. W 1943 roku liczba mieszkańców wynosiła 290.
Po wojnie ponownie w województwie łódzkim i powiecie piotrkowskim, jako jedna z 29 gromad gminy Szydłów. W związku z reorganizacją administracji wiejskiej jesienią 1954, Byki weszły w skład nowej gromady Jarosty.
Od 1 stycznia 1973 w nowo utworzonej gminie Piotrków Trybunalski w powiecie piotrkowskim. W latach 1975–1987 miejscowość należała administracyjnie do województwa piotrkowskiego.
1 lutego 1977 gminę Piotrków Trybunalski zniesiono, a Byki włączono do Piotrkowa Trybunalskiego.

</doc>
<doc id="1025852" url="https://pl.wikipedia.org/wiki?curid=1025852" title="Oswaldo Sanchez">
Oswaldo Sanchez



</doc>
<doc id="1025854" url="https://pl.wikipedia.org/wiki?curid=1025854" title="Dekanat Praszka">
Dekanat Praszka

Dekanat Praszka – jeden z 36 dekanatów w rzymskokatolickiej archidiecezji częstochowskiej. Należy do regionu wieluńskiego.
Parafie.
W skład dekanatu wchodzi 9 parafii:

</doc>
<doc id="1025864" url="https://pl.wikipedia.org/wiki?curid=1025864" title="Mononyk">
Mononyk

Mononyk ("Mononykus") – rodzaj teropoda z rodziny alwarezaurów (Alvarezsauridae); jego nazwa znaczy "pojedynczy szpon".
Żył w okresie późnej kredy (ok. 75–70 mln lat temu) na terenach centralnej Azji. Długość ciała ok. 1–1,5 m, wysokość ok. 70 cm. Skamieniałości "Mononykus" znaleziono w Mongolii. Kiedy naukowcy odnaleźli jego szczątki, sądzili, że mają do czynienia z prymitywnym ptakiem. Zwierzę miało małe zęby oraz ogon kostny, ale z mostka wyrastał niewielki grzebień. Z pewnością mononyk nie potrafił latać. Należał on do alwarezaurów – tajemniczej grupy teropodów o niepewnych pochodzeniu i klasyfikacji. Początkowo ta grupa teropodów została uznana za spokrewnioną z kladem Ornithomimosauria. Później zostały one uznane za przedstawicieli kladu Avialae a następnie za nielotne ptaki na podstawie kilku cech ptasich jak np. budowy mostka typowej dla ptaków paleognatycznych czy cech czaszki typowych dla neognatycznych. Wielu badaczy np. Ostrom (1994) czy Sereno (1997) skrytykowało przynależność alwarezaurów do kladu Avialae. Analiza Paula Serena z 1999 zaklasyfikowała alwarezaury jako bliżej spokrewnione z ornitomimozaurami niż ptakami. Najstarsze alwarezaury nie mają owych cech uważanych za ptasie co dowodzi, że są powstały one w wyniku konwergencji, a nie zostały odziedziczone po wspólnych z ptakami przodkach. Po odkrycia "Ceratonykus", autorzy jego opisu podali w wątpliwość przynależność alwarezaurów do teropodów, jednak to także spotkało się z krytyką.
Był opierzonym, szybko biegającym przedstawicielem celurozaurów. Większość małych dinozaurów z podrzędu teropodów miała długie kończyny przednie oraz długie i chwytne dłonie. Mononyk i jego krewni stanowili wyjątek. Mononyk miał bardzo sprawne kończyny tylne, natomiast przednie były bardzo krótkie, a dłonie zredukowane do jednego palca. Drugi palec kończyny przedniej jest trudnym do zauważenia niekształtnym tworem.

</doc>
<doc id="1025865" url="https://pl.wikipedia.org/wiki?curid=1025865" title="French Open 2007 (gra pojedyncza dziewcząt)">
French Open 2007 (gra pojedyncza dziewcząt)



</doc>
<doc id="1025867" url="https://pl.wikipedia.org/wiki?curid=1025867" title="Przywilej budziński">
Przywilej budziński

Przywilej budziński – przywilej nadany polskiej szlachcie w Budzie przez Ludwika Węgierskiego w 1355 roku. 
Ludwik Węgierski nadał ten przywilej w zamian za obietnicę szlachty, że w przypadku, gdyby Kazimierz Wielki nie miał legalnego męskiego potomka, to szlachta wyrazi zgodę na to, że Ludwik Węgierski koronuje się na króla Polski.
W przywileju tym król zobowiązywał się do nienakładania nowych podatków i pokrywania strat, które szlachta ponosiła w wyprawach zagranicznych. Ponadto Ludwik Węgierski zobowiązał się, że w czasie podróży będzie utrzymywał się ze środków własnych.

</doc>
<doc id="1025869" url="https://pl.wikipedia.org/wiki?curid=1025869" title="MACHO">
MACHO

Masywne zwarte obiekty halo (ang. "Massive astrophysical compact halo object", MACHO) – ogólne określenie klasy ciał niebieskich, które mogą stanowić część ciemnej materii w galaktycznych halo. MACHO oznacza dowolne skupisko barionowej materii, emitujące niewiele promieniowania i nieznajdujące się na orbicie żadnej gwiazdy. Obiektami takimi mogą być m.in. czarne dziury, gwiazdy neutronowe, brązowe karły i słabo świecące czerwone karły. Są one bardzo trudne do wykrycia przy pomocy współczesnych metod obserwacyjnych.
Wykrywanie.
MACHO mogą być wykrywane, kiedy przechodzą blisko tarczy jakiejś gwiazdy, tak że ich grawitacja zakrzywia docierające do Ziemi światło. Gwiazda taka przez krótki czas wydaje się jaśniejsza dzięki mikrosoczewkowaniu grawitacyjnemu.
Obserwacje mające wykrywać takie zjawiska (m.in. przez projekt OGLE) wykluczyły, aby obiekty takie były liczniejsze od obserwowanych gwiazd. Istotny wkład w masę ciemnej materii mogą więc mieć jedynie bardzo masywne obiekty halo (czarne dziury). Nie mogą one stanowić jednak większości ciemnej materii, gdyż modele kosmologiczne sugerują, że jest ona rozłożona bardziej równomiernie w przestrzeni.
Obserwacje NICMOS, prowadzone przy pomocy Kosmicznego Teleskopu Hubble’a, pokazały, że brązowe karły stanowią zaledwie około 6% masy wszystkich gwiazd.
Modele teoretyczne.
Modelowanie pierwotnej nukleosyntezy pokazuje, że powstanie dużej liczby MACHO wymagałoby innych proporcji pierwiastków wytworzonych zaraz po Wielkim Wybuchu. Dlatego obecnie zakłada się, że liczba MACHO nie przekracza liczby obserwowanych gwiazd i nie wyjaśniają one istnienia ciemnej materii.

</doc>
<doc id="1025870" url="https://pl.wikipedia.org/wiki?curid=1025870" title="PL/1">
PL/1



</doc>
<doc id="1025884" url="https://pl.wikipedia.org/wiki?curid=1025884" title="Tefryt">
Tefryt

Tefryt – wylewna skała magmowa o wyglądzie bazaltu, występująca wśród młodych i współczesnych law. Składa się głównie z plagioklazu, nefelinu, piroksenu i amfibolu.
Mieści się wraz z bazanitem w polu 14 diagramu QAPF skał wulkanicznych.
W klasyfikacji TAS tefryt wraz z bazanitem zajmuje pole U1 ("bazanity i tefryty").
Występuje w Polsce i Czechach w obrębie środkowoeuropejskiej prowincji bazaltowej.

</doc>
<doc id="1025886" url="https://pl.wikipedia.org/wiki?curid=1025886" title="Jumpin' Jumpin'">
Jumpin' Jumpin'



</doc>
<doc id="1025889" url="https://pl.wikipedia.org/wiki?curid=1025889" title="Piotr II de Courtenay">
Piotr II de Courtenay

Piotr II de Courtenay (zm. 1219) – cesarz Cesarstwa Łacińskiego w latach 1216–1217.
Był najstarszym synem Piotra I, pana de Courtenay (zm. 1183), najmłodszego syna króla Francji – Ludwika VI Grubego i Adelajdy de Maurienne. Jego matką była Elżbieta, dziedziczka de Courtenay.
Piotr II po raz pierwszy ożenił się z Agnieszką de Nevers, dzięki której został władcą trzech hrabstw Nevers, Auxerre i Tonnerre. Jego drugą żoną została Jolanta Flandryjska (zm. 1219), siostra Baldwina I i Henryka Flandryjskich, którzy byli kolejno pierwszym i drugim władcą Łacińskiego Cesarstwa Konstantynopola. W 1190 Piotr towarzyszył swojemu kuzynowi – królowi Francji, Filipowi Augustowi, w czasie III krucjaty. W 1209 i 1211 walczył zaś razem ze swoim bratem Robertem przeciw albigensom w czasie krucjaty przeciwko nim. Brał udział w oblężeniu Lavaur i w bitwie pod Bouvines (1214).
Kiedy w 1216 jego szwagier – cesarz Henryk, zmarł nie spłodziwszy wcześniej synów, Piotr został wybrany na jego następcę i z małą armią wyruszył z Francji, żeby objąć tron. 9 kwietnia 1217 w Rzymie został koronowany przez papieża Honoriusza III i wyruszył statkami do Konstantynopola. Po drodze jednak został uwięziony przez despotę Epiru – Teodora Dukasa Komnena, jego uwięzienie trwało dwa lata, a po tym czasie Piotr zmarł. Mimo że nigdy nie objął rządów nad cesarstwem, w jego imieniu rządziła Jolanta, a tron przeszedł kolejno na ich dwóch synów Roberta i Baldwina.
Potomstwo.
Z Agnieszką de Nevers, Piotr miał tylko jedną córkę:
Z Jolantą Flandryjską, Piotr miał 10 dzieci:

</doc>
<doc id="1025890" url="https://pl.wikipedia.org/wiki?curid=1025890" title="Przejście graniczne Niemojów-Bartošovice v Orlických horách">
Przejście graniczne Niemojów-Bartošovice v Orlických horách

Przejście graniczne Niemojów-Bartošovice v Orlických horách – polsko-czeskie przejście graniczne małego ruchu granicznego i na szlaku turystycznym, położone w województwie dolnośląskim, w powiecie kłodzkim, w gminie Międzylesie, zlikwidowane w 2007 roku.
Opis.
Turystyczne przejście graniczne Niemojów-Bartošovice v Orlických horáchw w rejonie znaku granicznego nr "V/102" utworzono 10 marca 2003 roku. Czynne było przez cały rok w godz. 6.00–22.00. Dopuszczony było ruch pieszych, rowerzystów i narciarzy.
Przejście graniczne małego ruchu granicznego Niemojów-Bartošovice v Orlických horách, zostało utworzone 19 lutego 1996 roku. Czynne było w godz. 6.00–22.00. Dopuszczony był ruch pieszych, rowerzystów, motorowerami o pojemności skokowej silnika 50 cm³ i transportem rolniczym.
Odprawę graniczną i celną wykonywały organy Straży Granicznej.
21 grudnia 2007 roku na mocy układu z Schengen przejścia graniczne zostały zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:

</doc>
<doc id="1025892" url="https://pl.wikipedia.org/wiki?curid=1025892" title="Nokia 5200">
Nokia 5200

Nokia 5200 – telefon komórkowy fińskiego koncernu Nokia. Telefon powstał w 2006 roku; miał spełniać funkcję przenośnego odtwarzacza mp3 i zgrabnego telefonu komórkowego.

</doc>
<doc id="1025893" url="https://pl.wikipedia.org/wiki?curid=1025893" title="Bazanit">
Bazanit

Bazanit – wylewna skała magmowa, oliwinowa odmiana tefrytu. Składa się głównie z plagioklazu, nefelinu lub leucytu, piroksenu i oliwinu oraz akcesoryczne tlenki żelaza i tytanu jak ilmenit, magnetyt, ulvöspinel.
Z wyglądu bardzo podobny do bazaltu. W badaniach polowych obie skały są nie do odróżnienia.
Mieści się wraz z tefrytem w polu 14 diagramu QAPF skał wulkanicznych.
W klasyfikacji TAS bazanit wraz z tefrytem zajmuje pole U1 ("bazanity i tefryty").
W przemyśle wydobywczym zwykle nazywany bazaltem.
Z bazanitu zbudowana jest m.in. Ostrzyca Proboszczowicka, Wilcza Góra i wiele innych wzniesień na Pogórzu Kaczawskim, należących do środkowoeuropejskiej prowincji bazaltowej. Wraz z bazaltem buduje archipelag Wysp Hawajskich.

</doc>
<doc id="1025899" url="https://pl.wikipedia.org/wiki?curid=1025899" title="No, No, No">
No, No, No

„No, No, No” – singel amerykańskiej grupy Destiny’s Child. Piosenka pochodzi z ich debiutanckiego albumu Destiny’s Child. Utwór napisali V. Herbert, Rob Fusari, M. Brown, C. Gaines, B. White. Producentami piosenki są Vincent Herbert, Rob Fusari oraz Wyclef Jean.
Teledysk.
Wyreżyserowano dwa teledyski: do „No, No, No Part 1” i do „No, No, No Part 2” (feat. Wyclef Jean)
Part 1.
Akcja toczy się w klubie nocnym. Zaczyna się od wejścia Wyclef Jeana, który prosi widownię o aplauz dla Destiny’s Child. Następnie wraca na swoje miejsce, a grupa wchodzi na scenę i zaczyna taniec.
Part 2.
Teledysk zaczyna się, gdy Wyclef Jean gra na gitarze, a Destiny’s Child śpiewają. Grupa zaczyna tańczyć w dużym pokoju, a Wyclef Jean pokazany jest w pokoju obok Destiny’s Child.
Lista utworów.
US Single.
"Side A"
"Side B"
UK Songle.
"Side A"
"Side B"
"Side A"
"Side B"
"Side A"
"Side B"

</doc>
<doc id="1025906" url="https://pl.wikipedia.org/wiki?curid=1025906" title="Liza Weil">
Liza Weil

Liza Rebecca Weil (ur. 5 czerwca 1977 w Los Angeles w stanie Kalifornia, USA) – amerykańska aktorka.

</doc>
<doc id="1025909" url="https://pl.wikipedia.org/wiki?curid=1025909" title="81 Pułk Piechoty">
81 Pułk Piechoty

Polskie pułki piechoty:
Austro-węgierskie pułki piechoty:
Niemiecki pułk piechoty:

</doc>
<doc id="1025910" url="https://pl.wikipedia.org/wiki?curid=1025910" title="Płóz">
Płóz

Płóz – część korpusu płużnego zapewniająca pługowi stabilność w czasie orki.
Płóz jest jednym z punktów oparcia i płaszczyzną oporu o ścianę i dno bruzdy. Wykonany jest zwykle z płaskownika. Przytwierdza się go śrubami do słupicy, ustawiając pod kątem 2–3°. Może być zakończony piętka, zabezpieczającą go przed ścieraniem. Nadmierne ugniatanie przez płóz dna bruzdy może prowadzić do powstania podeszwy płużnej.
Długość płozu jest zależna od siły nacisku skiby na powierzchnię odkładnicy, jej kształtu i masy pługa. Ze względu na długość wyróżnia się dwa typy płozów:

</doc>
<doc id="1025922" url="https://pl.wikipedia.org/wiki?curid=1025922" title="Prosiaczek i przyjaciele">
Prosiaczek i przyjaciele

Prosiaczek i przyjaciele (ang. "Piglet’s Big Movie", 2003) – amerykański film animowany wyprodukowany przez DisneyToon Studios w Tokio. Film opowiada indywidualną historię Prosiaczka (który jest głównym bohaterem) i jego przyjaciół ze Stumilowego Lasu. 
Scenariusz oparto na rozdziałach VII i VIII "Kubusia Puchatka" oraz I "Chatki Puchatka" autorstwa A.A. Milne’a. Nie jest jednak kanoniczny z filmem "Wiatrodzień Kubusia Puchatka", ponieważ retrospekcja przedstawia Kangurzycę i Maleństwo wprowadzających się do lasu po Tygrysie, a nie odwrotnie. 
Premiera filmu w Polsce w kinach odbyła się 30 maja 2003 roku z dystrybutorem Syrena Entertainment Group.
Film w Polsce wydano na wideo i DVD z dystrybucją Imperial Entertainment. Film wydano również na DVD z dystrybucją CD Projekt i Galapagos Films.
Film wyemitowano w telewizji na kanałach: TVP1, Polsat, TV Puls, Puls 2, HBO, HBO 2, HBO 3. Film dostępny na platformie HBO GO.
Fabuła.
Tygrys, Puchatek, Królik i Kłapouchy próbują przechytrzyć pszczoły, żeby zdobyć miód. Prosiaczek też chce im pomóc, lecz wszyscy mówią mu, że jest na to za mały. Załamany Prosiaczek odchodzi. Przyjaciele postanawiają go odszukać i znajdują jego pamiętnik. Szukając Prosiaczka, przypominają sobie różne przygody spędzone razem z nim. W tym czasie zaczyna padać deszcz. Królik i Tygrys denerwują się, kłócąc się i niszczą pamiętnik Prosiaczka. Wpada do rzeki i odpływa. Przyjaciele są załamani. Przypominają sobie, że są zmarznięci i mokrzy.
Wszyscy wracają do domu Prosiaczka, by się ogrzać i postanawiają odtworzyć jego pamiętnik. Malują kredkami wiele obrazków z przygodami, które przeżyli razem z Prosiaczkiem. Gdy deszcz przestaje padać, wszyscy wychodzą szukać resztek pamiętnika Prosiaczka. Kubuś ryzykuje życie, wdrapując się na wielki pień drzewa, gdyż widzi na jego końcu pamiętnik. Jednakże w dole jest wodospad, a w pniu dziura. Puchatek wpada do niej. Wtedy pojawia się Prosiaczek, który go ratuje, ale pień zaczyna pękać pod ciężarem przyjaciół. Wszystkim udaje się uciec, ale Prosiaczek i Kubuś zostają w pniu. Przyjaciele opłakują ich, myśląc, że zginęli. Potem jednak wychodzą cali i zdrowi. Wszyscy potem świętują ich powrót. Pomimo usilnych starań nie udało się pamiętnika ocalić. Więc po powrocie do domu, wszyscy urządzają przyjęcie na cześć Prosiaczka.
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Krystyna Skibińska-Subocz
Kierownictwo muzyczne: Marek Klimczuk
Teksty piosenek: Marek Robaczewski
Piosenki nagrano w: Studio Buffo
Realizacja nagrania piosenek: Przemysław Nowak
Dźwięk i montaż: Janusz Tokarzewski
Kierownik produkcji: Elżbieta Araszkiewicz
Opieka artystyczna: Maciej Eyman
W wersji polskiej udział wzięli:
i inni
Piosenki śpiewają:

</doc>
<doc id="1025923" url="https://pl.wikipedia.org/wiki?curid=1025923" title="Alstremeria">
Alstremeria

Alstremeria, alstromeria, krasnolica ("Alstroemeria" L.) – rodzaj roślin jednoliściennych liczący ok. 65 gatunków. Zasięg tego rodzaju obejmuje środkową część Ameryki Południowej – od Chile po Ekwador na zachodzie i do Argentyny i środkowej Brazylii na wschodzie. Wiele gatunków oraz odmian uprawianych jest z powodu oryginalnych i trwałych kwiatów w celach ozdobnych jako rośliny ogrodowe lub na kwiaty cięte.
Systematyka.
Klad okrytonasienne, klad jednoliścienne ("monocots"), rząd liliowce ("Liliales"), rodzina krasnolicowate ("Alstroemeriaceae").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd krasnolicowce ("Alstroemeriales" Hutch.), rodzina krasnolicowate ("Alstroemeriaceae" Dumort.), podrodzina "Alstroemerioideae" Herb., plemię "Alstroemerieae" Bernh., rodzaj "Alstroemeria" L..

</doc>
<doc id="1025924" url="https://pl.wikipedia.org/wiki?curid=1025924" title="Bills, Bills, Bills">
Bills, Bills, Bills

Bills, Bills, Bills – pierwszy singiel z drugiego albumu grupy Destiny’s Child zatytułowanego "The Writing's on the Wall". Piosenka została napisana przez Kevina Briggsa, Kandi Burruss, Beyoncé Knowles, LeToyę Luckett i Kelly Rowland.
"Bills, Bills, Bills” debiutowała na 84. miejscu listy Billboardu, by po pięciu tygodniach znaleźć się na szczycie. Pierwsze miejsce okupowała przez tydzień, z kolei w samym zestawieniu pozostawała przez 20 tygodni. Był to pierwszy singel grupy, który dotarł do pierwszego miejsca w liście Billboardu (Billboard Hot 100 chart).
W Wielkiej Brytanii singiel sprzedał się w 165 000 egzemplarzach.
Teledysk do „Bills, Bills, Bills” wyreżyserował Darren Grant.
Lista utworów.
US Single.
"Side A"
"Side B"
"Side A"
"Side B"
France Single.
"Side A"
"Side B"

</doc>
<doc id="1025931" url="https://pl.wikipedia.org/wiki?curid=1025931" title="Droga wojewódzka nr 184">
Droga wojewódzka nr 184

Droga wojewódzka nr 184 (DW184) – droga wojewódzka klasy G w środkowej części woj. wielkopolskiego o długości około 42 km. Droga przebiega przez 2 powiaty: poznański (gminy: Tarnowo Podgórne), szamotulski (gminy: Szamotuły) oraz przez Szamotuły, Ostroróg i Wronki.
Historia numeracji i kategorii.
Przed 1986 rokiem droga na odcinku Przeźmierowo – Szamotuły posiadała numer "p34", jednak na ówcześnie wydawanych mapach i atlasach drogowych trasa była przedstawiana jako "droga drugorzędna" i tzw. "„droga inna”" (lokalna). Nieznane jest historyczne oznaczenie drogi na dalszym przebieg z Szamotuł do Wronek.
14 lutego 1986 roku, w wyniku reformy sieci drogowej, droga otrzymała numer 184. W latach 1985 – 1998 posiadała kategorię drogi krajowej. Od 1 stycznia 1999 r. jest drogą wojewódzką.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dopuszczalnego nacisku pojedynczej osi:
Zmiany przebiegu.
Do końca 2003 roku trasa na obszarze Szamotuł biegła przez ścisłe centrum miasta. Na mocy uchwały sejmiku województwa wielkopolskiego z dnia 26 maja 2003 r. 1 stycznia 2004 roku dokonano zmiany przebiegu dróg nr 184 i 187 na obecnie obowiązujący, z całkowitym ominięciem śródmieścia i rynku.
W 2020 roku, na mocy "Uchwały Nr XXII/425/20 Sejmiku Województwa Wielkopolskiego z dnia 28 września 2020 r.", odcinek od węzła z zachodnią obwodnicą Poznania (S11) do Przeźmierowa, o długości 6,639 km, wyłączono z przebiegu drogi nr 184 i przeklasyfikowano na drogę powiatową klasy Z o numerze 2516P.

</doc>
<doc id="1025935" url="https://pl.wikipedia.org/wiki?curid=1025935" title="Julio César Cáceres">
Julio César Cáceres

Julio César Cáceres López (ur. 5 października 1979 w San José de los Arroyos) – paragwajski piłkarz grający na pozycji środkowego obrońcy lub defensywnego pomocnika.
Kariera klubowa.
Cáceres jest wychowankiem klubu Club Olimpia. W 2000 roku zadebiutował w jej seniorach w rozgrywkach ligi paragwajskiej i w tym samym roku osiągnął swój pierwszy sukces w karierze, jakim było zdobycie mistrzostwa Paragwaju. Pewne miejsce w składzie miał jednak dopiero w kolejnym sezonie, w którym został wicemistrzem kraju. Julio kolejny sukces osiągnął w 2002 roku, gdy dotarł z Olimpią do finału Copa Libertadores, a w nim zespół z Asunción okazał się lepszy od brazylijskiego Sao Caetano. Cáceres wystąpił także w Pucharze Interkontynentalnym w tym samym roku. W 2003 sięgnął wraz z kolegami klubowymi po Recopa Sudamericana.
Latem 2004 Cáceres przeszedł do francuskiego FC Nantes. W Ligue 1 zadebiutował 14 sierpnia w zremisowanym 1:1 meczu z SC Bastia. W Nantes spisywał się jednak przeciętnie, a w grudniu doznał kontuzji i do końca sezonu nie pojawił się na boisku. W 2005 roku oddano go do brazylijskiego Atlético Mineiro, gdyż trener Nantes Serge Le Dizet nie widział dla niego miejsca w składzie. Klub z Belo Horizonte spadł jednak z ligi, ale Paragwajczyk był jednym z lepszych zawodników, toteż w styczniu 2006 przeszedł do jednego z najbardziej utytułowanych klubów Argentyny, Club Atlético River Plate. Szybko stał się czołowym zawodnikiem drużyny, a zarazem jej kapitanem. Zajął z nim 3. miejsce w rozgrywkach Clausura 2006.
Latem 2006 Cáceres po raz kolejny zmienił barwy klubowe przechodząc do hiszpańskiego Gimnàstic Tarragona. W Primera División zadebiutował 1 października w przegranym 0:4 meczu z Valencią. W beniaminku La Liga spędził tylko pół roku i już na początku 2007 roku został piłkarzem meksykańskiego Tigres UANL z Monterrey.
W styczniu 2008 Cáceres podpisał kontrakt z Club Atlético Boca Juniors. Ligowy debiut w barwach nowego klubu zaliczył 10 lutego, a jego zespół zremisował z Rosario Central 1:1. 14 maja strzelił pierwszego gola dla Boca Juniors w zremisowanym 2:2 pojedynku przeciwko Atlasowi Guadalajara w ćwierćfinale Copa Libertadores 2008. W 2008 roku wygrał Recopa Sudamericana oraz mistrzostwo fazy Apertura. W 2010 roku ponownie został zawodnikiem Atlético Mineiro.
Kariera reprezentacyjna.
W reprezentacji Paragwaju Cáceres zadebiutował 17 kwietnia 2002 roku w przegranym 0:4 towarzyskim spotkaniu z Anglią. W tym samym roku został powołany do kadry na Mistrzostwa Świata 2002. Tam wystąpił w trzech grupowych meczach (zremisowanym 2:2 z RPA, przegranym 1:3 z Hiszpanią oraz wygranym 3:1 ze Słowenią) oraz w 1/8 finału, w której Paragwajczycy ulegli 0:1 Niemcom.
W 2006 roku Cáceres znalazł się w kadrze Aníbala Ruiza na Mistrzostwa Świata w Niemczech. Tam zaliczył 3 mecze: z Anglią (0:1), Szwecją (0:1) i Trynidadem i Tobago (2:0).
W 2007 roku na Copa América 2007 Julio wraz z rodakami dotarł do ćwierćfinału (porażka 0:6 z Meksykiem).

</doc>
<doc id="1025936" url="https://pl.wikipedia.org/wiki?curid=1025936" title="Słupica (rolnictwo)">
Słupica (rolnictwo)

Słupica – część składowa korpusu płużnego łącząca go z grządzielem lub ramą.
Słupica składa się z trzech części: dolnej (obsady), środkowej (trzona) oraz górnej (głowicy). Do dolnej części słupicy (obsady) przymocowane są lemiesz i odkładnica, tworzące ciągłą powierzchnię roboczą, oraz płóz, zaś górna część słupicy (głowica) służy do przymocowania korpusu do grzędziela lub ramy pługa. Słupica może być jednolita lub dzielona. Rodzaje słupicy ze względu na sposób wykonania to: tłoczona z blachy, odlewana staliwna, skręcana, spawana.

</doc>
<doc id="1025937" url="https://pl.wikipedia.org/wiki?curid=1025937" title="Pedro Montt">
Pedro Montt

Pedro Montt Montt (ur. 1846 albo 1848 w Santiago, zm. 16 sierpnia 1910 w Niemczech) – chilijski polityk. Od 1906 do 1910 urzędował jako prezydent kraju.
Pedro Montt urodził się w 1846 (według innych źródeł: w 1848) jako syn Manuela Montt Torresa (prezydenta Chile od 1851 do 1856) oraz Rosario Montt Prado.
Początki kariery politycznej.
Po ukończeniu szkoły do 1870 studiował prawo na Universidad de Chile. Wstąpił do Partii Narodowej i wkrótce objął w niej przywództwo. Od 1879 zasiadał w parlamencie Chile z okręgu wyborczego Petorca i La Ligua.
W 1881 poślubił Sarę del Campo Yávar. Związek ten nie przyniósł mu jednak potomstwa.
Pod rządami prezydenta José Manuela Balmacedy Pedro Montt objął jesienią 1887 ministerstwo sprawiedliwości i wychowania publicznego, a w październiku 1889 ministerstwo finansów. W 1890 wystąpił przeciw prezydentowi Balmacedzie i wziął udział w wojnie domowej 1891 roku, nie rezygnując z przewodniczenia Partii Narodowej. Na polecenie rządu Montt, który mówił biegle po angielsku, francusku i niemiecku, wyruszył z misją dyplomatyczną do Peru, USA oraz do Europy. Po zwycięstwie sił rewolucyjnych w 1891 prezydent Jorge Montt Álvarez desygnował go na ministra spraw wewnętrznych.
Prezydentura.
Jako reprezentant regionu Cautín w 1900 dostał się do Senatu. W wyborach prezydenckich w 1901 Pedro Montt wystartował jako kandydat "Coalición". Przegrał jednak z Germán Riesco Errázuriz. W 1906 Montt powinien reprezentować w Senacie stolicę Santiago, jednak nie doszło do tego, gdyż w czerwcu, startując po raz drugi w wyborach, został wybrany na prezydenta Chile.
Objęcie przez niego urzędu 18 września 1906 zbiegło się z potężnym trzęsieniem ziemi, które na krótko przed uroczystością nawiedziło okolice Valparaíso. Podstawowym zadaniem nowego rządu stała się więc odbudowa zniszczonego regionu.
Montt powołał do swojego gabinetu zarówno liberalnych, jak i konserwatywnych ministrów.
W czasie kadencji Montta silnie rozwinęła się chilijska kolej żelazna, której sieć została rozbudowana na południu aż do Puerto Montt. Na wysokości Los Andes w 1910 linia kolejowa pierwszy raz w historii przecięła Andy.
Kolejnym punktem ciężkości w staraniach Montta był system edukacji, który to za jego kadencji znacząco uległ poprawie. Powstawały nowe placówki kulturalne, muzea i Akademia Sztuk Pięknych ("Escuela y Museo de Bellas Artes") w Santiago.
Pedro Montt nie odniósł sukcesów w polityce socjalnej. Katastrofalnych warunków pracy i życia robotników w kopalniach saletry rząd nie był w stanie i nie chciał poprawić. Z tego powodu w 1907 doszło do strajku. Pracownicy kopalni z Iquique, którzy regularnie nie otrzymywali wynagrodzenia, a jedynie bony, które mogli realizować w kopalnianych sklepach przy zawyżonych cenach, zgromadzili się w liczbie prawie 10 000 rodzin (wśród nich Peruwiańczycy i Boliwijczycy) i koczowali na publicznym placu przed budynkiem administracji kopalni. Inni protestujący pracownicy również się do nich dołączyli.
Rząd ściągnął więc do Iquique liczne pułki regularnej armii. 20 grudnia 1907 wojsko spacyfikowało kopalnię saletry "Buenaventura" i zabiło sześciu robotników.
Ich pochówek następnego dnia przerodził się w polityczną demonstrację. Gubernator Iquique zniósł więc wolności konstytucyjne i rozwiązywał zgromadzenia robotników metodami siłowymi. Liczbę ofiar szacuje się na 130 do 1000. Ci, którzy przeżyli, byli więzieni w obozach na przedmieściach i wielokrotnie bici.
Konflikt między rządem i protestującymi pracownikami trwał nadal. Ocenzurowana prasa nic nie pisała o zajściach. Mimo to wkrótce stało się głośno o masakrze w Iquique, a temat ten szokował opinię publiczną przez szereg miesięcy.
Chile zaczęło przeżywać początek kryzysu gospodarczego. Rząd dodrukowywał pieniądze, przez co w szybkim tempie rosła inflacja.
Choroba i śmierć.
W 1910 Pedro Montt ciężko zachorował, jego lekarze radzili mu złożyć urząd i udać się na leczenie do Europy. W lipcu 1910 Montt wypłynął do Niemiec, gdzie 16 sierpnia 1910 zmarł. Jego minister spraw wewnętrznych i wiceprezydent Elías Fernández Albano, który praktycznie od 8 lipca 1910 wykonywał jego obowiązki, komisarycznie przejął rządzenie państwem.

</doc>
<doc id="1025946" url="https://pl.wikipedia.org/wiki?curid=1025946" title="Julio Cesar Caceres">
Julio Cesar Caceres



</doc>
<doc id="1025947" url="https://pl.wikipedia.org/wiki?curid=1025947" title="Grządziel">
Grządziel

Grządziel – część jednoskibowego pługa konnego, do którego przymocowany jest korpus pługa. Na grządzieli umieszczony jest regulator głębokości i szerokości skiby. Zakończony jest zaczepem.

</doc>
<doc id="1025967" url="https://pl.wikipedia.org/wiki?curid=1025967" title="Robert de Courtenay">
Robert de Courtenay

Robert de Courtenay (zm. 1228, zapewne w styczniu) – władca Cesarstwa Łacińskiego jako Robert I, młodszy syn poprzedniego cesarza - Piotra, z możnego rodu de Courtenay (potomek króla Francji - Ludwika VI Grubego).
Życiorys.
Jego matka - Jolanta Flandryjska (zm. 1219), była siostrą Baldwina I i Henryka Flandryjskich, którzy byli kolejno pierwszym i drugim władcą Łacińskiego Cesarstwa Konstantynopola.
Kiedy do Francji dotarły wieści o śmierci Piotra II, jego najstarszy syn - Filip, markiz Namur, odmówił przyjęcia korony i oddał ją młodszemu bratu - właśnie Robertowi. Najpierw regencję sprawowała jego matka, potem Conon de Béthune. Na cesarza Robert został ostatecznie koronowany 25 marca 1221, i od razu został otoczony przez wrogów. Po pomoc zwrócił się do papieża Honoriusza III i króla Francji - Filipa II Augusta, ale w międzyczasie jego ziemie wpadły w ręce despoty Epiru i cesarza Nicei (po bitwie pod Poimanenonem).
Jakaś mała armia została wysłana na pomoc z zachodniej Europy, ale wkrótce Robert został zmuszony do zawarcia w 1225 pokoju z Janem III Dukasem Vatatzesem, cesarzem Nicei, który to pokój potwierdził wszystkie dotychczasowe zdobycze Jana. Robert obiecał poślubić Eudoksję, córkę poprzedniego cesarza - Teodora I Laskarysa, kobietę z którą już raz był zaręczony. Jednak Robert złamał przyrzeczenie i w 1227 poślubił córkę francuskiego rycerza Baldwina z Neuville, który poległ w bitwie pod Adrianopolem. Dowiedziawszy się o tym, baronowie związali cesarza, jego żonie obcięli nos i wargi, a teściową utopili w morzu. Cesarz został zmuszony do przyglądania się egzekucjom, a następnie został uwolniony. Wydarzenia te zachwiały jego psychiką. Popłynął do Rzymu, gdzie papież Grzegorz IX ofiarował mu pieniądze i namówił do powrotu do Konstantynopola. W drodze Robert zatrzymał się u siostry Agnieszki w Morei, gdzie zachorował i zmarł.

</doc>
<doc id="1025973" url="https://pl.wikipedia.org/wiki?curid=1025973" title="1 Ośrodek Szkolenia Kierowców">
1 Ośrodek Szkolenia Kierowców

1 Ośrodek Szkolenia Kierowców (1 OSK) – była jednostka szkolna Wojska Polskiego.
Formowanie i zmiany organizacyjne.
Ośrodek rozpoczął działalność 1 marca 2002 w garnizonie Grudziądz. Głównym zadaniem ośrodka było szkolenie kierowców na potrzeby Sił Zbrojnych RP. Komendantem Ośrodka był ppłk mgr inż. Andrzej Kaczorowski, a zastępcą do spraw ogólnych mjr mgr inż. Jan Urbański. Ośrodek podlegał Inspektoratowi Wsparcia SZ RP.
1 OSK powstał na bazie Centralnego Ośrodka Szkolenia Młodszych Specjalistów Logistyki istniejącego od 1 marca 1995 oraz wchodzących w jego skład:
W 1 OSK pełniło służbę ok. 400 zawodowych żołnierzy oraz pracowało ponad 500 pracowników wojska. Kadra i pracownicy byli odpowiednio przygotowani do wykonywania szkoleń. 
Z dniem 31 grudnia 2011 Ośrodek został rozformowany.
zadania ośrodka.
Głównym zadaniem Ośrodka było szkolenie dla potrzeb Wojska Polskiego:

</doc>
<doc id="1025975" url="https://pl.wikipedia.org/wiki?curid=1025975" title="Czołg szybki">
Czołg szybki



</doc>
<doc id="1025978" url="https://pl.wikipedia.org/wiki?curid=1025978" title="Scratch (język programowania)">
Scratch (język programowania)

Scratch – interpretowany wizualny język programowania. Został zaprojektowany przez Mitchela Resnicka (m.in. pomysłodawcę serii zabawek Lego Mindstorms i twórcę języka StarLogo), jest rozwijany przez zespół pracujący w Lifelong Kindergarten Group w MIT Media Lab.
Nazwa programu.
Nazwa języka wywodzi się z turntablizmu, czyli techniki miksowania muzyki (tworzenia tzw. skreczy) przez hip-hopowych didżejów.
O Scratchu.
Scratch to edukacyjny język obiektowy, stworzony jako środek do nauczania dzieci i młodzieży (od 8 lat wzwyż) podstaw programowania komputerów oraz środowisko programistyczne służące do tworzenia i uruchamiania programów w tym języku. Scratch umożliwia tworzenie interaktywnych historyjek, animacji, gier, muzyki. Programowanie odbywa się w sposób wizualny – elementy języka mają kształt puzzli, a poprzez przeciąganie mogą być układane w określonym porządku. W ten sposób tworzy się kod przypisany określonemu obiektowi. Obiekty mogą reagować na zdarzenia zewnętrzne. Wygląd postaci przypisanych do obiektów można wybierać z zasobnika, tworzyć lub importować z zewnątrz.
Scratch to także społecznościowy serwis, pozwalający na umieszczanie stworzonych w tym języku programów, dyskutowanie o nich oraz oglądanie i „remiksowanie” (edytowanie) prac stworzonych przez innych użytkowników tego serwisu.
Na podstawie otwartego kodu źródłowego wersji 1.4 zbudowano pochodne Scratch, wprowadzające zwykle dodatkowe bloki lub zmiany w interfejsie użytkownika. Niektóre pochodne, jak np. Snap!, wprowadzają bardziej znaczące zmiany do podstaw języka: funkcje pierwszoklasowe, pierwszoklasowe listy (oraz listy list), czy w pełni obiektowy paradygmat programowania umożliwiający definiowanie klas i stosowanie dziedziczenia.
Pochodna języka Scratch pod nazwą Catrobat pozwala na programowanie wizualne za pomocą urządzenia z systemem Android. Aplikacja Pocket Code umożliwia tworzenie, pobieranie i publikowanie kodu Catrobat. Catrobat i Pocket Code są programami wydanymi na licencji open source.
Scratch 2.0.
W wersji 2.0 oprócz udoskonaleń dodano możliwość tworzenia procedur zwanych blokami (procedury jednak nie są typem pierwszoklasowym). Dostępna jest wersja działająca w przeglądarce internetowej w połączeniu z MIT i wersja działająca w trybie offline (Scratch 2 Offline Editor, wersja beta). Scratch 2.0 obsługuje zestaw operacji na plikach zdefiniowany w Extension Protocol, eksperymentalnym rozszerzeniu pozwalającym na komunikację Scratch’a z innymi programami. Rozszerzenie to pozwala także na komunikację z urządzeniami, np. Lego Mindstorms lub Arduino.
Scratch 3.0.
Scratch 3.0 został ogłoszony w 2016 roku. Wersja beta dodatku Scratch 3.0 została wydana 1 sierpnia 2018 r., zastępując pre-beta „preview” i jest dostępna do użytku w większości przeglądarek, z wyjątkiem Internet Explorer. Pierwsza oficjalna wersja została wydana 2 stycznia 2019 r. Nazwa Scratch Offline w wersji 3.0 została zmieniona na Scratch Desktop.
Popularność.
Scratch od 2017 jest jednym z popularnych języków programowania (wg rankingu TIOBE z 2017 roku pozycja 20). Istnieje konwerter online pozwalający na tworzenie aplikacji na system operacyjny Android. W oparciu o Scratcha stworzono część scenariuszy ogólnopolskiego programu edukacyjnego #SuperKoderzy, prowadzonego przez Fundację Orange w szkołach podstawowych.

</doc>
<doc id="1025982" url="https://pl.wikipedia.org/wiki?curid=1025982" title="1 Pułk Piechoty">
1 Pułk Piechoty

Pułki piechoty (strzelców) noszące numer „1”:
Armii obcych.
Armii Francuskiej
Cesarskiej i królewskiej Armii
Armii Cesarstwa Niemieckiego
Armii Imperium Rosyjskiego
Armii Brytyjskiej
Armii Włoskiej

</doc>
<doc id="1025983" url="https://pl.wikipedia.org/wiki?curid=1025983" title="Telemann">
Telemann



</doc>
<doc id="1025987" url="https://pl.wikipedia.org/wiki?curid=1025987" title="Sytuacja homoseksualistów w Kanadzie">
Sytuacja homoseksualistów w Kanadzie



</doc>
<doc id="1025990" url="https://pl.wikipedia.org/wiki?curid=1025990" title="Giacomo Rossi Stuart">
Giacomo Rossi Stuart

Giacomo Rossi-Stuart (ur. 25 sierpnia 1925 w Todi, zm. 20 października 1994 w Rzymie) – włosko-szkocki aktor filmowy i scenarzysta.
Kariera.
Zadebiutował na dużym ekranie wieku 25. lat w dwóch dramatach wojennych – "Dom intryg" ("Londra chiama Polo Nord", 1956) i ekranizacji powieści historycznej Lwa Tołstoja "Wojna i pokój" ("War and Peace", 1956) z Audrey Hepburn, Henrym Fondą i Vittorio Gassmanem jako młody Kozak. Następnie zagrał postać biblijną Izmaela w hollywoodzkim dramacie kostiumowym Sergio Leone "Ostatnie dni Sodomy i Gomory" ("Sodom and Gomorrah", 1962). 
Znalazł się w obsadzie adaptacji powieści historycznej Henryka Sienkiewicza "Ogniem i mieczem" ("Col ferro e col fuoco", 1963) z udziałem Pierre Brice oraz pojawił się w roli hrabiego Poniatowskiego w dramacie historycznym "Caryca Katarzyna" ("Caterina di Russia", 1963). 
Zagrał także postać szeryfa Lance'a Corbetta w filmie "Duello nel Texas". Wkrótce wystąpił jako partner Buda Spencera w westernie "Pięciu uzbrojonych mężczyzn" ("Esercito di cinque uomini", 1969) o grupie bandytów planujących napad na transport złota meksykańskiej armii, a także zagrał charakterystyczną rolę majora Powella w filmie wojennym "Lamparty Churchilla" ("I Leopardi di Churchill", 1970) o operacji „Overmatch” zaplanowanej i nadzorowanej przez Winstona Churchilla. 
W kostiumowym dramacie sądowym "Sprawy porządnych ludzi" ("Fatti di gente perbene", 1974) z Catherine Deneuve i Giancarlo Gianninim zagrał wraz ze swoim synem Kimem. Kolejne lata przyniosły jemu udział w dramacie "Emanuelle: Magia orientu" ("Emanuelle nera: Orient reportage", 1976), komedii "Casanova i spółka" ("Casanova &amp; Co", 1977) z Tonym Curtisem w roli tytułowego Giacomo Casanovy i dreszczowcu "Byłem agentem C.I.A." ("Sono stato un agente C.I.A.", 1978).
Życie prywatne.
Był żonaty z niemiecko-holenderską modelką Klarą Müller, z którą ma syna aktora Kima Rossiego Stuarta (ur. 31 października 1969). Miał też dwie córki: Lorettę i Valentinę. Kiedy jego żona odeszła, popadł w depresję i zaszył się wraz z synem na wsi w chłopskiej zagrodzie.

</doc>
<doc id="1025991" url="https://pl.wikipedia.org/wiki?curid=1025991" title="Šolta">
Šolta

Šolta – trzynasta co do wielkości chorwacka wyspa na Adriatyku, o powierzchni 58,18 km²; długości 19 km; szerokości do 5 km i linii brzegowej o długości 79,45 km. Liczba mieszkańców w 2001 wynosiła (25,4 os./1 km²). Nazwa wyspy pochodzi od Rzymian, którzy nazwali ją "Solenta". Šolta leży na zachód od wyspy Brač, na północ od wyspy Vis, na północny zachód od wyspy Hvar i na południe od wyspy Čiovo. 
Zamieszkana od czasów prehistorycznych, po raz pierwszy wymieniona w Periplusie Pseudo-Scylaxa z IV w. p.n.e. pod nazwą "Olyntha".
Na wyspie uprawia się winorośl odmiany dobričić, która prawdopodobnie wywodzi się stąd. Na wyspie rozwinęło się rybołówstwo oraz turystyka.

</doc>
<doc id="1025995" url="https://pl.wikipedia.org/wiki?curid=1025995" title="Valerie Mahaffey">
Valerie Mahaffey

Valerie Mahaffey (ur. 16 czerwca 1953 na Sumatrze) – amerykańska aktorka.

</doc>
<doc id="1025996" url="https://pl.wikipedia.org/wiki?curid=1025996" title="The Recycler">
The Recycler

The Recycler to czasopismo z ogłoszeniami drobnymi ukazujące się w Los Angeles i Południowej Kalifornii, założone przez Guntera i Nancy Schaldach w roku 1973 z siedzibą w Silverlake, dzielnicy LA.
W roku 1998, 10 lat po śmierci Guntera w wypadku samochodowym na Pacific Coast Highway, "Recycler" został przejęty przez Times Mirror Co. Gazeta zamieszcza wszystkie rodzaje ogłoszeń, od motoryzacji po wyroby jubilerskie. W latach 80. za pośrednictwem "Recyclera" założonych zostało wiele zespołów muzycznych, jak Metallica czy Mötley Crüe.
Linki zewnętrzne.
The Recycler - strona internetowa czasopisma

</doc>
<doc id="1025999" url="https://pl.wikipedia.org/wiki?curid=1025999" title="Ludwik (hrabia Évreux)">
Ludwik (hrabia Évreux)

Ludwik, hrabia d’Évreux (ur. 3 maja 1276, zm. 19 maja 1319 w Paryżu) – królewicz francuski z dynastii Kapetyngów, hrabia Évreux, Étampes i Beaumont-le-Roger od 1298 r., syn Filipa III Śmiałego i jego drugiej żony Marii Brabanckiej.
Pochodzenie.
Urodził się 3 maja 1276 r. jako syn króla Francji Filipa Śmiałego i Marii Brabanckiej. Matka Ludwika była drugą żoną Filipa; poprzednią była Izabela Aragońska, matka Filipa IV Pięknego i Karola Walezjusza. Miał dwie siostry: Małgorzatę, królową Anglii i Blankę, księżną Austrii. 
Polityka.
Ludwik politycznie był w opozycji do swojego brata Karola. W 1297, 1304 i 1315 uczestniczył w kampanii we Flandrii. Łączyły go bardzo bliskie stosunki z bratankiem, późniejszym królem Filipem V Długim. W 1316 Filip V podniósł hrabstwo Évreux do rangi parostwa. Poprzez swojego syna – Filipa III, króla Nawarry, Ludwik został ojcem dynastii kapetyńskiej "Évreux-Navarre", panującej w Nawarze do 1441 roku (członkowie tej dynastii używali zamiennie przymiotników "z Nawarry" i "z Évreux").
Małżeństwo i potomstwo.
W 1301 r. Ludwik poślubił Małgorzatę (Marguerite) d'Artois, która była siostrzenicą Mahaut d’Artois i siostrą Roberta III d’Artois. Ojciec Małgorzaty, Filip, pochodził z rodu Artois (bocznej linii dynastii Kapetyngów). Owdowiał w 1311 r. Para miała razem 5 dzieci:

</doc>
<doc id="1026002" url="https://pl.wikipedia.org/wiki?curid=1026002" title="Alessandro Farina">
Alessandro Farina

Alessandro Farina (ur. 16 maja 1976 roku w Parmie) – włoski siatkarz, reprezentant kraju, grający na pozycji libero. W kadrze narodowej zadebiutował w 1999 roku.
Sukcesy klubowe.
Puchar Europy Mistrzów Klubowych: 
Puchar CEV: 
Superpuchar Włoch: 
Mistrzostwo Włoch: 
Superpuchar Europy: 
Puchar Włoch: 
Liga Mistrzów:
Sukcesy reprezentacyjne.
Liga Światowa:
Igrzyska Śródziemnomorskie:

</doc>
<doc id="1026004" url="https://pl.wikipedia.org/wiki?curid=1026004" title="Esperantido">
Esperantido



</doc>
<doc id="1026005" url="https://pl.wikipedia.org/wiki?curid=1026005" title="Give In to Me">
Give In to Me

Give In to Me – ballada rockowa Michaela Jacksona wydana w lutym 1993 na singlu promującym album "Dangerous". W nagraniu utworu gościnnie partie gitarowe zagrał Slash – gitarzysta Guns N’ Roses. Singel dotarł do 2. miejsca na brytyjskiej liście UK Singles Chart. W Polsce piosenka wspięła się na szczyt Listy Przebojów Trójki. Nigdy nie został wydany w Ameryce, ani w Azji.
Teledysk.
Na teledysku Michael Jackson występuje na scenie z byłymi członkami Guns N’ Roses: Slashem, Gilbym Clarkiem i Teddym Andreadisem podczas koncertu. Jak powiedział Jackson w wywiadzie dla Oprah Winfrey, teledysk został nakręcony w Niemczech w około dwie godziny. Pod koniec klipu wypadek pirotechniczny powoduje iskry latające po całej sali.
Inne wersje.
Piosenka została także nagrana z grupą YoungBloodz.
Sampling.
Amerykański raper Eminem użył sampla z „Give In to Me” w swoim utworze „Under the Influence” z albumu "The Marshall Mathers LP".

</doc>
<doc id="1026006" url="https://pl.wikipedia.org/wiki?curid=1026006" title="Give In To Me">
Give In To Me



</doc>
<doc id="1026007" url="https://pl.wikipedia.org/wiki?curid=1026007" title="Susza w Sahelu">
Susza w Sahelu



</doc>
<doc id="1026017" url="https://pl.wikipedia.org/wiki?curid=1026017" title="Jerry Only">
Jerry Only

Jerry Only właśc. Gerald Caiafa (ur. 21 kwietnia 1959) – amerykański basista rockowy, współzałożyciel grupy The Misfits.
Przydomek "Only" pochodzi od oryginalnego stroju, kolorowych włosów (jego znakiem rozpoznawczym jest charakterystyczna fryzura – devilock) i nieszablonowego zachowania, otrzymał go po nagraniu pierwszej płyty "Cough/Cool".
Jerry Only od 1977 roku gra na gitarze basowej, a obecnie także śpiewa w zespole – jako jedyny członek oryginalnego składu pozostał w szeregach grupy.

</doc>
<doc id="1026018" url="https://pl.wikipedia.org/wiki?curid=1026018" title="Czynnościowo-endoskopowa chirurgia zatok przynosowych">
Czynnościowo-endoskopowa chirurgia zatok przynosowych

Czynnościowo-endoskopowa chirurgia zatok przynosowych (, FESS) – minimalnie inwazyjna technika endoskopowych zabiegów operacyjnych zatok przynosowych. FESS jest leczeniem przyczynowym, mającym za zadanie odtworzenie prawidłowego funkcjonowania kompleksu ujściowo-przewodowego z zachowaniem błony śluzowej zatok, co umożliwia jej regenerację dzięki przywróceniu naturalnego drenażu zatok. Czynnościowo-endoskopowa chirurgia zatok przynosowych jest obecnie złotym standardem postępowania w przypadku przewlekłego zapalenia zatok przynosowych.
Wskazania.
Zabiegi czynnościowo-endoskopowej chirurgii zatok przynosowych wykonuje się przede wszystkim w przypadkach przewlekłego lub nawracającego ostrego zapalenia zatok przynosowych, nie reagującego na leczenie farmakologiczne (obejmujące m.in. antybiotykoterapię i kortykosteroidoterapię). Metodę tę stosuje się także do usuwania ciał obcych, polipów lub niewielkich guzów nowotworowych nosa i zatok, leczenia śluzowiaka zatok przynosowych, ograniczonej grzybicy zatok, niedrożności kanalików łzowych czy wad rozwojowych. Możliwe jest także za jej pomocą wykonywanie dekompresji oczodołu (np. w leczeniu orbitopatii tarczycowej) i nerwu wzrokowego (przeprowadzanej najczęściej z powodu pourazowej neuropatii nerwu wzrokowego) oraz chirurgiczne zaopatrzenie niektórych przypadków wycieku płynu mózgowo-rdzeniowego przez nos. Bywa wykorzystywana także do operacji guzów przysadki mózgowej.
Przeciwwskazania.
Zabiegi FESS są przeciwwskazane w przypadku rozległych zmian (zwłaszcza złośliwych, jeśli niemożliwe jest endoskopowe usunięcie całej zmiany wraz z marginesem), unika się także operowania dzieci. W przypadkach śródoczodołowych powikłań ostrego zapalenia zatok, takich jak ropień oczodołu, zapalenie szpiku kości czołowej i Guz Potta leczenie endoskopowe może być nieskuteczne i preferuje się chirurgię otwartą. Leczenie chirurgiczne z otwartego dostępu powinno być także rozważane gdy poprzednie zabiegi endoskopowe nie przyniosły trwałej poprawy. Względnym przeciwwskazaniem jest palenie papierosów, ponieważ u pacjentów palących, a zwłaszcza kontynuujących palenie po operacji, obserwuje się zwiększone narastanie tkanki ziarninowej w operowanych miejscach, mogące powodować konieczność ponownej operacji.
Przygotowanie i przebieg zabiegu.
Przed zabiegiem FESS konieczne jest dokonanie szczegółowej oceny warunków anatomicznych operowanej okolicy, szczególnie u pacjentów z wadami wrodzonymi lub wcześniej już operowanych. W tym celu przeprowadza się dokładny wywiad, badanie endoskopowe nosa, tomografię komputerową nosa i zatok. W celu poprawy orientacji śródoperacyjnej stosuje się systemy neuronawigacji, nazywane chirurgią nawigowaną obrazowaniem lub chirurgią w asyście komputera (, CAS). Zabiegi wykonuje się z dojścia przez jamę nosową. Można je wykonywać w znieczuleniu miejscowym z sedacją lub w znieczuleniu ogólnym z intubacją, która pozwala ograniczać ściekanie krwi do tchawicy. Stosuje się także setony wchłaniające spływającą krew oraz farmakologiczne metody ograniczające krwawienie w polu operacyjnym. Dokładny zakres zabiegu dobierany jest indywidualnie w zależności od charakteru i lokalizacji zmian koniecznych do usunięcia, ale zwykle zabieg wykonywany jest w obrębie komórek sitowych przednich, lejka sitowego, puszki sitowej, rzadziej natomiast w komórkach sitowych tylnych, zatoce szczękowej, klinowej lub czołowej. Jedną z nowszych metod endoskopowego udrażniania ujść zatok przynosowych jest umieszczanie w nich rozprężanych baloników bez usuwania kości i tkanek miękich. Po zakończeniu zabiegu w nosie umieszcza się wewnętrzne opatrunki (tamponadę).
Postępowanie pooperacyjne.
Postępowanie pooperacyjne obejmuje przede wszystkim ocenę krwawienia i uśmierzanie bólu. By umożliwić ocenę krwawienia po operacji, pacjent powinien wypluwać spływającą wydzielinę zamiast ją połykać. Podawane są środki przeciwbólowe takie jak paracetamol, metamizol lub niesteroidowe leki przeciwzapalne (u pacjentów z polipami nosa należy zachować szczególną ostrożność w stosowaniu tych ostatnich ze względu na częste współwystępowanie astmy aspirynowej). Opatrunki, uniemożliwiające oddychanie przez nos, usuwane są przed wypisem pacjenta ze szpitala. Stosuje się również aerozol z soli fizjologicznej do nosa i pooperacyjną profilaktykę antybiotykową.
Powikłania.
Częstość występowania powikłań po zabiegach FESS szacuje się na 2-5,4%. Najczęściej występuje krwawienie spowodowane uszkodzeniem tętnic sitowych, tętnic tylnych przegrody nosa lub tętnicy szyjnej wewnętrznej. Może wystąpić także krwiak oczodołu, uszkodzenie nerwu wzrokowego lub ścian oczodołu (w tym powodujące diplopię lub ślepotę), odma podskórna, wyciek płynu mózgowo-rdzeniowego, uszkodzenie kanału nosowo-łzowego, łzawienie, zaburzenia węchu, zakażenia lub zrosty w operowanej okolicy.
Historia.
Próby leczenia zapalenia zatok przynosowych z dostępu przez nos były podejmowane już pod koniec XIX wieku, jednak były to zabiegi obarczone wieloma poważnymi powikłaniami. Lepsze poznanie patofizjologii nosa i zatok przynosowych, a szczególnie kluczowej roli ich prawidłowego drenażu, pozwoliło na odejście od tradycyjnego dążenia do usunięcia jak największej ilości zmienionej chorobowo błony śluzowej na rzecz oszczędzających zabiegów udrażniających. Pierwsze zabiegi czynnościowo-endoskopowej chirurgii zatok przynosowych zostały wykonane w 1970 roku przez austriackich chirurgów Waltera Messerklingera i Heinza R. Stammbergera. W Stanach Zjednoczonych technikę wprowadził David W. Kennedy.

</doc>
<doc id="1026020" url="https://pl.wikipedia.org/wiki?curid=1026020" title="Podział administracyjny Kościoła katolickiego w Stanach Zjednoczonych">
Podział administracyjny Kościoła katolickiego w Stanach Zjednoczonych

Kościół katolicki w Stanach Zjednoczonych składa się z 194 diecezji i archidiecezji obrządku łacińskiego, podzielonych na 35 metropolii, oraz z 18 administratur różnego typu, należących do katolickich Kościołów wschodnich. Terytorialnie obejmuje obszar Stanów Zjednoczonych oraz wszystkie terytoria zależne Stanów Zjednoczonych.
Nazwa diecezji i archidiecezji związana jest z nazwą miasta, w którym biskup lub arcybiskup ma swoją siedzibę. Diecezja może mieć o wiele szerszy zakres: np. eparchia (diecezja) Matki Bożej Wyzwolenia z Newark dla katolików obrządku syryjskiego, w rzeczywistości obsługuje wszystkich syryjskich katolików w całym USA i Kanadzie; diecezja Albany służy nie tylko miastu Albany, NY, ale także całej, północno-wschodniej części stanu Nowy Jork.
Wszyscy biskupi ze Stanów Zjednoczonych i Wysp Dziewiczych Stanów Zjednoczonych, diecezjalni, koadiutorzy lub pomocniczy, obrządku wschodniej lub łacińskiego, są członkami Konferencji Biskupów Katolickich Stanów Zjednoczonych. Biskupi z Puerto Rico są członkami Konferencji Episkopatu Puerto Rico, a biskupi terytoriów zależnych na Oceanie Spokojnym są członkami Konferencji Episkopatu Pacyfiku.
Kościół rzymskokatolicki.
Metropolia Anchorage-Juneau.
Metropolia jest częścią regionu XII (AK, ID, MT, OR, WA) i obejmuje w całości stan Alaska.
Metropolia Atlanty.
Metropolia jest częścią regionu XIV (FL, GA, NC, SC) i obejmuje w całości stany Georgia, Karolina Północna i Karolina Południowa.
Metropolia Baltimore.
Metropolia jest częścią regionu IV (DC, DE, MD, VA, VI, WV) i obejmuje w całości stany Delaware, Wirginia, Wirginia Zachodnia oraz część stanu Maryland.
Metropolia Bostonu.
Metropolia jest częścią regionu I (CT, MA, ME, NH, RI, VT) i obejmuje w całości stany Maine, Massachusetts, New Hampshire i Vermont.
Metropolia Chicago.
Metropolia częścią regionu VII (IL, IN, WI) i obejmuje w całości stan Illinois.
Metropolia Cincinnati.
Metropolia jest częścią regionu VI (OH, MI) i obejmuje w całości stan Ohio.
Metropolia Denver.
Metropolia jest częścią regionu XIII (AZ, CO, NM, WY) i obejmuje w całości stany Kolorado i Wyoming.
Metropolia Detroit.
Metropolia jest częścią regionu VI (OH, MI) i obejmuje w całości stan Michigan.
Metropolia Dubuque.
Metropolia jest częścią regionu IX (IA, KS, MO, NE) i obejmuje w całości stan Iowa.
Metropolia Filadelfii.
Metropolia jest częścią regionu III (NJ, PA) i obejmuje w całości stan Pensylwania.
Metropolia Galveston-Houston.
Metropolia jest częścią regionu X (AR, OK, TX) i obejmuje wschodnią część stanu Teksas.
Metropolia Hartford.
Metropolia jest częścią regionu I (CT, MA, ME, NH, RI, VT) i obejmuje w całości stany Connecticut i Rhode Island.
Metropolia Indianapolis.
Metropolia częścią regionu VII (IL, IN, WI) i obejmuje w całości stan Indiana.
Metropolia Kansas City.
Metropolia jest częścią regionu IX (IA, KS, MO, NE) i obejmuje w całości stan Kansas.
Metropolia Los Angeles.
Metropolia jest częścią regionu XI (CA, HI, NV) i obejmuje środkową i południową część stanu Kalifornia.
Metropolia Louisville.
Metropolia jest częścią regionu V (AL, KY, LA, MS, TN) i obejmuje w całości stany Kentucky i Tennessee.
Metropolia Miami.
Metropolia jest częścią regionu XIV (FL, GA, NC, SC) i obejmuje w całości stan Floryda.
Metropolia Milwaukee.
Metropolia częścią regionu VII (IL, IN, WI) i obejmuje w całości stan Wisconsin.
Metropolia Mobile.
Metropolia jest częścią regionu V (AL, KY, LA, MS, TN) i obejmuje w całości stany Alabama i Missisipi.
Metropolia Nowego Orleanu.
Metropolia jest częścią regionu V (AL, KY, LA, MS, TN) i obejmuje w całości stan Luizjana.
Metropolia Nowego Jorku.
Metropolia jest regionem II (NY) i obejmuje w całości stan Nowy Jork.
Metropolia Newark.
Metropolia jest częścią regionu III (NJ, PA) i obejmuje w całości stan New Jersey.
Metropolia Oklahoma City.
Metropolia jest częścią regionu X (AR, OK, TX) i obejmuje w całości stany Arkansas i Oklahoma.
Metropolia Omaha.
Metropolia jest częścią regionu IX (IA, KS, MO, NE) i obejmuje w całości stan Nebraska.
Metropolia Portlandu.
Metropolia jest częścią regionu XII (AK, ID, MT, OR, WA) i obejmuje w całości stany Idaho, Montana i Oregon.
Metropolia St. Louis.
Metropolia jest częścią regionu IX (IA, KS, MO, NE) i obejmuje w całości stan Missouri.
Metropolia Saint Paul and Minneapolis.
Metropolia jest częścią regionu VIII (MN, ND, SD) i obejmuje w całości stany Minnesota, Dakota Północna i Dakota Południowa.
Metropolia San Antonio.
Metropolia jest częścią regionu X (AR, OK, TX) i obejmuje zachodnią część stanu Teksas.
Metropolia San Francisco.
Metropolia jest częścią regionu XI (CA, HI, NV)i obejmuje północną część stanu Kalifornia oraz stany Hawaje, Nevada i Utah.
Metropolia Santa Fe.
Metropolia jest częścią regionu XIII (AZ, CO, NM, WY) i obejmuje w całości stany Arizona i Nowy Meksyk.
Metropolia Seattle.
Metropolia jest częścią regionu XII (AK, ID, MT, OR, WA) i obejmuje w całości stan Waszyngton.
Metropolia waszyngtońska.
Metropolia jest częścią regionu IV (DC, DE, MD, VA, VI, WV) i obejmuje część stanu Maryland, stolicę USA – Waszyngton oraz Wyspy Dziewicze Stanów Zjednoczonych.
Metropolia Hagåtña.
Metropolia jest częścią regionu XIV (FL, GA, NC, SC) i obejmuje dwa terytoria zależne: Guam i Mariany Północne oraz dwa państwa stowarzyszone z USA: Wyspy Marshalla i Mikronezja.
Metropolia Samoa-Apia.
Metropolia jest częścią regionu XIV (FL, GA, NC, SC) i obejmuje obszar Samoa Amerykańskiego, jednak oficjalnie jest diecezją sufragalną archidiecezji Samoa-Apia obejmującej obszar niepodległego państwa Samoa.
Metropolia San Juan de Puerto Rico.
Metropolia jest częścią regionu XIV (FL, GA, NC, SC) i obejmuje w całości państwo stowarzyszone Portoryko.
Archidiecezja Wojskowa.
Obejmuje członków Sił Zbrojnych Stanów Zjednoczonych i ich rodziny, pracowników US Veterans Health Administration i jego pacjentów, Amerykanów w służbie rządowej za granicą, w tym członków korpusu dyplomatycznego i ich rodziny - zarówno Łacińskiej i Wschodniej - podlegają Archidiecezji Wojskowej Stanów Zjednoczonych, archidiecezji niemetropolitalnej (czyli bez diecezji w prowincji terytorialnej). Jest kierowana przez arcybiskupa i dwóch biskupów pomocniczych.
Katolickie Kościoły wschodnie.
Kościół katolicki obrządku bizantyjsko-rusińskiego.
Metropolia Pittsburgha.
Metropolia jest częścią regionu XV (obrządek wschodni).
Kościół katolicki obrządku bizantyjsko-ukraińskiego.
Metropolia Filadelfii.
Metropolia jest częścią regionu XV (obrządek wschodni).

</doc>
<doc id="1026022" url="https://pl.wikipedia.org/wiki?curid=1026022" title="Płoć alpejska">
Płoć alpejska

Płoć alpejska ("Rutilus pigus") – gatunek słodkowodnej ryby z rodziny karpiowatych (Cyprinidae).
Występowanie.
Występuje w jeziorach północnych Włoch i Szwajcarii, przebywa na dużych głębokościach, tylko w okresie tarła (IV–V) wchodzi na płycizny.
Opis.
Osiąga długość do 45 cm i 1 kg masy ciała. Otwór gębowy w położeniu dolnym. Łuski stosunkowo duże. Boki mają opalizujący połysk szczególnie widoczny w czasie tarła. Płetwa grzbietowa jest czerwonawa, a ogonowa żółtawoczerwona.
Odżywianie.
Żywi się fauną denną.

</doc>
<doc id="1026023" url="https://pl.wikipedia.org/wiki?curid=1026023" title="Volley Corigliano">
Volley Corigliano

Volley Città di Corigliano – włoski, męski klub siatkarski powstały w 2004 roku w Corigliano. W 2007 roku klub awansował do Serie A1 - najwyższej klasy rozgrywek ligowych w siatkówce we Włoszech. Od sezonu 2008/2009 Corigliano występuje w Serie A2.

</doc>
<doc id="1026024" url="https://pl.wikipedia.org/wiki?curid=1026024" title="Volvo XC90">
Volvo XC90

Volvo XC90 – samochód osobowy typu SUV klasy wyższej produkowany pod szwedzką marką Volvo od 2002 roku. Od 2014 roku produkowana jest druga generacja modelu.
Pierwsza generacja.
Volvo XC90 I zostało po raz pierwszy oficjalnie zaprezentowane podczas targów motoryzacyjnych w Detroit w 2002 roku.
Pojazd został zbudowany na bazie płyty podłogowej P2x, która wykorzystana została do stworzenia modeli S60, S80 oraz V70. Auto poprzedził samochód koncepcyjny pod nazwą Adventure Concept Car zaprezentowany podczas targów motoryzacyjnych w Detroit w 2002 roku.
W latach 2004, 2006, 2007 i 2011 auto przeszło kilka drobnych zmian stylistycznych, a zimą 2006 roku pojazd otrzymał face lifting obejmujący retusz stylizacji nadwozia. Przy okazji liftingu, do listy jednostek napędowych dodano silnik benzynowy o pojemności 3.2 l oraz nową wersją wyposażeniową - Sport.
W 2005 roku do oferty jednostek napędowych dołączono benzynowy silnik w układzie V8 o pojemności 4.4 l i mocy 315 KM skonstruowany przez japońską firmę Yamaha. W 2012 roku z okazji 10-lecia produkcji modelu auto przeszło drobną modernizację. Zmieniono m.in. zderzaki, progi, nadkola i felgi. W odmianie R-Design zastosowano jednokolorowe wykończenie wnętrze, światła do jazdy dziennej wykonane w technologii LED oraz 19-calowe felgi.
11 lipca 2014 roku zakończono produkcję pojazdu. Przez 12 lat produkcji wyprodukowano 636 143 egzemplarzy. Ostatni egzemplarz modelu trafił do Muzeum Volvo w Göteborgu. Auto jest jednak nadal produkowane i oferowane w Chinach w fabryce w Daqing pod nazwą XC Classic. Wersja ta oferowana jest tylko z 2.5 litrowym silnikiem benzynowym o mocy 220 KM.
W 2003 roku auto zdobyło tytuł North American SUV of the Year 2003.
Wersje wyposażeniowe.
Standardowe wyposażenie pojazdu obejmuje m.in. reflektory ksenonowe, czujniki cofania, skórzaną tapicerkę, radio CD, 4 poduszki powietrzne, kurtyny gazowe dla trzech rzędów siedzeń, automatyczną klimatyzację, elektrycznie regulowany fotel kierowcy z pamięcią, elektrycznie regulowane i składane lusterka zewnętrzne, elektrycznie sterowane szyby, ABS i ESP oraz aktywny układ stabilizacji przechyłowej (RSC), DSTC, napinacze pasów bezpieczeństwa, system Dolby Prologic II oraz wielofunkcyjną kierownicę. Opcjonalnie pojazd wyposażyć można m.in. w system nawigacji satelitarnej oraz telefon.
W 2013 roku producent zaprezentował wersję Signature Edition bazującą na wersji R-Design która od normalnego modelu Volvo XC90 wyróżnia się kilkoma dodatkami wykonanymi z aluminium, między innymi pod zderzakiem, w postaci obudowy lusterek, progów, relingów dachowych oraz tylnego dyfuzora, posiadającego cztery końcówki wydechu, a także wyposażona jest w 19-calowe felgi Ixion, ksenonowe światła oraz przyciemniane szyby tylne, skórzaną tapicerkę, elektrycznie regulowane fotele przednie i tylną kanapę oraz elektrycznie otwierany szyberdach. Auto oferowane było wyłącznie na rynku francuskim.
Druga generacja.
Volvo XC90 II zostało po raz pierwszy oficjalnie zaprezentowane 28 sierpnia 2014 roku w Sztokholmie.
Pojazd jest pierwszym modelem marki zaprojektowanym przez Thomasa Ingenlatha, który modelami koncepcyjnymi XC Coupé, Concept Coupé oraz Concept Estate zapoczątkował nowy kierunek stylistyczny marki. Auto zostało poprzedzone prototypem XC Coupé, zaprezentowanym podczas targów motoryzacyjnych w Detroit w styczniu 2014 roku.
Pierwsze testy pojazdu prowadzone były w Laponii, natomiast w maju 2014 roku pojazd po raz pierwszy sfotografowano w kamuflażu na ulicach Kopenhagi. Volvo XC90 drugiej generacji zostało w całości zaprojektowane w Szwecji i tam też jest produkowane.
Producent podczas prac nad budową auta zapowiadał, że nowe XC90 będzie "najbardziej luksusowym samochodem w historii marki". We wnętrzu pojazdu zastosowane zostały nietypowe materiały, np. dźwignia zmiany biegów częściowo wykonana z kryształu szwedzkiej firmy Orrefors oraz szlifowane przyciski zapłonu i regulacji głośności. Do wykończenia auta szczodrze użyto najlepszych gatunków drewna i skóry.
Volvo XC90 II to pierwszy model szwedzkiej firmy zbudowany w oparciu o nową modułową płytę podłogową o nazwie Scalable Product Architecture (SPA). Rozwiązanie, które szwedzcy inżynierowie opracowywali w latach 2010 - 2014 będzie bazą dla wszystkich nowych modeli Volvo. Największym atutem SPA jest całkowita elastyczność - styliści nie byli ograniczeni narzucaniem takich parametrów jak rozstaw osi, zwisy czy wysokość nadwozia.
Bryła, przetłoczenia po bokach karoserii, kształt tylnych świateł oraz linia szyb pojazdu nawiązują do pierwszej generacji modelu. Charakterystycznym elementem pojazdu jest masywny grill z nowym logo marki. Prześwit nadwozia standardowo mierzy 24 cm, a przy zastosowaniu opcjonalnego układu regulowania zawieszenia może wzrosnąć do 28 cm.
W kwietniu 2015 roku podczas targów motoryzacyjnych w Szanghaju zaprezentowano luksusową wersję Excellence. Samochód został wyposażony w cztery oddzielne fotele, a wyposażenie standardowe obejmuje m.in. lodówkę, stoliki i ekskluzywne kieliszki, a także elektrycznie regulowane i wentylowane fotele z funkcją masażu.
Pakiety stylistyczne.
Volvo oferuje klientom do wyboru dwa motywy stylizacji karoserii. Pierwszy Urban Luxury to spersonalizowana kolorystycznie według życzenia klienta karoseria oraz detale z polerowanej stali nierdzewnej, takie jak listwy ozdobne przedniego zderzaka, osłony podwozia czy boczne listwy progowe. Luksusowy wygląd tego zestawu podkreślają 21-calowe ekskluzywne felgi. Drugi Zestaw Rugged Luxury za sprawą czarnej matowej karoserii podkreśla surową elegancję XC90. Wersja ta wyposażona jest również w osłony podwozia wykonane ze stali nierdzewnej, podświetlane progi boczne, zintegrowane końcówki układu wydechowego oraz wyjątkowe 22-calowe felgi.
Wyposażenie.
W momencie wejścia do sprzedaży Volvo XC90 było oferowane w następujących wersjach wyposażenia:
Pojazd standardowo wyposażony jest m.in. w elektryczne sterowanie szyb, elektryczne sterowanie lusterek, system wykrywania pieszych w nocy oraz dużych zwierząt, aktywny tempomat z asystentem kierowania, system łączności Car 2 car oraz system autonomicznego parkowania, czterostrefową klimatyzację automatyczną, system CleanZone zapewniający czyste powietrze w kabinie, światła do jazdy dziennej wykonane w technologii LED w kształcie położonej w poziomie litery "T", która nawiązuje do młota Thora. Tylne reflektory wyposażone będą także w diody LED; system audio firmy Bowers &amp; Wilkins, który w najbogatszej wersji wyposażony jest w 19 głośników oraz 12-kanałowy wzmacniacz o mocy 1400W, w najprostszej wersji natomiast w komplet 6 głośników i wzmacniacz o mocy 52W, a w średniej w 12 głośników i wzmacniacz o mocy 224W; funkcję sterowania głosem oraz integrację z iPhonem i iPadem.
Centralnym elementem deski rozdzielczej jest duży tablet (podobny do tego z Tesli Model S), który zastąpił przyciski na desce. Jest on częścią interfejsu Volvo Sensus współpracującego m.in. z systemem Android, wyświetlaczem HUD, komendami głosowymi i telefonem GSM oraz systemem nawigacji satelitarnej HERE i internetem za pośrednictwem którego sprawdzić można dostępność miejsc parkingowych oraz restauracji, umówić się na przegląd i przygotować serwis na to, jakie materiały eksploatacyjne będą mu potrzebne. System Android umożliwia dostęp do wyszukiwarki Google oraz do Google Maps i Google Play Music, a także umożliwia zainstalowanie aplikacji zewnętrznych oraz w fotele Comfort, które wyposażyć opcjonalnie można w m.in. elektryczne sterowanie, funkcję masażu oraz wentylacji. W samochodach zastosowano także system BLIS.
Systemy bezpieczeństwa standardowo montowane w pojeździe to m.in. system stałego monitorowania pozycji pojazdu, system Lane Keeping Aid informujący o zjeżdżaniu z pasa ruchu oraz korygowaniu go; system zapobiegający zderzeniom czołowym, system Full Autobrake samoczynnie hamujący pojazd w przypadku nieuniknionego uderzenia w tył pojazdu, system Driver Alert wykrywający zmęczenie i dekoncentrację kierowcy, Brake Assist wspomagający hamowanie awaryjne, Forward Collision Warning ostrzegający o ryzyku kolizji czołowej (dopłata za opcję automatycznego hamowania), Pedestrian Detection wykrywający pieszych, Lane Dept Warning ostrzegający przed opuszczeniem pasa ruchu (system korygujący tor za dopłatą), Road Sign Information odczytujący znaki drogowe, Auto Steering Road Edge zapobiegający wypadnięciu auta z drogi oraz WHIPS chroniący odcinek szyjny kręgosłupa w przypadku uderzenia z tyłu, a także aktywny radar kontrolujący odległość od poprzedzającego pojazdu.
Opcjonalnie auto wyposażyć można m.in. w układ regulacji zawieszenia, fotele Contour, elektrycznie sterowane i podgrzewane po bokach siedzenia w drugim rzędzie oraz 22-calowe alufelgi, a także w dwa opcjonalne systemy z zakresu bezpieczeństwa. Pierwszy z nich system ochrony biernej, mający chronić pasażerów na wypadek zjechania auta z drogi. Po wykryciu takiego zagrożenia samochód zaciska pasy, ponadto fotele posiadają specjalną konstrukcję pochłaniającą energię pionowego uderzenia (do jakiego dochodzi gdy auto wypadnie z drogi do rowu). Drugi nowy system zapobiega kolizjom na skrzyżowaniach - potrafi uruchomić hamulce, gdy kierowca podejmie błędną decyzję o skręcie przed nadjeżdżającym pojazdem.
W 2022 roku Volvo XC90 trafiło do sprzedaży w 5 wersjach wyposażenia: Core, Plus Bright, Plus Dark, Ultmiate Bright i Ultimate Dark.
Silniki.
Wersja hybrydowa wyposażona jest w zestaw baterii z możliwością doładowania za pomocą przydomowego gniazdka. Silnik spalinowy odpowiada za napędzanie przednich kół, natomiast silnik elektryczny napędza tylną oś. Wersja hybrydowa została wyposażona w możliwość podróżowania w trybie miejskim wyłącznie na silniku elektrycznym. Zasięg wynosi 40 km. Pojazd przyśpiesza od 0 do 100 km/h w 6 sekund.
W wersjach z napędem AWD zastosowano układ Haldex 5. generacji.
Wersja autonomiczna.
12 grudnia 2017 szwedzkie rodziny rozpoczęły testowanie samochodów autonomicznych firmy Volvo (Volvo XC90). Projekt ma potrwać do 2022 roku, a zebrane doświadczenia maksymalnie 100 osób mają zaowocować masowym wprowadzeniem do użytku samochodów autonomicznych tej firmy.

</doc>
<doc id="1026027" url="https://pl.wikipedia.org/wiki?curid=1026027" title="Maksylektomia">
Maksylektomia

Maksylektomia () – zabieg laryngologiczny, polegający na resekcji fragmentu lub całej kości szczękowej. Wykonywany jest z powodu nowotworu złośliwego szczęki. Częściową maksylektomię wykonuje się, gdy nowotwór zlokalizowany jest w obrębie podniebienia twardego, wyrostka zębodołowego lub zatoki szczękowej, a całkowitą jeśli guz masywu szczękowo-sitowego nacieka struktury oczodołu.

</doc>
<doc id="1026028" url="https://pl.wikipedia.org/wiki?curid=1026028" title="Grimbeorn">
Grimbeorn



</doc>
<doc id="1026030" url="https://pl.wikipedia.org/wiki?curid=1026030" title="Delirious?">
Delirious?

Delirious? – brytyjski zespół rockowy, pochodzący z miasta Littlehampton w hrabstwie West Sussex w południowej Anglii.
Historia.
Ich kariera muzyczna zaczęła się w 1992 roku podczas pierwszych spotkań młodzieży "Cutting Edge" odbywających się w Littlehampton. Wystąpili tam jako grupa uwielbienia z lokalnego kościoła pod nazwą "The Cutting Edge Band". Ich muzyka została dobrze przyjęta w chrześcijańskich kręgach i z czasem zyskał popularność w innych krajach, między innymi dzięki pierwszym przebojom zespołu "I Could Sing Of Your Love Forever" czy "The Happy Song". W kwietniu 1996 grupa przybrała nazwę "Delirious".
Niedługo potem w wypadku samochodowym, ciężko ranni zostali solista zespołu Martin Smith oraz basista Jon Thatcher. Po długiej rehabilitacji zdecydowali, założą własną wytwórnię płytową "Furious? Records" a także wydawnictwo "Curious?"
Wydali kilka złotych i platynowych płyt, otrzymali nagrodę Dove Awards, a także nominację do nagrody Grammy.
Grali między innymi razem z takimi zespołami i wokalistami jak: Bryan Adams, Bon Jovi czy U2. Uczestniczyli również w koncercie zamknięcia Światowych Dni Młodzieży w 2005 roku w Kolonii a także podczas Olimpiady w Atenach w 14 sierpnia 2004 roku.
Pierwszy i jedyny w Polsce koncert zespołu Delirious? odbył się w katowickim Spodku 17 grudnia 2008 roku.
Pod koniec 2009 roku, po serii pożegnalnych koncertów, zespół zawiesił działalność na czas nieokreślony.

</doc>
<doc id="1026031" url="https://pl.wikipedia.org/wiki?curid=1026031" title="Filip Wirtemberski">
Filip Wirtemberski

Filip Aleksander Maria Ernest Wirtemberski, niem. "Philipp Alexander Maria Ernst von Württemberg" (ur. 30 lipca 1838 w Neuilly-sur-Seine, zm. 11 października 1917 w Stuttgarcie) – książę wirtemberski.
Życiorys.
Jedyny syn księcia Aleksandra Fryderyka Wirtemberskiego i Marii Orleańskiej. Jego matka zmarła we Włoszech na gruźlicę, gdy Filip miał 6 miesięcy. Wychowywał się na dworze francuskim swojego dziadka Ludwika Filipa I, jednak po rewolucji 1848 roku przeniósł się na dwór swojego ojca do Bayreuth. Książę Filip po zakończeniu edukacji rozpoczął służbę w armii. W 1862 roku w wieku 24 lat był już majorem. Od 1863 roku służył w 7 Regimencie Dragonów księcia Wilhelma Brunszwickiego. Szybko awansował. W 1866 roku posiadał już stopień pułkownika. Nie prowadził szerszej działalności politycznej. Jako książę krwi był od 1861 roku członkiem wirtemberskiej Izby Panów.
W młodości Filip starał się o rękę księżniczki Zofii Charlotty – siostry cesarzowej Elżbiety Bawarskiej. Nie doszło jednak do zaręczyn. 18 stycznia 1865 roku w Wiedniu, Filip ożenił się z Marią Teresą Habsburg, córką arcyksięcia Albrechta i księżniczki Hildegardy Bawarskiej. Po ślubie para zamieszkała w Wiedniu we wspaniałym pałacu projektu monachijskiego architekta Arnolda Zenetti (1824-1891). Książę Filip sprzedał ten pałac w 1871 roku. Po przebudowie został on przystosowany na potrzeby Wystawy Światowej a następnie przemieniony w Hotel Imperial. W latach 1873-1876 kazał książę wybudować w Altmünster am Traunsee wspaniałą willę projektu architekta Heinricha Adama (1839-1905). Willę tę nazwano imieniem Marii Teresy.
Na początku XX wieku stało się jasne, że król Wirtembergii Wilhelm II nie doczeka się męskiego potomka, zaczęto się więc zastanawiać nad jego następcą. Wybrano księcia Filipa, który był prawnukiem księcia Fryderyka Eugeniusza Wirtemberskiego. Wilhelm II Wirtemberski był praprawnukiem księcia Fryderyka Eugeniusza. Filip odmówił jednak tłumacząc się tym, że jest młodszy od króla o rok. Na następcę wybrano więc syna Filipa – Albrechta, który po śmierci Wilhelma został głową rodziny Wirtembergów. Książę Filip zmarł 11 października 1917 roku w Stuttgarcie, który zamieszkiwał przez ostatnie lata życia. Miał 79 lat.
Potomstwo.
Filip i Maria Teresa doczekali się pięciorga dzieci:

</doc>
<doc id="1026032" url="https://pl.wikipedia.org/wiki?curid=1026032" title="Maria Teresa Habsburg (1845–1927)">
Maria Teresa Habsburg (1845–1927)

Maria Teresa Anna Habsburg-Lotaryńska (ur. 15 lipca 1845 w Wiedniu, zm. 8 października 1927 w Tybindze) – arcyksiężniczka austriacka.
Córka arcyksięcia Albrechta Fryderyka Habsburga i Hildegardy Wittelsbach. Jej dziadkami byli Karol Ludwik Habsburg, arcyksiążę austriacki, książę cieszyński i Henrietta Nassau-Weilburg oraz Ludwik I Wittelsbach, król Bawarii i Teresa Sachsen-Hildburghausen.
18 stycznia 1865 w Wiedniu wyszła za mąż za księcia Filipa Wirtemberskiego, syna księcia Aleksandra Fryderyka Wirtemberskiego i Marii Orleańskiej. Para miała piątkę dzieci:
Maria zmarła 8 października 1927 w Tybindze w wieku 82 lat.

</doc>
<doc id="1026033" url="https://pl.wikipedia.org/wiki?curid=1026033" title="Lubcz (osiedle typu miejskiego)">
Lubcz (osiedle typu miejskiego)

Lubcz (, do XIX w. określane też jako "Lubecz") – osiedle typu miejskiego na Białorusi, rejon nowogródzki, obwód grodzieński nad rzeką Niemen, 23 km od Nowogródka; 1,2 tys. mieszkańców (2010).
Siedziba parafii prawosławnej pw. św. Proroka Eliasza.
Nazwa.
W XVI i XVII w. miasto było nazywane w dokumentach zawsze jako "Lubecz" (tak samo jak Lubecz nad Dnieprem). W XIX wieku pojawiła się rosyjska nazwa "Ljubcza", a w brzmieniu polskim "Lubcz".
Historia.
3 maja 1499 Aleksander Jagiellończyk nadał dwór Lubcz podskarbiemu Teodorowi Chreptowiczowi. Miasteczko powstało niedługo przed 1528, na co wskazuje dokument króla Zygmunta Starego wspominający o udzielonym wcześniej przez niego zezwoleniu na prowadzenie targu. W 1528 Lubcz kupił wojewoda Olbracht Gasztołd, a w 1574 Jan Kiszka. Odbywały się tu synody braci polskich. 15 kwietnia 1590 na prośbę Jana Kiszki, król Zygmunt III Waza nadał osadzie prawa miejskie magdeburskie. W 1606 za pośrednictwem Anny z Kiszków Radziwiłłowej miasto stało się własnością rodu Radziwiłłów, którzy byli jego właścicielami do XIX w. Ponowny przywilej nadania praw miejskich wydał król Władysław IV 22 marca 1644. W tym samym roku wymieniono istnienie w mieście 144 posesji. W pierwszej połowie XVII wieku istniała w miasteczku drukarnia radziwiłłowska oraz kalwiński zbór. W 1647 roku istniał most przez Niemen. Miasteczko zostało zniszczone w 1655 przez Kozaków.
Od 1795 w zaborze rosyjskim. W latach 1918–1939 ponownie w granicach Polski. W latach 1941–1944 pod okupacją niemiecką. Od 1945 w ZSRR.
Zabytki.
niezachowane:

</doc>
<doc id="1026035" url="https://pl.wikipedia.org/wiki?curid=1026035" title="Tracheobronchoskopia">
Tracheobronchoskopia

Tracheobronchoskopia to zabieg endoskopowy polegający na wziernikowaniu dolnych dróg oddechowych, w celach diagnostycznych lub leczniczych. Wykonywana jest przez otolaryngologów sztywnymi endoskopami. Pulmonolodzy i torakochirurdzy do endoskopii dolnych dróg oddechowych używają najczęściej miękkich endoskopów - fiberoskopów. Wykonywana jest w znieczuleniu miejscowym lub ogólnym w warunkach sali operacyjnej.
Tracheobronchoskopia wykonywana jest w celu diagnostyki zwężeń tchawicy, oskrzeli głównych, guzów dolnych dróg oddechowych (jednoczasowe pobieranie wycinków do badań histopatologicznych), a także do usuwania (często przy użyciu lasera) zwężeń tchawicy.
Wyróżniamy tracheobronchoskopię górną - wykonywaną przez jamę ustną, oraz tracheobronchoskopię dolną - wykonywaną u chorych po całkowitym usunięciu krtani (laryngektomia całkowita), przez przetokę tchawiczo-skórną - tracheostomię.

</doc>
<doc id="1026036" url="https://pl.wikipedia.org/wiki?curid=1026036" title="Gabriel Gardner">
Gabriel Gardner

Gabriel Gardner (ur. 18 marca 1976 w San Diego) – amerykański siatkarz grający na pozycji atakującego. Wielokrotny reprezentant swojego kraju – w reprezentacji występuje od 1998 roku. Na koszulce nosi nr 15. Oprócz reprezentacji obecnie występuje w klubie Fenerbahçe SK. W przeszłości grał również w piłkę wodną w wyższej szkole w San Clement na pozycji bramkarza.
Kariera.
College.
Gabriel uczęszczał do college'ów w południowej Kalifornii i Stanford. W 1996 jako początkujący zawodnik grał na uniwersytecie południowej Kalifornii (USC Trojans). Tam był jednym z wyróżniających się zawodników, gdyż zajął 11. miejsce w kraju w statystyce punktów zdobywanych atakiem (5,50 punktu atakiem/set). W efekcie swojej dobrej gry został wyznaczony przez "Asics/Volleyball Magazine" do najlepszej drużyny w kategorii "Freshmen". W 1997 rozegrał 15 meczów w USC Trojans. Wyróżniał się ogromną ilością punktów zdobywanych atakiem. W 11 meczach zdobył powyżej 20 punktów tym elementem, w 3 więcej niż 30. Popisowe spotkanie rozegrał przeciwko Pepperdine,w którym to zdobył 41 punktów atakiem. To był jego ostatni mecz w Trojans, gdyż zdecydował się na przeprowadzkę do Stanford. W efekcie nie brał udziału w rozgrywkach w 1998. W 1999 rozegrał 13 meczów. Bardzo dobrze grał w ataku (6.79 skutecznego ataku/set) i w obronie (1.64 obrony/set). To był jego koniec przygody z college'em.
Reprezentacja.
W 1998 wystąpił w dwóch meczach przeciwko Portugalii. Zdobył w nich odpowiednio: 25 i 16 punktów atakiem. W 1999 zadebiutował w Igrzyskach Panamerykańskich. W 2002 wystąpił w pierwszych trzech tournée sezonu. Najlepszy mecz rozegrał przeciwko Serbii i Czarnogórze zdobywając 18 punktów. W 2003 doznał kontuzji na Igrzyskach Panamerykańskich i powrócił dopiero na Puchar Świata. W 2004 po raz pierwszy wystąpił na olimpiadzie i od razu zajął ze swoją reprezentacją 4. miejsce. W 2005 razem ze swoją reprezentacją bez problemów zakwalifikował się na MŚ 2006 w piłce siatkowej w Japonii. W 2006 wystąpił na MŚ, które nie były jednak zbyt udane dla USA (10. miejsce). W 2007 był wyróżniającym się zawodnikiem Stanów Zjednoczonych i zajął z nią 3. miejsce w Lidze Światowej. Największy sukces z reprezentacją odniósł w 2008 roku, zdobywając Mistrzostwo Olimpijskie.
Życie prywatne.
Rodzicami Gabriela są Frank i Deborah Gardner. Posiada trójkę rodzeństwa: Phinneya, Zacka i Nicka. Phinney jest reprezentantem Stanów Zjednoczonych w piłce wodnej. Żonaty - tuż po Igrzyskach Olimpijskich w Atenach wziął ślub z Julie. Uroczystość odbyła się w Atenach.

</doc>
<doc id="1026040" url="https://pl.wikipedia.org/wiki?curid=1026040" title="Karol Anzelm Urach">
Karol Anzelm Urach

Karol Anzelm Franciszek Józef Wilhelm Ludwik Filip Gero Maria Urach (ur. 5 lutego 1955, Ratyzbona) – 4. książę Urach, tytularny król Litwy, hrabia Wirtembergii, syn księcia Eberharda Urach i Ingi Thurn und Taxis. 
Karol Anzelm odziedziczył tytuł po swoim wuju Karolu Urach. Jednak zrezygnował z tego tytułu i przekazał go bratu, aby móc ożenić się z Saskią Wüsthof. Ślub odbył się 9 lutego 1991 roku w Stuttgarcie. Para ma dwóch synów:

</doc>
<doc id="1026043" url="https://pl.wikipedia.org/wiki?curid=1026043" title="7,5 cm leFK 18">
7,5 cm leFK 18

7,5 cm leichte Feldkanone 18 – niemiecka armata polowa skonstruowana w okresie międzywojennym.
Na początku lat 30. w zakładach Krupp i Rheinmetall AG rozpoczęto projektowanie nowoczesnej armaty polowej kalibru 75 mm, następcy 7,7 cm FK 16. W połowie lat 30. prace uległy spowolnieniu ponieważ armia niemiecka postanowiła zmodernizować posiadane FK 16 poprzez wymianę lufy na nową kalibru 75 mm. Powstała w ten sposób armata 7,5 cm FK 16 n.A. Zmodernizowane działa nadal nie spełniały wszystkich wymagań i dlatego w drugiej połowie lat 30. do uzbrojenia postanowiono przyjąć armatę 75 mm firmy Krupp.
Pierwsze egzemplarze nowego działa trafiły w ręce żołnierzy w 1938 roku, ale produkcji masowej leFK 18 nie uruchomiono ponieważ działo okazało się zbyt drogie i skomplikowane w produkcji. Dodatkowo zdecydowano oprzeć artylerię polową nie na armatach kalibru 75 mm, ale haubicach kalibru 105 mm typu 10,5 cm leFH 18. Dlatego produkcję dział kontynuowano wyłącznie ma eksport. Były one kupowane przez kraje Ameryki Południowej, m.in. Brazylię.

</doc>
<doc id="1026046" url="https://pl.wikipedia.org/wiki?curid=1026046" title="Jerzy I Wirtemberski-Mömpelgard">
Jerzy I Wirtemberski-Mömpelgard

Jerzy I Wirtemberski-Mömpelgard (ur. 4 lutego 1498, Bad Urach, zm. 17 lipca 1558) – hrabia Wirtembergii-Montbéliard (Mömpelgard).
Syn hrabiego Henryka i jego drugiej żony Evy von Salm. Był bratem księcia Ulryka Wirtemberskiego.
10 września 1555 roku ożenił się z Barbarą Heską. Mieli 3 dzieci:

</doc>
<doc id="1026047" url="https://pl.wikipedia.org/wiki?curid=1026047" title="Jeżatka afrykańska">
Jeżatka afrykańska

Jeżatka afrykańska ("Atherurus africanus") – gatunek ssaka z rodziny jeżozwierzowatych (Hystricidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1842 roku brytyjski zoolog John Edward Gray nadając mu nazwę "Atherura africana". Holotyp pochodził z Sierra Leone. 
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Jeżatka afrykańska występuje w zachodniej i środkowej Afryce, od Gwinei na wschód do wschodniej i południowej Demokratycznej Republiki Konga i Rwandy oraz na południe do Kongo i północno-zachodniej oraz północnej Angoli (laguny Cabinda i Carumbo w prowincji Lunda Północna), na wyspie Bioko, w zachodniej Gambii, południowym Sudanie Południowym, Ugandzie i wschodniej Kenii oraz we wschodniej Tanzanii (jezioro Tanganika).
Morfologia.
Długość ciała (bez ogona) 365–600 mm, długość ogona 100–260 mm, długość ucha 38–39 mm, długość tylnej stopy 71–73 mm; masa ciała 1,5–4,3 kg. Ma ciało pokryte niezbyt długimi, spłaszczonymi kolcami; na końcach ogona ma długie, białe oraz szczeciniaste włosy. Palce jeżatki są zrośnięte błoną pławną. 
Ekologia.
Żyje na obszarach leśnych w pobliżu zbiorników wodnych. Jeżatka afrykańska bardzo dobrze pływa oraz wspina się po drzewach. Jeżatka afrykańska żywi się roślinami oraz drobnymi bezkręgowcami.

</doc>
<doc id="1026049" url="https://pl.wikipedia.org/wiki?curid=1026049" title="Henryk Wirtemberski-Mömpelgard">
Henryk Wirtemberski-Mömpelgard

Henryk Wirtemberski-Mömpelgard (ur. 1448 Stuttgart, zm. 15 kwietnia 1519 Bad Urach – hrabia Wirtembergii-Mömpelgard.
Był synem hrabiego Ulryka V i jego drugiej żony Elżbiety z Bawarii, był bratem hrabiego, a później księcia Eberharda II Wirtemberskiego.
Jako młodszy syn przeznaczony został do stanu kapłańskiego. Przebywał na dworze arcybiskupa Moguncji Alfonsa z Nassau, elektora Albrechta III Achillesa.
10 stycznia 1485 roku ożenił się z hrabiną Elżbietą von Zweibrücken-Bitsch. Elżbieta umarła kilka dni po narodzinach syna Ulryka, który został księciem Wirtembergii po rezygnacji wuja Eberharda.
21 lipca 1488 roku ożenił się ponownie z Eva von Salm. Mieli dwójkę dzieci:

</doc>
<doc id="1026051" url="https://pl.wikipedia.org/wiki?curid=1026051" title="Metal Massacre">
Metal Massacre

Metal Massacre – pierwszy z serii albumów zawierających utwory mało znanych amerykańskich grup metalowych, wydany w roku 1982. Seria, obejmująca albumy o numerach od 1 do 13, wydana została pod szyldem wytwórni Metal Blade Records i – mimo 11-letniej przerwy w latach 1995–2006 – kontynuowana jest do dziś. Popularność w dużej mierze zawdzięczają jej takie zespoły, jak Metallica, Slayer i Overkill.

</doc>
<doc id="1026054" url="https://pl.wikipedia.org/wiki?curid=1026054" title="Przejście graniczne Roztoki Górne-Ruské Sedlo">
Przejście graniczne Roztoki Górne-Ruské Sedlo

Przejście graniczne Roztoki Górne-Ruské Sedlo – polsko-słowackie przejście graniczne na szlaku turystycznym położone w województwie podkarpackim, w powiecie leskim, w gminie Cisna w miejscowości Roztoki Górne na Przełęczy nad Roztokami Górnymi, zlikwidowane w 2007 roku.
Opis.
Zostało utworzone 1 lipca 1999 roku, w rejonie znaku granicznego nr "I/33". Czynne było w godz. 9.00–18.00 w okresie letnim (kwiecień–wrzesień). Dopuszczony był ruch pieszych, rowerzystów i osób poruszających się na wózkach inwalidzkich. Doraźnie kontrolę graniczną i celną wykonywały organy Straży Granicznej. Od strony polskiej do przejścia prowadziła droga utwardzona (na niewielkim odcinku asfaltowa) ze wsi Majdan koło Cisnej. Od strony słowackiej dociera droga utwardzona z nieistniejącej miejscowości Ruské.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Słowacką na szlakach turystycznych uprawnieni byli obywatele następujących państw:
W okresie istnienia Czechosłowackiej Republiki Socjalistycznej funkcjonowało w tym miejscu polsko-czechosłowackie przejście graniczne małego ruchu granicznego Roztoki Górne-Ruské – II kategorii. Zostało utworzone 13 kwietnia 1960 roku. Czynne było po uzgodnieniu umawiających się stron. Dopuszczony był ruch osób i środków transportu w związku z użytkowaniem gruntów. Odprawę graniczną i celną wykonywały organy Wojsk Ochrony Pogranicza. Kontrolę graniczną i celną osób, towarów i środków transportu wykonywała Placówka WOP Roztoki. Formalnie zostało zlikwidowane 24 maja 1985 roku.
W II RP istniało polsko-czechosłowackie przejście graniczne Rostoki Górne-Rusky Zemplin (miejsce przejściowe po drogach ulicznych) w rejonie kamienia granicznego nr "1", "1/1". Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.
Tuż powyżej przełęczy znajdują się ziemne umocnienia powstałe w 1914 roku w czasie I wojny światowej, rozbudowane i wykorzystywane w 1944 roku w czasie bitwy dukielskiej.

</doc>
<doc id="1026061" url="https://pl.wikipedia.org/wiki?curid=1026061" title="Butch Cassidy and the Sundance Kid">
Butch Cassidy and the Sundance Kid



</doc>
<doc id="1026062" url="https://pl.wikipedia.org/wiki?curid=1026062" title="Ludwik Wirtemberski-Mömpelgard">
Ludwik Wirtemberski-Mömpelgard

Ludwik Fryderyk Wirtemberski-Mömpelgard (ur. 29 stycznia 1586, Mömpelgard, zm. 26 stycznia 1631, Mömpelgard) – książę Wirtembergii-Mömpelgard.
Syn księcia Fryderyka I i Sybilli z Anhalt. Jego dziadkami byli hrabia Jerzy I Wirtemberski-Mömpelgard i Barbara Heska oraz książę Joachim Ernest von Anhalt-Zerbst i Agnes von Barby.
Zgodnie z rodowym porozumieniem zawartym 28 maja 1617 roku między synami księcia Fryderyka, Ludwik otrzymał tytuł księcia Wirtembergii-Mömpelgard. tym samym kontynuował on linię książąt Mömpelgard. W czasie jego panowania przez tereny księstwa przetoczyła się wojna trzydziestoletnia, plagi głodu i dżumy.
Po śmierci swojego brata Jana Fryderyka objął regencję nad księstwem Wirtembergii i opiekował się niepełnoletnim synem Jana – Eberhardem. W czasie jego regencji 28 lipca 1628 cesarz Ferdynand II wydał edykt restytucyjny, na mocy którego Wirtembergia jako księstwo protestanckie straciła jedną trzecią terytorium.
Zachorował w listopadzie 1630 roku, udał się do swojego zamku w Mömpelgard i tam zmarł w styczniu 1631 roku. Regencję przejął jego brat Juliusz Wirtemberski-Weiltingen.
9 lipca 1619 roku ożenił się z Elżbietą (1600-1624), córką landgrafa Hesji-Darmstadt Ludwika V Wiernego. Mieli trójkę dzieci:
Po śmierci Elżbiety, Ludwik ożenił się ponownie 14 maja 1625 z Anną von Nassau-Saarbrücken-Weilburg mieli również trójkę dzieci:

</doc>
<doc id="1026063" url="https://pl.wikipedia.org/wiki?curid=1026063" title="Juliusz Wirtemberski-Weiltingen">
Juliusz Wirtemberski-Weiltingen

Juliusz Fryderyk Wirtemberski-Weiltingen (ur. 3 czerwca 1588 w Mömpelgard, zm. 25 kwietnia 1635 w Strasburgu) – książę Wirtembergii-Weiltingen.
Syn księcia i Sybilli z Anhalt. Jego dziadkami byli hrabia Jerzy I Wirtemberski-Mömpelgard i Barbara Heska oraz książę Joachim Ernest von Anhalt-Zerbst i Agnes von Barby.
Wraz z rodziną mieszkał na zamku Mömpelgard, jednak gdy zmarł książę Ludwik, a ojciec Juliusza został księciem Wirtembergii, cały dwór przeniósł się do Stuttgartu. Juliusz wiele podróżował odwiedził Azję Mniejszą, Maltę, Efez, Laponię.
Zgodnie z rodowym porozumieniem zawartym 28 maja 1617 roku między synami księcia Fryderyka, Juliusz otrzymał tytuł księcia Wirtembergii-Weiltingen stworzył on tym samym linię książąt Weiltingen.
24 listopada 1617 roku ożenił się z księżniczką Anna Sabiną von Schleswig-Holstein-Sonderburg.
Po śmierci brata Jana Fryderyka regencje nad księstwem Wirtembergii oraz opieką nad niepełnoletnim synem Jana – Eberhardem przejął Ludwik. W czasie jego regencji 28 lipca 1628 cesarz Ferdynand II wydał edykt restytucyjny, na mocy którego Wirtembergia jako księstwo protestanckie straciła jedną trzecią terytorium.
Ludwik umarł w styczniu 1631 roku, wtedy też Juliusz objął regencję do czasu uzyskania pełnoletniości przez Eberharda.
Juliusz i Anna mieli 9 dzieci:

</doc>
<doc id="1026066" url="https://pl.wikipedia.org/wiki?curid=1026066" title="Przejście graniczne Śnieżnik-Vrchol Kralického Snežníku">
Przejście graniczne Śnieżnik-Vrchol Kralického Snežníku

Przejście graniczne Śnieżnik-Vrchol Kralického Snežníku – polsko-czeskie przejście graniczne na szlaku turystycznym położone w województwie dolnośląskim, w powiecie kłodzkim, w gminie Stronie Śląskie, w rejonie szczytu góry Śnieżnik, zlikwidowane w 2007 roku.
Opis.
Przejście graniczne Śnieżnik-Vrchol Kralického Snežníku w rejonie znaku granicznego nr "V/69/10", zostało utworzone 28 czerwca 2005 roku. Czynne było przez cały rok w godz. 8.00–20.00. Dopuszczony był ruch pieszych i narciarzy. Odprawę graniczną i celną wykonywały organy Straży Granicznej.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:

</doc>
<doc id="1026067" url="https://pl.wikipedia.org/wiki?curid=1026067" title="Fryderyk Wirtemberski-Neuenstadt">
Fryderyk Wirtemberski-Neuenstadt

Fryderyk Achilles Wirtemberski-Neuenstadt (ur. 25 kwietnia 1591, zm. 20 grudnia 1630) – książę Wirtembergii-Neuenstadt.
Syn księcia Fryderyka I i Sybilli z Anhalt. Jego dziadkami byli hrabia Jerzy I Wirtemberski-Mömpelgard i Barbara Heska oraz książę Joachim Ernest von Anhalt-Zerbst i Agnes von Barby.
Zgodnie z rodowym porozumieniem zawartym 28 maja 1617 roku między synami księcia Fryderyka, Fryderyk otrzymał tytuł księcia Wirtembergii-Neuenstadt.
Fryderyk nigdy się nie ożenił dlatego po jego śmierci tytuł księcia Wirtembergii-Neuenstadt wrócił do głównej gałęzi rodu księcia Eberharda.

</doc>
<doc id="1026069" url="https://pl.wikipedia.org/wiki?curid=1026069" title="Magnus Wirtemberski-Neuenbürg">
Magnus Wirtemberski-Neuenbürg

Magnus Wirtemberski-Neuenbürg (ur. 2 grudnia 1594, Kirchheim unter Teck, zm. 6 maja 1622, Bad Wimpfen) – książę Wirtembergii-Neuenbürg.
Syn księcia Fryderyka I i Sybilli z Anhalt. Jego dziadkami byli hrabia Jerzy I Wirtemberski-Mömpelgard i Barbara Heska oraz książę Joachim Ernest von Anhalt-Zerbst i Agnes von Barby.
Zgodnie z rodowym porozumieniem zawartym 28 maja 1617 roku między synami księcia Fryderyka, Magnus otrzymał tytuł księcia Wirtembergii-Neuenbürg.
Zginął w czasie bitwy pod Wimpfen.
Fryderyk nigdy się nie ożenił dlatego po jego śmierci tytuł księcia Wirtembergii-Neuenbürg wrócił do głównej gałęzi rodu księcia Eberharda.

</doc>
<doc id="1026070" url="https://pl.wikipedia.org/wiki?curid=1026070" title="Just Call Me">
Just Call Me

Just Call Me – pierwszy album studyjny zespołu The Jet Set wydany 24 lipca 2006. Jego reedycja ukazała się w 2007 roku.

</doc>
<doc id="1026079" url="https://pl.wikipedia.org/wiki?curid=1026079" title="Praga 5">
Praga 5

Praga 5 – dzielnica administracyjna Pragi powstała w 1960 roku położona na lewym brzegu Wełtawy, w południowo-zachodniej części miasta. Rozciąga się po przeciwnej stronie rzeki niż Praga 4. Obejmuje całe terytorium Hlubočepy, Košíře, Motol, Axa, Smíchov i części Břevnov, Jinonice i Mala Strana.
Burmistrzem Praha 5 jest znany w Pradze Mediolan Jančík. Dzielnica zajmuje 27,49 km² powierzchni, na której zamieszkuje niespełna 80 tysięcy ludzi.
Znajdują się tam między innymi parki, na przykład:
Dzielnica ta rozwija się między innymi ze względu na rekonstrukcję okolicy Anděl – skrzyżowania, gdzie położone jest tysiące biur i jedno duże centrum handlowe. Również garaże podziemne Anděl są największe w Pradze.
Była to pierwsza dzielnica, w której zaoferowano mieszkańcom bezprzewodowy dostęp do Internetu.
Praga 5 jest korzystnie połączona z resztą miasta linią metra B.

</doc>
<doc id="1026080" url="https://pl.wikipedia.org/wiki?curid=1026080" title="Time to Party">
Time to Party

Time to Party – trzeci singel polskiego zespołu muzycznego The Jet Set, wydany w 2007 roku i promujący reedycję ich debiutanckiego albumu "Just Call Me". Utwór został napisany przez Mateusza Krezana, Kamila Varena i Davida Juniora Serame’a. Reprezentował Polskę podczas 52. Konkursu Piosenki Eurowizji w 2007 roku.
17 czerwca 2007 roku utwór zdobył nagrodę Super Jedynki w kategorii "Przebój roku" podczas 44. Krajowego Festiwalu Piosenki Polskiej, organizowanego w Opolu.
Historia utworu.
Nagrywanie.
Utwór „Time to Party” został napisany i nagrany w 2006 roku, muzykę do niego napisał Mateusz Krezan, a tekst Kamil Varen i raper David Junior Serame, wokalista The Jet Set. Singiel promował reedycję debiutanckiego albumu zespołu "Just Call Me", wydanego w 2007 roku. Został zgłoszony do udziału w koncercie "Piosenka dla Europy 2007" – polskich selekcjach do 52. Konkursu Piosenki Eurowizji, organizowanego w Helsinkach.
"Piosenka dla Europy", Konkurs Piosenki Eurowizji.
Pod koniec listopada 2006 roku opublikowano listę uczestników polskich eliminacji do 52. Konkursu Piosenki Eurowizji organizowanego w Helsinkach – "Piosenka dla Europy 2007". Wśród kandydatów znalazł się utwór „Time to Party”, który został faworytem internautów do wygrania. 3 lutego 2007 roku odbył się koncert selekcyjny, w którym singel otrzymał największą liczbę głosów od telewidzów i został reprezentantem Polski w konkursie.
Przed występem na festiwalu, zespół udał się w trasę promocyjną po Europie. Wystąpił podczas finału selekcji hiszpańskich ("Mision Eurovision"), łotewskich ("Dziesma 2007"), litewskich i ukraińskich, podczas koncertu "Cyprus 12 point" (w którym zaprezentowano premierowo cypryjską propozycję). 30 marca utwór został wykonany w trakcie irlandzkiego talk-show, "The Late Late Show", a dzień później – w rosyjskim programie "C1R". W maju duet rozpoczął próby do występu w półfinale konkursu. Podczas przygotowań, Sasha Strunin (wokalistka zespołu) opisała prezentację jako „zachowaną w stylu Moulin Rouge”. 10 maja duet wystąpił z czternastym numerem startowym w koncercie półfinałowym, zdobył 75 punktów i zajął ostatecznie 14. miejsce, nie kwalifikując się do finału.

</doc>
<doc id="1026081" url="https://pl.wikipedia.org/wiki?curid=1026081" title="Sobieslaus Klucki">
Sobieslaus Klucki

Sobieslaus Klucki, Sobiesław Klucki (ur. 1835, zm. 1916) – prawnik. 
Był synem Ludwika Kluckiego, prawnika i burmistrza Cieszyna. Od 1864 roku prowadził w Cieszynie kancelarię adwokacką, przejętą po ojcu. Był członkiem m.in. Deustscher Lese- und Geselligkeitsverein. W 1914 roku otrzymał tytuł Honorowego Obywatela Cieszyna.

</doc>
<doc id="1026083" url="https://pl.wikipedia.org/wiki?curid=1026083" title="Sobiesław Klucki">
Sobiesław Klucki



</doc>
<doc id="1026093" url="https://pl.wikipedia.org/wiki?curid=1026093" title="Kwadrycykl">
Kwadrycykl

Kwadracykl, rower czterokołowy – czterokołowy pojazd napędzany siłą ludzkich mięśni. Wynaleziony został w połowie XIX w., nie znalazł jednak szerszego zastosowania z powodu konkurencji roweru. W okresie późniejszym (także w XXI w.) budowany zwykle przez amatorów sportu rowerowego, chcących wyróżnić się oryginalnym sprzętem. 

</doc>
<doc id="1026094" url="https://pl.wikipedia.org/wiki?curid=1026094" title="Jeżokrab">
Jeżokrab

Jeżokrab ("Lithodes maja" pisane też "Lithodes maia") – gatunek stawonoga z rodziny krabonowatych Lithodidae zaliczanej do dziesięcionogów miękkoodwłokowych (Anomura). 
Występowanie.
Jeżokrab zamieszkuje północną część Oceanu Atlantyckiego na głębokości 20–200 m, rzadziej do 550 m. Żyje zazwyczaj na twardym podłożu dna morskiego.
Opis.
Jeżokrab osiąga długość ciała do 15 cm. Stawonóg ten jest ubarwiony na kolor ceglastoczerwony. Odnóża oraz pancerz głowotułowia jeżokrabów są pokryte kolcami, natomiast część czołowa jest ząbkowana po obu bokach. Pierwsza para odnóży tułowiowych zakończona jest szczypcami.

</doc>
<doc id="1026095" url="https://pl.wikipedia.org/wiki?curid=1026095" title="Kapital">
Kapital

Kapital. Płyta zespołu Laibach, wydana 12 maja 1992 roku. Wydawcą była wytwórnia Mute Records. Została wydana w wersji CD, a ponadto na kasetach magnetofonowych i w wydaniu longplay. Te dwa ostatnie zawierały dodatkowy utwór "Steel Trust (Germania)", którego pozbawione było wydanie CD.
Lista utworów.
Z wydania CD

</doc>
<doc id="1026096" url="https://pl.wikipedia.org/wiki?curid=1026096" title="Praga 4">
Praga 4

Praga 4 – dzielnica Pragi rozciągająca się na południe od centrum i na wschód od Wełtawy. Składa się z mniejszych dzielnic (m.in. Nusle, Podolí, Braník).
Położone są tam liczne osiedla z wielkiej płyty.
Na obszarze dzielnic ma zostać otwarta nowa linia metra (D).

</doc>
<doc id="1026097" url="https://pl.wikipedia.org/wiki?curid=1026097" title="Kościół Jezusa Chrystusa Wiary Chrześcijańskiej">
Kościół Jezusa Chrystusa Wiary Chrześcijańskiej

Kościół Jezusa Chrystusa Wiary Chrześcijańskiej – chrześcijańska społeczność działająca prawnie od 1997 na terenie Rzeczypospolitej Polskiej w miejscowościach Świdnik i Siedlce. Swą wiarę opiera jedynie na Piśmie Świętym (zasada "Sola scriptura"). Figuruje w rejestrze Kościołów i innych związków wyznaniowych pod numerem 130. Pastorem wspólnoty jest Tomasz Jankowski.

</doc>
<doc id="1026098" url="https://pl.wikipedia.org/wiki?curid=1026098" title="The Platinum’s on the Wall">
The Platinum’s on the Wall

The Platinum’s on the Wall – DVD muzyczne girlsbandu Destiny’s Child wydane w 2001, zawierające teledyski największych hitów grupy pochodzących z album Destiny’s Child i The Writing’s on the Wall. 

</doc>
<doc id="1026099" url="https://pl.wikipedia.org/wiki?curid=1026099" title="75 mm armata przeciwlotnicza 75/46 C.A. Modello 34">
75 mm armata przeciwlotnicza 75/46 C.A. Modello 34

Cannone da 75/46 C.A. modello 34 – włoskie działo przeciwlotnicze skonstruowane w okresie międzywojennym.
W 1926 w zakładach Ansaldo skonstruowano działo przeciwlotnicze kalibru 75 mm. Po długich testach w 1934 seryjne działa trafiły do jednostek. Słabość włoskiego przemysłu sprawiła, że z zamówionych 240 armat tego typu do końca 1942 dostarczono 226.
Po kapitulacji Włoch cześć armat tego typu została przejęta przez Wehrmacht, a następnie była używana przez jednostki stacjonujące we Włoszech pod oznaczeniem 7,5 cm FlaK 264/3(i).

</doc>
<doc id="1026102" url="https://pl.wikipedia.org/wiki?curid=1026102" title="7.5 cm Flak 264/3(i)">
7.5 cm Flak 264/3(i)



</doc>
<doc id="1026104" url="https://pl.wikipedia.org/wiki?curid=1026104" title="Bloki programowe Disneya w TVP1">
Bloki programowe Disneya w TVP1

Walt Disney przedstawia – blok programowy telewizyjnej Jedynki emitowany od 5 stycznia 1991 roku.
Do końca roku 2004 blok ten pojawiał się 2 razy w tygodniu – w soboty był dłuższy, i emitowano w nim najpierw kreskówkę, a następnie film fabularny. Wpierw był emitowany ok. godz. 14:30 (do sierpnia 1994), po czym porę jego emisji zmieniono na wcześniejszą - ok. 13:00-13:30 (od września 1994), o 12:10 (od marca 1998), o 10:20 (od września 1998), o 10:00 (od lipca 1999), aż ostatecznie uplasowała się na ok. godz. 9:30-9:35 (od września 1999). Drugi raz pojawiał się w niedziele podczas Wieczorynki – był w nim emitowany jeden odcinek kreskówki.
1 stycznia 2005 roku blok ten pojawił się po raz ostatni.
Zapowiedzi seriali animowanych i filmów w sobotnim paśmie przedstawili kolejno: Jacek Brzostyński, Marek Gajewski, Stanisław Olejniczak, Tadeusz Borowski, Tomasz Kozłowicz oraz Krzysztof Mielańczuk z ramienia Agencji Filmowej TVP.
Po ponad rocznej przerwie TVP1 ponownie rozpoczęła emisję bloku Walt Disney przedstawia, ale jego zawartość ograniczono jedynie do emisji kreskówek. Od 4 marca 2006 roku blok pojawiał się podczas sobotnich i niedzielnych Wieczorynek o 19:00. Od 12 września 2009 ponownie emitowany był sobotni blok filmów Disneya pod nazwą "Walt Disney w Jedynce". Co sobotę o 10:00 emitowane były dwa odcinki kreskówek i dwa odcinki seriali aktorskich. Blok emitowano do kwietnia 2012 roku.
Disney! Cudowny Świat.
24 lutego 2008 roku TVP1 wprowadziła do ramówki stałą pozycję programową – Disney! Cudowny Świat. Od początku nadawania do sierpnia 2010 roku raz w miesiącu, od 12 września 2010 roku w każdą niedzielę (od 8 stycznia 2011 w sobotę) z powtórką w poniedziałek, emitowany był pełnometrażowy film ze studia Disneya:
Filmy krótkometrażowe Pixara.
Od 30 listopada 2008 roku TVP1 po emisji filmu w bloku "Disney! Cudowny Świat" emitował krótkometrażówkę ze studia Pixara:
Walt Disney w Jedynce.
Od 12 września 2009 roku w sobotnie poranki emitowany był blok z serialami animowanymi i fabularnymi:

</doc>
<doc id="1026107" url="https://pl.wikipedia.org/wiki?curid=1026107" title="Zmicier Daszkiewicz">
Zmicier Daszkiewicz



</doc>
<doc id="1026110" url="https://pl.wikipedia.org/wiki?curid=1026110" title="Jan Chojnowski">
Jan Chojnowski

Jan Chojnowski (ur. 10 stycznia 1943 w Zubolu) – polski prawnik i polityk, adwokat, senator IV kadencji.
Życiorys.
W 1966 ukończył studia prawnicze na Uniwersytecie Warszawskim. Następnie odbył aplikację adwokacką, praktykował w ramach zespołów adwokackich, a w 1991 otworzył indywidualną kancelarię adwokacką w Białymstoku. W latach 80. jako obrońca reprezentował oskarżonych w procesach politycznych. Przewodniczył miejskiemu Komitetowi Obywatelskiemu. Od 1990 był radnym miejskim, w latach 1994–1998 pełnił funkcję przewodniczącego rady miasta.
W latach 1997–2001 sprawował mandat senatora IV kadencji z ramienia Akcji Wyborczej Solidarność z województwa białostockiego. Reprezentował w tym czasie Senat w Krajowej Radzie Sądownictwa. Został wybrany jako kandydat Porozumienia Centrum, następnie należał do Ruchu Społecznego.
Bez powodzenia kandydował do Senatu w 2001 (z ramienia Bloku Senat 2001) i w 2005 (z ramienia Ruchu Patriotycznego jako członek Ruchu Odbudowy Polski). W 2006 został wybrany na radnego Sejmiku Województwa Podlaskiego z listy Prawa i Sprawiedliwości i powołany na funkcję przewodniczącego. Ponownie uzyskał mandat w przedterminowych wyborach w maju 2007, po których objął stanowisko wiceprzewodniczącego sejmiku. W 2010 ponownie został radnym województwa. W 2014 nie ubiegał się o ponowny wybór.
Odznaczenia.
W 2021 został odznaczony Krzyżem Kawalerskim Orderu Odrodzenia Polski.

</doc>
<doc id="1026113" url="https://pl.wikipedia.org/wiki?curid=1026113" title="Matthew Davis">
Matthew Davis

Matthew W. Davis (ur. 8 maja 1978 w Salt Lake City w stanie Utah) – amerykański aktor.
Życiorys.
Ukończył szkołę średnią w Woods Cross w stanie Utah. Aktorstwem zainteresował się podczas studiów na University of Utah. Pierwszą poważną rolę odegrał w slasherze Johna Ottmana "" ("Urban Legends: Final Cut", 2000), w którym wcielił się w podwójną rolę Travisa/Trevora Starka. Światową sławę przyniosła mu rola Warnera Huntingtona III – znienawidzonego przez widzów filmowego chłopaka Reese Witherspoon w komedii "Legalna blondynka" ("Legally Blonde", 2001). Uznanie krytyków zdobył dzięki roli szeregowego Jima „Paksa” Paxtona w dramacie wojennym Joela Schumachera "Kraina tygrysów" ("Tigerland", 2000). Od 2002 roku udziela się głównie w niskobudżetowych filmach niezależnych.

</doc>
<doc id="1026117" url="https://pl.wikipedia.org/wiki?curid=1026117" title="Girl (singel Destiny’s Child)">
Girl (singel Destiny’s Child)

„Girl” – singel amerykańskiego zespołu Destiny’s Child. Utwór pochodzi z albumu "Destiny Fulfilled" na kompilacji "#1's". Twórcami tej piosenki są Beyoncé Knowles, Kelly Rowland, Michelle Williams, Rodney Jerkins, Ric Rude, Angela Beyince, Sean Garrett, Patrick Douthit, Don Davis oraz Eddie Robinson.
Lista utworów.
"Girl [SINGLE]"
"Girl – Remixes [Single]"

</doc>
<doc id="1026120" url="https://pl.wikipedia.org/wiki?curid=1026120" title="Franciszek Wołowicz">
Franciszek Wołowicz

Franciszek Wołowicz (ur. 4 października 1953 w Nowej Soli) – polski polityk, samorządowiec, poseł na Sejm IV kadencji.
Życiorys.
Ukończył w 1980 studia na Wydziale Nauk Społecznych Uniwersytetu im. Adama Mickiewicza w Poznaniu. Od 1976 do rozwiązania należał do Polskiej Zjednoczonej Partii Robotniczej. Od 1973 do połowy lat 90. pracował na różnych stanowiskach w przedsiębiorstwach w Nowej Soli, Głogowie i Lubsko. Następnie przez dwa lata prowadził zakład usług włókienniczych. W 1994 objął stanowisko zastępcy burmistrza miasta Żary, w 1998 został burmistrzem. Funkcję tę sprawował do 2001, gdy został wybrany na posła IV kadencji z okręgu zielonogórskiego z listy Sojuszu Lewicy Demokratycznej. W 2005 nie został ponownie wybrany; w 2006 uzyskał mandat radnego sejmiku lubuskiego, który złożył wkrótce po ślubowaniu wobec ponownego powołania na stanowisko zastępcy burmistrza w Żarach. W 2010 wybrany na radnego Żar, a w 2014 ponownie na radnego województwa. W listopadzie 2015 opuścił klub radnych SLD i został przewodniczącym nowo powołanego klubu radnych Lewica. W lutym 2016 klub ten przestał istnieć, a w następnym miesiącu Franciszek Wołowicz współtworzył klub Bezpartyjni Samorządowcy i wystąpił z SLD. W 2018 uzyskał mandat radnego powiatu żarskiego.
W 2000 otrzymał Złoty Krzyż Zasługi.

</doc>
<doc id="1026121" url="https://pl.wikipedia.org/wiki?curid=1026121" title="Troskliwe misie">
Troskliwe misie

Troskliwe misie (ang. "The Care Bears", 1985-1988) – amerykańsko-kanadyjsko-francuski serial animowany opowiadający o przygodach sporej liczby misiów.
Postacie troskliwych misiów zostały stworzone w 1981 w firmie American Greetings, ale nie były sprzedawane jako zabawki i inne produkty aż do 1983.

</doc>
<doc id="1026122" url="https://pl.wikipedia.org/wiki?curid=1026122" title="Republika Subalpejska">
Republika Subalpejska

Republika Subalpejska – krótko istniejąca republika utworzona w czerwcu 1802 roku na terytorium Piemontu. Republika została anektowana przez Francję we wrześniu 1802 roku razem z departamentami (gminami): Doire, Marengo, Pô, Sesia, Stura i Tanaro.

</doc>
<doc id="1026124" url="https://pl.wikipedia.org/wiki?curid=1026124" title="Sesia (ujednoznacznienie)">
Sesia (ujednoznacznienie)



</doc>
<doc id="1026126" url="https://pl.wikipedia.org/wiki?curid=1026126" title="Get on the Bus">
Get on the Bus

„Get on the Bus” – singel amerykańskiego zespołu Destiny’s Child z ich drugiego albumu The Writing's on the Wall. Piosenka została wykorzystana do soundtracku filmu „Miłość jest dla głupców”. Singel został napisany przez Missy Elliott i Tima Mosleya. Wyprodukował ją Timbaland. Na listach w Wielkiej Brytanii i Holandii, singiel znalazł się na 15. pozycji, natomiast na liście niemieckiej- na miejscu 60. Singiel nie został wydany oficjalnie w USA. Znalazł się tam na 63. pozycji U.S. Hot R&amp;B/Hip-Hop Airplay. Teledysk został nakręcony przez Earle’a Sebastiana.
Jak inne produkcje Timbalanda, w piosence można usłyszeć nieortodoksyjne dźwięki, np. śpiew ptaków (taka sama technika została użyta przy nagrywaniu „Are You That Somebody” Aaliyah).
Jest to jeden z singli Destiny’s Child, który nie otrzymał wysokich notowań.

</doc>
<doc id="1026127" url="https://pl.wikipedia.org/wiki?curid=1026127" title="Roman Edward Borek">
Roman Edward Borek

Roman Edward Borek (ur. 18 marca 1963 w Rzeczniowie) – polski polityk, samorządowiec, poseł na Sejm II kadencji.
Życiorys.
Ukończył w 1987 studia na Wydziale Zootechnicznym Akademii Rolniczej w Lublinie. W latach 1994–1997 był posłem II kadencji z listy Polskiego Stronnictwa Ludowego z okręgu radomskiego (zastąpił zmarłego Mariana Korczaka). Od 1990 pełnił funkcję wójta gminy Rzeczniów. W 2002 został wybrany z rekomendacji PSL, w 2006 jako bezpartyjny z lokalnego komitetu. Stanowisko to utracił w 2009 po wygaszeniu jego mandatu przez wojewodę i po podtrzymaniu tej decyzji w sądach administracyjnych (po ujawnieniu, iż Roman Borek jako wójt zasiadał jednocześnie wbrew przepisom prawa w radzie nadzorczej banku spółdzielczego). W 2014, znów należąc do PSL, ubiegał się ponownie o wybór na wójta z ramienia lokalnego komitetu, minimalnie przegrywając z bezpartyjnym kandydatem komitetu PSL. Ponownie kandydował na urząd wójta w 2018.

</doc>
<doc id="1026129" url="https://pl.wikipedia.org/wiki?curid=1026129" title="Goodbye Cruel World">
Goodbye Cruel World

Goodbye Cruel World - utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/concept albumu "The Wall", i - jak większość utworów z tej płyty - napisany został przez ówczesnego lidera grupy, Rogera Watersa.
Kompozycja.
Piosenka jest dość cicha i mało dynamiczna, jednak jej linia melodyczna wykazuje pewną rytmikę, z powtarzającym się, pulsującym delikatnie basowym riffem, który niektórym fanom może kojarzyć się wcześniejszymi utworami grupy - "Careful with That Axe, Eugene" i "See Emily Play". Warto zauważyć, że ostatnie słowo utworu ("goodbye") wypowiadane jest przez Watersa już po ostatecznym ucichnięciu muzyki, co sprawia bardzo przygnębiające wrażenie i powoduje u słuchacza silniejszą empatię wobec bohatera. 
Fabuła.
Jak wszystkie utwory na płycie, "Goodbye Cruel World" przedstawia część historii jej głównego bohatera, gwiazdora rockowego imieniem Pink. Warstwa tekstowa dotyczy nieuniknionych konsekwencji budowy wokół siebie metaforycznego muru: gdy jest już gotowy wszystkie nici i emocje łączące dotąd człowieka ze światem zewnętrznym zostają zerwane - nie pozostaje więc nic, co mogłoby jeszcze powstrzymać stopniowe pogrążanie się w świecie własnego umysłu, gdzie nic (poza nim samym) nie może już go zranić. Wbrew pozorom wymowa utworu nie wskazuje jednoznacznie na zamiar popełnienia samobójstwa; może tu chodzić także o psychiczną i fizyczną izolację Pinka, o zerwanie wszystkich więzów łączących go kiedyś z "okrutnym światem" i ludźmi.

</doc>
<doc id="1026131" url="https://pl.wikipedia.org/wiki?curid=1026131" title="Jaime Lozano">
Jaime Lozano

Jaime Arturo Lozano Espín (ur. 29 września 1978 w Meksyku) – meksykański piłkarz grający na lewego pomocnika, trener piłkarski. Nosi przydomek „Jimmy”.
Kariera klubowa.
Lozano pochodzi z miasta Meksyk. Piłkarską karierę rozpoczął w tamtejszym klubie UNAM Pumas. 15 sierpnia 1998 roku zadebiutował w rozgrywkach ligi meksykańskiej, a UNAM pokonał CF Pachuca 3:1. W pierwszych trzech latach gry w UNAM nie zawsze miał miejsce w podstawowym składzie, a największy sukces to półfinał play-off w Apertura 1998. W 2001 roku Lozano odszedł z klubu i przeszedł do Atlético Celaya, ale spędził tam tylko jeden sezon i pomógł mu w utrzymaniu w lidze. W 2002 wrócił do UNAM, które w Apertura dotarło do półfinałów play-off. Natomiast w Clausura 2004 wystąpiło w finale i tamże pokonało Chivas Guadalajara i pierwszy raz od 13 sięgnęło po tytuł mistrza Meksyku. W Apertura 2004 Lozano po raz drugi cieszył się ze zdobytego mistrzostwa, tym razem wspomagając kolegów w wygranym finale z CF Monterrey.
Latem 2005 Lozano zmienił barwy klubowe i przeszedł do Tigres UANL. W Apertura 2005 dotarł do półfinału play-off, ale zespół okazał się gorszy od lokalnego rywala, CF Monterrey. Natomiast w sezonie 2006/2007 nie odniósł z UANL żadnych większych sukcesów. W zimowym okienku transferowym sezonu 2007/2008 zdecydował się odejść do Cruz Azul. Grał w tym klubie 2 lata. W tym czasie dla tej drużyny strzelił 12 goli w 73 meczach. W 2010 roku odszedł do Monarcas Morelia. Podczas dwóch sezonów w Monarcas Morelia rozegrał 59 meczów w których strzelił 9 bramek. Od sezonu 2012/2013 jest zawodnikiem UNAM Pumas.
Kariera reprezentacyjna.
W reprezentacji Meksyku Lozano zadebiutował 6 lipca 2000 roku w wygranym 4:2 towarzyskim meczu USA Cup z RPA. W 2004 roku wystąpił w Copa América 2004, a Meksyk dotarł do ćwierćfinału. Dobrze spisywał się w kwalifikacjach do Mistrzostw Świata w Niemczech, kiedy to zdobył 10 goli będąc drugim najlepszym strzelcem zespołu po Jaredzie Borgettim (14 bramek), ale z udziału w turnieju wyeliminowała go kontuzja.
W 2007 roku Lozano wystąpił na dwóch kolejnych turniejach: w Złotym Pucharze CONCACAF, na którym Meksyk dotarł do finału (porażka 1:2 z USA, a także w Copa América 2007, z którego przywiózł brązowy medal.

</doc>
<doc id="1026136" url="https://pl.wikipedia.org/wiki?curid=1026136" title="Zbigniew Galek">
Zbigniew Galek

Zbigniew Galek (ur. 29 marca 1947 w Malechowie, zm. 28 lutego 2008) – polski polityk, samorządowiec, rolnik, poseł na Sejm I i II kadencji.
Życiorys.
Ukończył w 1966 Państwowe Technikum Mechanizacji Rolnictwa w Świdwinie. Prowadził wielkoobszarowe gospodarstwo rolne.
W latach 1991–1997 był posłem I i II kadencji z listy Polskiego Stronnictwa Ludowego z okręgu koszalińsko-słupskiego i słupskiego. Przez wiele lat pełnił funkcję wójta gminy Postomino. W 2006 został wybrany już w pierwszej turze, uzyskując 81,77% głosów. Należał do PSL i Partii Ludowo-Demokratycznej, później był bezpartyjny.
W przedterminowych wyborach parlamentarnych w 2007 bez powodzenia kandydował z listy koalicji Lewica i Demokraci.
W 2005 otrzymał Złoty Krzyż Zasługi.
Zmarł na chorobę nowotworową 28 lutego 2008, został pochowany na cmentarzu komunalnym w Sławnie.

</doc>
<doc id="1026137" url="https://pl.wikipedia.org/wiki?curid=1026137" title="Rudolf Caracciola">
Rudolf Caracciola

Rudolf Caracciola (ur. 30 stycznia 1901 w Remagen, zm. 28 września 1959 w Szwajcarii) – niemiecki kierowca wyścigowy pochodzenia włoskiego.
Życiorys.
Uważany jest za jednego z największych kierowców wszech czasów. W swojej karierze bronił barw Mercedesa i Alfa Romeo. W 1926 r. zadebiutował w Grand Prix Niemiec na torze AVUS. W 1932 r. przeniósł się do zespołu Alfa Romeo. W 1934 r. ponownie zasiadł za kierownicą Mercedesa.
W latach 1935, 1937 i 1938 zdobył mistrzostwo Europy. Podczas II wojny światowej przebywał w neutralnej Szwajcarii, a po wojnie powrócił do wyścigów, choć nie odnosił już większych sukcesów. Startował także w Polsce, wygrał wyścig w Wujskiem w Górach Słonnych.
Zakończył karierę w 1952 roku; zmarł siedem lat później na nowotwór kości.

</doc>
<doc id="1026140" url="https://pl.wikipedia.org/wiki?curid=1026140" title="Jason Ritter">
Jason Ritter

Jason Morgan Ritter (ur. 17 lutego 1980 w Los Angeles) – amerykański aktor filmowy i telewizyjny, najlepiej znany jako Kevin Girardi z serialu CBS "Joan z Arkadii", Ethan Haas z sitcomu CBS "Nasza klasa", Sean Walker w serialu NBC "" oraz głos Masona "Dippera" Pinesa w serialu animowanym "Wodogrzmoty Małe". Rola Marka Cyra w serialu NBC "Parenthood" przyniosła mu nominację do nagrody Emmy.
Życiorys.
Wczesne lata.
Urodził się w Los Angeles w stanie Kalifornia jako syn pary aktorskiej Nancy Morgan i Johna Rittera (1948–2003). Jego dziadek Tex Ritter (1905-1974) był piosenkarzem i kompozytorem gatunku country, a babka Dorothy Fay (1915–2003) była aktorką. Dorastał z młodszym rodzeństwem: siostrą Carly (ur. 1 marca 1982) i bratem Tylerem (ur. 31 stycznia 1985).
Kiedy miał 16 lat, jego rodzice rozwiedli się. W 1999 jego ojciec ożenił się z aktorką Amy Yasbeck, z którą miał córkę Stellę (ur. 11 września 1998).
W szkole średniej Crossroads School w Santa Monica jego kolegą był Simon Helberg, z którym dzielił pokój w Nowym Jorku podczas studiów aktorskich w Tisch School of the Arts (2002) i Atlantic Theatre Company. Studiował także w Royal Academy of Dramatic Art w Londynie.
Kariera.
Jako 10-latek zadebiutował na szklanym ekranie u boku swoich rodziców, Rue McClanahan i Annette O'Toole w biograficznym dramacie familijnym NBC "The Dreamer of Oz: The L. Frank Baum Story" (1990) w reżyserii Jacka Bendera. Po występie w roli Todda w operze mydlanej "Dni naszego życia" (1999), pojawił się na kinowym ekranie jako Randy w dreszczowcu "Wielbicielka" ("Swimfan", 2002) z Jesse Bradfordem i Eriką Christensen. Wystąpił także jako Will Rollins w slasherze Ronny'ego Yu "Freddy kontra Jason" (2003). 
W komedii romantycznej dla młodzieży "Szansa na Sukces" ("Raise Your Voise", 2004) wcielił się w postać Paula Fletchera, brata głównej bohaterki, granej przez Hilary Duff, który ginie w drodze powrotnej z koncertu zespołu Three Days Grace, na który wymknął się wraz z siostrą. 
Zagrał rolę Mike'a w dramacie kryminalnym "7 minut" ("7 Minutes", 2014) u boku Luke'a Mitchella, Joela Murraya i Krisa Kristoffersona.
W 2000 grał na scenie nowojorskiego Atlantic Theater w spektaklu "The Beginning of August". W 2002 podczas New York International Fringe Festival wystąpił w przedstawieniu "Johnny Panic and the Bible of Dreams".
W serialu "Joan z Arkadii" (2003–2005) wcielił się w postać starszego brata Joan, Kevina, który z powodu nieszczęśliwego wypadku, zostaje sparaliżowany od pasa w dół i musi poruszać się na wózku inwalidzkim.
W latach 1999–2013 był w związku z Marianną Palką. Od roku 2013 związał się z Melanie Lynskey.

</doc>
<doc id="1026145" url="https://pl.wikipedia.org/wiki?curid=1026145" title="Krople Inoziemcowa">
Krople Inoziemcowa

Krople Inoziemcowa ("Guttae Inoziemcovi") – preparat stosowany w bólach żołądka i jelit, opracowany przez polskiego farmaceutę Franciszka Pantoczka lub rosyjskiego lekarza Fiodora I. Inoziemcewa.
Zawierają w swoim składzie:
Działanie: przeciwbólowe, spazmolityczne (przeciwskurczowe).
Zastosowanie: zaburzenia trawienia, kolki jelitowe, biegunka, zatrucia pokarmowe.
W połowie XX w. były w podstawowym wyposażeniu apteczek jako środek na silne bóle brzucha. W Polsce obrót kroplami Inoziemcowa regulowały kolejne rozporządzenia odpowiednich ministrów. Regulację tę wprowadziło rozporządzenie Ministra Spraw Wewnętrznych z dnia 20 maja 1929, na mocy którego mogły być one sprzedawane w ilości do 20 g przez apteki bez recepty. Analogiczną regulację zawarto w rozporządzeniu z roku 1956, natomiast w rozporządzeniu z roku 1985 krople Inoziemcowa nie zostały uwzględnione. Ze względu na zawartość opium wykorzystywane były w celach narkotycznych.
Obecnie nie znajdują się w sprzedaży.

</doc>
<doc id="1026146" url="https://pl.wikipedia.org/wiki?curid=1026146" title="Tomasz Gietek">
Tomasz Gietek

Tomasz Gietek (ur. 14 czerwca 1949 w Łomży) – polski polityk i samorządowiec, rolnik, poseł na Sejm II kadencji.
Życiorys.
Ukończył w 1968 Technikum Ekonomiczne w Łomży, następnie zajął się pracą w rolnictwie. Został m.in. prezesem Podlaskiej Izby Rolniczej.
W latach 1993–1997 był posłem II kadencji z listy Polskiego Stronnictwa Ludowego z okręgu łomżyńskiego. Od 2001 do 2002 sprawował mandat radnego sejmiku podlaskiego. Bez powodzenia kandydował w wyborach samorządowych w 2002 z ramienia PSL i w 2006 z ramienia Prawa i Sprawiedliwości (jako przedstawiciel nowego ugrupowania PSL „Piast”). Powrócił do PSL, stając się kandydatem tej partii w wyborach samorządowych w 2010.
W 2011 odznaczony Krzyżem Kawalerskim Orderu Odrodzenia Polski. W 2000 otrzymał Złoty Krzyż Zasługi.

</doc>
<doc id="1026148" url="https://pl.wikipedia.org/wiki?curid=1026148" title="Jacek Kowalczyk (dziennikarz)">
Jacek Kowalczyk (dziennikarz)

Jacek Kowalczyk (ur. 1959) – polski dziennikarz.
Życiorys.
Z wykształcenia jest polonistą. Karierę dziennikarską zaczynał w 1983 w tygodniku "Wola". W latach 1989–1995 był sekretarzem redakcji "Gazety Wyborczej". Po odejściu z "Gazety" przez siedem lat pracował w agencji reklamowej. Od 2002 roku był zastępcą redaktora naczelnego "Przekroju", a od 19 lipca 2007 do grudnia 2009 jego redaktorem naczelnym.
Deklaruje się jako ateista. Był autorem bloga "Listy ateistów 3.0".

</doc>
<doc id="1026149" url="https://pl.wikipedia.org/wiki?curid=1026149" title="Sebastian Fabian Acernus">
Sebastian Fabian Acernus



</doc>
<doc id="1026152" url="https://pl.wikipedia.org/wiki?curid=1026152" title="Stanisław Kusior">
Stanisław Kusior

Stanisław Jan Kusior (ur. 22 kwietnia 1955 w Żabnie) – polski polityk, samorządowiec, poseł na Sejm II kadencji.
Życiorys.
Ukończył w 1980 studia na Wydziale Melioracji Akademii Rolniczej w Krakowie. W latach 80. pracował w urzędach gminnych jako geodeta i kierownik referatu. Od 1990 do 2002 był wójtem gminy Wietrzychowice. Pełnił także funkcję posła II kadencji z listy Polskiego Stronnictwa Ludowego z okręgu tarnowskiego oraz radnego sejmiku małopolskiego (1998–2002).
W 2002 odszedł z PSL i jako niezależny wygrał wybory bezpośrednie na burmistrza gminy Żabno. Stanowisko to utrzymał w 2006, gdy jako jedyny kandydat uzyskał prawie 90% głosów w pierwszej turze. Również w 2010 z powodzeniem ubiegał się o reelekcję. W 2014 wybrany ponownie, kolejny raz będąc jedynym kandydatem na urząd burmistrza. W 2018 zrezygnował z ubiegania się o reelekcję.
Odznaczony Medalem za Ofiarność i Odwagę (2010) oraz dwukrotnie Złotym Krzyżem Zasługi (1999, 2010).

</doc>
<doc id="1026159" url="https://pl.wikipedia.org/wiki?curid=1026159" title="Seung-Hui Cho">
Seung-Hui Cho



</doc>
<doc id="1026163" url="https://pl.wikipedia.org/wiki?curid=1026163" title="Małgorzata Węgrzyn">
Małgorzata Węgrzyn

Małgorzata Antonina Węgrzyn z domu Mossór (ur. 8 listopada 1945 w Kluczach, zm. 27 października 2018 tamże) – polska polityk, samorządowiec, posłanka na Sejm X kadencji.
Życiorys.
Córka Adolfa i Danieli. W 1985 ukończyła studia na Wydziale Prawa i Administracji Uniwersytetu Śląskiego na kierunku administracja. W 1965 rozpoczęła pracę w prezydium Gminnej Rady Narodowej w Kluczach.
W 1978 wstąpiła do Polskiej Zjednoczonej Partii Robotniczej. W 1982 została naczelnikiem gminy Klucze, a następnie w 1990 rada gminy wybrała ją na stanowisko wójta; gminą kierowała nieprzerwanie przez 28 lat. W wyborach samorządowych w 2010 przegrała w drugiej turze z wicestarostą olkuskim stosunkiem głosów 67% do 33%. W latach 1998–2002 pełniła także funkcję radnej powiatu olkuskiego. W 2014 ponownie wybrana na radną powiatową.
W 1989 została posłem na Sejm X kadencji z okręgu dąbrowskiego, w trakcie pracy w parlamencie zasiadała w trzech komisjach stałych, na koniec kadencji należała do Parlamentarnego Klubu Lewicy Demokratycznej. Wstąpiła do Sojuszu Lewicy Demokratycznej, w 2001, 2005 i 2015 bez powodzenia kandydowała ponownie do Sejmu.

</doc>
<doc id="1026164" url="https://pl.wikipedia.org/wiki?curid=1026164" title="Benjamin Bratt">
Benjamin Bratt

Benjamin George Bratt (ur. 16 grudnia 1963 w San Francisco) – amerykański aktor filmowy i telewizyjny.
Życiorys.
Wczesne lata.
Przyszedł na świat w San Francisco w stanie Kalifornia, w rodzinie pochodzenia peruwiańskiego jako jedno z pięciorga dzieci Eldy i Petera Brattów. Jego matka (ur. 1937), Indianka Keczua, w wieku 14 lat wyemigrowała z Limy do Stanów Zjednoczonych. Jego dziadek, George Bratt, był aktorem broadwayowskim. Dorastał wraz ze starszym bratem Peterem (ur. 1962) i dwiema siostrami – Nadyę (ur. 1961) i Georgię (ur. 1965) w San Francisco. Kiedy miał pięć lat, jego rodzice rozwiedli się.
W 1982 ukończył szkołę średnią Lowell High School w San Francisco. Przez kolegów z liceum został nazwany Strach na wróble, ponieważ był bardzo chudy. W 1986 odebrał dyplom ukończenia wydziału teatralnego na University of California w Santa Barbara. Uczył się aktorstwa w American Conservatory Theatre w San Francisco.
Kariera.
W 1987 zadebiutował na scenie podczas festiwalu szekspirowskiego w Utah. Po raz pierwszy wystąpił na małym ekranie w trzech produkcjach ABC – telefilmach: "Juarez" (1987) jako sierżant Rosendo Juarez, "Policyjna historia: Szkoła gladiatorów" ("Police Story: Gladiator School", 1987) w roli oficera Dave’a Ramireza i serialu "Rycerz-obserwator" ("Knightwatch", 1988-89). Sławę zdobył jako detektyw Reynaldo „Rey” Curtis w serialu NBC "Prawo i bezprawie" ("Law &amp; Order", 1995-99), a za rolę był w 1999 otrzymał ALMA Award i nominowany do nagrody Emmy.
Przygodę na dużym ekranie rozpoczął od występu w sensacyjnym dramacie kryminalnym "Dobry glinarz" ("One Good Cop", 1991) z udziałem Michaela Keatona, Rene Russo i Anthony’ego LaPaglii i dramacie "Świetlisty anioł" ("Bright Angel", 1991) u boku Delroya Lindo, Lili Taylor, Sama Sheparda i Billa Pullmana oraz thrillerze "Łańcuchy złota" ("Chains of Gold", 1991) z Johnem Travoltą. Dwukrotnie spotkał się na planie filmowym z Sandrą Bullock – w sensacyjnej komedii kryminalnej sci-fi "Człowiek demolka" ("Demolition Man", 1993) oraz komedii sensacyjnej "Miss Agent" ("Miss Congeniality", 2000) w uhonorowanej nagrodą Blockbuster Entertainment roli policjanta Erika Matthewsa.
W dramacie Stevena Soderbergha "Traffic" (2000) pojawił się jako narkotykowy lord Juan Obregón. Kreacja portorykańskiego poety i scenarzysty Miguela Piñero w dramacie biograficznym "Pinero" (2001) przyniosła mu ALMA Award. Jednak za postać Bena w komedii "Układ prawie idealny" ("The Next Best Thing", 2000) z Madonną i Rupertem Everettem oraz za rolę policjanta zakochanego w tytułowej bohaterce w komiksowej ekranizacji "Kobieta-Kot" ("Catwoman", 2004) z Halle Berry i Sharon Stone był nominowany do antynagrody Złotej Maliny. Była na okładkach magazynów takich jak „Playgirl” (w maju 2001), „People” (w lipcu 2001) z Julią Roberts, „Latina” (w listopadzie 2001), „Paper” (w lutym 2002), „The Advocate” (w marcu 2002), „Vanity Fair” (w sierpniu 2002) z Talisą Soto i „GQ” (w maju 2014). Za rolę Williama Banksa w serialu "Detoks" (2008–2009) odebrał w 2009 PRISM Awards i ALMA Award.
Życie prywatne.
Spotykał się z asystentką reżysera filmów dokumentalnych Moniką McClure (1990-96), Jennifer Esposito (1996) i Julią Roberts (1997-2001). We wrześniu 2001 poznał aktorkę Talisę Soto, którą poślubił 13 kwietnia 2002. Mają córkę Sophię Rosalindę (ur. 6 grudnia 2002 w Nowym Jorku) i syna Mateo Braverya (ur. 3 października 2005 w Los Angeles).

</doc>
<doc id="1026168" url="https://pl.wikipedia.org/wiki?curid=1026168" title="Ketonal">
Ketonal



</doc>
<doc id="1026174" url="https://pl.wikipedia.org/wiki?curid=1026174" title="Izabela Grabowska">
Izabela Grabowska

Izabela Elżbieta z Grabowskich Sobolewska (ur. 26 marca 1776, zm. 21 maja 1858 w Warszawie) – polska arystokratka, najprawdopodobniej nieślubna córka króla polskiego Stanisława Augusta Poniatowskiego i jego kochanki, a następnie być może morganatycznej żony Elżbiety Grabowskiej.
Życiorys.
Pochodzenie.
Z napisu umieszczonego na tablicy nagrobnej w bazylice Świętego Krzyża w Warszawie wynika, że Elżbieta z Grabowskich Sobolewska urodziła się 26 marca 1776. Zgodnie z panującą w XVIII wieku w Polsce modą Elżbieta używała imienia Izabela (Izabella) – wersji swojego imienia, która upowszechniła się w Polsce razem z kulturalnymi wpływami francuskimi. Oficjalnie uchodziła za córkę generała lejtnanta wojsk koronnych Jana Jerzego Grabowskiego. Przypuszcza się, iż w rzeczywistości była nieślubnym dzieckiem jego żony Elżbiety z Szydłowskich Grabowskiej, pochodzącym ze związku z królem Polski Stanisławem Augustem Poniatowskim. Imię Izabela otrzymała zapewne na cześć siostry swojego biologicznego ojca, Izabeli, wdowy po wojewodzie krakowskim Janie Klemensie Branickim. Izabela miała czworo rodzeństwa: siostrę Aleksandrę, żonę Franciszka Salezego Krasickiego, generała wojsk polskich Księstwa Warszawskiego Michała, marszałka wołkowyskiego Kazimierza oraz Stanisława, ministra oświaty i wyznań w Królestwie Kongresowym.
Izabela i jej rodzeństwo wychowywani byli w wierze katolickiej, którą wyznawała ich matka, chociaż ojciec był wyznawcą kalwinizmu. Edukacją Izabeli zajmowała się nauczycielka francuskiego pochodzenia, a do grona jej przyjaciółek należała między innymi Krystyna Magdalena Radziwiłłówna, córka założycielki romantycznego ogrodu Arkadii Heleny z Przezdzieckich Radziwiłłowej.
Małżeństwo z Walentym Sobolewskim.
Na początku 1795 Izabela Grabowska z woli swej matki Elżbiety została zaręczona z królewskim sekretarzem i starostą warszawskim Walentym Faustynem Sobolewskim, synem kasztelana warszawskiego Macieja Leona Sobolewskiego i siostry matki Izabeli, Ewy Szydłowskiej. Ze względu na bliskie pokrewieństwo przyszłych małżonków król Stanisław August Poniatowski zlecił w lutym 1795 włoskiemu duchownemu Kajetanowi Ghigiotti uzyskanie papieskiej dyspensy. Do zawarcia związku małżeńskiego doszło 1 października 1795 w Warszawie. Po ślubie małżonkowie zamieszkali w Pałacu Branickich w Warszawie, znajdującym się w pobliżu kościoła Świętego Krzyża. 14 października 1796 Izabela Sobolewska urodziła pierwszą córkę, Teresę Laurę Józefę, która następnego dnia została ochrzczona w kościele Świętego Krzyża. Najstarsze dziecko Sobolewskich umarło 5 września 1798 na ospę. W tym samym roku przyszła na świat druga córką Izabeli i Walentego, Aleksandra Laura, która w 1825 wyszła za mąż za hrabiego Józefa Ignacego Kwileckiego. Trzecia córka, urodzona 30 marca 1800 Kwiryna Paulina, zmarła 10 maja 1812 i została pochowana obok swojej starszej siostry na Cmentarzu Świętokrzyskim.
Według przekazu pamiętnika spokrewnionej z Izabelą Natalii Kickiej, Sobolewscy w latach 1803–1804 udzielili schronienia przyszłemu królowi Francji Ludwikowi XVIII, gdy zmuszony do tego przez Dyrektoriat przebywał na emigracji. Po powstaniu Księstwa Warszawskiego mąż Izabeli został członkiem powołanej dekretem cesarza Francuzów Napoleona I Komisji Rządzącej. Izabela często bywała wówczas na organizowanych na cześć cesarza balach, prowadziła również wieloletnią korespondencję z jego polską kochanką Marią Walewską. Gdy 28 maja 1810 zmarła matka Izabeli, Elżbieta, Sobolewska wraz z rodzeństwem wystawiła jej nagrobek na Cmentarzu Świętokrzyskim w Warszawie.
W maju 1829, przed koronacją cesarza Rosji Mikołaja I Romanowa i jego małżonki Aleksandry Fiodorowny na króla i królową Polski, małżonkowie Sobolewscy organizowali w Pałacu Namiestnikowskim na Krakowskim Przedmieściu rauty dla przedstawicieli arystokracji i inteligencji Królestwa Polskiego, w których uczestniczyli między innymi dramaturg Julian Ursyn Niemcewicz i historyk Joachim Lelewel. 18 maja 1829 Izabela Sobolewska brała udział w odbywającym się na Zamku Królewskim w Warszawie przyjęciu na cześć cesarza, na którym została mianowana damą honorową cesarzowej. 4 czerwca 1831 zmarł mąż Izabeli, po którym Sobolewska otrzymała dożywocie na połowie majątku Młochów.
Dalsze losy.
Po śmierci małżonka Izabela zamieszkała wraz ze swoją szwagierką Marianną z Sobolewskich Gutakowską i jej synową Gabrielą Zabiełłową w Pałacu na Grzybowie. Wycofała się z życia publicznego, pojawiając się tylko sporadycznie na oficjalnych uroczystościach jako dama portretu Świętej Katarzyny. Według wspomnień Natalii Kickiej do końca życia Izabela ubierała się w stroje modne w czasach jej młodości: ogromne szare kapelusze, fałdziste kołnierzyki oraz wąskie suknie. 28 grudnia 1843 zmarła współlokatorka Izabeli, Marianna Gutakowska. 26 maja 1856 Izabela Sobolewska pojawiła się na przyjęciu urządzonym dla następcy cesarza Mikołaja I, Aleksandra II Romanowa, z którym jako dama honorowa poprzedniej cesarzowej tańczyła poloneza w pierwszej parze.
Izabela Elżbieta z Grabowskich Sobolewska zmarła 21 maja 1858 w Pałacu na Grzybowie. Została pochowana 26 maja 1858 w podziemiach kościoła Świętego Krzyża, gdzie wcześniej został pochowany jej mąż Walenty Sobolewski i brat Stanisław Grabowski. Po śmierci Izabeli Gabriela Zabiełłowa wyprowadziła się z Pałacu na Grzybowie, który aktem darowizny przekazała na rzecz Zgromadzenia Księży Misjonarzy. W miejscu dawnej posiadłości w 1861 rozpoczęto budowę kościoła Wszystkich Świętych.
Znane są dwa portrety Sobolewskiej pędzla Józefa Grassiego. Pierwszy z nich znajduje się w Muzeum Narodowym w Poznaniu, zaś drugi, przedstawiający Izabelę jako Sybillę, w Muzeum Narodowym w Warszawie.

</doc>
<doc id="1026177" url="https://pl.wikipedia.org/wiki?curid=1026177" title="Étienne Marie Antoine Champion de Nansouty">
Étienne Marie Antoine Champion de Nansouty

Étienne Marie Antoine Champion de Nansouty (ur. 30 maja 1768 w Bordeaux, zm. 12 lutego 1815 w Paryżu) – francuski generał okresu I Republiki i I Cesarstwa.
Francuski generał kawalerii.
Wstąpił do armii w okresie rewolucji francuskiej i szybko awansował w hierarchii wojskowej. W 1800 walczył w Niemczech, w latach 1805-1807 dowodził dywizją kirasjerów, z którą wykazał się męstwem w licznym bitwach. W 1808 towarzyszył Napoleonowi jako przełożony stajennych w wyprawie do Hiszpanii. Nansouty jako dowódca kawalerii gwardyjskiej przesądził w 1809 o zwycięstwie w bitwie pod Wagram, a w 1812 w bitwie pod Borodino został ranny. Wykazał się talentem dowódczym jako dowódca kawalerii gwardyjskiej w latach 1813-1814 pod Dreznem, Lipskiem, Hanau i Montmirail.
Podczas bitwy pod Craonne opuścił armię z powodu złego stanu zdrowia. Wstąpił z powrotem do służby po objęciu rządów przez dynastię Burbonów, jednak już 6 lutego 1815 zmarł w Paryżu.

</doc>
<doc id="1026184" url="https://pl.wikipedia.org/wiki?curid=1026184" title="Anna Olejniczuk-Merta">
Anna Olejniczuk-Merta

Anna Olejniczuk-Merta – polska ekonomistka, profesor tytularny w Katedrze Marketingu Wyższej Szkoły Przedsiębiorczości i Zarządzania im. Leona Koźmińskiego oraz w Instytucie Badań Rynku, Konsumpcji i Koniunktur.
Ekspert w zakresie marketingu, specjalizujący się w zarządzaniu obrotem towarowym oraz segmentami rynku młodzieżowego. W ramach prowadzonych prac badawczych koncentruje się na marketingu małych i średnich przedsiębiorstw (MŚP).

</doc>
<doc id="1026185" url="https://pl.wikipedia.org/wiki?curid=1026185" title="Chris Marquette">
Chris Marquette

Chris Marquette, właśc. Christopher George Rodríguez (ur. 3 października 1984 w Stuart) – amerykański aktor. 
Życiorys.
Urodził się w Stuart, na Florydzie jako najstarszy z trzech synów Patricii Helen „Tishy” (z domu Marquette) i Jorge’a Luisa „George’a” Rodrígueza, inżyniera jądrowego. Jego ojciec był uchodźcą z Kuby. Jego dwaj młodsi bracia, Sean Anthony Edward (ur. 30 czerwca 1988) i Eric, również próbowali swoich sił jako aktorzy. W 1994 jako 10-latek debiutował na Broadwayu w sztuce "An Inspector Calls" z Philipem Bosco. Po raz pierwszy trafił przed kamery jako Richie w dramacie "Gorzka nicość" ("Original title: Sweet Nothing", 1995) u boku Michaela Imperioliego. Największą sławę przyniosła mu rola Adama Rove w serialu młodzieżowym "Joan z Arkadii".

</doc>
<doc id="1026191" url="https://pl.wikipedia.org/wiki?curid=1026191" title="Gigantofis">
Gigantofis

Gigantophis garstini ("olbrzymi wąż Garstina") – gatunek prehistorycznego węża zaliczany do rodziny Madtsoiidae (o niepewnej pozycji systematycznej), jedyny przedstawiciel rodzaju "Gigantophis"; być może jeden z największych gatunków węży w historii. Prawdopodobnie, jak współczesne węże dusiciele, posiadał w pobliżu kloaki parę niewielkich „ostróg”, przekształconych kości udowych połączonych z resztkami bioder, będących pozostałościami kończyn tylnych. "Gigantophis" żył 40-38 milionów lat temu w eocenie na terytorium dzisiejszego Egiptu i Algierii.
Gatunek jest znany tylko z małej liczby skamieniałości. Mógł polować na bazalne trąbowce, wielkości świni przodków dzisiejszych słoni. Nazwa "Gigantophis" jest jak najbardziej odpowiednia, bowiem wszystkie znalezione kręgi tego węża są większe od największego kręgu anakondy. "Gigantophis" był ogromnym wężem, a zatem najprawdopodobniej lubił spore ofiary. Podczas łowów polegał zapewne na chemorecepcji węchu, ponieważ duże zwierzęta łatwiej wywęszyć niż małe.
Znawca węży Jason Head z Smithsonian Institution w Waszyngtonie porównał skamieniały kręg "Gigantophis" z kręgami największych współczesnych węży, i wywnioskował, że wymarły wąż mógł osiągnąć od 9,3 do 10,7 metrów długości. Jeśli osiągał długość 10,7 m, to był dłuższy od swoich największych współczesnych krewnych o ponad 10%.
Linki zewnętrzne.
http://www.helsinki.fi/~mhaaramo/metazoa/deuterostoma/chordata/reptilia/lepidosauromorpha/pythonomorpha/madtsoiidae.html

</doc>
<doc id="1026195" url="https://pl.wikipedia.org/wiki?curid=1026195" title="Lista najwyższych budynków w Hiroshimie">
Lista najwyższych budynków w Hiroshimie

Hiroshima jest jednym z największych miast w Japonii. Obecnie znajduje się tutaj sześć budynków osiągających ponad 100 metrów wysokości. Większość budynków powstała w latach 90. Wśród nich najwyższy w mieście w latach 1993 – 2004 Rihga Royal Hotel Hiroshima. W 2004 przewyższył go Urban View Grand Tower, który do tej pory pozostaje najwyższym w Hiroszimie.
Obecnie (luty 2015) nie trwa budowa żadnego nowego budynku.

</doc>
<doc id="1026202" url="https://pl.wikipedia.org/wiki?curid=1026202" title="Felice Nazzaro">
Felice Nazzaro

Felice Nazzaro (ur. 4 grudnia 1881 w Turynie, zm. 21 marca 1940 tamże) – włoski kierowca wyścigowy. W 1907 roku w samochodzie firmy Fiat wygrał wszystkie ważniejsze imprezy sezonu. W 1922 roku odniósł zwycięstwo w Grand Prix Francji. W 1924 roku wycofał się z wyścigów i zajął się pracą jako kierownik działu sportowego firmy Fiat.

</doc>
<doc id="1026204" url="https://pl.wikipedia.org/wiki?curid=1026204" title="Siedziba zarządu dóbr ziemskich Donnersmarcków w Świętochłowicach">
Siedziba zarządu dóbr ziemskich Donnersmarcków w Świętochłowicach

Siedziba zarządu dóbr ziemskich Donnersmarcków - znajduje się w Świętochłowicach - przy ulicy Polaka 1. Została zbudowana 1907 roku. Obecnie mieści się w budynku Muzeum Powstań Śląskich.
Historia.
Obiekt w stylu neogotyckim został zbudowany w 1907 roku dla zarządu dóbr ziemskich Donnersmarcków. Na piętrach znajdowały się pomieszczenia biurowe, w piwnicach mieszkał gospodarz. Na tyłach gmachu wybudowano mniejszy budynek, z przeznaczeniem na areszt policyjny. Siedziba zarządu przeniosła się do tego budynku z nieistniejącej obecnie rezydencji przy ul. Szpitalnej. 
W 1916 roku obiekt zakupiła i ulokowała nim swą siedzibę gmina Świętochłowice i urzędowała tam do kwietnia 1939, kiedy to przeniosła swój urząd do nowego ratusza. 
W czasie II wojny światowej był siedzibą niemieckiej Schutzpolizei i mieściło się także tutaj więzienie. Z tego budynku w 1939 wyprowadzono na stracenie 15 powstańców i patriotów, których przedtem poddano torturom. Byli to: Ryszard Adamski, Bogumił Będkowski, Teodor Grela, Teodor Hamerla, Karol Hese, Paweł Joniec, Juliusz Krause, Herman Mierzwiak, Augustyn Mrowiec, Antoni Nawrocki, Eugeniusz Nowak, Paweł Pistelok, Józef Smykała, Franciszek Wieczorek i Konstanty Wygasz.
Po II wojnie światowej był w użytkowaniu Milicji Obywatelskiej. Od 1989 w budynku mieściła się Komenda Miejska Policji. W noc sylwestrową 1999/2000 budynek został podpalony i częściowo uległ zniszczeniu. Wyremontowano tylko dach, aby zabezpieczyć gmach przed zalewaniem.
W latach 2013-2014 w budynku przeprowadzono prace remontowe, celem przeznaczenia go na Muzeum Powstań Śląskich. Placówka została otwarta w dniu 17 października 2014 roku.
Budynek.
Budynek zaprojektowali Emil i Georg Zillmannowie z Charlottenburga, znani architekci, których dziełem jest m.in. osiedle robotnicze w Giszowcu i Nikiszowcu. Gmach został wybudowany w stylu neogotyckim. Na frontowej elewacji umieszczono zegar.
Obok głównego wejścia do budynku znajduje się tablica pamiątkowa dotycząca okresu Powstań Śląskich. We wrześniu 1947 r. miała miejsce uroczystość odsłonięcia tablicy pamiątkowej, poświęcona pamięci wszystkich katowanych w tym miejscu powstańców. Ta, najprawdopodobniej drewniana tablica z wykonaną farbą inskrypcją, została na przełomie lat 60. i 70. XX w. zastąpiona płytą z brązu. Tekst pozostał taki sam - jedynie u dołu pojawiła się nazwa wykonawcy tablicy – Huta Zgoda. W 2014 r., podczas generalnego remontu całego budynku, tablica została gruntownie odnowiona i stanowi jedno z miejsc pamięci, przy którym odbywają się obchody świąt państwowych.

</doc>
<doc id="1026206" url="https://pl.wikipedia.org/wiki?curid=1026206" title="Kościół św. Mikołaja w Mikołowie - Borowej Wsi">
Kościół św. Mikołaja w Mikołowie - Borowej Wsi



</doc>
<doc id="1026210" url="https://pl.wikipedia.org/wiki?curid=1026210" title="Anna Sobieska">
Anna Sobieska



</doc>
<doc id="1026211" url="https://pl.wikipedia.org/wiki?curid=1026211" title="Kevin Sorbo">
Kevin Sorbo

Kevin David Sorbo (ur. 24 września 1958 w Mound) – amerykański aktor, reżyser i producent filmowy i telewizyjny, model.
Życiorys.
Wczesne lata.
Urodził się w Mound w stanie Minnesota w rodzinie luterańskiej jako syn Ardis, pielęgniarki, i Lynna Sorbo, nauczyciela biologii i matematyki w szkole podstawowej. Dorastał w Mound w stanie Minnesota wraz z trzema braćmi i jedną siostrą. W szkole średniej stał się znakomitym cenionym graczem w baseball, koszykówkę i piłkę nożną, a jako uczeń Moorhead State College świetnie grał także w hokej. Związał się potem z aktorską trupą teatralną w Dallas, z którą odbył tournée po Europie i Sydney w Australii. Po ukończeniu wydziału marketingu i reklamy na Moorhead State University w Moorhead w stanie Minnesota, spędził trzy lata podróżując po całym świecie.
Kariera.
Dorabiał jako ochroniarz i pracował w Europie jako model, występując w ponad 150 reklamach, m.in. BMW, "Coca-Cola Light", piwa "Budweiser", whiskey Jima Beama "This ain't Jim Beam" i "Lexus".
W 1986 przyjechał do Los Angeles, gdzie studiował aktorstwo, a rok później pojawił się w Hollywood. Po gościnnym udziale w sitcomie sportowym HBO "Jeden z dziesięciu" ("1st &amp; Ten", 1988), operze mydlanej NBC "Santa Barbara" (1991) jako dostawca w snach Giny, sitcomie NBC "Zdrówko" ("Cheers", 1992), został zaangażowany do roli doktora Tadeusza Kocińskiego w telewizyjnym dreszczowcu NBC "Stan krytyczny" ("Condition: Critical", 1992). W 1993 kandydował do roli Supermana w serialu "Nowe przygody Supermana" ("Lois &amp; Clark: New Adventures of Superman"), ale ostatecznie postać tę zagrał Dean Cain.
Pojawił w serialach – CBS/BBC ' ("Murder, She Wrote", 1993) i ABC "Komisarze" ("The Commish", 1993), zanim zadebiutował na dużym ekranie w dreszczowcu "Rzeź niewiniątek" ("Slaughter of the Innocents", 1994) obok Scotta Glenna, Aarona Eckharta i Lindena Ashby. Sukcesem na małym ekranie okazała się jego kreacja bohatera mitologii greckiej Herkulesa w telefilmach fantasy: "Herkules i Amazonki" ("Hercules and the Amazon Women", 1994), "Herkules i zaginione królestwo" ("Hercules: The Legendary Journeys – Hercules and the Lost Kingdom", 1994), "Herkules i ognisty krąg" ("Hercules: The Legendary Journeys – Hercules and the Circle of Fire", 1994), "Herkules w królestwie podziemi" ("Hercules in the Underworld", 1994), "Herkules w labiryncie Minotaura" ("Hercules in the Maze of the Minotaur", 1994) oraz dwóch serialach: "Herkules" ("Hercules: The Legendary Journeys", 1995-99) i ' ("Xena: Warrior Princess", 1995–2000).
Wystąpił potem w sitcomie CBS "Cybill" (1995) i zagrał tytułową rolę barbarzyńcy Kulla w kinowym filmie przygodowym fantasy "Kull zdobywca" ("Kull the Conqueror", 1997). Trafił do obsady sitcomów – NBC "Ja się zastrzelę" ("Just Shoot Me!", 1999), 20th Century Fox "Dharma i Greg" ("Dharma &amp; Greg", 2001) i ABC "Zawsze Jim" ("According to Jim", 2003). Powodzeniem cieszyła się jego rola kapitana Dylana Hunta w sci-fi "Andromeda" (2000−2005), za którą zdobył w 2001 roku nominację do nagrody Saturna.
W kinowym dramacie "Zbuntowany Adam" ("Clipping Adam", 2004) zagrał postać księdza Dana, w sitcomie "Miłość z o.o" ("Love, Inc.", 2005) pojawił się jako ksiądz John. Po występie w sitcomie CBS "Dwóch i pół" ("Two and a Half Men", 2006), zagrał Franka Atwooda, byłego męża kelnerki Dawn i biologicznego ojca Ryana (Benjamin McKenzie) w siedmiu odcinkach serialu Warner Bros. "Życie na fali" ("The O.C.", 2006–2007). Zagrał duchownych w dwóch telewizyjnych produkcjach stacji Hallmark – dramacie "Anioł zemsty" ("Avenging Angel", 2007) w roli pastora, a w telefilmie sci-fi "Potwór z wnętrza ziemi" ("Something Beneath", 2007) był księdzem ojcem Douglasem Middletonem. W 2008 roku zagrał Kapitana w parodii słynnego filmu "300" - "Poznaj moich Spartan" ("Meet the Spartans"). Podkładał głos pod postać Herkulesa w grze "God of War III" ("Bóg Wojny III"), wydanej przez Sony Computer Entertainment na PS3, w pełnej polskiej wersji językowej - 16 marca 2010 r. Rola profesora Radisona w filmie "Bóg nie umarł" ("God's not dead", 2014).
Życie prywatne.
W latach 1993-95 związany był z Erin Dodson.
W 1997 roku w trakcie przygotowań do wymagającej fizycznie roli Herkulesa wykryto u niego tętniaka. Sorbo opisał swoje problemy zdrowotne w nowej książce "True Strength: My Journey from Hercules to Mere Mortal and How Nearly Dying Saved My Life" (2012).
5 stycznia 1998 roku poślubił Sam Jenkins. Mają troje dzieci; dwóch synów – Braedona Coopera (ur. 22 sierpnia 2001) i Shane’a Haakena (ur. 31 marca 2004) oraz córkę Octavię Flynn (ur. 16 października 2005).
Z powodu swoich chrześcijańskich poglądów ograniczył swoją karierę w Hollywood, jest przeciwny aborcji.

</doc>
<doc id="1026218" url="https://pl.wikipedia.org/wiki?curid=1026218" title="Elżbieta Barys">
Elżbieta Barys

Elżbieta Krystyna Barys (ur. 19 stycznia 1947 w Poznaniu) – polska polityk, radca prawny, nauczyciel akademicki, posłanka na Sejm III kadencji.
Życiorys.
Wykształcenie i praca zawodowa.
Ukończyła w 1980 studia prawnicze na Uniwersytecie im. Adama Mickiewicza w Poznaniu, następnie uzyskała uprawnienia radcy prawnego. Pracowała później m.in. w zarządzie regionu NSZZ „Solidarność”. Następnie podjęła pracę jako nauczyciel akademicki w Państwowej Wyższej Szkole Zawodowej w Lesznie. Zasiada w radzie społecznej Wojewódzkiego Szpitala Zespolonego. Jest publicystką m.in. Radia Maryja.
Działalność polityczna.
Od 1980 była związana z opozycją antykomunistyczną. Za tę działalność była represjonowana przez funkcjonariuszy SB, m.in. aresztowaniem. W wyborach parlamentarnych w 1993 bez powodzenia kandydowała z listy NSZZ „Solidarność”. Pełniła funkcję posła na Sejm III kadencji z ramienia Akcji Wyborczej Solidarność z okręgu Leszno. W trakcie kadencji należała do Ruchu Społecznego AWS. W 2001 bez powodzenia ubiegała się o mandat senatora w okręgu Kalisz z ramienia Ligi Polskich Rodzin. W wyborach samorządowych w 2002 bez powodzenia kandydowała na prezydenta Leszna (otrzymała 5,25% głosów). Od 2002 do 2010 zasiadała w sejmiku wielkopolskim (w 2002 została wybrana z listy LPR, a w 2006 – z listy Prawa i Sprawiedliwości). Należała do LPR, a potem do Stronnictwa Ludowego „Ojcowizna”. Pełniła funkcję wiceprzewodniczącej sejmiku. W 2010 nie uzyskała reelekcji, startując z listy PiS. Jako bezpartyjna wystartowała w wyborach parlamentarnych w 2011 z listy PiS do Senatu w okręgu leszczyńskim i w wyborach do Parlamentu Europejskiego w 2014 z listy Polski Razem w okręgu wielkopolskim.

</doc>
<doc id="1026221" url="https://pl.wikipedia.org/wiki?curid=1026221" title="Lista najwyższych budynków w Kawasaki">
Lista najwyższych budynków w Kawasaki

Kawasaki jest jednym z wielkich japońskich miast. Znajduje się tutaj obecnie 19 budynków przekraczających wysokość 100 metrów i jeden ponad 200-metrowy.
Pierwszymi budynkami, które przekroczyły sto metrów były bliźniacze Shin-Kawasaki Mitsui Building East i Shin-Kawasaki Mitsui Building West ukończone w 1989 roku. Pozostawały najwyższymi w Kawasaki do 2002 roku. Od ich wybudowania upłynęło 6 lat zanim ukończono kolejny przekraczający 100 metrów wysokości budynek, w roku 1995 powstały 3 takie obiekty. Wszystkie zostały wybudowane jako biurowce. Po kolejnych pięciu latach przerwy powstał NEC Tamagawa Renaissance City Phase I, a w dwa lata później pierwszy mieszkalny wieżowiec w mieście – Thousand Tower – który stał się także najwyższym w mieście. Przewyższył go o 20 metrów w 2005 roku NEC Tamagawa Renaissance City Phase II. Od 2009 roku najwyższym jest Park City Musashi-Kosugi Mid Sky Tower, który należy do kompleksu mieszkalnego Park City Musashi Kosugi. Spośród 19 budynków 7 powstało w okresie 2007-2009.
Obecnie (grudzień 2013) nie trwa budowa żadnego budynku przekraczającego sto metrów wysokości.

</doc>
<doc id="1026223" url="https://pl.wikipedia.org/wiki?curid=1026223" title="101 dalmatyńczyków (film 1996)">
101 dalmatyńczyków (film 1996)

101 dalmatyńczyków (ang. "101 Dalmatians", 1996) – amerykański film dla dzieci wyprodukowany przez Walt Disney Pictures. Remake filmu animowanego z 1961 roku – "101 dalmatyńczyków". Oba filmy powstały na podstawie powieści Dodie Smith o tym samym tytule. W 2000 roku ukazał się sequel filmu – "102 dalmatyńczyki".
Serwis Rotten Tomatoes przyznał mu wynik 38%.
Obsada.
i inni
Wersja polska.
Opracowanie i udźwiękowienie: Studio Opracowań Filmów w Warszawie
Reżyseria: Maria Piotrowska
Dialogi: Elżbieta Łopatniukowa
Dźwięk: Alina Hojnacka-Przeździak
Montaż: Gabriela Turant-Wiśniewska
Opieka artystyczna: Mariusz Arno Jaworowski
Produkcja: Disney Character Voices International
Udział wzięli:
i inni

</doc>
<doc id="1026230" url="https://pl.wikipedia.org/wiki?curid=1026230" title="Gromada Ludu Polskiego Grudziąż">
Gromada Ludu Polskiego Grudziąż

Gromada Ludu Polskiego Grudziąż – jedna z dwóch Gromad Ludu Polskiego, działająca w Anglii w latach 1835-1846. Wysuwała żądania likwidacji majątków ziemskich i przekazania ziemi chłopom. 
Powstała 30 października 1835 roku w Portsmouth. Jej pierwszą odezwę podpisało 138 dawnych członków Towarzystwa Demokratycznego Polskiego. Skupiała byłych chłopów-żołnierzy powstania listopadowego, którzy po jego upadku (od czerwca 1832 do października 1833 roku) więzieni byli w Twierdzy Grudziądz. Podobnie jak Gromada Humań domagała się likwidacji własności ziemi szlacheckiej i przekazania jej chłopom. Drogą do osiągnięcia tego celu miało być powstanie ludowe. Poparcie dla głoszonej idei równości braterskiej, Gromadzianie odnaleźli w Ewangelii, widząc w niej: "pocieszycielkę-nadzieję wśród stanu ucisku i poniżenia", posiłkowali się również hasłami rewolucjonistów francuskich o równości, własności i wolności.
Gromadę nazwano Grudziąż na pamiątkę więzienia chłopów-żołnierzy przez władze pruskie w Grudziądzu.

</doc>
<doc id="1026235" url="https://pl.wikipedia.org/wiki?curid=1026235" title="Tom Barrasso">
Tom Barrasso

Thomas Patrick Barrasso (ur. 31 marca 1965 w Bostonie, Massachusetts) – były amerykański bramkarz hokejowy grający w NHL. Rozegrał łącznie 18 sezonów dla drużyn: Buffalo Sabres, Pittsburgh Penguins, Ottawa Senators, Carolina Hurricanes, Toronto Maple Leafs i St. Louis Blues.
Kariera.
Tom Barrasso dorastał w Stow, Massachusetts. Rozpoczął grać jako bramkarz w wieku 4 lat. Gdy był nastolatkiem, bronił bramki dla wyższej szkoły Acton-Boxborough i był uważany za jednego z najbardziej obiecujących, amerykańskich bramkarzy wszech czasów.
Został draftowany przez Buffalo Sabres z piątym numerem w 1983 roku, stając się najwyżej draftowanym bramkarzem do czasu gdy Roberto Luongo został wybrany z czwartym numerem w 1997 roku. Pomijając karierę na uczelni, Barrasso rozpoczął grę w NHL od razu po szkole wyższej. W NHL przewyższył wszelkie oczekiwania wygrywając Calder Trophy i Vezina Trophy w pierwszym sezonie, stając się 3 bramkarzem, który wygrał obydwie nagrody w tym samym sezonie. Następnie zadebiutował w drużynie USA w turnieju Canada Cup w 1984 roku, mając jedynie 19 lat. Zagrał także w mistrzostwach świata w hokeju na lodzie w 1986 roku oraz w turnieju Canada Cup w 1987 roku.
W 1988 roku, Sabres wymienili Barrasso do drużyny Pittsburgh Penguins, gdzie wygrał dwa Puchary Stanleya w latach 1991 i 1992. W kolejnych latach, Barrasso prawie całkowicie opuścił sezony 1994-1995 i 1996-1997 z powodu kontuzji, jednak wrócił w dobrej formie w kolejnych latach. W roku 1997 stał się pierwszym amerykańskim bramkarzem, który zaliczył 300 zwycięstw w NHL. W późniejszych sezonach jego konkurent powodował, że stosunki z lokalnymi mediami były napięte, co było odczuwalne dla Toma i jego rodziny.
W marcu 2000 roku, został wymieniony do Ottawy Senators. Sezon 2000-2001 spędził odpoczywając od hokeja lecz powrócił w sezonie 2001-2002, podpisując kontrakt z drużyną Carolina Hurricanes. Kilka miesięcy później cieszył się z międzynarodowego sukcesu, wygrywając srebro na zimowej olimpiadzie w 2002 roku.
Kilka ostatnich sezonów spędził grając dla drużyn: Ottawy Senators, Caroliny Hurricanes, Toronto Maple Leafs i St. Louis Blues. Zanim odszedł na emeryturę w 2003 roku podpisał kontrakt z Pittsburgh Penguins, by w tym samym dniu ogłosić zakończenie kariery jako Pingwin.
Od czerwca 2012 asystent trenera w rosyjskiej drużynie Mietałłurg Magnitogorsk, od 2015 w słowackim Slovanie Bratysława.
Tom jest żonaty, jego żona ma na imię Megan, ich trzy córki to: Ashley, Kelsey i Mallory.

</doc>
<doc id="1026236" url="https://pl.wikipedia.org/wiki?curid=1026236" title="Rosochy (Ostrowiec Świętokrzyski)">
Rosochy (Ostrowiec Świętokrzyski)

Rosochy – osiedle samorządowe Ostrowca Świętokrzyskiego położone w jego wschodniej części.
Przez osiedle przebiega czerwony szlak rowerowy im. Mieczysława Radwana.
Na Rosochach znajduje się kościół parafialny pw. Matki Odkupiciela.
Zasięg terytorialny.
Osiedle obejmuje swym zasięgiem ulice: bloki mieszkalne i domy jednorodzinne położone na terenie Osiedla Rosochy, Chrzanowskiego od Alei Jana Pawła II do ul. Wroniej – lewa strona, Ogrodowa, Pogodna, Sikorskiego od nr 63 do nr 87 (numery nieparzyste) i od nr 40 do nr 104 (numery parzyste), Słoneczna od nr 19 do nr 63 (numery nieparzyste) i od nr 10 do nr 28 (numery parzyste).

</doc>
<doc id="1026240" url="https://pl.wikipedia.org/wiki?curid=1026240" title="Osiedle Złotej Jesieni (Ostrowiec Świętokrzyski)">
Osiedle Złotej Jesieni (Ostrowiec Świętokrzyski)

Osiedle Złotej Jesieni – osiedle samorządowe Ostrowca Świętokrzyskiego położone w centrum miasta, na północny wschód od Śródmieścia. Znajduje się tu siedziba Urzędu Skarbowego w Ostrowcu oraz kościół parafialny pw. Miłosierdzia Bożego.
W okresie Polskiej Rzeczypospolitej Ludowej osiedle nosiło nazwę "40-lecia PRL".
Zasięg terytorialny.
Osiedle obejmuje swym zasięgiem ulice: Chrzanowskiego (odcinek od ul. Polnej do ul. Ostrowieckiej) – prawa strona oraz odcinek od ul. Wroniej do ul. Ostrowieckiej – lewa strona, Denkowska (cała), Krucza, Osiedle Patronackie, Polna od nr 1 do nr 13 (numery nieparzyste), Radwana - numery: 11, 12, 13, 14 i 15, Szczygla, Wardyńskiego, Wronia.

</doc>
<doc id="1026241" url="https://pl.wikipedia.org/wiki?curid=1026241" title="Giordano Orsini (zm. 1438)">
Giordano Orsini (zm. 1438)

Giordano Orsini (ur. ok. 1360/1370, zm. 29 maja 1438) – włoski kardynał.
Życiorys.
Pochodził ze słynnego rzymskiego rodu arystokratycznego. Arcybiskup Neapolu od lutego 1400 do czerwca 1405, gdy papież Innocenty VII mianował go kardynałem prezbiterem Santi Silvestro e Martino ai Monti i rzymskim senatorem. Uczestniczył w konklawe 1406. W 1408 porzucił obediencję rzymską papieża Grzegorza XII i przyłączył się do Soboru w Pizie. Wybrany na tym soborze antypapież Aleksander V potwierdził jego godność kardynalską, przyznając mu tytuł prezbitera S. Lorenzo in Damaso w miejsce dotychczasowego (był to jeden z pierwszych przypadków zastosowania wprowadzonego właśnie przez Aleksandra V tzw. "ius optionis" tj. wymiany tytułów kardynalskich w obrębie jednej rangi kardynalskiej; do tej pory zmiana tytułu była możliwa jedynie w drodze promocji do wyższej rangi np. z kardynała prezbitera do kardynała biskupa). Za pontyfikatu pizańskiego papieża Jana XXIII był jego legatem w Hiszpanii, Picenum i Bolonii oraz wizytatorem rzymskich kościołów i klasztorów. W 1412 uzyskał promocję do rangi kardynała biskupa diecezji suburbikarnej Albano. Uczestniczył w Soborze w Konstancji (przewodniczył jego piątej sesji) oraz w konklawe 1417. Papież Marcin V mianował go legatem we Francji w celu mediowania między Anglią a Francją w wojnie stuletniej. Po powrocie z tej misji w 1419 został legatem w Ankonie. Na początku 1426 wysłano go do Czech, Niemiec i na Węgry w celu zwalczania herezji husyckiej. Uczestniczył w konklawe 1431. Nowy papież Eugeniusz IV przeniósł go do diecezji suburbikarnej Sabina i mianował swoim legatem na Sobór w Bazylei, który otworzył 23 lipca 1431. Bronił praw papieża wobec koncyliarystów. W 1433 asystował cesarzowi Zygmuntowi w podróży koronacyjnej do Rzymu. Dziekan św. Kolegium Kardynałów po śmierci kardynała Angelo d’Anna de Sommariva (lipiec 1428), pełnił także funkcje komendatariusza opactwa Farfa (zrezygnował w marcu 1435), wielkiego penitencjariusza (1415-1438) i protektora zakonu franciszkanów.
Był wielkim przyjacielem i patronem artystów i uczonych oraz właścicielem kolekcji liczącej 254 bezcenne manuskrypty, które podarował Bibliotece Watykańskiej. Zmarł w Rzymie i został pochowany w bazylice watykańskiej, której był archiprezbiterem od 1434 roku.

</doc>
<doc id="1026242" url="https://pl.wikipedia.org/wiki?curid=1026242" title="Stare Kozuby">
Stare Kozuby

Stare Kozuby – wieś w Polsce położona w województwie łódzkim, w powiecie łaskim, w gminie Sędziejowice.
W latach 1975–1998 miejscowość należała administracyjnie do województwa sieradzkiego.
Przez miejscowość przebiega droga wojewódzka nr 481.

</doc>
<doc id="1026244" url="https://pl.wikipedia.org/wiki?curid=1026244" title="Joanna Gruszczyńska">
Joanna Gruszczyńska

Joanna Gruszczyńska herbu Poraj (ur. ok. 1730, zm. 26 maja 1764, zap. w Pieniuże) – pierwsza żona Jana Jerzego Grabowskiego, ewangeliczka reformowana (kalwinistka).
Życiorys.
Najpóźniej w 1754 wyszła za mąż za polskiego generała Jana Jerzego Grabowskiego, któremu urodziła dziewięcioro dzieci:
Po jej śmierci Jan Jerzy poślubił Elżbietę Szydłowską.

</doc>
<doc id="1026246" url="https://pl.wikipedia.org/wiki?curid=1026246" title="Lista najwyższych budynków w Saitamie">
Lista najwyższych budynków w Saitamie

Saitama jest jednym z wielkich miast japońskich powstałych w wyniku scalenia mniejszych miejscowości. W Saitamie znajduje się 15 budynków ponad 100-metrowych. Poza dwoma wyjątkami, wszystkie wysokie budynki w mieście zostały wybudowane po roku 1997.

</doc>
<doc id="1026249" url="https://pl.wikipedia.org/wiki?curid=1026249" title="Parafia Niepokalanego Poczęcia Najświętszej Maryi Panny w Boguszowie-Gorcach">
Parafia Niepokalanego Poczęcia Najświętszej Maryi Panny w Boguszowie-Gorcach

 
Parafia Niepokalanego Poczęcia Najświętszej Maryi Panny w Boguszowie-Gorcach – znajduje się w dekanacie wałbrzyskim południowym w diecezji świdnickiej. Była erygowana 17 września 1907 r. Jej proboszczem jest ks.kan.Janusz Wierzbicki. W parafii tej urodził się i wychował pierwszy biskup bydgoski Jan Tyrawa.
Proboszczowie po 1945.
Od 1945 proboszczami parafii byli:

</doc>
<doc id="1026250" url="https://pl.wikipedia.org/wiki?curid=1026250" title="Sławomir Marczewski">
Sławomir Marczewski

Sławomir Szczepan Marczewski (ur. 1 stycznia 1950 w Skarżysku-Kamiennej) – polski polityk, lekarz, poseł na Sejm II kadencji.
W 1974 ukończył studia na Wydziale Lekarskim Akademii Medycznej w Białymstoku. Podjął praktykę lekarską, został m.in. kierownikiem Niepublicznego Zakładu Opieki Zdrowotnej „Rodzina” w Końskich.
Pełnił funkcję posła na Sejm II kadencji, wybranego z listy Sojuszu Lewicy Demokratycznej w okręgu kieleckim. Później kilkakrotnie bez powodzenia kandydował z ramienia SLD do parlamentu. Od 1998 zasiadał w sejmiku świętokrzyskim. W 2002, 2006, 2010 i 2014 uzyskiwał reelekcję. W 2018 został natomiast wybrany na radnego w Końskich. Działacz SLD, wcześniej był członkiem SdRP.
Otrzymał Srebrny (1997) i Złoty (2004) Krzyż Zasługi.

</doc>
<doc id="1026251" url="https://pl.wikipedia.org/wiki?curid=1026251" title="Zamość (powiat łaski)">
Zamość (powiat łaski)

Zamość – wieś w Polsce położona w województwie łódzkim, w powiecie łaskim, w gminie Sędziejowice.
W latach 1975–1998 miejscowość należała administracyjnie do województwa sieradzkiego.
W Zamościu, przy skrzyżowaniu dróg Łask – Wieluń i Zamość – Siedlce, po prawej stronie jadąc od Łasku, znajduje się niemiecki cmentarz wojenny z 1914 r. Zostali tutaj pochowani żołnierze, którzy ponieśli śmierć w bitwie w okolicach Zamościa (22–30 listopada 1914 r.)

</doc>
<doc id="1026253" url="https://pl.wikipedia.org/wiki?curid=1026253" title="Parafia Trójcy Świętej w Boguszowie-Gorcach">
Parafia Trójcy Świętej w Boguszowie-Gorcach

 
Parafia Trójcy Świętej w Boguszowie-Gorcach – rzymskokatolicka parafia znajdująca się w dekanacie wałbrzyskim południowym w diecezji świdnickiej. Była erygowana w XVI w. Jej proboszczem jest ks. kan. Andrzej Bajak.
Na terenie parafii działa kilka wspólnot: Odnowa w Duchu Świętym „Ja Jestem”, Rodzina Radia Maryja, Stowarzyszenie Rodzin Katolickich, Kółko Różańcowe, Liturgiczna Służba Ołtarza, Caritas.
Proboszczowie po 1945.
"Źródło": 

</doc>
<doc id="1026255" url="https://pl.wikipedia.org/wiki?curid=1026255" title="Užupis">
Užupis



</doc>
<doc id="1026258" url="https://pl.wikipedia.org/wiki?curid=1026258" title="André Claveau">
André Claveau

André Claveau (ur. 17 grudnia 1911 w Paryżu, zm. 4 lipca 2003 w Brassac) – francuski wokalista, scenograf, zwycięzca 3. Konkursu Piosenki Eurowizji w 1958 roku z utworem „Dors, mon amour” autorstwa Huberta Girauda i Pierre’a Delanoë’a.
Podczas II wojny światowej występował w kontrolowanym przez Niemców propagandowym Radio Paris. Po wyzwoleniu, za karę, przez dwa lata objęty był zakazem emisji.
7 lutego 1958 r. wygrał wewnętrzne francuskie eliminacje do Eurowizji, a w samym konkursie głosowali na niego jurorzy ze wszystkich uczestniczących krajów, poza Holandią.

</doc>
<doc id="1026259" url="https://pl.wikipedia.org/wiki?curid=1026259" title="Parafia Zesłania Ducha Świętego w Boguszowie-Gorcach">
Parafia Zesłania Ducha Świętego w Boguszowie-Gorcach

Parafia Zesłania Ducha Świętego – parafia rzymskokatolicka należąca do dekanatu Wałbrzych-Południe w diecezji świdnickiej. Położona jest w Boguszowie-Gorcach. Erygowana w XX w. W latach 2009–2013 wykonano generalny remont kościoła parafialnego.

</doc>
<doc id="1026262" url="https://pl.wikipedia.org/wiki?curid=1026262" title="Sergiusz Karpiński">
Sergiusz Karpiński

Sergiusz Karpiński (ur. 12 czerwca 1952 w Katowicach) – polski polityk, samorządowiec, nauczyciel, poseł na Sejm II kadencji.
Życiorys.
W 1975 ukończył studia na Wydziale Matematyczno-Fizyczno-Chemicznym Uniwersytetu Śląskiego. Pracuje jako nauczyciel matematyki w szkole podstawowej w Bytomiu, jest też działaczem Związku Nauczycielstwa Polskiego. Należał przez wiele lat do Polskiej Zjednoczonej Partii Robotniczej.
Pełnił funkcję posła na Sejm II kadencji, wybranego z listy Unii Pracy w okręgu katowickim. Po zakończeniu pracy w parlamencie przeszedł do Sojuszu Lewicy Demokratycznej (z jego rekomendacji kandydował w 2001 bez powodzenia do Senatu). Od 1998 do 2010 zasiadał w sejmiku śląskim. W 2006 został wybrany jako przedstawiciel SLD z ramienia koalicji Lewica i Demokraci. W latach 2002–2006 zajmował stanowisko wicemarszałka województwa. W 2010 bez powodzenia ubiegał się o mandat radnego Katowic.

</doc>
<doc id="1026263" url="https://pl.wikipedia.org/wiki?curid=1026263" title="Parafia św. Jana w Dziećmorowicach">
Parafia św. Jana w Dziećmorowicach

 
Parafia św. Jana Apostoła w Dziećmorowicach – rzymskokatolicka parafia w dekanacie wałbrzyskim południowym, w diecezji świdnickiej. Erygowana w XIX w. Jej proboszczem jest ks. kanonik Jarosław Zabłocki. Parafia obejmuje także wałbrzyską dzielnicę Rusinowa, gdzie w 2014 w DPS powstała Kaplica, do której uczęszczają mieszkańcy dzielnicy. Parafia obejmuje także wałbrzyską dzielnicę Kozice, w której w przyszłości planowana jest nowa parafia. Czynione są starania o pozyskanie gruntu tamże.
Proboszczowie po 1945.
"Źródło": 

</doc>
<doc id="1026264" url="https://pl.wikipedia.org/wiki?curid=1026264" title="Parafia Matki Bożej Nieustającej Pomocy w Wałbrzychu">
Parafia Matki Bożej Nieustającej Pomocy w Wałbrzychu

Parafia Matki Bożej Nieustającej Pomocy w Wałbrzychu – rzymskokatolicka parafia znajdująca się w dekanacie wałbrzyskim południowym w diecezji świdnickiej. Została erygowana 27 czerwca 1989 roku. Jej pierwszym proboszczem był ks. mgr prałat Kazimierz Marchaj. W dniu 27 czerwca 2014 roku, po 25 latach od powstania parafii, nastąpiła konsekracja kościoła, której dokonał ks. bp prof. Ignacy Dec.

</doc>
<doc id="1026267" url="https://pl.wikipedia.org/wiki?curid=1026267" title="Giovanni Giacomo Schiaffinati">
Giovanni Giacomo Schiaffinati

Giovanni Giacomo Schiaffinati (ur. 10 września 1451 w Mediolanie – zm. 9 grudnia 1497 w Rzymie) – włoski kardynał. Jego nazwisko jest niekiedy podawane jako Sclafenati, Sclafinato lub latynizowane jako Sclafenatus.
Życiorys.
Pochodził z Mediolanu ze szlacheckiej rodziny. W 1480 został wybrany sekretarzem kolegium kardynalskiego oraz prefektem zamku S. Angelo. Biskup Parmy od 1482 roku aż do śmierci, ponieważ jednak rezydował w Rzymie jego obowiązki w diecezji faktycznie wykonywał jego brat Gabriele, który był biskupem Gap. Papież Sykstus IV w listopadzie 1483 mianował go kardynałem prezbiterem Santo Stefano al Monte Celio. Uczestniczył w konklawe 1484 i konklawe 1492. Papież Aleksander VI przyznał mu wiele bogatych beneficjów (m.in. cysterskie opactwo Ripolta) w zamian za poparcie udzielone na konklawe. Zmarł w wieku 46 lat. Wszystkie posiadane przez niego beneficja Aleksander VI przyznał swojemu synowi Cezarowi.

</doc>
<doc id="1026271" url="https://pl.wikipedia.org/wiki?curid=1026271" title="Parafia św. Franciszka z Asyżu w Wałbrzychu">
Parafia św. Franciszka z Asyżu w Wałbrzychu

Parafia św. Franciszka z Asyżu w Wałbrzychu – rzymskokatolicka parafia położona w dekanacie Wałbrzych (południe) w diecezji świdnickiej.
Historia.
Historia niemieckiej parafii pw. św. Franciszka z Asyżu 
W 1887 wrocławski kanonik dr Franz uzyskał około 6 hektarów gruntu z budynkami oberży, gorzelni i sali tanecznej. W 1888 mieszczące się na działce budynki zostały przebudowane pod nadzorem mistrza murarskiego Carla Jaegera na kościół, probostwo, mieszkania dla służby kościelnej oraz jednoklasową szkołę. Kościół znajdował się w miejscu dzisiejszego prezbiterium, a drzwi wejściowe znajdowały się od strony ul. Skłodowskiej w dzwonnicy. Nie posiadał sufitu, był jednonawowy, a nad nawą był bezpośredni dach, powiązany belkami i sztabami Nowa parafia została utworzona z czterech miejscowości wydzielonych z parafii pw. Aniołów Stróżów w Wałbrzychu: Dittersbach, Heinrichsgrund, Neuhaus, Bauengrund oraz ze Starego i Nowego Gaju wydzielonych z parafii w Mieroszowie. 
1889 28 listopada kanonik Franz dokonał poświęcenia kościoła, nadając mu patrona w osobie św. Franciszka z Asyżu. Pierwsze nabożeństwo odprawili księża z parafii w Waldenburgu. W głównym ołtarzu umieszczony został obraz patrona parafii, natomiast w bocznym obraz św. Barbary. Oba malowidła, a także część paramentów i bielizny kościelnej ofiarował wielki dobrodziej parafii - kanonik Franz. Część paramentów i bielizny ofiarował także ksiądz proboszcz z Waldenburga. 
1890 10 sierpnia pierwszym opiekunem kościoła został ksiądz Herman Wagner. 
1891 4 listopada ksiądz Herman Wagner został administratorem samodzielnej już parafii pw. św. Franciszka z Asyżu. Do nowej parafii należy 2300 osób i 410 dzieci szkolnych. 
7 listopada ksiądz Wagner zostaje pierwszym proboszczem parafii. 
1892 Zostaje założony parafialny cmentarz. 
1893 6 kwietnia otwarto nową szkołę katolicką. 
1901 Wobec wzrostu liczby parafian, kościół otrzymał pierwszego wikariusza. 
1909 Sprowadzono siostry zakonne, które zamieszkały w budynku dawnej szkoły. 
1915 W kościele i parafialnych budynkach zainstalowano sieć elektryczną. 
1917 6 grudnia zmarł administrator parafii, ksiądz Herman Wagner. Pochowany został na parafialnym cmentarzu. 
Tymczasowym administratorem został ksiądz wikariusz Bleisch. 
1918 10 czerwca nowym proboszczem został ksiądz Paweł Pfeffing 
1919 Procesja Bożego Ciała, ubogacona chórem i orkiestrą górniczą, wyszła pierwszy raz na zewnątrz kościoła. 
1921 Od 30 kwietnia do 7 maja ojcowie benedyktyni przeprowadzili pierwsze misje ludowe. 
Wybucha epidemia tyfusu. Choruje ponad siedemset osób; siedemdziesiąt umiera. 
1923 Nowym proboszczem zostaje ksiądz Franciszek Nonnast. 
1927 Kuria biskupia przenosi prawo własności całego majątku na parafię. 
19 października nowym proboszczem zostaje ksiądz Wilhelm Kubis. 
1929 8 września poświęcono murowaną kaplicę cmentarną.
1933 22 lipca położono kamień węgielny pod budowę nowego kościoła i wieży dzwonniczej. Prace powierza się wałbrzyskiemu architektowi, Alfonsowi Weigerowi. 
24 września, na kościelnej dzwonnicy, zawiesza się trzy dzwony: Trójca Święta, Święty Franciszek i Ave Maria. 
1933 22 listopada ksiądz kardynał Adolf Bertram poświęcił nową świątynię. Pierwszą mszę św. w nowej świątyni odprawił ksiądz proboszcz Wilhelm Kubis. Kościół z trudem pomieścił licznie przybyłych wiernych. 
1934 1 września miejscowości tworzące parafię św. Franciszka z Asyżu zostały włączone do Waldenburga. W kościele zainstalowano centralne ogrzewanie i wstawiono ławki. 
1935 Urządzono plac przed kościołem. W kościele sporządzono ołtarz główny z krzyżem - kopią średniowiecznego krzyża z klasztoru w Neuen, obrazami z życia św. Franciszka, namalowanymi przez artystę Weigera i gobelinami utkanymi przez siostrę Weigera. 
1936 Zakończono budowę kościoła. Poświęcono mozaikę z obrazem św. Franciszka nad wejściem do kościoła. 
1937 W święta Bożego Narodzenia poświęcono ostatnie dwa malowidła ścienne, przedstawiające św. Sebastiana i św. Michała. Jak pisze parafialny kronikarz: „Na tym zakończono budowę kościoła, reszta należy do przyszłych generacji, którym obecna nie zostawia żadnych długów. Koszta ogólne budowy wyniosły 81 000 marek”. 
Historia polskiej parafii pw. św. Franciszka z Asyżu 
1945 Po zakończeniu działań wojennych duszpasterstwo w parafii św. Franciszka z Asyżu objęli Księża i Bracia Pallotyni ze Stowarzyszenia Apostolstwa Katolickiego. 
1 września proboszczem polskiej parafii zostaje ksiądz Stanisław Hereśniak. 
1946 W maju opuszcza parafię niemiecki proboszcz Willi Kubis. Został deportowany do Niemiec przez władze ludowe. 
1947 Nowym Proboszczem został ksiądz Tomasz Sobieraj. 
1948 Od 18 kwietnia do 2 maja odbyły się w parafii pierwsze po wojnie misje ludowe, podczas których miała miejsce wizytacja administratora apostolskiego księdza Karola Milika. 
27 maja poświęcono parafię Najświętszemu Sercu Pana Jezusa. 
2 czerwca poświęcono umieszczony w bocznym ołtarzu obraz Matki Boskiej Częstochowskiej. 
1949 3 czerwca poświęcono umieszczony w bocznym ołtarzu obraz Najświętszego Serca Jezusowego. 
1951 29 sierpnia nowym proboszczem został ksiądz Franciszek Madej. 
1952 W pierwszych dniach września nowym proboszczem został ksiądz Witold Hadziewicz. 
1954 Na początku lipca przybyły do parafii Siostry Szensztackiego Instytutu Sióstr Maryi, z przełożoną, siostrą Małgorzatą Stajkowską. Zajmowały się kościołem, chorymi i nauczaniem religii. 1956 20 lipca rozpoczął się remont kościoła. Pracami kierował ksiądz Jan Młyńczak, który wykonał polichromie. Remont zakończył się 11 października. 
27 grudnia zmarł ksiądz senior Augustyn Zaraza. Uroczystości pogrzebowe odbyły się 29 grudnia, a następnie trumna ze zwłokami została przetransportowana do Wadowic. 
1957 5 maja parafia ponownie oddała się w opiekę Matki Boskiej, a parafianie odnowili ślubowania złożone Matce Boskiej przez króla Jana Kazimierza. Tego dnia poświęcono także sztandar maryjny. 
We wrześniu, dekretem Kurii Arcybiskupiej we Wrocławiu, przyłączono do parafii św. Franciszka z Asyżu Rybnicę Leśną. 
6 października poświęcono sztandar św. Józefa, opiekuna rodzin chrześcijańskich. 
1958 W lutym rozpoczął się kolejny remont kościoła i budynków kościelnych. Remont objął tynkowanie, naprawę pieców, wymianę okien i drzwi oraz naprawę dachu i rynien. Zakończył się 5 października. 
W sierpniu rozpoczęto budowę groty Matki Boskiej na placu przed kościołem. 
30 sierpnia nowym proboszczem został ksiądz Henryk Popiel. 
1959 3 maja poświęcono grotę Matki Boskiej. 
1960 Na początku kwietnia rozpoczęto budowę ogrodzenia kościoła i plebanii. 
9 września, podczas parafialnego odpustu, poświęcono nowe ogrodzenie oraz ufundowany przez kolejarzy, krzyż na wieży kościelnej. 
1961 Na początku kwietnia rozpoczęto budowę ogrodzenia cmentarza. Poświęcenie odbyło się 1 listopada. 
1962 16 września poświęcono wyremontowane organy, które, m.in. otrzymały nowy, odwrócony w stronę ołtarza kontuar. 
1963 17 lutego poświęcono sztandar ministrantów. 
12 maja odbyła się uroczystość kanonizacyjna ku czci św. Wincentego Pallottiego. Pontyfikalną sumę odprawił ksiądz biskup Paweł Latusek wraz z księdzem prowincjałem Eugeniuszem Weronem, a po mszy św. wierni mogli ucałować relikwie św. Wincentego. 
1964 17 maja poświęcono dzwon „Marya Królowa Polski” - wotum parafii dla Matki Boskiej Częstochowskiej. Dzwon ustawiono na tymczasowym podwyższeniu obok groty. 
14 czerwca parafia, w obecności księdza biskupa Andrzeja Wronki, przeżywała nawiedzenie obrazu Matki Boskiej Częstochowskiej. 
1965 Zgodnie z postanowieniami II Soboru Watykańskiego, 29 sierpnia ustawiono w kościele nowy ołtarz, przy którym kapłan odprawia mszę św. twarzą do wiernych. 
12 grudnia, w obecności kopii obrazu Matki Boskiej Częstochowskiej, parafia oddała się w macierzyńską niewolę Najświętszej Maryi Panny. 
1966 Uroczyście obchodzono tysiąclecie chrztu Polski: 
9 kwietnia, w liturgiczną rocznicę tysiąclecia chrztu Polski, odbyło się odnowienie przyrzeczeń Chrztu św. 
14 kwietnia, w historyczną rocznicę chrztu Polski, przez dziesięć minut w całej Polsce biły dzwony. W kościele na Podgórzu odbyło się uroczyste nabożeństwo, podczas którego odśpiewano dziękczynne „Te Deum”. 
8 maja poświęcono i wmurowano pamiątkową tablicę z okazji tysiąclecia chrztu Polski - wotum parafian. 
9 czerwca, podczas uroczystości Bożego Ciała, poświęcono drugie wotum - monstrancję. 
15 czerwca, po dwóch latach oczekiwania, wciągnięto na kościelną wieżę dzwon „Marya Królowa Polski”. 
1 września nowym proboszczem został ksiądz Stanisław Mikulski. 
1967 W lutym rozpoczął się remont plebanii, uszkodzonej wskutek robót górniczych kopalni „Mieszko”. Zakończył się 1 listopada. 
W maju wyremontowano cmentarną kaplicę i wstawiono do niej nowy ołtarz. 
1969 Po Wielkanocy przebudowano prezbiterium i wszystkie ołtarze. Przed ołtarzem głównym ustawiono nową balustradę. 
Na początku grudnia zakończono zakładanie centralnego ogrzewania w kościele. 
1970 2 października rozpoczęto remont uszkodzonego wskutek szkód górniczych wnętrza kościoła i kościelnej wieży. Trwał on do jesieni następnego roku. 
1971 Nowym proboszczem został ksiądz Jan Porębski. 
1974 W nocy z 31 stycznia na 1 lutego na strychu plebanii wybuchł pożar. Spaliły się krokwie, łaty i pokrycie dachu, a także część sufitu. 
W połowie maja pożar wybuchł w kościele filialnym na Gliniku. Spłonęły schody na chór i częściowo chór, a zniszczeniu uległy szaty liturgiczne i bielizna kościelna. 
1975 22 marca włamano się do kościoła na Gliniku. Sprawca ukradł pateny, aparat fotograficzny i kilka innych drobnych przedmiotów oraz zrobił duży bałagan. 
1976 30 maja swoją mszę św. prymicyjną odprawił ksiądz Andrzej Kurowski, pierwszy ksiądz z parafii św. Franciszka z Asyżu. 
27 czerwca podobną uroczystość przeżywał kolejny parafianin, ksiądz Feliks Kopydłowski. 
2 sierpnia nowym proboszczem został ksiądz Czesław Herlender. 
1981 Nowym proboszczem został ksiądz Józef Klaper. 
1984 Nowym proboszczem został Józef Dąbrowski. 
1985 10 kwietnia rozpoczął się kapitalny remont kościoła i budynków kościelnych. 
4 października, podczas uroczystości odpustowych, poświęcono odnowiony kościół. 
1986 23 lutego nieznani sprawcy podpalili gabloty informacyjne przed kościołem. 
Na początku lipca rozpoczęto prace nad elewacją kościoła i budynków. 
26 listopada parafia, wraz z księdzem kardynałem Henrykiem Gulbinowiczem, świętowała jubileusz czterdziestolecia pracy księży pallotynów na Podgórzu. 
1988 Przed wakacjami pracom remontowym poddano dachy parafialnych budynków.
1989 W połowie grudnia nastąpiło ponowne włamanie do kościoła. Sprawcy rozbili gablotę z wotami, ale spłoszyła ich siostra Wiktoria. 
1990 W czerwcu nowym proboszczem został ksiądz Karol Świostek. 
We wrześniu, po wielu latach przerwy, religia powróciła do szkół. Księża z parafii św. Franciszka uczyli jej w Szkołach Podstawowych nr 5 i 7. 
1992 W marcu parafia weszła w skład nowo utworzonej Diecezji Legnickiej, której pasterzem został ksiądz biskup Tadeusz Rybak. 
We wrześniu rozpoczęło się malowanie kościoła. 
3 i 4 maja parafia, w obecności księdza biskupa Tadeusza Rybaka, przeżywała drugie nawiedzenie obrazu Matki Boskiej Częstochowskiej. 
1995 25 sierpnia nowym proboszczem został ksiądz Józef Klaper. 
1996 W kwietniu od parafii św. Franciszka z Asyżu odłączono Nowy Glinik. 
3 września parafia przeżywała nawiedzenie Obrazu Matki Bożej Łaskawej z Krzeszowa. 
1997 9 lipca księża i wierni świętowali pięćdziesięciolecie pracy księży pallotynów na Podgórzu.
Pod koniec listopada rozpoczęto malowanie kościoła oraz remont kaplicy Miłosierdzia Bożego. 
10 grudnia odbyło się poświęcenie parafii i rodzin Najświętszemu Sercu Pana Jezusa. Na pamiątkę wydarzenia rodziny otrzymały metalowe serduszka, które zostały umieszczone w gablocie jako wotum. 
2001 29 lipca uroczyście pożegnano Siostry Maryi, które po czterdziestu siedmiu latach zakończyły pracę w parafii. 
Pod koniec sierpnia uruchomiono nowe ogrzewanie gazowe na plebanii. 
W nocy z 27 na 28 sierpnia do kościoła włamali się złodzieje i ukradli wota z gablot. Po zawiadomieniu policji część wotów udało się odzyskać. 
2002 21 kwietnia zmarł ksiądz proboszcz Józef Klaper, przebywający na leczeniu w Krakowie. Pogrzeb, przy licznym udziale księży, wiernych i gości, odbył się 24 kwietnia, na cmentarzu parafialnym. 
Nowym proboszczem został przybyły w sierpniu ksiądz Zbigniew Stanek. 
2003 W lutym oddano do użytku nowe nagłośnienie kościoła. Zmieniono także wystrój, demontując stojącą przy bocznym filarze ambonę i ustawiając ją w prezbiterium. Wymieniono także żyrandole w nawie głównej na lampy rtęciowe. 
W marcu parafia weszła w skład nowo utworzonej Diecezji Świdnickiej, której pasterzem został ksiądz biskup Ignacy Dec 
W połowie roku dokończono wymianę instalacji grzewczej i odtąd wszystkie parafialne budynki ogrzewane były gazem. 
20 czerwca, na boisku przy ul. Internatowej po raz pierwszy odbyło się Parafialne Ognisko, podczas którego parafianie mogli wziąć udział w licznych grach i zabawach, a skosztować pysznego jedzenia. 
2005 – na początku roku powstał chór magnificat, pod dyrekcją pani Beaty Muchy. 
2 kwietnia – podczas wieczornego nabożeństwa, modlono się w intencji Jana Pawła II. W kolejnych dniach odprawiano msze i nabożeństwa w intencji zmarłego papieża, a 7 kwietnia księża i parafianie wzięli udział we mszy św. odprawionej na stadionie na Białym Kamieniu, a następnie w pielgrzymce do krzyża milenijnego na Chełmcu. 
31 lipca – spod świdnickiej katedry wyruszyła na szlak druga piesza pielgrzymka diecezji świdnickiej na Jasną Górę. W jej skład po raz pierwszy weszła grupa wałbrzysko-pallotyńska, prowadzona przez księdza Jarosława Kamieńskiego. Z parafii pielgrzymowało ponad osiemdziesiąt osób oraz ksiądz Piotr Kopera.
2006 – 26 listopada ksiądz biskup Ignacy Dec poświęcił pomnik górników i kolejarzy. 
2007 – 4 października uroczyście obchodzono odpust parafialny, jubileusz stulecia księży pallotynów w Polsce i sześćdziesięciolecie pracy księży pallotynów w Wałbrzychu. 
2008 – 16 stycznia powstała strona internetowa parafii pod adresem: www.pallotyni.walbrzych.pl. 
8 czerwca – parafia przeżyła nawiedzenie Obrazu Jezusa Miłosiernego. 
2011 – od marca do kwietnia trwał remont wnętrza kościoła. Pomalowano sufit i ściany, w prezbiterium wymieniono podłogę z desek, a także ujednolicono jego trzy główne elementy: chrzcielnicę, ołtarz i ambonę, pokrywając dwa ostatnie kamieniem. Odświeżono także balustrady, żyrandole i figury. 
24 sierpnia proboszczem został ks. Piotr Kopera. 
14 kwietnia – odsłonięto tablice upamiętniającą ofiary katastrofy lotniczej pod Smoleńskiem. 
22 listopada – parafia obchodziła osiemdziesięciolecie poświęcenia kościoła. 
czerwiec 2022 – proboszczem został mianowany ks. Piotr Ochoński.
Pallotyni obecnie posługujący w parafii:

</doc>
<doc id="1026272" url="https://pl.wikipedia.org/wiki?curid=1026272" title="Jan Pieniądz">
Jan Pieniądz

Jan Stanisław Pieniądz (ur. 5 grudnia 1941 w Bielowach, zm. 18 listopada 2018 w Rzeszowie) – polski polityk, nauczyciel, poseł na Sejm II kadencji.
Życiorys.
Syn Władysława i Józefy. Ukończył w 1966 studia na Wydziale Rolniczym Wyższej Szkoły Rolniczej w Krakowie. Pracował m.in. jako doradca rolniczy, a także w administracji państwowej. Od 1982 do 1991 był wicewojewodą tarnowskim, a później nauczycielem w Zespole Szkół Zawodowych w Brzostku.
Został działaczem Zjednoczonego Stronnictwa Ludowego, a potem Polskiego Stronnictwa Ludowego. Pełnił funkcję posła na Sejm II kadencji, wybranego w okręgu tarnowskim. W 1997 nie został ponownie wybrany. W 1998 uzyskał mandat radnego sejmiku podkarpackiego, ponownie wybierany był w 2002 i 2006; w 2010 nie uzyskał reelekcji. W wyborach w 2001 i w przedterminowych wyborach w 2007 ponownie bez powodzenia kandydował do Sejmu. Należał do PSL, zasiadał we władzach wojewódzkich tego ugrupowania.
W 1999 otrzymał Krzyż Oficerski Orderu Odrodzenia Polski.
Pochowany na cmentarzu komunalnym w Dębicy.

</doc>
<doc id="1026273" url="https://pl.wikipedia.org/wiki?curid=1026273" title="Argumentum ad vanitatem">
Argumentum ad vanitatem

Argumentum ad vanitatem (łac. argument odwołujący się do próżności) – pozamerytoryczny sposób argumentowania, w którym dyskutant wykorzystuje próżność drugiej strony w dyskusji, drogą umiejętnie dawkowanych, mniej lub bardziej zasadnych, pochlebstw, celem uzyskania akceptacji wygłaszanego poglądu.

</doc>
<doc id="1026274" url="https://pl.wikipedia.org/wiki?curid=1026274" title="Parafia św. Józefa Oblubieńca w Wałbrzychu">
Parafia św. Józefa Oblubieńca w Wałbrzychu

 
Parafia św. Józefa Oblubieńca Najświętszej Maryi Panny w Wałbrzychu znajduje się w dekanacie Wałbrzych (południe) w diecezji świdnickiej. Została erygowana 1 października 1920. Jej proboszczem jest ks. Kanonik Wałbrzyskiej Kapituły Kolegiackiej Tadeusz Wróbel.

</doc>
<doc id="1026278" url="https://pl.wikipedia.org/wiki?curid=1026278" title="Argumentum ad auctoritatem">
Argumentum ad auctoritatem

Argumentum ad auctoritatem (łac. „argument do autorytetu”), również argumentum ad verecundiam (łac. „argument do nieśmiałości”) – pozamerytoryczny sposób argumentowania polegający na powoływaniu się na jakiś autorytet, którego druga strona nie uznaje lub z którym nie zgadza się w danej kwestii, ale nie śmie go zakwestionować wskutek skrępowania poczuciem szacunku lub obawą narażenia się na zarzut zarozumiałości.
Użycie "argumentum ad verecundiam" wywołuje tak zwany efekt autorytetu. Według Michaela LaBossiere'a cały proces ma następujący przebieg: 
Gdy osoba przywoływana jako autorytet w przedmiocie faktycznie nim nie jest, dochodzi do błędu poznawczego. Bardziej formalnie, jeśli osoba A nie ma kwalifikacji do stawiania rzetelnych twierdzeń w temacie S, warunek do uznania C za prawdziwe nie będzie spełniony.

</doc>
<doc id="1026279" url="https://pl.wikipedia.org/wiki?curid=1026279" title="Hubert Kah">
Hubert Kah

Hubert Kah (właściwie Hubert Kemmler, ur. 22 marca 1961 w Reutlingen) – niemiecki muzyk, kompozytor, autor tekstów i producent muzyczny.
Kariera.
Hubert Kah debiutował w trio "Hubert Kah" (Hubert Kemmler – śpiew, keyboard; Markus Loehr – gitary; Klaus Hirschburger – bas) w roku 1982. Jest autorem m.in. utworów „Rosemarie”, „Sternenhimmel” i „Einmal nur mit Erika”.
W 1984 roku trio rozpoczęło współpracę z Michaelem Cretu, producentem i muzykiem znanym głównie z późniejszego projektu Enigma i twórcą sukcesów Sandry. Owocem tej współpracy był album "Goldene Zeiten", z którego dwa single "Angel 07" oraz "Wenn der Mond die Sonne berührt" zdobyły uznanie fanów w Europie a później, po wydaniu ich w wersji anglojęzycznej, również na świecie. Wspólnie z Cretu, którego często nazywa się czwartym członkiem grupy, zostały nagrane kolejne albumy "Tensongs" w 1986 i "Sound of my heart" w 1989. Na fali popularności nurtu new romantic single "Military Drums", "Limousine" oraz wcześniej wspomniany „Angel 07" osiągnęły sukces na listach przebojów nawet w Stanach Zjednoczonych.
Grupa zawiesiła działalność po wydaniu w 1990 roku płyty z największymi przebojami w języku angielskim. Powodem rozpadu zespołu były zdrowotne problemy Huberta Kemmlera. Po wyzdrowieniu, w połowie lat 90., Kemmler powrócił z nowym materiałem nagranym bez wyżej wspomnianych muzyków i długoletnich przyjaciół. Nowa, świetnie wyprodukowana płyta to mieszanka muzyki pop z klasycznymi elementami i głębokimi, osobistymi tekstami. Pod względem artystycznym była godnym uwagi powrotem jednak pod względem komercyjnym nie zyskała uznania szerszej publiczności. Płyta "Hubert Kah" i promujący ją singel "C’est la vie" dowiodły artystycznego rozwoju Kemmlera, który odszedł od stylistyki dyskotekowej i nurtu new romantic w stronę muzyki bardziej uduchowionej i osobistej. Po niepowodzeniu tego krążka Kemmler wycofał się ze sceny na kolejne kilka lat, żeby w 2005 roku zaskoczyć fanów zupełną zmianą wizerunku i nową płytą "Seelentaucher", w której udało się mu połączyć ducha muzyki dyskotekowej, elektronicznej z pięknymi lirycznymi balladami.
Hubert Kah jest również współtwórcą sukcesów innych artystów. Należą do nich Sandra ("Maria Magdalena", "Heaven can wait" itd.), Peter Schilling ("Different Story"), Two Of Us, Sally Oldfield, Maggie Reilly, Inker &amp; Hamilton i inni.
Utwory grupy Hubert Kah były tłem muzycznym filmu Howarda Storma "Once Bitten" z 1985 roku.
Dyskografia.
Dyskografię uzupełniają single „NDW Kultmix” i „Love Chain...Maria” z 1998 roku.

</doc>
<doc id="1026290" url="https://pl.wikipedia.org/wiki?curid=1026290" title="Zdzisław Pupa">
Zdzisław Pupa

Zdzisław Stanisław Pupa (ur. 11 kwietnia 1960 w Górze Ropczyckiej) – polski polityk, rolnik i samorządowiec, poseł na Sejm III kadencji, senator VII, VIII, IX i X kadencji.
Życiorys.
Absolwent Liceum Ogólnokształcącego im. ks. Piotra Skargi w Sędziszowie Małopolskim. Ukończył w 1988 studia na Wydziale Rolnym Akademii Rolniczej w Krakowie. Prowadzi własne gospodarstwo rolne, działa w NSZZ Rolników Indywidualnych „Solidarność”. Pełnił funkcję posła III kadencji wybranego z listy Akcji Wyborczej Solidarność (należał do Zjednoczenia Chrześcijańsko-Narodowego) w okręgu rzeszowskim, bez powodzenia ubiegał się o reelekcję. Następnie pracował m.in. jako zastępca dyrektora departamentu w urzędzie marszałkowskim województwa podkarpackiego. Od 2002 do 2007 (z krótką przerwą w 2006) sprawował mandat radnego sejmiku podkarpackiego, po raz pierwszy wybrano go z ramienia Ligi Polskich Rodzin (jako przedstawiciela ZChN), w 2006 został radnym z ramienia Prawa i Sprawiedliwości. W wyborach parlamentarnych w 2005 jako członek ZChN bezskutecznie kandydował do Sejmu z listy PiS. Przystąpił także do Chrześcijańskiego Ruchu Samorządowego, zasiadł w jego radzie naczelnej. W latach 2006–2007 był zastępcą dyrektora oddziału terenowego Agencji Nieruchomości Rolnych.
W wyborach parlamentarnych w 2007 już jako członek PiS z ramienia tej partii uzyskał mandat senatorski w okręgu rzeszowskim, otrzymując 145 405 głosów. W wyborach w 2011 bez powodzenia kandydował do Sejmu. W kwietniu 2012 został sekretarzem miasta Dębica, w związku z czym zawiesił członkostwo w PiS.
We wrześniu 2013, startując z ramienia PiS, wygrał wybory uzupełniające w okręgu wyborczym nr 55 do Senatu VIII kadencji rozpisane w związku z wygaśnięciem mandatu Władysława Ortyla, uzyskując 35 640 (60,84%) głosów przy frekwencji wynoszącej niespełna 16%. W 2015 i 2019 ponownie zostawał senatorem w tym samym okręgu, otrzymując odpowiednio 118 567 głosów oraz 155 404 głosy. W Senacie X kadencji objął funkcję przewodniczącego Komisji Środowiska.
Życie prywatne.
Jest żonaty, ma córkę i dwóch synów.

</doc>
<doc id="1026299" url="https://pl.wikipedia.org/wiki?curid=1026299" title="Parafia Najświętszego Serca Pana Jezusa w Wałbrzychu">
Parafia Najświętszego Serca Pana Jezusa w Wałbrzychu

 
Parafia Najświętszego Serca Jezusowego w Wałbrzychu – parafia znajdująca się w dekanacie Wałbrzych (północ) w diecezji świdnickiej.
Erygowana 1 sierpnia 1957 r. Jej proboszczem jest ks.kan.Kazimierz Kordek. Parafia obejmuje wałbrzyską dzielnicę Poniatów. 

</doc>
<doc id="1026301" url="https://pl.wikipedia.org/wiki?curid=1026301" title="Browar Warka">
Browar Warka

Browar Warka – browar przemysłowy w Warce. Zakład należy do grupy piwowarskiej Grupa Żywiec S.A.
Historia.
Powstanie browaru.
Decyzja o budowie dużego zakładu produkcji piwa w Warce zapadła w 1968 roku.
Wybór Warki jako miejsca na nowy browar podyktowany był uznaniem dla wielowiekowej tradycji piwowarskiej miasta i wolą jej restytucji. Inwestycja została zrealizowana w latach 1973–1975. W trakcie budowy powiązano tradycyjne rozwiązania z nowoczesnymi innowacjami technicznymi. Zainstalowane zostały najnowocześniejsze urządzenia do fermentacji brzeczki metodą ciśnieniową, filtracji i stabilizacji piwa w przepływie, rozlewu piwa do butelek oraz automatycznego załadunku i rozładunku butelek.
Rozwój browaru.
Początkowo browar w Warce należał do Zakładów Piwowarskich w Warszawie. W 1976 roku wyodrębniono go jednak i powołano Zakłady Piwowarskie w Warce. W ciągu pierwszych trzech lat swojej działalności browar w Warce wytwarzał 600 tys. hl piwa rocznie, które sprzedawano głównie w Warszawie. W początkach lat 90. XX wieku browar warecki wzbogacił się o linię do puszkowania piwa oraz stację do propagacji drożdży. Po zainstalowaniu w 1994 r. tankofermentorów zdolności produkcyjne browaru wzrosły do 800 tys. hl piwa rocznie.
W latach 90. XX wieku browar w Warce produkował marki piwa: Warka 10,5%, Warka 12,5%, Warka 14%, Warka 16,3%, Warka Ciemne, Hetman, Eksport Specjal.
Prywatyzacja browaru.
W 1994 roku dokonano prywatyzacji browaru. Właścicielem zakładu została spółka Browary Warka Sp. z o.o., której głównym udziałowcem był Ryszard Varisella. W latach 1994–1996 przeprowadzono w zakładzie gruntowną modernizację i rozbudowę. Browar Warka stał się w tym czasie jednym z największych producentów piwa w Polsce. W 1996 roku zakład kupiła szwajcarska firma Welinvest, która odsprzedała go australijskiej spółce Brewpole B.V.
Browar Grupy Żywiec.
W 1999 roku browar w Warce został przejęty przez holenderski koncern piwowarski Heineken.
Nowy właściciel postawił na dużą kampanię reklamową, która sprawiła, że sprzedaż produktów browaru jeszcze bardziej wzrosła. W tym czasie promocja dotyczyła głównie jasnego piwa typu pilsner Warka Strong. W 2003 roku zakład w Warce przekształcono w spółkę akcyjną, a następnie rok później włączono w skład Grupy Żywiec. W tym czasie dokonano całkowitej przebudowy budynków browaru i dokończono jego modernizację.
Browar Warka należy do grona najnowocześniejszych zakładów piwowarskich w Europie. Przy produkcji piwa w zakładzie stosowana jest technologia HGB oraz wykorzystywane są bardzo pojemne tankofermentatory.
Obecnie browar wytwarza rocznie ok. 3,5 mln hektolitrów piwa i jest jednym z największych browarów przemysłowych w Polsce.
Produkty.
Lager

</doc>
<doc id="1026302" url="https://pl.wikipedia.org/wiki?curid=1026302" title="Zespół Wiedemanna-Rautenstraucha">
Zespół Wiedemanna-Rautenstraucha

Zespół Wiedemanna-Rautenstraucha () – rzadki zespół wad wrodzonych. Objawia się wewnątrzmacicznym zahamowaniem wzrostu, niską masą urodzeniową, niezrośniętymi szwami czaszkowymi, upośledzeniem umysłowym i charakterystyczną dysmorfią twarzy związaną z zanikiem tkanki tłuszczowej; Pierwsze cechy progeryjne u dziecka jak np. postarzała skóra są widoczne od razu po urodzeniu a nie jak w przypadku klasycznej progerii dopiero ok. 2 roku życia dlatego ten zespół często jest nazywany "progerią noworodkową", dodatkowe objawy to ostre rysy twarzy, rzadkie włosy głowy, zazwyczaj występuje łagodne upośledzenie umysłowe, wyraźny rysunek żylny skóry skalpu, prognatyzm i wydłużony nos.
Zespół został opisany jako odrębna jednostka chorobowa w 1979 roku przez Hansa-Rudolfa Wiedemanna, który wcześniej opisał dwa przypadki choroby: jeden w 1966 i drugi w 1977. Thomas Rautenstrauch i wsp. w 1977 rozpoznali zespół u dwojga rodzeństwa jako progerię.
Epidemiologia.
Zespół Wiedemanna-Rautenstraucha został do tej pory wykryty u około 30 osób. Ocenia się, że częstotliwość występowania tego zespołu wad wynosi 1:4 do 8 mln urodzeń. Średnia długość życia dzieci z Zespołem Wiedamanna-Rautenstraucha to 7 miesięcy ale w bardzo rzadkich przypadkach zdarza się dożycie wieku nastoletniego i dorosłego.

</doc>
<doc id="1026303" url="https://pl.wikipedia.org/wiki?curid=1026303" title="Antonio Maria Gallio">
Antonio Maria Gallio



</doc>
<doc id="1026306" url="https://pl.wikipedia.org/wiki?curid=1026306" title="Dziewice Słońca">
Dziewice Słońca



</doc>
<doc id="1026308" url="https://pl.wikipedia.org/wiki?curid=1026308" title="Zagaje (Pawłowice)">
Zagaje (Pawłowice)

Zagaje – osada wsi Pawłowice w Polsce, położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 osada należała administracyjnie do województwa kieleckiego.

</doc>
<doc id="1026310" url="https://pl.wikipedia.org/wiki?curid=1026310" title="Tunku Abdul Rahman">
Tunku Abdul Rahman

Tunku Abdul Rahman Putra Al-Haj ibni Almarhum Sultan Abdul Hamid Halim Shah (ur. 8 lutego 1903 w Alor Setar, zm. 6 grudnia 1990 w Kuala Lumpur) – malajski polityk i prawnik, premier kraju w latach 1957–1970. Syn Abdula I.
Życiorys.
Wywodził się z malajskiej rodziny arystokratycznej. Przyszedł na świat w 1903 jako syn pary sułtańskiej Kedahu, Abdula I Hamida i Paduki Seri Cik. Studiował prawo w St Catharine’s College na Uniwersytecie Cambridge, dzięki czemu uzyskał następnie brytyjskie uprawnienia adwokackie. Po powrocie na Malaje rozpoczął w 1931 służbę w administracji państwowej i kontynuował ją podczas okupacji japońskiej. Był współzałożycielem Zjednoczonej Narodowej Organizacji Malajów, której przewodniczył w 1952 po odejściu Dato Onn bin Jaafara. Uznawszy, że niepodległość można osiągnąć jedynie przez współpracę zamieszkujących Malaje grup etnicznych, zawarł sojusz z Malezyjskim Stowarzyszeniem Chińczyków, a później z Malezyjskim Kongresem Hindusów. Po zwycięstwie koalicji w wyborach parlamentarnych w 1955 został premierem i ministrem spraw wewnętrznych. Wynegocjował z rządem brytyjskim niepodległość i został pierwszym premierem Malajów. W 1960 roku doprowadził do zakończenia pierwszego powstania malajskiego. W latach 1962–1963 przewodniczył tworzeniu Federacji Malajskiej, którą rządził jako premier dzięki zapewnieniu sobie poparcia społeczności chińskiej i hinduskiej poprzez pragmatyczny kompromis. W okresie jego rządów trwała konfrontacja z Indonezją, rebelia w Brunei, drugie powstanie malajskie i powstanie w Sarawaku, które na długie lata zdestabilizowały sytuację w kraju. Podczas wyborów państwowych w maju 1969 doszło w stolicy do poważnych rozruchów na tle etnicznym pomiędzy Chińczykami a Malajami. Widząc, że nie powiodła się jego próba rządów, opartych na przyjaznych stosunkach chińsko-malajskich, złożył rezygnację w styczniu 1970. Aktywny udział w publicystyce pozwolił mu na pozostanie wpływową postacią w życiu publicznym Malezji, mimo formalnej emerytury.

</doc>
<doc id="1026312" url="https://pl.wikipedia.org/wiki?curid=1026312" title="Dziewica Słońca">
Dziewica Słońca



</doc>
<doc id="1026313" url="https://pl.wikipedia.org/wiki?curid=1026313" title="Krakowskie Zeszyty Sądowe">
Krakowskie Zeszyty Sądowe

Krakowskie Zeszyty Sądowe - biuletyn Sądu Apelacyjnego w Krakowie w sprawach karnych, wydawany od 1990 roku przez zespół sędziów wydziału karnego tego sądu. 
Miesięcznik zawiera przegląd bieżącego orzecznictwa Izby Karnej i Wojskowej Sądu Najwyższego oraz sądów apelacyjnych, jest jednak przede wszystkim pierwszym miejscem publikacji prasowej orzeczeń Sądu Apelacyjnego w Krakowie i podległych mu sądów okręgowych. W czasopiśmie znajdują się również krótkie relacje z działalności Krajowej Rady Sądownictwa oraz informacje dotyczące społeczności sędziowskiej. Każdy numer zamyka bieżąca bibliografia z zakresu prawa karnego.

</doc>
<doc id="1026314" url="https://pl.wikipedia.org/wiki?curid=1026314" title="Pachyuromys">
Pachyuromys



</doc>
<doc id="1026315" url="https://pl.wikipedia.org/wiki?curid=1026315" title="Parafia Niepokalanego Poczęcia Najświętszej Maryi Panny w Wałbrzychu">
Parafia Niepokalanego Poczęcia Najświętszej Maryi Panny w Wałbrzychu

Parafia Niepokalanego Poczęcia Najświętszej Maryi Panny w Wałbrzychu – znajduje się w dekanacie wałbrzyskim północnym w diecezji świdnickiej. Była erygowana w XX w. Jej proboszczem jest ks. prałat, kanonik Gremialny i dziekan Wałbrzyskiej kapituły kolegiackiej dr Krzysztof Moszumański.
Od 11 maja 2009 parafia jest siedzibą dekanatu Wałbrzych-Północ, a jej proboszcz mianowany dziekanem tegoż dekanatu.

</doc>
<doc id="1026317" url="https://pl.wikipedia.org/wiki?curid=1026317" title="Parafia św. Barbary w Wałbrzychu">
Parafia św. Barbary w Wałbrzychu

Parafia św. Barbary w Wałbrzychu – parafia rzymskokatolicka znajdująca się w dekanacie Wałbrzych-Północ w diecezji świdnickiej. Była erygowana w 1871 r. Jej proboszczem jest ks. dr Władysław Terpiłowski. Od 2018 roku rozpoczął się główny etap generalnego remontu wnętrza świątyni. W planach jest przywrócenie dawnego, neogotyckiego wystroju. 
Zobacz też.
Kościół św. Barbary w Wałbrzychu

</doc>
<doc id="1026318" url="https://pl.wikipedia.org/wiki?curid=1026318" title="Jędrula Kossoń">
Jędrula Kossoń



</doc>
<doc id="1026319" url="https://pl.wikipedia.org/wiki?curid=1026319" title="Oblina">
Oblina

Oblina, oflis – rodzaj zaokrąglenia powierzchni okrągłego drewna, która występuje w określonych materiałach tartych obrzynanych w miejscach, gdzie powinna znajdować się ostra krawędź.

</doc>
<doc id="1026321" url="https://pl.wikipedia.org/wiki?curid=1026321" title="Oflis">
Oflis



</doc>
<doc id="1026323" url="https://pl.wikipedia.org/wiki?curid=1026323" title="Jerry Caiafa">
Jerry Caiafa



</doc>
<doc id="1026330" url="https://pl.wikipedia.org/wiki?curid=1026330" title="SC Preußen Zaborze">
SC Preußen Zaborze



</doc>
<doc id="1026335" url="https://pl.wikipedia.org/wiki?curid=1026335" title="Andy Griffith">
Andy Griffith

Andy Samuel Griffith (ur. 1 czerwca 1926 w Mount Airy, zm. 3 lipca 2012 w Manteo) – amerykański aktor. Odtwórca roli szeryfa Andy’ego Taylora w sitcomie CBS "The Andy Griffith Show" (1960–1968) i prawnika Bena Matlocka w serialu NBC / ABC "Matlock" (1986–1995).
Życiorys.
Wczesne lata.
Urodził się w Mount Airy w stanie Karolina Północna jako syn Genevy (z domu Nunn) i Carla Lee Griffitha. Jego rodzina była pochodzenia angielskiego, a także miała korzenie irlandzkie, niemieckie, francuskie, szkockie i walijskie. Uczęszczał do Mount Airy High School. W 1949 ukończył studia muzyczne na Uniwersytecie Karoliny Północnej w Chapel Hill.
Kariera.
Był utalentowanym muzykiem, który wcześnie aspirował do roli śpiewaka operowego. Ale zamiast tego zyskał sławę jego monolog, który został wydany jako singiel „What it Was, Was Football” (1953) przez wytwórnię Colonial Records i stał się hitem, osiągając dziewiąte miejsce na listach przebojów w 1954 i jednym z najpopularniejszych nagranych monologów wszech czasów. W 1955 zadebiutował na Broadwayu w roli poborowego w siłach powietrznych Willa Stockdale’a w komedii "Nie ma czasu dla sierżantów", za którą otrzymał nagrodę Theatre World i nominację do nagrody Tony. W kinowym dramacie Elii Kazana "Twarz w tłumie" ("A Face in the Crowd", 1957) zagrał żądnego władzy „chłopaka ze wsi”, włóczęgę, który zostaje gospodarzem telewizyjnym i wykorzystał swój program jako bramę do władzy politycznej.
W 1960 zdobył nominację do Tony Award za broadwayowską rolę Toma Destry w musicalu "Destry znowu w siodle" opartym na powieści Maxa Branda. W 1976 otrzymał swoją gwiazdę na Hollywoodzkiej Alei Gwiazd. Za kreację Asha Robinsona, bogatego członka społeczności Houston w dramacie NBC "Morderstwo w Teksasie" ("Murder in Texas", 1981) opartym na faktach u boku Katharine Ross, Sama Elliotta i Farrah Fawcett był nominowany do nagrody Emmy dla najlepszego aktora drugoplanowego w serialu lub filmie limitowanym lub w antologii. W 1997 powrócił do swojej pierwszej miłości do muzyki i wygrał nagrodę Grammy za album gospel "I Love to Tell the Story: 25 Timeless Hymns". W 2005 został odznaczony Prezydenckim Medalem Wolności.
Życie prywatne.
Był trzykrotnie żonaty. 26 sierpnia 1949 poślubił Barbarę Bray Edwards, z którą miał dwoje adoptowanych dzieci – Andy’ego Samuela (ur. 8 grudnia 1958), który zmarł 17 stycznia 1996 na alkoholizm w wieku 37 lat i Dixie. 16 października 1972 doszło do rozwodu. 11 czerwca 1975 ożenił się z Solicą Casuto, z którą się rozwiódł w 1981. 2 kwietnia 1983 poślubił Cindi Knight.
9 maja 2000 przeszedł czterokrotne pomostowanie aortalno-wieńcowe.
Śmierć.
Zmarł 3 lipca 2012 na atak serca w wieku 86 lat w swoim domu w Manteo.

</doc>
<doc id="1026336" url="https://pl.wikipedia.org/wiki?curid=1026336" title="Jan Świrepo">
Jan Świrepo

Jan Świrepo (ur. 11 października 1941 w Talminowiczach) – polski polityk i przedsiębiorca. Poseł na Sejm II kadencji (1993–1997), w latach 2008–2015 wicewojewoda lubuski.
Życiorys.
W 1959 wstąpił do Zjednoczonego Stronnictwa Ludowego. Ukończył w 1965 studia na Wydziale Mechanizacji Rolnictwa Politechniki Poznańskiej. Był prezesem zarządu PPHU „POM” Sp. z o.o. w Strzelcach Krajeńskich.
W 1989 bezskutecznie kandydował do Senatu. Został działaczem Polskiego Stronnictwa Ludowego, zasiadając we władzach wojewódzkich tego ugrupowania. W latach 1993–1997 sprawował mandat posła na Sejm II kadencji, wybranego w okręgu gorzowskim. Od 1998 sprawował mandat radnego sejmiku lubuskiego (w 2006 został powołany na stanowisko wiceprzewodniczącego).
Od 1997 kilkakrotnie bez powodzenia kandydował do parlamentu. W 2008 zrezygnował z mandatu radnego, obejmując 10 stycznia tego samego roku stanowisko wicewojewody lubuskiego. Pozostawał wicewojewodą po uzyskaniu mandatów radnego sejmiku w 2010 i w 2014, z których ponownie rezygnował. W grudniu 2015 odwołany z funkcji wicewojewody. W 2018 został ponownie wybrany na radnego województwa.

</doc>
<doc id="1026359" url="https://pl.wikipedia.org/wiki?curid=1026359" title="Tuanku Abdul Rahman ibni Almarhum Tuanku Muhammad">
Tuanku Abdul Rahman ibni Almarhum Tuanku Muhammad

Tuanku Abdul Rahman ibni Almarhum Tuanku Muhammad (ur. 24 sierpnia 1895, zm. 1 kwietnia 1960) – pierwszy malezyjski Yang di-Pertuan Agong (tłumaczone jako król) od 31 sierpnia 1957 do śmierci.

</doc>
<doc id="1026365" url="https://pl.wikipedia.org/wiki?curid=1026365" title="Flaga Skonfederowanych Stanów Ameryki">
Flaga Skonfederowanych Stanów Ameryki



</doc>
<doc id="1026366" url="https://pl.wikipedia.org/wiki?curid=1026366" title="Godło Skonfederowanych Stanów Ameryki">
Godło Skonfederowanych Stanów Ameryki



</doc>
<doc id="1026369" url="https://pl.wikipedia.org/wiki?curid=1026369" title="Jan Cajmer">
Jan Cajmer

Jan Cajmer, pierwotnie Johann Zeimer (ur. w 1911 w Samborze, zm. w 1974 w Lozannie) – polski muzyk pochodzenia żydowskiego o korzeniach austriackich. Był dyrygentem powstałej w 1946 Orkiestry Tanecznej Polskiego Radia, popularnej w latach 50. XX wieku.
Życiorys.
Urodził się w kamienicy przy samborskim rynku, gdzie jego ojciec, Mosze (Markus), miał sklep z zegarami. Miał dwie siostry – Różę i Malwinę. Obie były lubianymi nauczycielkami języków obcych w Gimnazjum im. Marii Konopnickiej w Samborze. Cajmerowie byli bogatą żydowską rodziną i dbali o gruntowne wykształcenie dzieci. Cajmer ukończył gimnazjum w Samborze i prywatną szkołę muzyczną Józefy Zielonczanki-Donicht – świetnej nauczycielki gry na fortepianie, która po wojnie osiadła w Opolu i wykształciła wielu muzyków na Śląsku. Studiował prawo i dyrygenturę na Akademii Muzycznej w Wiedniu. W latach 1929–1932 w Wiedniu zarobkował jako pianista kawiarniany. Latem 1941, po ataku niemieckim na ZSRR, służąc w Armii Czerwonej prowadził orkiestrę w Okręgowym Domu Armii Czerwonej w Samborze. W latach 1942–1943 pracował w rozgłośni radiowej w Saratowie i Kujbyszewie.
W maju 1943 zgłosił się, w stopniu porucznika, do formującej się we wsi Sielce nad Oką I Dywizji Wojska Polskiego, gdzie prowadził orkiestrę i teatr żołnierski, będący zaczątkiem Teatru Wojska Polskiego. W wojsku przebywał do końca wojny. Od 1945 pracował w Polskim Radiu skierowany tam rozkazem wojskowym. Podlegał dyrektorowi muzycznemu Romanowi Jasińskiemu i jego zastępcy Władysławowi Szpilmanowi. Prowadził Orkiestrę Taneczną Polskiego Radia od jej powstania w 1946 do 1957 kiedy to niespodziewanie wyjechał z Polski. Był jej dyrygentem i aranżerem. Orkiestra miała brzmienie dixielandowe, a miękkim brzmieniem przypominała zespół Charlesa Browna.
Pod pseudonimem Jan Rem kierował triem instrumentalnym (akordeon, gitara, kontrabas), które dużo nagrywało na płyty dla wytwórni Mieczysława Fogga Fogg Record.
Po 1956 roku sława Cajmera zaczęła przemijać. Pojawiły się wówczas nowe trendy w muzyce i nowe wschodzące gwiazdy: Sława Przybylska, Irena Santor, Rena Rolska, Wiesława Drojecka, Hanna Rek, Ludmiła Jakubczak. Przemijała też sława Nataszy Zylskiej i Marty Mirskiej. Cajmer był też w czasie odwilży gomułkowskiej atakowany przez prasę za nieprzychylne traktowanie jazzu w latach stalinizmu.
30 kwietnia 1957 Włodzimierz Sokorski prezes Radiokomitetu zezwolił mu na „natychmiastowy wyjazd za granicę na leczenie”, z którego już nigdy do Polski nie powrócił. Osiadł w Izraelu. U schyłku życia przeprowadził się do Lozanny w Szwajcarii, gdzie mieszkał z jedyną swoją córką – Emanuelą i tam zmarł. Jego siostry, Róża i Malwina, zginęły w samborskim getcie.
W latach 50. XX wieku modne było powiedzenie „Masz zagrania jak Cajmer o północy” (utwory orkiestry emitowano późną nocą) na określenie dziwnych zachowań.

</doc>
<doc id="1026377" url="https://pl.wikipedia.org/wiki?curid=1026377" title="Duński parlament">
Duński parlament



</doc>
<doc id="1026378" url="https://pl.wikipedia.org/wiki?curid=1026378" title="Regia">
Regia

Regia – jeden z najwcześniejszych budynków wzniesionych na Forum Romanum, pierwotnie siedziba królów rzymskich, w czasach późniejszych miejsce urzędowania Pontifex Maximus (Najwyższego Kapłana), który mieszkał na stałe w Domus Publicus. Spłonęła i została odbudowana w roku 148 p.n.e. i ponownie w 36 p.n.e. W wyniku budowy Świątyni Cezara zniknęła z Forum Romanum.

</doc>
<doc id="1026380" url="https://pl.wikipedia.org/wiki?curid=1026380" title="Parafia św. Józefa Robotnika w Wałbrzychu">
Parafia św. Józefa Robotnika w Wałbrzychu

 
Parafia św. Józefa Robotnika - rzymskokatolicka parafia znajdująca się przy ulicy Odlewniczej 1 w Wałbrzychu. Parafia należy do dekanatu wałbrzyskiego północnego w diecezji świdnickiej. Erygowana została w 1972 r. 

</doc>
<doc id="1026383" url="https://pl.wikipedia.org/wiki?curid=1026383" title="200 m stylem dowolnym">
200 m stylem dowolnym

200 m stylem dowolnym – konkurencja należąca do średnich dystansów w tym stylu. Jest rozgrywana na igrzyskach olimpijskich.
Mistrzostwa Polski.
Obecny mistrz Polski:
Obecna mistrzyni Polski:
Mistrzostwa świata (basen 50 m).
Obecny mistrz świata:
Obecna mistrzyni świata:
Mistrzostwa świata (basen 25 m).
Obecny mistrz świata:
Obecna mistrzyni świata:
Mistrzostwa Europy.
Obecny mistrz Europy:
Obecna mistrzyni Europy:
Letnie igrzyska olimpijskie.
Obecny mistrz olimpijski:
Obecna mistrzyni olimpijska:

</doc>
<doc id="1026384" url="https://pl.wikipedia.org/wiki?curid=1026384" title="Osorkon III">
Osorkon III

Osorkon III – faraon, władca starożytnego Egiptu z XXIII dynastii libijskiej, z czasów Trzeciego Okresu Przejściowego. Był prawdopodobnie synem Szeszonka IV i Karomy IV. 
Prawdopodobnie przed osiągnięciem władzy królewskiej, przez około 10 lat pełnił funkcję wielkiego kapłana Amona. Świadczyć może o tym zapis na steli, odkrytej 1982 roku w Akoris, na której Osorkon nazwany jest arcykapłanem Amona. Początek jego panowania, według różnych ocen, datuje się na lata pomiędzy 790 p.n.e., a 787 p.n.e. Trudność z jego ustaleniem komplikuje fakt, że Osorkon po pokonaniu rywali i opanowaniu Teb, nie od razu ogłosił się faraonem. Uczynił to dopiero po ostatecznym pokonaniu stronników Padibasteta, datując ten fakt na 39. rok panowania Szeszonka III. Jego pierwszą żoną została Tentsai, ze związku z którą narodzili się dwaj jego synowie, kolejni następcy: Takelot III i Rudżamon. Druga jego żona - Karoaczet była natomiast matką Szepenupet I, która w przyszłości została boską małżonką Amona.
Jego władzę w Leontopolis uznawali, sąsiadujący wodzowie Ma z Mendes. W Herakleopolis po usunięciu władców, spowinowaconych z XXII dynastią, panujących w czasach Szeszonka V zapewne z jego nadania, osadził Osorkon swego syna Takelota, który oprócz władzy świeckiej, sprawował również funkcję arcykapłana Amona. W Hermopolis, również za sprawą Osorkona, władzę objął Nimlot. 
Jedną z bardziej znaczących budowli wzniesionych przez Osorkona jest kaplica Ozyrysa - Pana Wieczności (egip. "Heka-dżed") zbudowana w Karnaku, jak się wydaje pod znaczącym wpływem córki Szepenupet I, która w tym czasie sprawowała już funkcję Boskiej małżonki Amona, a w czasach syna i następcy Osorkona - Takelota III dzieliła z nim faktyczną władzę królewską w Tebaidzie. 
Około roku 765/764 p.n.e. Osorkon powołał do współrządów swego syna Takelota. Była to ostatnia, poświadczona koregencja w dziejach starożytnego Egiptu, rządzonego przez władców pochodzenia rdzennie egipskiego oraz władców wywodzących się z terenów odwiecznie wchodzących w skład państwa faraonów .
Osorkon III zmarł prawdopodobnie w wieku przekraczającym osiemdziesiąt lat, a miejsca jego pochówku oraz mumii, jak dotąd nie udało się odnaleźć.

</doc>
<doc id="1026386" url="https://pl.wikipedia.org/wiki?curid=1026386" title="Dario Sala">
Dario Sala

Dario Sala (ur. 8 kwietnia 1912 w Como, zm. 30 stycznia 2005 tamże) – włoski antykwariusz, muzyk, poeta, pisarz i pacyfista.
Wynalazł DAS, substancję plastyczną na bazie mineralnej podobną do plasteliny, która twardnieje bez konieczności gotowania (jak modelina). Wynalazek został opatentowany w 1962 roku. Za patent Dario Sala nie wziął honorarium, gdyż chciał, aby wszystkie dzieci, i biedne i bogate, mogły się cieszyć zabawą i rozwijać fantazję. Na początku DAS był sprzedawany w kolorze szarym, potem zaczęto produkcję masy w kolorze białym i ceglastym.
W czasie drugiej wojny światowej walczył w Albanii, Francji i Włoszech.
W 1995 roku opublikował tomik poezji „Między niebem a ziemią” ("Tra cielo e terra"'). W 2002 roku wydał zbiór poezji i aforyzmów „Serce i prostota” ("Cuore e semplicità").

</doc>
<doc id="1026390" url="https://pl.wikipedia.org/wiki?curid=1026390" title="Petrovice u Karviné">
Petrovice u Karviné



</doc>
<doc id="1026391" url="https://pl.wikipedia.org/wiki?curid=1026391" title="Albert Barnes Steinberger">
Albert Barnes Steinberger

Albert Barnes Steinberger (ur. 1840, zm. 1894) - samoański polityk. Pierwszy premier Samoa od 22 maja 1875 do 8 lutego 1876, bezpartyjny.

</doc>
<doc id="1026397" url="https://pl.wikipedia.org/wiki?curid=1026397" title="Carlos Bueno">
Carlos Bueno

Carlos Héber Bueno Suárez (ur. 10 maja 1980 w Artigas) – urugwajski piłkarz występujący najczęściej na pozycji napastnika.
Kariera.
Carlos bardzo wcześnie podjął treningi w miejscowym klubie Montevideo Wanderers. Wielki talent do piłki odziedziczył po ojcu – Eberze Bueno, który na początku lat 80. był czołowym strzelcem klubu CA Bella Vista.
W wieku 17 lat przeprowadził się do stolicy Urugwaju – Montevideo, gdzie sprowadzili go działacze najbardziej znanego klubu z kraju dwukrotnych mistrzów świata – CA Peñarol. Dość szybko zaczął odgrywać wiodącą rolę w rodzimej ekstraklasie. W 1998 roku został królem strzelców, zdobywając 24 bramki, wtedy też zadebiutował w reprezentacji Urugwaju. Selekcjonerem był wówczas Victor Pua, jednak pewniakami pozostawali inni gracze: Daniel Fonseca, Marcelo Zalayeta. Z czasem nastała era Diego Forlana i Alvaro Recoby. Bueno musiał zadowolić się graniem ogonów i siedzeniem na ławce rezerwowych. Nie został powołany na MŚ 2002. Jednak na Copa America 2004 Jorge Fossati, nowy trener Urusów, nie mógł powołać ani Recoby, ani Javiera Chevantóna. Tym samym Bueno stał się pierwszoplanową postacią urugwajskiego ataku. Charlie good (tak nazywają napastnika kibice i koledzy z drużyny) w drodze do pierwszej czołówki Copa America pokazał wielkie możliwości i tym samym odpłacił za zaufanie.
Dwukrotnie w barwach Peñarolu był mistrzem Urugwaju – w 1999, oraz 2003 roku.
W sezonie 05/06 przeszedł do francuskiego Paris Saint-Germain. Po roku został wypożyczony do Sportingu. W 2007 roku przeszedł do Boca Juniors, w którym rozegrał zaledwie siedem spotkań. Po roku postanowił odejść do swojego macierzystego klubu, Peñarolu.

</doc>
<doc id="1026398" url="https://pl.wikipedia.org/wiki?curid=1026398" title="Marija Korytcewa">
Marija Korytcewa

Marija Korytcewa, ukr. Марія Коритцева (ur. 25 maja 1985 w Kijowie) − ukraińska tenisistka, zwyciężczyni sześciu turniejów WTA w grze podwójnej, reprezentantka kraju w Pucharze Federacji.
Kariera tenisowa.
Przygodę z tenisem rozpoczęła w wieku sześciu lat. W turniejach juniorskich zadebiutowała w 2001 roku, a jej pierwszym większym osiągnięciem był półfinał turnieju ITF w Antei na Ukrainie. W 2002 rozegrała ostatnie spotkanie juniorskie, podczas turnieju w Umag przegrywając z Martą Domachowską. Już w 2001 roku próbowała swoich sił w kobiecych turniejach ITF. W kwietniu 2002 przegrała finał w Dubrowniku, a w lipcu zdobyła swój pierwszy tytuł w Toruniu. Po serii słabszych występów kolejny finał odnotowała we Lwowie w 2003. Kilka miesięcy później wygrała w Garching bei München, a następnie doszła do dwóch finałów z rzędu, w Rimini i Tbilisi. Wówczas zaczęła startować w eliminacjach do turniejów WTA oraz Wielkich Szlemów, ale większość prób kończyła się na pierwszej rundzie. W 2004 roku bliska była zagrania w J&amp;S Cup, lecz przegrała w trzeciej rundzie. Znów odnotowała spadek formy, dopiero w 2005 roku wygrywając kilka ITF-owskich turniejów. Zagrała w turnieju zawodowym w Taszkencie, odpadając w pierwszej rundzie. Zdobyła pierwszy zawodowy tytuł WTA w Palermo w grze podwójnej.
W czerwcu 2007 we włoskiej Bielli pokonała Urszulę Radwańską i Jekatierinę Byczkową, przegrywając z Włoszką Flavią Pennettą. W turnieju WTA w Palermo w pierwszej rundzie uległa Agnieszce Radwańskiej. Włoch nie opuściła jednak bez sukcesu, bo w parze z Darją Kustawą zdobyły tytuł WTA w grze podwójnej.
We wrześniu 2007 dotarła do finałów imprezy Sunfeast Open, zarówno w singlu jak i w deblu. W 2011 odniosła wygrała 2 turnieje w grze podwójnej - w Acapulco (w parze z Ioaną Ralucą Olaru) i w Baku (wraz z Taccianą Puczak).

</doc>
<doc id="1026407" url="https://pl.wikipedia.org/wiki?curid=1026407" title="Cezaria Iljin-Szymańska">
Cezaria Iljin-Szymańska

Cezaria Iljin-Szymańska ps. "Kaja" (ur. 2 kwietnia 1916, zm. 17 lipca 2007 w Warszawie) – polska architekt, działaczka podziemia i członkini SARP. Żona żołnierza AK kapitana Marka "Sępa" Szymańskiego. 
Życiorys.
Córka Modesta Iljina (zesłańca na Sybir z 1905) i Bronisławy z Szemiotów. Rodzice Cezarii pobrali się na Syberii, gdzie w 1909 rodzi się w Orenburgu ich syn Modest (mgr inż. ląd. – Hubalczyk). Cezaria przychodzi na świat 2 kwietnia 1916, w domu babki, skąd wraz z matką – jako niemowlę wraca na Syberię. Ochrzczona została w Bamaule. Rodzina mieszka w Dżungarii, w miasteczku Zajsan. Do Polski powracają w 1923. Zamieszkują w Białymstoku. W 1930 rodzina przeprowadza się do Wilna, gdzie Cezarina zdaje w 1933 maturę w Gimnazjum Elizy Orzeszkowej. W trakcie studiów na Wydziale Architektury Politechniki Warszawskiej pracuje latem w Gdyni i na Helu (przy budowie umocnień) a zimą w Warszawie w firmie „Polstephan”. Po uzyskaniu w 1937 tzw. półdyplomu zostaje kierowniczką pracowni architektury i planowania urządzeń sportowych w PUWFiPW. 
Po wybuchu wojny wraz z kierownictwem PUWFiPW ewakuuje się w stronę Rumunii, jednak z Zaleszczyk wraca w kierunku Warszawy. Dociera do Zamościa, który zostaje przejęty przez Niemców z rąk sowieckich. W Zamościu włącza się w pomoc polskich żołnierzom dostarczając im fałszywe dowody tożsamości. Wraca do stolicy. Od 15 października 1939 w jej warszawskim mieszkaniu znajduje się punk kontaktowy majora Henryka Dobrzańskiego „Hubala”. Marianna Cel „Tereska” przekazała Cezarii Iljin Order Virtuti Militari mjr „Hubala” celem naprawy w warszawskim zakładzie medalierskim. W trakcie okupacji studiuje dział urbanistyki na wydziale architektury na tajnej Politechnice. Jednocześnie pracuje w „Polstephan” i wykorzystując sieć firmy pomaga organizacji „Wachlarz” w zdobywaniu dokumentów wyjazdowych i przepustek. W 1943 przystępuje do Armii Krajowej, służy jako dyżurna kursów dywersyjnych KG AK „Zagajnik”. 
Bierze udział w powstaniu warszawskim. Zostaje przydzielona do Zgrupowania „Radosław”, do plutonu „Torpedy” Tadeusza Jackowskiego, na barykadę „Lisa Kuli”, na rogu Żytniej i Okopowej. Walczy następnie na Starówce (łączniczka płk. Karola Ziemskiego „Wachnowskiego”), a po przejściu kanałami w Śródmieściu i ponownie w Zgrupowaniu „Radosław” na Czerniakowie. Z Czerniakowa wraz z rannymi przeprawia się na prawy brzeg Wisły. Początkowo zostaje aresztowana przez NKWD. Zwolniona udaje się do Białegostoku w poszukiwaniu matki. Pod koniec 1944 ponownie aresztowana i wywieziona przez NKWD do obozu nr 41 w Ostaszkowie. 
Po powrocie do Polski w 1946 pracuje jako kierownik pracowni lub zespołu w Biurze Odbudowy Stolicy, w Zrzeszeniu Osiedli Robotniczych i w Biurze Projektów Warszawa-Południe, a następnie jako adiunkt w Instytucie Urbanistyki i Architektury, Instytucie Kształtowania Przestrzeni i Ochrony Środowiska oraz własnej pracowni. Należała do SARP-u i TUP-u. Była rzeczoznawcą SARP-u.
Pochowana na cmentarzu Powązkowskim (Stare Powązki) – kw. 188 rz. 3 grób 40/41.
Order Virtuti Militari majora Henryka Dobrzańskiego „Hubala” Cezaria Iljin-Szymańska przechowywała do 1994 kiedy przekazała go do Izby Pamięci znajdującej się w 41 Ośrodku Szkolenia Specjalistów Samochodowych w Tomaszowie Mazowieckim. Jest autorem projektu sztandaru Środowiska Żołnierzy „Hubalczycy”. 
Twórczość.
Autorka dwóch książek:
Upamiętnienie.
Jest bohaterką beletrystycznej opowieści historycznej Aleksandry Ziółkowskiej-Boehm, pt. "Kaja od Radosława, czyli historia Hubalowego Krzyża" wydanej w 2006 przez Warszawskie Wydawnictwo Literackie MUZA. . Książka została nagrodzona przez Związek Pisarzy Polskich na Obczyźnie w Londynie jako Najlepsza Książka Roku 2006.

</doc>
<doc id="1026411" url="https://pl.wikipedia.org/wiki?curid=1026411" title="Amerykanie pochodzenia włoskiego">
Amerykanie pochodzenia włoskiego

Amerykanie pochodzenia włoskiego () – obywatele Stanów Zjednoczonych posiadający włoskich przodków lub włoscy imigranci do USA.
Na początku Włosi przybywali do Ameryki w małych grupach, na fali ruchów rewolucyjnych w 1848 i 1861. Główny okres imigracji włoskiej przypadł na lata 1880–1960. Wielu z imigrantów było słabo wykształconymi chłopami z południa Włoch i Sycylii, od 1890 do 1900 przybyło ich 655 tys. 888. Głównym powodem migracji była sytuacja ekonomiczna w ojczyźnie (południe Włoch i Sycylia są do dzisiaj ubogimi regionami). Imigranci osiedlali się w okolicach, dzielnicach zwanych "Little Italy" ("Małe Włochy"), koncentrując swoją obecność na tych obszarach i tworząc etniczne enklawy w środku amerykańskich metropolii. Enklawy umożliwiały rodakom wspólną integrację, dawały poczucie wspólnoty i prowadziły do podtrzymywania i rozwijania etnicznej kultury i tradycji, jak religia katolicka, kult rodziny, czy tak ważna i znana na świecie kuchnia włoska (powstawało wiele restauracji, pizzerii i sklepików z rodzimymi specjałami, które z czasem zyskiwały także na popularności wśród innych Amerykanów i stały się głównym elementem wizerunku Włochów w powszechnej świadomości społecznej).
Włoscy imigranci, w większości chłopi bez jakiegokolwiek wykształcenia, stawali się robotnikami potężnych fabryk rozwijającej się Ameryki, razem z Polakami, innymi Słowianami, czy Żydami byli siłą roboczą i napędową szaleńczego rozwoju Nowego Świata na początku XX wieku, pracowali w kopalniach, hutach, fabrykach samochodów i fabrykach broni, byli dokerami i sprzątaczami, piekarzami i handlarzami. Ich dzielnice przypominały slumsy z żałosnymi warunkami mieszkaniowymi i sanitarnymi, rozpowszechniona była gruźlica. Fale imigracji początków XX wieku zatrzymał wybuch I wojny światowej, a Włosi stali się w USA częstym obiektem ruchów antykatolickich i antyimigracyjnych, byli ofiarami dyskryminacji, a nawet przemocy (dochodziło do linczowania).
Do roku 1978 do Stanów Zjednoczonych przybyło 5,3 mln Włochów, z czego 2 mln w latach 1900–1914. Ok 1/3 z nich planowała pobyt czasowy, w celu zarobienia pieniędzy i powrotu do domu (byli zwani "przelotnymi ptakami"). Wróciła ok. 1/4, reszta zdecydowała się pozostać w Ameryce lub zatrzymała ich wojna.
W czasie II wojny światowej internowano do zamkniętych obozów i obszarów ok. 10 tys. Włochów z Zachodniego Wybrzeża USA (a 600 tys. otrzymało status "wrogiego rezydenta"), jako obywateli wrogiego państwa włoskiego pod dyktaturą faszystowską (podobna sytuacja dot. np. Japończyków, jednak na o wiele większą skalę).
Około 1,2 mln Amerykanów włoskiego pochodzenia służyło w armii USA w czasie II wojny światowej (stanowi to 7,5% z 16 mln wszystkich amerykańskich żołnierzy walczących na arenach tej wojny).
Demografia.
Spis powszechny z roku 2000 wykazał, że Amerykanie włoskiego pochodzenia to 6. największa grupa etniczna w USA. Było ich 15,6 mln (co stanowiło 5,6% populacji całego kraju). Czasami wyróżnia się osobną grupę dla osób pochodzenia sycylijskiego, nie uwzględnia się jej jednak w oficjalnych statystykach.
Na początku XX w. amerykańscy Włosi popierali w większości demokratów, a od 1960 zauważa się większościowe poparcie dla republikanów. Kongres USA ma i miał wielu członków tej grupy etnicznej, Włosi byli liderami obu głównych amerykańskich partii. Najwyżej postawionym w świecie polityki Amerykaninem włoskiego pochodzenia jest obecna Spiker Izby Reprezentantów Nancy Pelosi z Partii Demokratycznej. Republikański burmistrz Nowego Jorku Rudy Giuliani był kandydatem na stanowisko prezydenta USA w ostatnich wyborach 2008.
Włosi stworzyli w Ameryce swoją specyficzną kulturę, opierającą się na tradycyjnych wartościach religijnych i rodzinnych. Ważną częścią ich kultury jest kuchnia, która jest prawdziwą wizytówką amerykańskich Włochów.
Liczba mieszkańców.
Łączna liczba Amerykanów włoskiego pochodzenia w wybranych stanach (10. największych populacji), według spisu powszechnego 2000.
6 stanów, w których udział procentowy Włochów w ogóle populacji jest największy.

</doc>
<doc id="1026417" url="https://pl.wikipedia.org/wiki?curid=1026417" title="Jeff Green">
Jeff Green

Jeff Green, właśc. Jeffrey Lynn Green (ur. 28 sierpnia 1986 w Cheverly) – amerykański koszykarz, występujący na pozycji niskiego skrzydłowego, obecnie zawodnik Denver Nuggets.
Absolwent Uniwersytetu Georgetown. Po karierze na college, został wybrany z 5. numerem w drafcie 2007 przez Boston Celtics, a następnie oddany do Seattle SuperSonics wraz z Wallym Szczerbiakiem i Delonte Westem w zamian za Raya Allena.
Dzieciństwo i młodość.
Jeff Green jest synem Jeffreya Greena Sr. oraz Felici Akingube. Uczęszczał On do szkoły średniej NorthWestern High School w Hyattsville w stanie Maryland, gdzie poprowadził swój zespół do stanowego mistrzostwa w 2004 roku. Po ogólniaku Green zdecydował się na przystąpienie do Uniwersytetu Georgetown, gdzie pozytywnie jego podanie rozpatrzył ówczesny trener Craig Esherick w 2003. Jednakże wkrótce po tym Esherick został zwolniony z posady trenera zanim Green kiedykolwiek go w ogóle zobaczył. Na stanowisko głównego trenera przyjęto Johna Thompsona III.
College.
Już na pierwszym roku jako freshmen w zespole Georgetown Hoyas, zdobył nagrodę dla najlepszego pierwszoroczniaka konferencji Big East Conference w 2005 (Big East Rookie of The Year) wraz z Rudy Gayem z Connecticut Huskies.
Rok później Green wraz z kolegą z zespołu Royem Hibbertem został wybrany do drugiego najlepszego zespołu konferencji Big East (All-Big East Second Team of the Year).
Jako junior na Uniwersytecie Georgetown poprowadził swój zespół do Final Four NCAA po raz pierwszy od 1985. W półfinale przeciwko drużynie Notre Dame Fighting Irish rzucił 30 punktów, zaś w finale 21 przeciwko Pittsburgh Panthers. Green poprowadził swój zespół do pierwszego tytułu Big East od roku 1989. Po tych wydarzeniach Green został wybrany do All-Big East First Team oraz został okrzyknięty najbardziej wybitnym zawodnikiem (Most Outstanding Player) turnieju Big East.
Zapisał się w historii swojej szkoły jako 17 na liście strzelców, 16 na liście najlepiej zbierających i 12 asystujących. Jeff był kapitanem zespołu Uniwersytetu Georgetown, który był prowadzony przez trenera Johna Thompsona III. Pewnego razu trener spytany co sądzi o Greenie odpowiedział: "Nie uwierzycie mi, ale to prawda: Jeff jest najbystrzejszym zawodnikiem jakiego to tej pory trenowałem".
NBA.
Jeff Green został wybrany z 5. numerem Draftu 2007 przez Boston Celtics z zamiarem oddania go wraz z Wallym Szczerbiakiem i Delonte Westem do Seattle SuperSonics za Raya Allena. W lutym 2011 brał udział w wymianie w ramach której trafił do Boston Celtics.
12 stycznia 2015 został wytransferowany w wymianie między trzema klubami do Memphis Grizzlies.
18 lutego 2016 w ramach wymiany między klubami trafił do Los Angeles Clippers w zamian za Lance'a Stephensona i wybór w pierwszej rundzie draftu.
7 lipca 2016 jako wolny agent podpisał kontrakt z Orlando Magic. 11 lipca 2017 został zawodnikiem Cleveland Cavaliers. 10 lipca 2018 zawarł umowę z Washington Wizards.
19 lipca został zawodnikiem Utah Jazz. 24 grudnia opuścił klub.
18 lutego 2020 podpisał 10-dniowa umowę z Houston Rockets. 28 lutego zawarł kontrakt do końca sezonu. 23 listopada dołączył do Brooklyn Nets. 11 sierpnia 2021 został zawodnikiem Denver Nuggets.
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="1026418" url="https://pl.wikipedia.org/wiki?curid=1026418" title="Piet de Jong">
Piet de Jong

Petrus Jozef Sietze „Piet” de Jong (ur. 3 kwietnia 1915 w Apeldoorn, zm. 27 lipca 2016 w Hadze) – holenderski polityk i wojskowy, oficer Koninklijke Marine, parlamentarzysta, w latach 1963–1967 minister obrony, od 1967 do 1971 premier Holandii.
Życiorys.
Ukończył szkołę podstawową i średnią w Apeldoorn. W latach 1931–1934 kształcił się w szkole wojskowej Koninklijk Instituut voor de Marine. Został zawodowym wojskowym w ramach holenderskiej marynarki wojennej. Otrzymywał awanse na kolejne stopnie oficerskie, dochodząc w 1958 do stopnia kapitein-ter-zee (odpowiednik komandora). W czasie II wojny światowej był oficerem na okręcie podwodnym „O 24”. W 1940, po inwazji Niemiec na Holandię, brał udział w przetransportowaniu niedokończonego jeszcze okrętu do Wielkiej Brytanii. W latach 1948–1951 pełnił funkcję adiutanta przy ministrze do spraw marynarki wojennej i później również przy sekretarzu stanu w tym resorcie. Od 1951 do 1953 dowodził fregatą „De Zeeuw”, następnie do 1955 był oficerem sztabowym w Portsmouth. Później do 1958 wykonywał obowiązki adiutanta królowej Juliany. W latach 1958–1959 służył jako dowódca niszczyciela „Gelderland”.
W czerwcu 1959 powołany na sekretarza stanu w resorcie obrony, powierzono mu sprawy dotyczące marynarki wojennej. Wkrótce wstąpił do Katolickiej Partii Ludowej. W lipcu 1963 przeszedł na funkcję ministra obrony; pełnił ją do kwietnia 1967 w rządach, którymi kierowali Victor Marijnen, Jo Cals i Jelle Zijlstra. W 1967 uzyskał mandat posła do Tweede Kamer. W
kwietniu tegoż roku objął urząd premiera Holandii, który sprawował do lipca 1971. W styczniu tymczasowo kierował też resortem gospodarki. Nie uzyskał rekomendacji partii przed kolejnymi wyborami. W latach 1971–1974 zasiadał natomiast w Eerste Kamer, gdzie od 1972 przewodniczył frakcji senackiej KVP. Później nie pełnił funkcji politycznych, pozostał członkiem partii, dołączając w 1980 do współtworzonego przez nią Apelu Chrześcijańsko-Demokratycznego.
Obejmował różne stanowiska w organizacjach społecznych, przedsiębiorstwach i instytucjach. Był m.in. wiceprezesem Holenderskiego Czerwonego Krzyża, członkiem zarządu fundacji Katolickiego Uniwersytetu w Nijmegen oraz członkiem rady nadzorczej Nationale-Nederlanden.
Życie prywatne.
Był żonaty z Anneke Bartels, miał dwóch synów i jedną córkę.

</doc>
<doc id="1026420" url="https://pl.wikipedia.org/wiki?curid=1026420" title="Dobroty">
Dobroty

Dobroty (niem. "Theresenthal") – osada w Polsce położona w województwie warmińsko-mazurskim, w powiecie bartoszyckim, w gminie Sępopol. Miejscowość wchodzi w skład sołectwa Dzietrzychowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="1026422" url="https://pl.wikipedia.org/wiki?curid=1026422" title="200 m stylem grzbietowym">
200 m stylem grzbietowym

200 m stylem grzbietowym – najdłuższy dystans w tym stylu. Jest to konkurencja rozgrywana na igrzyskach olimpijskich.
Mistrzostwa Polski.
Obecny mistrz Polski:
Obecne mistrzynie Polski:
Mistrzostwa świata (basen 50 m).
Obecny mistrz świata:
Obecna mistrzyni świata:
Mistrzostwa świata (basen 25 m).
Obecny mistrz świata:
Obecna mistrzyni świata:
Mistrzostwa Europy.
Obecny mistrz Europy:
Obecna mistrzyni Europy:
Letnie igrzyska olimpijskie.
Obecny mistrz olimpijski:
Obecna mistrzyni olimpijska:

</doc>
<doc id="1026423" url="https://pl.wikipedia.org/wiki?curid=1026423" title="Ak-Suu (obwód czujski)">
Ak-Suu (obwód czujski)

Ak-Suu (kirg.: Ак-Суу; ros.: Ак-Суу; daw.: Первомайский, "Pierwomajskij") – wieś w północnym Kirgistanie, w obwodzie czujskim, w rejonie Moskwa. W 2009 roku liczyła ok. 8,3 tys. mieszkańców. Miejscowość została założona w 1939 roku; do 1985 roku nosiła nazwę osiedla typu miejskiego Pierwomajskij, potem – miasta Ak-Suu; status miasta straciła jednak w 1993 roku. Graniczy ze wsią Biełowodskoje. Stacja kolejowa Biełowodskaja znajduje się na granicy tych dwóch miejscowości.

</doc>
<doc id="1026424" url="https://pl.wikipedia.org/wiki?curid=1026424" title="Tupua Tamasese Meaʻole">
Tupua Tamasese Meaʻole

Tupua Tamasese Meaʻole (ur. 3 czerwca 1905, zm. 5 kwietnia 1963) – pierwszy O le Ao o le Malo Samoa Zachodniego (obecnie Samoa) razem z Malietoa Tanumafili II od 1962 do swej śmierci. Jeden z twórców konstytucji niepodległego Samoa.
W 1929 po śmierci ojca odziedziczył tytuł arystokratyczny Tupua Tamasese, zostając jednym z czterech „wielkich wodzów” ("tama ʻaiga") Samoa.

</doc>
<doc id="1026425" url="https://pl.wikipedia.org/wiki?curid=1026425" title="Korytki (województwo warmińsko-mazurskie)">
Korytki (województwo warmińsko-mazurskie)

Korytki (niem "Korittken") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. Miejscowość wchodzi w skład sołectwa Rogielkajmy.
W latach 1975–1998 miejscowość administracyjnie należała do województwa olsztyńskiego.
Zobacz też.
Korytki 

</doc>
<doc id="1026428" url="https://pl.wikipedia.org/wiki?curid=1026428" title="Krotoszyn (stacja kolejowa)">
Krotoszyn (stacja kolejowa)

Krotoszyn – stacja kolejowa w Krotoszynie, w województwie wielkopolskim, w Polsce. Według klasyfikacji PKP ma kategorię dworca regionalnego. Przez stację przebiega linia kolejowa nr 281 Oleśnica – Chojnice, dzięki której jest połączenie ze stacją Wrocław Główny. Natomiast przez stację nie przechodzi linia kolejowa nr 14, z nią połączony jest łącznicami, dzięki czemu możliwe są biegi pociągów do Leszna i Ostrowa Wlkp
W roku 2017 stacja obsługiwała 300–499 pasażerów na dobę.
Historia.
Była stacją styczną kolei normalnotorowej Krotoszyn do stacji Krotoszyn Wąskotorowy Krotoszyńskiej Kolei Dojazdowej relacji Krotoszyn Wąskotorowy - Dobrzyca - Pleszew Miasto/Broniszewice. Stacja uruchomiona została w 1888 r. z chwilą uruchomienia linii Leszno – Ostrów Wlkp. W okresie świetności współdzieliła ze stacją Krotoszyn Wąskotorowy kasy i poczekalnię.
15 września 1970 roku został oddany po modernizacji budynek dworca. Zakres modernizacji obejmował pomieszczenia administracji, kas biletowych, poczekalni dla podróżnych, świetlicę dla młodzieży szkolnej oraz zaplecze gastronomiczne. Zmieniona została też elewacja budynku. W poczekalni dla podróżnych na ścianie pod zegarem umieszczona jest pamiątkowa tablica, poświęcona pamięci powstania wielkopolskiego 1918-1919. Treść napisu umieszczonego na tablicy jest następująca:
"W dniu 1 stycznia 1919 r. o godz. 18 wydarli dworzec ten spod przemocy pruskiej Powstańcy Wielkopolscy.Wspierani przez pociąg pancerny nr 11. "Poznańczyk" nadesłany przez Naczelne Dowództwo WP w Warszawie celem poparcia działań powstańczych.Czyn ten zadecydował o zdobyciu Miasta Krotoszyna i rozprzestrzenieniem Powstania w Powiecie Krotoszyńskim.Ku wiecznej pamięci" – "dla pokrzepienia serc Rodaków tablice tę ufundował związek b. uczestników Powstań Narodowych R.P Grupa Krotoszyn."Krotoszyn, dnia 1 stycznia 1932 r.
25 marca 2019 uruchomiono nieczynne w ruchu pasażerskim od grudnia 2016 roku połączenie kolejowe między stacjami Grabowno Wielkie a Krotoszynem. Połączenie obsługuje 7 par pociągów dziennie, a przewozy prowadzą Koleje Dolnośląskie. 

</doc>
<doc id="1026429" url="https://pl.wikipedia.org/wiki?curid=1026429" title="Chełmiec (województwo warmińsko-mazurskie)">
Chełmiec (województwo warmińsko-mazurskie)

Chełmiec (niem. "Kolbitzen") – osada w Polsce położona w województwie warmińsko-mazurskim, w powiecie bartoszyckim, w gminie Sępopol. Miejscowość wchodzi w skład sołectwa Śmiardowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="1026435" url="https://pl.wikipedia.org/wiki?curid=1026435" title="Łobzowo">
Łobzowo



</doc>
<doc id="1026436" url="https://pl.wikipedia.org/wiki?curid=1026436" title="Nerl">
Nerl

Nerl (ros. Нерль) – rzeka w Rosji, lewy dopływ Klaźmy o długości 284 km i powierzchni dorzecza 678 km². Uchodzi do Klaźmy w miejscowości Bogoliubowo, dawnej rezydencji księcia Andrzeja I Bogolubskiego. W tym miejscu na brzegu zabytkowa, z XII wieku cerkiew Opieki Matki Bożej.

</doc>
<doc id="1026441" url="https://pl.wikipedia.org/wiki?curid=1026441" title="Tomasz Gnat">
Tomasz Gnat

Tomasz Gnat (ur. 1936 w Milwaukee, zm. 21 czerwca 2017 w Scranton) – biskup Polskiego Narodowego Kościoła Katolickiego w Stanach Zjednoczonych i Kanadzie (PNKK) pochodzenia polskiego, były ordynariusz diecezji wschodniej PNKK w latach 1978-2011.
Tomasz Gnat święcenia kapłańskie otrzymał 18 września 1958 r. z rąk biskupa Leona Grochowskiego w zabytkowej katedrze pw. św. Stanisława w Scranton. W latach 1958-1959 był duszpasterzem w Scranton. Od 1959 był proboszczem parafii Świętej Trójcy w Waszyngtonie, gdzie oprócz obowiązków duchownych reprezentował PNKK w kontaktach z urzędami administracji państwowej. Od 1970 roku był dziekanem.
Życiorys.
Tomasza Gnata na godność biskupa wybrał XV Synod Polskiego Narodowego Kościoła, elekt został konsekrowany 30 listopada 1978 r. w katedrze pw. św. Stanisława w Scranton. Sakrę biskupią otrzymał z rąk Pierwszego Biskupa Franciszka Rowińskiego, przy współudziale emerytowanego Pierwszego Biskupa Tadeusza Zielińskiego oraz biskupów: Antoniego Rysza i Józefa Niemińskiego. Po święceniach biskupich był przez ponad 30. lat ordynariusz diecezji wschodniej PNKK. Zmarł 21 czerwca 2017 roku w Scranton, tam też został pochowany.
Od 1964 roku był żonaty z Katarzyną Stańkowicz, z którą miał syna Josepha Walentego Gnata.

</doc>
<doc id="1026444" url="https://pl.wikipedia.org/wiki?curid=1026444" title="Antagonisty kanału wapniowego">
Antagonisty kanału wapniowego

Antagonisty kanału wapniowego, blokery kanału wapniowego, inhibitory kanału wapniowego, antagonisty wapnia, blokery wapnia – grupa ksenobiotyków powodujących blokadę kanałów wapniowych w komórkach organizmu. Kanały wapniowe są rodzajem receptora błonowego, mogą zatem łączyć się ze specyficznymi substancjami zwanymi antagonistami, co prowadzi do zablokowania lub zredukowania możliwości otwierania się tych kanałów. Obniżenie zdolności otwierania się kanałów wapniowych powoduje zmniejszenie napływu jonów wapnia do komórki i spadek ich wewnątrzkomórkowego stężenia. Ponieważ jony Ca2+ pełnią ważną funkcję w mechanizmie skurczu mięśni, zablokowanie ich wnikania do komórki blokuje możliwość kurczenia się mięśni i prowadzi do ich rozluźnienia.
Leki należące do grupy antagonistów kanału wapniowego podzielono ze względu na ich selektywność (zdolność wybiórczego blokowania tylko kanałów wapniowych) na dwie klasy: A i B. Ze względu na miejsce działania – serce lub naczynia krwionośne – wyróżniono jeszcze sześć grup.
Zastosowanie.
Blokery kanału wapniowego stosuje się przede wszystkim w leczeniu chorób układu krążenia, w których korzystne jest obniżenie ciśnienia tętniczego. Antagonisty kanału wapniowego należące do różnych grup mają nieco inny profil działania na organizm i w związku z tym inne zastosowania kliniczne i przeciwwskazania. Różne leki z tej grupy są używane w terapii:
Podział i przykłady.
Klasa A.
Selektywne blokery kanału wapniowego. Mają zdolność wybiórczego blokowania tylko kanałów wapniowych.
Grupa werapamilu.
Zalicza się tu leki będące pod względem chemicznym pochodnymi fenyloalkiloaminy. Są to leki kardioselektywne (działają na komórki mięśnia sercowego w ok. 18 razy mniejszych stężeniach niż na komórki mięśni gładkich). Ich działanie polega na blokowaniu bramkowanych napięciem kanałów wapniowych. Leki te mogą się połączyć tylko z otwartym kanałem – efektywność ich działania zależy zatem od częstości otwierania się kanałów wapniowych w czasie zastosowania leku. Werapamil wywiera silne, ujemne działanie inotropowe i chronotropowe (zmniejsza siłę i częstość skurczu serca). Może zaostrzyć istniejącą niewydolność serca.
Przykłady: werapamil, galopamil, falipamil, tiapamil.
Pochodne dihydropirydyny.
Pochodne 1,4-dihydropirydyny, podobnie jak blokery z grupy werapamilu, blokują kanały wapniowe będące w stanie pobudzenia, zapobiegając ich otwarciu. Działają przede wszystkim na mięśnie gładkie naczyń krwionośnych, a w mniejszym stopniu wpływają na serce. W związku z tym są stosowane w leczeniu nadciśnienia, ale nie są skuteczne w leczeniu zaburzeń rytmu serca. Krótko działająca nifedypina jest używana w terapii choroby niedokrwiennej serca.
Przykłady: nifedypina, amlodypina, lerkanidypina, nitrendypina, lacydypina, nitrofedypina, nisoldypina, niwaldypina.
Grupa diltiazemu.
Pod względem chemicznym są to pochodne benzotiazepiny. Blokują otwarte kanały wapniowe przede wszystkim w sercu, ale również w mięśniach gładkich naczyń. Wykazują ujemne działanie chronotropowe. Stosuje się je w zapobieganiu i leczeniu choroby niedokrwiennej serca.
Przykład: diltiazem.
Klasa B.
Nieselektywne blokery kanału wapniowego. Mogą blokować różne rodzaje kanałów, najczęściej antagonizują kanały wapniowe i sodowe. Leki z tej grupy często wpływają również na funkcje biologiczne innych substancji, np. histaminy. Mają mniejsze zastosowanie kliniczne od leków z klasy A.
Grupa flunaryzyny.
Działają głównie na kanały wapniowe zlokalizowane w naczyniach krwionośnych. Oprócz kanałów wapniowych blokują też kanały sodowe oraz działanie kalmoduliny, serotoniny, dopaminy, histaminy i innych neuroprzekaźników. 
Są stosowane między innymi w leczeniu miażdżycy. Cynaryzyna, dzięki właściwościom przeciwhistaminowym, znajduje również zastosowanie jako lek przeciwalergiczny.
Przykłady: flunaryzyna, cynaryzyna.
Grupa prenylaminy.
"Prenylamina, lidoflazyna, fendylina" mają zastosowanie w chorobie niedokrwiennej serca.
Przykłady: prenylamina, lidoflazyna.
Inne niewybiórcze blokery kanału wapniowego.
Oprócz działania na kanały wapniowe blokują również kanały sodowe.
Przykłady: perheksylina, etafenon, beprydyl, terodylina.

</doc>
<doc id="1026445" url="https://pl.wikipedia.org/wiki?curid=1026445" title="Paweł Biedziak">
Paweł Biedziak

Paweł Biedziak (ur. 22 lutego 1961 w Ostrzeszowie) – polski ekspert public relations, policjant i dziennikarz, oraz rzecznik prasowy Komendy Głównej Policji i Najwyższej Izby Kontroli, obecnie radca prezesa NIK.
Życiorys.
Absolwent I Liceum Ogólnokształcącego w Ostrzeszowie (matura 1980), harcerz i drużynowy 4 DH w szczepie „Watra”. 
Odbył studia magisterskie oraz doktoranckie w zakresie filozofii i teologii na Papieskim Wydziale Teologicznym w Poznaniu (obecnie Wydział Teologii UAM). W latach 1986–1991 jako duchowny kościoła katolickiego był duszpasterzem młodzieży w Rogoźnie Wlkp. a następnie duszpasterzem akademickim na poznańskim poligrodzie przy parafii św. Rocha w Poznaniu, oraz krótko w parafii św. Antoniego w Ostrowie Wielkopolskim. 
Po opuszczeniu stanu duchownego w sierpniu 1991 roku, związany z Kościołem Zielonoświątkowym, autor publikacji w czasopiśmie „Chrześcijanin” oraz w portalu nieboiziemia.pl. Od roku 2019 jest dyrektorem Stołecznego Instytutu Biblijnego. 
W grudniu 1991 roku wstąpił do policji. Zajmował się problematyką nieletnich. W latach 1994–1997 rzecznik komendanta wojewódzkiego policji w Szczecinie, od listopada 1997 rzecznik kolejnych czterech komendantów głównych policji oraz od 2005 roku redaktor naczelny miesięcznika Policja 997. Karierę w policji skończył w styczniu 2007.
Od lutego 2007 r. do lutego 2009 r. był zastępcą redaktora naczelnego „Super Expressu” oraz współautorem 13 filmów dokumentalnych o historii polskiej policji ("Zbrodnie niedoskonałe"). 2 marca 2009 roku został rzecznikiem prasowym Najwyższej Izby Kontroli. 24 września 2015 roku przestał pełnić obowiązki rzecznika prasowego NIK, zajmując stanowisko Radcy Prezesa NIK, które pełni do dzisiaj.
Prowadzi zajęcia z zakresu komunikacji społecznej na studiach podyplomowych Public Relations w Wyższej Szkole Europejskiej im. ks. Józefa Tischnera w Krakowie oraz w Wyższej Szkole Teologiczno-Społecznej w Warszawie. 
Laureat nagrody Łeb PR 2007 przyznawanej przez Polskie Stowarzyszenie Public Relations, członek Akademii Ekspertów PR.

</doc>
<doc id="1026448" url="https://pl.wikipedia.org/wiki?curid=1026448" title="Blokery kanału wapniowego">
Blokery kanału wapniowego



</doc>
<doc id="1026449" url="https://pl.wikipedia.org/wiki?curid=1026449" title="Łobzowo (województwo warmińsko-mazurskie)">
Łobzowo (województwo warmińsko-mazurskie)

Łobzowo – osada w Polsce położona w województwie warmińsko-mazurskim, w powiecie bartoszyckim, w gminie Sępopol. Miejscowość wchodzi w skład sołectwa Wiatrowiec.
W latach 1975–1998 miejscowość administracyjnie należała do województwa olsztyńskiego.

</doc>
<doc id="1026451" url="https://pl.wikipedia.org/wiki?curid=1026451" title="Antagoniści kanałów wapniowych">
Antagoniści kanałów wapniowych



</doc>
<doc id="1026452" url="https://pl.wikipedia.org/wiki?curid=1026452" title="Blokery kanałów wapniowych">
Blokery kanałów wapniowych



</doc>
<doc id="1026453" url="https://pl.wikipedia.org/wiki?curid=1026453" title="Pieny (osada)">
Pieny (osada)

Pieny (do 1945 r. niem. "Pöhnen") – osada w Polsce położona w województwie warmińsko-mazurskim, w powiecie bartoszyckim, w gminie Sępopol. Miejscowość wchodzi w skład sołectwa Wiatrowiec.
W latach 1975–1998 miejscowość administracyjnie należała do województwa olsztyńskiego.
W pobliżu wsi znajduje się wzgórze, zwane Góra Zamkową, na którym najprawdopodobniej znajdują się resztki staropruskiego grodziska.
Historia.
Pieny, jako wieś pruska wymieniana w dokumentach z 1414 r., przy okazji spisywania strat wojennych (wojna polsko-krzyżacka). W połowie XVI w. wieś zasiedlili koloniści z Polski. Z dokumentów wynika, że w 1616 r. niejaki Maciej Polak sprzedał swoje włóki Truchsessowi von Waldburgowi. W 1668 r. cała wieś była już w posiadani rodziny von Waldburg. Natomiast w 1823 r. Pieny zostały zakupione przez rodzinę Kobylińskich (polska szlachta ariańska). W 1889 r. Pieny były folwarkiem majątku ziemskiego Wiatrowiec i należały do rodziny Kobylińskich.
W 1983 r. był tu PGR, ujmowane w spisie statystycznym razem z Rygarbami.

</doc>
<doc id="1026459" url="https://pl.wikipedia.org/wiki?curid=1026459" title="Bloker kanału wapniowego">
Bloker kanału wapniowego



</doc>
<doc id="1026463" url="https://pl.wikipedia.org/wiki?curid=1026463" title="Həsən Həsənov">
Həsən Həsənov

Həsən Əziz oğlu Həsənov (ur. 1940) – azerski polityk. Pierwszy premier niepodległego Azerbejdżanu od 25 stycznia 1990 do 7 kwietnia 1992, minister spraw zagranicznych od 1993 do 1998, bezpartyjny. Od 2004 do 2010 roku Həsənov pełnił funkcję Ambasadora Nadzwyczajnego i Pełnomocnego Republiki Azerbejdżanu na Węgrzech. Następnie od 30 sierpnia 2010 do stycznia 2021 pełnił funkcję Ambasadora Azerbejdżanu w Polsce.
W 2020 roku odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="1026465" url="https://pl.wikipedia.org/wiki?curid=1026465" title="Wojciech Jasiński (muzyk)">
Wojciech Jasiński (muzyk)

Wojciech Jasiński (ur. 19 grudnia 1961 w Jeleniej Górze) – polski muzyk, instrumentalista, kompozytor.
Życiorys.
Wojciech Jasiński rozpoczął swoją karierę muzyczną w 1978 w Klubie Fabrycznym w Nowej Dębie, gdzie wstąpił do swojego pierwszego zespołu rockowego – Sagittarius. Następnie grał w zespołach Kant i Guliwer, z którym zagrał w roku 1983 na dużej scenie na Festiwalu w Jarocinie. Pierwszy projekt solowy – "Krzyżtopór" – został wydany w roku 1992. Kolejny album – "Apokalipsa" – został nagrany w latach 1993–1994 i ukazał się w roku 1997. Muzyka Wojtka Jasińskiego znana jest między innymi w Japonii, Ameryce i Francji. Ilustrują nią swoje dzieła autorzy filmów dokumentalnych i programów telewizyjnych.
Obecnie pracuje nad nowym projektem "Boanerges", którego otwarcie w formie koncertu „Spotkanie po latach”, miało miejsce w Nowej Dębie w dniu 21 kwietnia 2016 z udziałem zaproszonych gości: Grzegorz Pawelec, Arkadiusz Rębisz, Filip Rojek, Dariusz Babiarz i Konrad Magda.

</doc>
<doc id="1026472" url="https://pl.wikipedia.org/wiki?curid=1026472" title="Moti Special">
Moti Special

Moti Special – niemiecki zespół muzyczny założony w 1981 roku w Hamburgu, grający muzykę popową, nowofalową i elektroniczną, działający w latach 1981–1990. W pierwszym składzie zespołu znaleźli się: Manfred „Tissy” Thiers (śpiew, gitara basowa), Nils Tuxen (gitara), Michael Cretu (instrumenty klawiszowe) i Reinhard „Dicky” Tarrach (perkusja).
Historia.
Nazwę zespołu stworzył Thiers. Wpadł na pomysł, gdy zobaczył w indyjskiej restauracji w Londynie „danie specjalne” w menu. W zespole znaleźli się profesjonalni muzycy, pracujący równocześnie z innymi wykonawcami. Cretu, Tarrach i Thiers należeli do zespołu Arabesque, ponadto współpracowali z Boney M. i Alphaville.
Pierwsze single zespół wydał w 1984 roku. „Cold Days, Hot Nights” i „Don't Be So Shy” trafiły na listy niemieckich przebojów. W 1985 roku wytwórnia muzyczna Teldec wydała debiutancki album Moti Special "Motivation".
W 1986 roku Cretu i Thiers założyli projekt Cretu &amp; Thiers. Wydany w ramach tego projektu album "Belle Epoque" oraz single „Schools Out”, „When Love Is The Missing Word” (oba 1987) i „Don't Say You Love Me” (1988) nie odniosły sukcesu komercyjnego. W 1989 roku Cretu i Thiers odeszli z Moti Special. Thiers kontynuował pracę jako muzyk studyjny, a Cretu założył projekt muzyczny Enigma.
W 1989 roku do zespołu dołączył basista Andress Mosberg oraz klawiszowiec i wokalista Frank Ardahl. W tym samym roku ukazał się singel „In Love We Stand”. W 1990 roku wytwórnia muzyczna Polydor wydała drugi album zespołu pt. "Dancing for Victory". Album wraz z singlami nie odniósł sukcesu. Pod koniec 1990 roku Moti Special rozwiązano.

</doc>
<doc id="1026475" url="https://pl.wikipedia.org/wiki?curid=1026475" title="5 Pułk Piechoty Legionów">
5 Pułk Piechoty Legionów

5 Pułk Piechoty Legionów Józefa Piłsudskiego (5 pp Leg.) – oddział piechoty Wojska Polskiego w latach 1918–1939.
Odtworzenie pułku i udział w wojnie polsko-ukraińskiej (1918–1919).
W ostatnich miesiącach 1918 roku niemiecka i austriacka armia opuszczały swoje garnizony. Dzika demobilizacja powodowała przemarsze i przejazdy przez ziemie polskie żołnierzy i jeńców różnych armii i narodowości. Tak wytworzony chaos mógł sprzyjać nagłym i krwawym przewrotom, które mogły zachwiać powstającym z gruzów i niewoli młodym Państwem Polskim. Armia Czerwona, po unieważnieniu traktatu brzeskiego, w listopadzie 1918 rozpoczęła marsz na zachód, zajmując tereny Ober-Ostu okupowane dotąd przez wojska Państw Centralnych. Niemcy trzymali na granicach zachodnich w swoich rękach ziemie zaboru pruskiego. Czesi zajęli Śląsk Cieszyński, Ukraińcy proklamowali w Galicji Wschodniej Zachodnioukraińską Republikę Ludową po Przemyśl włącznie. W kraju rozpoczęło się rozbrajanie okupantów, a przeprowadziła je przygotowywana i organizowana przez szereg lat przez Józefa Piłsudskiego Polska Organizacja Wojskowa.
2 listopada 1918 generał Bolesław Roja polecił kpt. Michałowi Tokarzewskiemu-Karaszewiczowi zorganizować 5 pułk piechoty w Koszarach Franciszka Józefa (niem. "Franz Josefkaserne") przy ul. Rajskiej w Krakowie. 12 listopada generał Roja wcielił w skład pułku Batalion Pospolitego Ruszenia Nr 49 jako batalion uzupełniający. 18 listopada Koszary Franciszka Józefa zostały przemianowane na Koszary Kościuszki.
10 listopada pierwszy oddział pułku pod dowództwem mjr. Juliana Stachiewicza wyjechał pod Przemyśl i w ciągu kolejnych dwóch dni wziął udział w walkach z Ukraińcami o miasto. W składzie grupy znalazł się zalążek I batalionu kpt. Henryka Krok-Paszkowskiego, a w nim 1 kompania kpt. Władysława Bortnowskiego, która torując sobie drogę granatami ręcznymi osiągnęła przeciwległy brzeg Sanu. Pluton ppor. Krasickiego wziął do niewoli oficera i 20 Ukraińców oraz zdobył karabin maszynowy. W mieście toczyła się gwałtowna walka uliczna przeciwko znajdującym się w oknach obsługom karabinów maszynowych. Na ul. Dworskiego padł zabity pchor. Wrócisław Smoleński. Dowodzenie oddziałem przejął st. żołn. Jan Czylak. Na wysuniętej ku nieprzyjacielowi placówce utrzymał się przez całą noc z 11 na 12 listopada ppor. Zajchowski. Dla skuteczniejszego zwalczania gniazd karabinów maszynowych wprowadzone zostało działo. 12 listopada zostały zdobyte mosty na Sanie, a następnie opanowane całe miasto. 17 listopada do Przemyśla przybyły z Rzeszowa dwie kompanie POW z oddziałem karabinów maszynowych pod dowództwem ppor. Tadeusza Münnicha. Pozwoliło to rozwinąć I batalion do stanu czterech kompanii strzeleckich, kompanii karabinów maszynowych i plutonu saperów.
19 listopada I batalion pod dowództwem kpt. Krok-Paszkowskiego wraz z dowódcą pułku, ppłk. Karaszewiczem-Tokarzewskim, wyjechał na odsiecz Lwowa. Pułkownik Karaszewicz-Tokarzewski objął dowództwo nad wszystkimi oddziałami w mieście. Uderzenie miało pójść od zachodniej strony miasta. I batalion pułku, znajdujący się w składzie grupy południowej, miał wykonać manewr oskrzydlający. Batalion uderzył i zajął Snopków, Pohulankę i cmentarz Łyczakowski. 3 kompania dowodzona przez por. Krasickiego walczyła o dworzec na Łyczakowie. Ppor. Holinkowski podszedł z trzema legionistami do stacji i zdobył stojące tam ukraińskie karabiny maszynowe. Otworzył z nich ogień w kierunku czterodziałowej ukraińskiej baterii. Zmusił ukraińską obsługę do odwrotu, umożliwiając równocześnie batalionowi przesunięcie się w głąb Łyczakowa. 4 kompania por. Münnicha walczyła o koszary na Łyczakowie. W walce z kompanią strzelców siczowych zdobyła dwa działa, trzy karabiny maszynowe oraz około 120 koni. Ze względu na zmęczenie żołnierzy, z nastaniem zmroku walki ustały.
Po dwudniowych walkach ulicznych, 22 listopada Lwów znalazł się w polskich rękach. Dowódca sił lwowskich ppłk Karaszewicz-Tokarzewski tak napisał w swoim raporcie z 8 grudnia 1918 roku:
Jeszcze przez cztery miesiące walczył pułk z Ukraińcami, którzy starali się odbić miasto. 29 i 30 listopada, I batalion wraz z dwoma pociągami pancernymi ruszył drogą na Sichów i dalej na południe. 3 kompania w walce pod Dawidowem zdobyła dwa karabiny maszynowe i paru jeńców. II batalion pod dowództwem kpt. Kordiana Zamorskiego ruszył na Basiówkę, a następnie Obroszyn i Stawczany, a 30 listopada, wykorzystując działanie pociągu pancernego, przeprowadził natarcie na Nawarię, którą to zdobył po parogodzinnej walce. Po wykonaniu zadań, bataliony powróciły do Lwowa. 2 i 3 grudnia obydwa bataliony, zasilone artylerią, przeprowadziły wypad na wsie Sroki Lwowskie, Kamienopol i Podborce. Pomimo dwugodzinnego przygotowania artyleryjskiego, natarcie batalionów od północy i zachodu nie udało się. Zdobyto wprawdzie Sroki Lwowskie i las Kamieniopolski, ale dalsze natarcie zostało przez nieprzyjaciela zatrzymane. Zziębnięci i wyczerpani żołnierze, ostrzeliwani z flanki przez karabiny maszynowe, dotarli pod Podborce, ale nie zdołali się wedrzeć do wsi. 3 stycznia od strony Miklaszewa nadeszły ukraińskie odwody i bataliony zmuszone zostały do wycofania się. Dzięki kontratakom pułku, nieprzyjaciel został zatrzymany w dość dużej odległości od Lwowa. Umożliwiło to ludności cywilnej normalne życie. 7 grudnia II batalion przeprowadził wypad na Winniki, a I batalion walczył od 8 stycznia na północ od Lwowa w okolicy wsi Zboiska – Malechów – Laszki Murowane.
13 grudnia kpt. Czesław Zajączkowski ze swoją 10 kompanią, plutonem saperów oraz Legią Oficerską przeprowadził wypad na Janów. Nieprzyjaciel został wyparty z miasteczka, a kompania zdobyła 102 jeńców, z trzema oficerami, oraz 8 karabinów maszynowych. Podczas powrotu do Lwowa, pod wsią Maleszczyce, idący z ubezpieczeniem dowódca kompanii został otoczony i wzięty do niewoli. Nadbiegająca kompania w walce na bagnety uwolniła pobitego do nieprzytomności kpt. Zajączkowskiego, zabijając lub śmiertelnie raniąc 23 Ukraińców. 19 grudnia I batalion kpt. Stanisława Kozickiego przeprowadził natarcie na Małą Sołonkę, biorąc do niewoli 8 jeńców i zdobywając karabin maszynowy. 27 grudnia nieprzyjaciel przeszedł do natarcia, po silnym przygotowaniu artyleryjskim. Na pozycje zajmowane przez 5 pułk w Krzywczycach oraz Pasiekach Miejskich natarcie nieprzyjaciela było bardzo mocne. W południe nieprzyjacielowi udało się zepchnąć linię placówek pułku w Krzywczycach, dlatego też II batalion musiał się wycofać na zachodni skraj wsi. Odwodowa 3 kompania I batalionu oraz 10 i 12 kompania III batalionu kontratakując wyparły Ukraińców z zajętych stanowisk. Karabiny maszynowe 3 kompanii poczyniły w szeregach wroga spore straty. Na całym odcinku trwała zacięta bitwa. Nieprzyjaciel atakował pozycje pułku, ale każdy atak był odpierany z dużymi stratami wśród oddziałów wroga. Nieprzyjacielowi do wieczora 27 grudnia nie udało się zdobyć naszych pozycji. Podczas walk wielką usługę oddał patrol telefoniczny kpr. Batowskiego, który wezwał na pomoc artylerię i wskazywał jej cele.
Przez noc z 27 na 28 grudnia nieprzyjaciel ponawiał ataki, które jednak nie przyniosły żadnych efektów. Walki obronne trwały aż do końca grudnia. Zamiarem nieprzyjaciela było ponowne opanowanie Lwowa. Dnie od 28 do 31 grudnia to okres wielkiej bitwy, jaka rozegrała się w okolicach miasta. Żołnierze 5 pułku potrafili przezwyciężyć wszelkie trudy i niebezpieczeństwa, a zadając Ukraińcom straty zyskiwali na pewności siebie. Cały styczeń i luty 1919 roku pułk walczył na odcinkach Zboisk – Krzywczyc – Majerówki – Pasiek Miejskich i Sichowa. Próby podejścia nieprzyjaciela na pozycje pułku zostały krwawo odparte przez I batalion. 5 pułk w składzie trzech batalionów został wycofany z frontu ukraińskiego w pierwszych dniach marca 1919 roku. W grudniu 1919 batalion zapasowy pułku stacjonował w Warszawie.
IV batalion kpt. Jerzego Błeszyńskiego, złożony z pięciu kompanii strzeleckich i kompanii karabinów maszynowych, pozostał we Lwowie i do maja prowadził ciężkie walki obronne. W marcu prowadził walki na linii placówek przed Lwowem, a 4 kwietnia 16 kompania przeprowadziła wypad na cegielnię w kierunku Sichowa. W walce zdobyto karabin maszynowy i wzięto do niewoli 25 jeńców. W walce wyróżnił się legionista Jan Żbicki, który rzucając granatami w okna zniszczył ukraińskie gniazdo oporu. Został ranny, ale uratował tym swojego dowódcę kompanii. Niestety, kompania musiała się wycofać, ponieważ nieprzyjaciel przeszedł do natarcia, przy wsparciu swego pociągu pancernego. W związku z działaniem zaczepnym grup polskich w Małopolsce, zostało zarządzone uderzenie IV batalionu pułku na kluczową pozycję ukraińską Czartowską Skałę. Była to silnie rozbudowana pozycja, która na północy łączyła się z pozycjami we wsi Lesienice, a na południu w rejonie Młynowców. 16 kompania, której zadaniem było natarcie i zdobycie Czartowskiej Skały, wymaszerowała ze Lwowa w nocy z 14 na 15 kwietnia. Pod Młynowcami na nieprzyjaciela natarła 14 kompania, żeby związać walką i odciągnąć odwody z Winnik tak, aby nie mogły być użyte przeciw atakującej 16 kompanii. Brawurowe natarcie 16 kompanii pod dowództwem ppor. Władysława Muzyki zakończyło się zdobyciem trzech rzędów okopów w lesie pod Lesienicami. Gwałtowny atak przeraził nieprzyjaciela i Czartowska Skała została zdobyta, a 14 kompania atakująca Lesienice wyparła z niej nieprzyjaciela i odrzuciła go za tor kolejowy Lwów – Krasne, zajmując wieś. Kompanie przeszły do ataku za wycofującym się nieprzyjacielem i około 7 rano zdobyły Winniki. Przed południem przybyły oddziały strzelców lwowskich, które obsadziły Winniki, natomiast kompanie obsadziły Lesienice i Czartowską Skałę. Nocą z 15 na 16 kwietnia Ukraińcy natarli na Winniki i wyparli z niej strzelców lwowskich, następnie opanowali Młynowce i ruszyli na skrzydło półbatalionu 5 pułku. 14 i 16 kompania w ciężkich warunkach wycofały się do 13 kompanii stojącej w Krzywczycach. Ppor. Kopański z 16 kompanii osłaniał odwrót półbatalionu. Zmianie sytuacji nie pomogły nawet przysłane posiłki 36 pułku Legii Akademickiej, które zmuszone zostały do odwrotu. Dowódca IV batalionu kpt. Błeszyński ocenił sytuację i nakazał swoim kompaniom przejść do przeciwnatarcia. Od strony Majerówki ruszyła 17 kompania wzmocniona kompanią 36 pułku; kompanie 14 i 16 uderzyły na Lesienice i Czartowską Skałę, a od szosy do Winnik nacierała kompania 36 pułku i szwadron kawalerii.
Na poprzednie stanowiska doszły jako pierwsze 14 i 16 kompania, które odrzuciły w natarciu batalion ukraiński i 10 minut później doszły do Czartowskiej Skały biorąc jeńców, armaty i inny sprzęt wojenny. 20 kwietnia kompanie 14 i 16 uczestniczyły wspólnie z brygadą lwowską w ataku, podczas którego zdobyły górę Kopań, biorąc jeńców oraz kasę kompanijną. IV batalion w czasie walk w dniach 15, 16 i 20 kwietnia wziął do niewoli 3 oficerów, 200 szeregowych, 2 armaty, 12 karabinów maszynowych, kuchnie polowe i inny sprzęt wojenny. W końcu kwietnia batalion uderzył na Prusy, Kamienopol i Podborce i opanował wyznaczone wsie. Uczestniczył też w ofensywie na Zbrucz, która ostatecznie odrzuciła Ukraińców na starą granicę galicyjską. W walkach pod Lwowem i w ofensywie na Zbrucz detaszowany IV batalion 5 pułku piechoty Legionów za zwycięskie boje otrzymał szereg pochwał. Wielu oficerów i szeregowych zostało wyróżnionych. Po wcieleniu rekrutów i krótkim szkoleniu w rejonie Komorowa, niedaleko Ostrowi Mazowieckiej, bataliony pułku wyruszyły na front litewsko-białoruski. Pułk wszedł w tym czasie w skład utworzonej 2 Dywizji Piechoty Legionów.
W wojnie polsko-bolszewickiej (1919-1920).
17 kwietnia 5 pułk piechoty zdobył Lidę, a następnie został przewieziony do Wilna. Wspomagał tam walczącą kawalerię płk. Beliny-Prażmowskiego. Pułk walczył na Litwie przez całą wiosnę i lato. Zdobył Nową Wilejkę, Podbrodzie, walczył pod Mejszagołą, Rukojniami i doszedł do Dźwiny. We wrześniu 1919 roku bił się na północnym odcinku frontu wzdłuż Dźwiny. Pod Dryssą i Krasławkami zlikwidował sowieckie przyczółki. W rejonie Święcian nastąpił krótki odpoczynek. Pod koniec grudnia pułk ponownie wyruszył nad Dźwinę, aby wspólnie z oddziałami wojsk łotewskich walczyć w Dyneburgu. 3 stycznia 1920 roku 5 pp sforsował po lodzie zamarzniętą Dźwinę, zajął wschodnie przedmieścia i zamknął tym samym drogę odwrotu Armii Czerwonej. Prowadząc działania zaczepne, pod koniec stycznia doszedł do jeziora Oświejskiego. Dyneburg opuścił w kwietniu i pomaszerował w rejon koncentracji 3 Armii gen. Śmigłego-Rydza. 
Od 26 maja pułk brał udział w wiosennej ofensywie Wojska Polskiego na Ukrainie. Walczył pod Kropiwną i zajął Żytomierz. 8 maja wkroczył do Kijowa i przez miesiąc toczył ciężkie walki obronne na lewym brzegu Dniepru. Bił się pod Browarami, Horochowatką i Olszanicą. 10 czerwca, zagrożony okrążeniem, opuścił Kijów.
W czasie odwrotu pułk maszerował w straży przedniej 3 Armii. Na linii rzeki Zdwiż napotkał oddziały sowieckiej grupy Golikowa. W nocy z 11 na 12 czerwca stoczył z nimi walkę koło Borodjanki, otwierając drogę na zachód. W czasie walki ranny został dowódca pułku mjr Jerzy Dobrodzicki. Dowodzenie objął kpt. Stanisław Skwarczyński. 
W czerwcu i lipcu pułk prowadził walki odwrotowe z oddziałami Armii Konnej Budionnego. Po bitwie w obronie Korostenia 5 pułk piechoty Legionów kpt. Eugeniusza Wyrwińskiego otrzymał rozkaz nawiązania łączności taktycznej z działającą na lewym skrzydle 3 Armii grupą płk. Józefa Rybaka. Maszerując nocą, 21 czerwca pułk dotarł pod Ignatpol. Rozpoznanie ustaliło, że we wsi kwateruje część Baszkirskiej Brygady Kawalerii. Dowódca polskiego pułku postanowił wykonać koncentryczne uderzenie od zachodu, południa i wschodu. Zaskoczenie przeciwnika było zupełnie. Sowiecka kawaleria porzuciła tabory, broń ciężką, wiele innego sprzętu wojskowego i wycofała się w nieładzie. Po walce 5 pp Leg. przeszedł za Uborć i został podporządkowany dowódcy 6 Siczowej Dywizji Strzelców.
Walcząc z piechotą i kawalerią sowiecką, pułk wycofał się nad Styr, a następnie nad Bug w rejon Włodawy. Po oderwaniu się od nieprzyjaciela, w okolicach Lubartowa, nastąpiła koncentracja oddziałów. Pułk, wraz z innymi oddziałami 1 Dywizji Piechoty Legionów, wziął udział w polskiej kontrofensywie znad Wieprza uderzając na skrzydło i tyły wojsk sowieckich.
16 sierpnia rano pułk zajął Parczew, a następnie opanował Białą Podlaską i Międzyrzecz. Część pododdziałów pułku uczestniczyła 22 sierpnia w walkach o Białystok. Na początku września pułk znalazł się na przedpolu Grodna i obsadził odcinek na Sidrze. Jako straż przednia północnej grupy manewrowej, walczył na Suwalszczyźnie z Litwinami, a po zdobyciu Sejn został skierowany na Lidę. Miał tam wyjść na tyły 3 Armii sowieckiej walczącej pod Grodnem. 28 września toczył walki o zdobycie i utrzymanie Lidy. Znajdowały się tam osaczone dywizje przeciwnika, które usiłowały wydostać się z okrążenia. Po zwycięskich bojach pod Lidą, pułk rozpoczął działania pościgowe. Walczył pod Nowym Siodłem i pod Piasecznem, gdzie zdobył m.in. pociąg pancerny.
Zawieszenie broni zastało pułk w dniu 14 października pod Mińskiem w rejonie Radoszkowic. W wojnie 5 pułk piechoty Legionów poniósł znaczne straty. Zginęło 29 oficerów i 308 szeregowych, a rannych zostało 1039 oficerów i szeregowych.
Za udział w wojnie polsko-bolszewickiej sztandar pułku został odznaczony Srebrnym Krzyżem Orderu Virtuti Militari.
Pułk w okresie pokoju.
Po zakończeniu działań wojennych i zawarciu pokoju w marcu 1921 roku, 5 pułk został skierowany na linię demarkacyjną polsko-litewską do Lebiediewa. Przez 4 miesiące pełnił tam służbę patrolową. W lipcu 1921 roku przeszedł do Lidy, gdzie został zakwaterowany w dawnych koszarach rosyjskich. Pułk organizacyjnie w dalszym ciągu pozostał w składzie 1 DP Leg. Jesienią 1922 roku został z Lidy przeniesiony do Wilna. Wspólnie z 1 pp Leg. zajął koszary za Wilią na Śnipiszkach. W 1927 roku koszary otrzymały imię „1 Brygady Legionów Komendanta Józefa Piłsudskiego”. Przejście pułku do Wilna było bardzo korzystne, ponieważ obok koszar znajdował się obszerny plac na zbiórki i ćwiczenia. Można było na nim prowadzić szkolenie w zakresie pojedynczego strzelca i drużyny. Była tam również strzelnica zbudowana przez pułk i place sportowe. W barwach pułku występował Franciszek Herhold, srebrny medalista Mistrzostw Polski w Lekkoatletyce w 1923 roku.
Plutony pułku na szkolenie plutonu maszerowały do odległego od Wilna obozu w Kojranach, natomiast zajęcia zgrywające kompanię i batalion odbywały się w Bezdanach, a później na poligonie „Pohulanka”.
W pułku panowała specyficzna atmosfera, przesiąknięta tradycją legionową. Zachowana została nazwa „legionista” dla określenia szeregowych i nieformalna nazwa pułku „Zuchowaci”. W pułku kultem otaczano osobę Józefa Piłsudskiego. Imieniny Marszałka w dniu 19 marca były rokrocznie uroczyście obchodzone, a byli legioniści w czasie pogadanek i odczytów popularyzowali walki pułku pod dowództwem Komendanta. Zewnętrznym przejawem przywiązania do Marszałka było wprowadzenie w 1937 roku monogramu Józefa Piłsudskiego zamiast dotychczas noszonego na naramiennikach kurtek i płaszczy garnizonowych numeru pułku. Na podstawie rozkazu pułk otrzymał honorowe szefostwo Marszałka i od tej pory jego pełna nazwa brzmiała: „5 Pułk Piechoty Legionów Józefa Piłsudskiego”.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 18 grudnia jako datę święta pułkowego. Pułk obchodził swoje święto w rocznicę powstania pułku w 1914 roku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 5 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400–700 żołnierzy. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych.
Oficerowie sztabu i dowódcy batalionów w większości posiadali doświadczenie bojowe uzyskane w czasie I wojny światowej i wojny polsko-bolszewickiej. Grupa najstarszych podoficerów miała za sobą udział w obu wojnach i wieloletnią praktykę w dowodzeniu.
Pułk w czasie pokoju szkolił rekrutów głównie z Polski centralnej i zachodniej. MSWojsk. przyjęło zasadę, że pułki kresowe otrzymywały rekrutów z innych części kraju, żeby żołnierze mniejszości narodowych, uzupełniający jednostki w razie mobilizacji, nie stanowili w nich większości. Żołnierzy poddawano dokładnej selekcji, a najlepszych kierowano do szkoły podoficerskiej lub na stanowiska w plutonach specjalnych oraz do kompanii ciężkich karabinów maszynowych. Jeden z batalionów pułku był bazą dywizyjnej Szkoły Podchorążych Rezerwy, a jej słuchacze przygotowywani byli do dowodzenia plutonem piechoty na polu walki. 5 pułk podczas przewrotu majowego w 1926 roku wziął aktywny udział w walkach w stolicy. 220-osobowy oddział z pułku przybył do Warszawy nocą z 13 na 14 maja. W następnym dniu uczestniczył w decydującym natarciu, prowadząc działania na Powiślu. Podczas wydarzeń zginęło 10 żołnierzy pułku, którzy zostali pochowani 17 maja 1926 r. na cmentarzu wojskowym w Warszawie. Pododdziały pułku powróciły do garnizonu 24 maja.
Delegacja kadry i żołnierzy pułku brała udział w pogrzebie Józefa Piłsudskiego w Warszawie i Krakowie. W uroczystościach przeniesienia serca Marszałka z dworca wileńskiego do kościoła św. Teresy przy Ostrej Bramie w dniu 30 maja uczestniczył cały pułk, a urnę z sercem niosło czterech dowódców pułków 1 DP Leg. Dowódca pułku płk Tadeusz Pełczyński pisał: 
Pułk współpracował z licznymi organizacjami i stowarzyszeniami społecznymi. Kadrę i żołnierzy pułku łączyły więzy z Kołem Byłych Żołnierzy 5 pułku piechoty 1 Brygady J. Piłsudskiego. Koło to działało przy Związku Legionów Polskich. W zarządzie koła zawsze zasiadał dowódca pułku. Pułk sprawował również opiekę nad 9 drużyną harcerską „Zuchowatych” i 14 żeńską drużyną harcerską w Wilnie. Drużynowym „Zuchowatych” został dr Michał Kowalik, a później funkcję tę do wybuchu wojny sprawował podharcmistrz por. Jerzy Wojciechowski, oficer 5 pp Leg.
Pułk kontynuował tradycje pułku brygady Michała Gedeona Radziwiłła w kampanii napoleońskiej 1812 roku wchodzącego w skład I Korpusu marsz. Ludwika Davouta, a następnie X Korpusu marsz. Stefana Macdonalda.
Przygotowania pułku do wojny.
Wiosną 1939 roku coraz wyraźniej zaczęły pojawiać się symptomy zbliżającej się wojny. 5 pp Leg. przebywał w tym czasie na manewrach zimowych w okolicach Wilna. Dowódca dywizji gen. bryg. Wincenty Kowalski 22 marca wieczorem polecił odwołać do garnizonu oficerów, którzy uczestniczyli w manewrach. Ponieważ nastąpiła częściowa zmiana planu mobilizacji, przystąpiono do poprawiania i uaktualniania „Dzienników mobilizacyjnych”. Plan mobilizacji przewidywał rozwinięcie całego pułku w koszarach, natomiast według nowego planu w koszarach miały mobilizować się l batalion i kompania gospodarcza, natomiast reszta pododdziałów – na terenie miasta. Czasy osiągnięcia pełnych stanów wojennych przez pododdziały pułku również zostały poprawione. I batalion miał zakończyć przyjmowanie rezerwistów w czasie „A -+ 12” (czyli 12 godzin po ogłoszeniu mobilizacji), II batalion – „A -+ 24”, III batalion – „A -+ 36”. Pozostałe pododdziały miały zakończyć mobilizację w terminach od „A -+ 18” do „A -+ 24”. Kadrze wstrzymano urlopy i wprowadzono dodatkowe dyżury oficerskie. Szkolenie młodego rocznika zakończono l czerwca, by mógł być użyty do walki w razie wybuchu wojny. Na początku sierpnia odbyły się, przy zachowaniu szczególnej tajemnicy, próbne strzelania z karabinów przeciwpancernych, w których uczestniczyło 18 strzelców pułku. Wcielono rezerwistów (średnio po 30 na kompanię) do pododdziałów. Odwołano wyjazd pułku na manewry letnie.
W Dniu Święta Żołnierza 15 sierpnia 1939 roku, po uroczystej mszy polowej, na Placu Marszałka Piłsudskiego w Wilnie odbył się uroczysty przegląd i defilada, którą przyjął prezydent RP Ignacy Mościcki. 24 sierpnia około godz. 05.00 w pułku został ogłoszony alarm, a następnie dowódca pułku, ppłk dypl. Kazimierz Bąbiński, poinformował zebranych oficerów, o której godzinie rozpocznie się mobilizacja. Zarządził wydanie dzienników mobilizacyjnych oraz podał wskazówki wykonawcze. O godz. 07.00 rozpoczęto alarmową mobilizację pułku. Okazało się, że kalkulacja czasu przybycia rezerwistów była zbyt optymistyczna, ponieważ pomimo pochodzenia większości z nich z okolic Wilna, to dopiero po upływie 16 godzin od chwili rozpoczęcia mobilizacji zaczęli przybywać w większej ilości. Do tego doszedł jeszcze jeden problem, ponieważ powołani rezerwiści (większość roczniki 1906–1909) wymagali dodatkowego przeszkolenia (obsługa granatników i nowych wzorów karabinów maszynowych). 26 sierpnia, pomimo opóźnienia w dostawie koni i taboru konnego, pułk zakończył mobilizację. Pododdziały osiągnęły gotowość marszową i wyszły do wyznaczonych miejsc postoju poza miasto. W ramach mobilizacji alarmowej oprócz etatowych pododdziałów 5 pp Leg. mobilizowano:
w grupie "brązowej20":
w grupie „żółtej”:
W I rzucie mobilizacji powszechnej do dnia 4 września:
27 sierpnia wieczorem pułk – oraz pozostałe jednostki dywizji – przedefilował w milczeniu przed grobem z sercem Józefa Piłsudskiego na wileńskim cmentarzu na Rossie. W ten sposób pożegnał się ze swoim Komendantem. W tym samym dniu na wileńskim dworcu towarowym rozpoczął się załadunek pododdziałów pułku do wagonów kolejowych. Nocą z 27 na 28 sierpnia wyruszyły one w kierunku Grodna. Nowym miejscem koncentracji dywizji był rejon między Bugiem a Narwią, w lasach Puszczy Białej.
5 pp Leg. w kampanii wrześniowej.
1 Dywizja Piechoty Legionów, ze znajdującym się w jej składzie 5 pp Leg., weszła w skład utworzonej 1 września odwodowej Grupy Operacyjnej „Wyszków”. Zadanie tej grupy zostało określone dwojako. W przypadku ataku Niemców na Modlin i linię Wisły miała uderzyć w kierunku zachodnim na skrzydło nacierającego nieprzyjaciela, a gdyby Niemcy przyjęli kierunek głównego uderzenia na pozycje zajęte przez oddziały grupy, miała bronić linii dolnej Narwi. O świcie 1 września w rejonie koncentracji 1 DP Leg. znajdowało się tylko 8 batalionów i 36 dział. W składzie 5 pp Leg. brakowało kompanii przeciwpancernej i plutonu artylerii piechoty. Dołączyły one do pułku dopiero następnego dnia. II batalion stanął w lesie koło wsi Jaszczołdy Dalekie, a III batalion w rejonie lasów Białe Błoto. Zgrupowana w lasach w rejonie Długosiodła 1 DP Leg. 2 września osiągnęła gotowość do działania. Dowódca Armii „Modlin” przekazał dowódcy GO zadanie przygotowania uderzenia z rejonu na południe od Różana w kierunku na Maków. Miało ono na celu odciążenie wycofującej się z „pozycji mławskiej” 8 i 20 DP.
Celem poprawy położenia, pułk maszerował przez Przetycz, Olszanki i zatrzymał się w Nowej Wsi. 5 września, na północnym brzegu Narwi, patrole I batalionu nawiązały styczność bojową z Niemcami. Pułkowy pluton artylerii ostrzelał niemiecką kompanię piechoty, a pluton 7 kompanii zestrzelił niemiecki samolot atakujący maszerującą kolumnę. Po południu 5 września 5 pp Leg. podjął na rozkaz dowódcy 1 DP Leg. forsowny marsz w kierunku Pułtuska. 6 września rano, po 36 godzinnym marszu, pułk wszedł w rejon na północ od Pułtuska i wspólnie z III/1 pal Leg. przystąpił do organizowania obrony na południowo-zachodnim odcinku górnej Narwi. Ponieważ w rzece był niski poziom wody, szerokość odcinka stosunkowo duża, dowódca pułku ppłk Kazimierz Bąbiński postanowił wysunąć nad rzekę tylko I batalion, a II i III batalion pozostawić w odwodzie. Miały one przygotować na dogodnych dla nieprzyjaciela kierunkach przepraw kontrataki. Odcinek I batalionu podzielony został przez mjr. Leona Czerwienia na dwa pododcinki kompanijne. 1 kompania por. Bolesława Wasilewskiego obsadziła zachodni, a wschodni 3 kompania ppor. Franciszka Otto Mottla. Każda kompania została wzmocniona plutonem ckm-ów, a 2 kompania por. Jana Urbanowicza stanowiła odwód batalionu i rozmieszczona została w lesie na południe od zakola rzeki.
W godzinach popołudniowych do rzeki podeszły oddziały rozpoznawcze niemieckiej 11 DP i pułku zmotoryzowanego SS „Deutschland”. Przy silnym wsparciu artylerii, Niemcy rozpoczęli jej forsowanie w rejonie Gnojna i Zambsk Kościelnych. Forsowanie Narwi przez Niemców na odcinku Zambski Kościelne – Ponikiew zostało powstrzymane, ale 7 września przed świtem w rejonie Gnojna niemiecka kompania przeszła płytką w tym miejscu rzekę, zmiotła ubezpieczenia polskiej 1 kompanii i weszła do lasu na północ od Szygówka. Dowódca pułku rozkazał odwodowej 2 kompanii i II batalionowi wykonać uderzenie w kierunku Gnojna. Mjr Józef Kusztra wspominał w swojej relacji.: Po zaciętej walce Niemcy zostali wyparci z Gnojna. Został też uwolniony z niewoli pluton I batalionu; wziętych do niewoli 40 jeńców.
W czasie walk obie strony poniosły dotkliwe straty. Zginęło około 200 żołnierzy 5 pp Leg., a największe straty wynoszące około 30% stanu poniosła 5 kompania. Poległ dowódca kompanii por. Norbert Puzyrkiewicz, a dowódcy plutonów: ppor. rez. Leon Kiec i chor. Stanisław Sokulski zostali ranni. Gustaw Łowczowski po latach napisał.: 
 W południe dowódca dywizji otrzymał rozkaz przejścia za Bug. 7 września pod ogniem artylerii niemieckiej i ciągłym naporem ze strony przeciwnika pułk rozpoczął odwrót. Po wykonaniu 30-kilometrowego marszu, bataliony 5 pp Leg. nad ranem 8 września przekroczyły most na Bugu w Wyszkowie i tam przedefilowały przed dowódcą dywizji.
W południe 8 września gen. Wincenty Kowalski na odprawie przedstawił plan obrony 1 DP Leg. na linii Bugu. Na lewym skrzydle 15-kilometrowego pasa obrony dywizji pod Kamieńczykiem rejon obrony miał zająć 5 pp Leg. wzmocniony III dywizjonem 1 pal Leg.. Przydzielony pułkowi rejon obrony ppłk Kazimierz Bąbiński podzielił między I i III batalion. Pozycję pod Latoszkiem obsadził III batalion dwiema kompaniami w pierwszym rzucie i jedną w drugim. I batalion wysunął jedną kompanię do pierwszej linii, a dwie rozmieścił na drugiej linii w lewo pod Rybienkiem. II batalion ześrodkował się za stanowiskami III batalionu, przy drodze Wyszków – Urle i stanowił odwód pułku. Przydzielony pułkowi odcinek obrony odznaczał się wyjątkowo niekorzystnymi warunkami terenowymi. Znaczna jego część była porośnięta wikliną, która utrudniała obserwację i kierowanie ogniem. Dodatkowo północny brzeg Bugu był wyższy i dawał przeciwnikowi możliwość skrytego podejścia nad samą rzekę i wgląd w polskie pozycje.
9 września o świcie niemiecka artyleria rozpoczęła ostrzeliwanie pozycji pierwszorzutowych batalionów. Intensywny ogień artyleryjski wywarł tak silne wrażenie na nieobytych w boju piechurach, że cześć z nich zaczęła samorzutnie opuszczać swoje stanowiska. W sposób stanowczy interweniowali dowódcy kompanii. W rejonie III batalionu próbował sforsować Bug oddział rozpoznawczy 61 DP w sile około kompanii. Dwa plutony strzeleckie polskiej 3 kompanii pod Wyszkowem zaskoczyły szukających brodu niemieckich zwiadowców ogniem broni maszynowej i zmusiły ich do ucieczki. Nieprzyjaciel do końca dnia zaniechał dalszych prób forsowania rzeki. 
Wieczorem przyszedł rozkaz Naczelnego Wodza, by dywizja przerwała walkę i niezwłocznie opuściła zajmowane stanowiska. Zarządzone przez marszałka Śmigłego-Rydza odejście walczących jednostek przewidywało zwinięcie północnego skrzydła frontu i obronę południowo-wschodniej części kraju. Gen. Kowalski zdecydował się na pozostawienie na Bugu silnych ubezpieczeń aby pod ich osłoną wycofać siły główne w kierunku na Białą Podlaską .
Po odprawie u dowódcy dywizji ppłk Bąbiński wydał rozkazy przygotowania oddziałów do skrytego opuszczenia linii rzeki. II batalion mjr. Kusztry stanowił ariergardę; miał rozwinąć się wzdłuż drogi Wyszków-Urle i prowadzić działania opóźniające do południa 10 września. W czasie przygotowania odwrotu, Niemcy wznowili natarcie. W pobliżu miejsca gdzie odprawę zarządził dowódca III batalionu mjr Marian Pacholski, wybuchł pocisk. Ranny został dowódca batalionu, a dowódca 7 kompanii kpt. Stanisław Pisowicz został kontuzjowany. Dowodzenie przejęli inni oficerowie sztabu pułku. Po ogniu artyleryjskim Niemcy przekroczyli rzekę na szerokim odcinku. Pierwszy i trzeci pluton 9 kompanii celnym ogniem broni strzeleckiej i maszynowej zatrzymał przeciwnika, ale Niemcom udało się uchwycić południowy brzeg rzeki na odcinku bronionym przez I batalion. Wycofanie polskich pododdziałów odbywało się pod ciągłym ostrzałem artyleryjskim, a szosa Wyszków-Urle była bezustannie bombardowana. Zmusiło to do zatrzymania taborów pułkowych oraz przydzielonych sił i środków sanitarnych dywizji i 6 pp. W trakcie zmiany stanowisk przez pluton artylerii piechoty od ostrzału artylerii niemieckiej został ciężko ranny por. Michał Lewiński. Do dowódcy 9 kompanii ppor. Leopolda Świkli nie dotarł rozkaz o odwrocie. W tym czasie kierował on walką będącego na ubezpieczeniu I plutonu. Dowódca kompanii zauważył dopiero rano 10 września, że walczy samotnie. Nakazał odwrót i przebił się do reszty batalionu po półtoragodzinnym marszu. Pluton stracił 7 żołnierzy zabitych i 12 rannych. 
W walkach nad Bugiem pułk stracił około 35% swojego stanu osobowego. Najbardziej ucierpiał III batalion, a w wyniku odniesionych ran zmarł dowódca batalionu mjr Pacholski. Poległ również dowódca 8 kompanii, por. Władysław Żuk. Pododdziały pułku mocno wykruszone, lecz bez śladów paniki i zamieszania, maszerowały w kierunku na Białą Podlaską i po południu 10 września zatrzymały się na postoju w rejonie Kąty–Kupcy.
W trakcie trwającego 10 września odwrotu jednostek dywizji dotarł do gen. Kowalskiego rozkaz ze sztabu Armii „Modlin” nakazujący powrót na stanowiska nad Bugiem. Wytworzyło to w sztabach i oddziałach chaos i zamęt. Kolejny rozkaz – marszałka Śmigłego-Rydza – w sposób nieprecyzyjny określał, że wycofanie się z linii Bugu miało nastąpić tylko przy niemożności jej utrzymania, a w razie odwrotu dywizja winna kierować się na Kałuszyn–Łuków. 10 września po południu, dowódca dywizji postanowił maszerować bliżej Warszawy i ominąć Siedlce od południa. Pododdziały dywizji miały przegrupować się do rejonu Jakubów–Rządza. 5 pułk wraz z III/1 pal Leg. maszerował początkowo w kolumnie sił głównych dywizji szosą Łaziska-Ignaców do Leonowa, a następnie pomaszerował samodzielnie drogą Kuflew–Jeruzal. 12 września osiągnął rejon Cegłów–Kuflew i zatrzymał się na postój dzienny. Sztab 1 DP Leg. otrzymał od strąconego w południe niemieckiego pilota informację, że Siedlce zostały zajęte przez DPanc. „Kempf” maszerującą w kierunku na Stoczek.W kolejnym dniu dywizja rozpoczęła marsz w dwóch kolumnach. Na czele głównej kolumny po drodze Kuflew-Jeruzal-Wodynie Wodyń szedł 5 pułk. Dowódca pułku ugrupował pułk w sposób następujący: pluton zwiadu konnego, II batalion piechoty z plutonem artylerii jako straż przednia, następnie I i III batalion, kompania przeciwpancerna i III dywizjon l pal. Znajdujący się przy szpicy czołowej dowódca pułku pod Wodyniami otrzymał od zwiadu konnego meldunek o obecności Niemców we wsi. Ppłk Bąbiński postanowił natarciem z marszu II batalionu opanować Wodynie. 6 kompania por. Władysława Niepokojczyckiego z plutonem ckm i plutonem artylerii, nacierała wzdłuż drogi biegnącej przez wieś, a 4 kompania por. Bronisława Piątkowskiego szła od niej na lewo. W odwodzie znajdowała się 5 kompania por. rez. Lucjana Dobczewskiego. Po zaciętej walce batalion opanował Wodynie i rozbił znajdujący się tu drugi rzut sztabu DPanc. „Kempf”. Wzięto jeńców oraz zdobyto kilka samochodów i motocykli. W jednym z samochodów znajdował się mundur dowódcy niemieckiej dywizji gen. mjr. Wernera Kempfa. W odpowiedzi Niemcy ostrzelali ze stanowisk ogniowych od strony Oleśnicy prawoskrzydłową 6 kompanię. Żołnierze samorzutnie zaatakowali pozycje wroga. Razem z 6 kompanią na Oleśnicę nacierała 5 kompania. Natarcie wzmocnił III batalion 6 pp por. Michała Schmala i około 100 ochotników z batalionu III/116 pułku piechoty. Doszło do gwałtownej walki, podczas której zostało rozbite zgrupowanie niemieckich taborów. W związku z tym, że Oleśnica leżała w pasie działania 6 pp Leg., dowódca 5 pp Leg. wycofał swoje kompanie ze wsi i ugrupował je następująco: od strony południowo-wschodniej obsadziła wzgórze wokół Wodyń 4 kompania wzmocniona bronią maszynową, 6 kompania stanęła w lesie za wzgórzami, a w dyspozycji dowódcy pułku pozostała 5 kompania wraz ze zwiadowcami i plutonem artylerii piechoty.
W tym czasie dowódca pułku nie miał łączności z pozostałymi batalionami prowadzonymi przez mjr. Czerwienia. I i III batalion realizowały zadanie zabezpieczenia prawego skrzydła dywizji, na południe od Wodynia. Około godz. 4.00 mjr Czerwień sformował kolumnę marszową, która wyruszyła drogą Borki–Seroczyn. Obydwa bataliony przed Seroczynem rozwinęły się do natarcia. Po północnej stronie drogi rozwinął się III batalion ppor. Leopolda Świkli, a po południowej I batalion. W tym czasie we wsi kwaterowały pododdziały niemieckiej DPanc. „Kempf”, a na drodze Seroczyn – Łomnica stała w kolumnie grupa bojowa „K”.
Ruszyło polskie natarcie, a zaskoczony uderzeniem I batalionu niemiecki batalion pionierów wycofał się do centrum Seroczyna. III batalion zajął cmentarz żydowski i tym samym wyszedł znacznie poza wspólną linię natarcia. Niemcy otworzyli ogień flankowy, a od strony Stoczka Łukowskiego uderzyli kompanią czołgów. W tym czasie zginął trafiony w tętnicę szyjną dowódca 9 kompanii podchorąży Brzeziński. Atakowany był też I batalion. Dowódca zgrupowania mjr Czerwień wydał rozkaz odwrotu. Pododdziały polskie poniosły dalsze straty, a dowodzący I batalionem por. Bolesław Wasilewski został dwukrotnie ranny. Po walce, zebrane w rejonie Borek, liczyły zaledwie tylu żołnierzy, co dwie słabe kompanie. W tym czasie kompania przeciwpancerna została zatrzymana w Jeruzalu do czasu przejścia kolumny 1 pp Leg. na około 1 godzinę. W czasie marszu dowódca kompanii por. Władysław Korzon usłyszał odgłosy toczącej się walki i wysłał w ich rejon swój 3 pluton. Pluton dołączył do III batalionu, a potem razem z nim pod ogniem artylerii wycofywał się do wsi Borki. 1 pluton odpierał natarcie niemieckich czołgów. Ranny został dowódca plutonu ppor. Franciszek Otto Mottl, w 3 działonie zostało zniszczone działo; poległa też obsługa 1 działonu. Walki ustały 13 września wieczorem. Szczegółowy opis walk o Seroczyn zachował się w źródłach niemieckich, które nazwały bitwę jako jedną z najzaciętszych w kampanii wrześniowej. Wynikało to z chęci podtrzymania autorytetu jednostki niemieckiej SS, która poprzedniego dnia poniosła dotkliwą klęskę w bitwie o Kałuszyn.
Dowódca dywizji gen. Kowalski podjął 13 września ostatni wysiłek, którego celem było dotarcie do lasów Jagodne i wyjście z okrążenia. Zadaniem 5 pułku było wykonanie 15-kilometrowego marszu po drodze Oleśnica–Wola Wodyńska–Helenów–las na zachód od Jagodnego oraz zamknięcie drogi na Różę Podgórną. Mjr. Czerwień wysłał do dowódcy dywizji meldunek o przebiegu walk o Seroczyn. Meldunek sytuacyjny zaskoczył generała, ponieważ sądził on, że w rejonie Wodyń znajduje się cały 5 pułk piechoty. Dowódca dywizji postawił dowódcy I/5 pp Leg. oddzielne zadanie. Od tej chwili maszerować on miał w ariergardzie za taborami, kolumną 1 pp Leg., artylerią i oddziałami dywizyjnymi w kierunku na Rudę–Olszyc. Przez taką decyzję nastąpiło dalsze rozczłonkowanie i tak już rozproszonych sił pułku. Ugrupowanie przedstawiało się następująco: na północ od Oleśnicy znajdował się dowódca pułku wraz z kompanią zwiadu, 5 kompanią strzelecką i plutonem artylerii piechoty; na wschód od Wodyń zajmował pozycje mjr Kusztra ze swoim batalionem bez 5 kompanii; I i III batalion pod dowództwem mjr. Czerwienia opuścił stanowiska w Borkach i maszerował na punkt zbiorczy dywizji.
Około 19.00 dowódca pułku wydał rozkaz wymarszu. Osobiście ruszył z 5 kompanią do Woli Wodyńskiej, a reszta batalionu z mjr. Kusztrą miała dołączyć do niego w Helenowie. Około 20.00 kolumna dowódcy pułku natknęła się na niemiecki III/22 pułku piechoty. Wolę Wodyńską z marszu zaatakowały czołowe plutony 5 kompanii, ale atak załamał się w ogniu nieprzyjacielskiej broni maszynowej. Dowódca pułku przerwał dalsze natarcie i ruszył na Różę Podgórną. Także II batalion ominął wieś i pomaszerował na przełaj do Helenowa, gdzie dotarł o świcie z niepełną 6 kompanią i częścią 2 kompanii karabinów maszynowych (około 50 ludzi). Pomimo podjętych poszukiwań, II batalion nie nawiązał kontaktu z dowódcą pułku, ale odnalazł swoją 4 kompanię por. Bronisława Piątkowskiego i tabory pułkowe. W Helenowie batalion zabezpieczał wymarsz kolumny dywizyjnej płk. Władysława Filipkowskiego. Maszerując w kierunku południowo-wschodnim jako straż tylna, odparł silne niemieckie natarcie w rejonie Róży Podgórnej. Wyróżniła się tutaj 4 kompania por. Piątkowskiego, która zdobyła w walce 2 karabiny maszynowe. O zmierzchu 14 września mjr Kusztra opuścił Różę Podgórną i maszerując nocami dotarł 16 września na punkt zbiorczy dywizji w rejonie Parczewa. W tym czasie do lasu na zachód od Jagodna wszedł prowadzony przez ppłk. Bąbińskiego pododdział w sile około 200 żołnierzy. Po kilkugodzinnym odpoczynku kolumna wyruszyła w kierunku południowo-wschodnim, a 14 września o świcie koło Woli Zastawskiej wpadła w zorganizowaną przez Niemców zasadzkę. Do niewoli dostał się ppłk Bąbiński, ale zbiegł z niej z oficerem łączności pułku por. Kazimierzem Cegłowskim i dotarł do stacji kolejowej Mościska. Tam ponownie trafił do niewoli, ale i tym razem po trzydniowym pobycie w niej uciekł ze stacji zbiorczej w Jarosławcu.
13 września po południu na punkt zbiorczy dywizji wyruszyły z Borek resztki I i III batalionu dowodzone przez mjr. Czerwienia. Pobłądziły jednak w nocy i 14 września na wschód od Żebraku zebrało się około 200 żołnierzy. Nie posiadali oni już ani amunicji ani prowiantu. Pozostałość obu batalionów skierowała się na północ w poszukiwaniu amunicji i żywności. 14 września wieczorem wyruszono w kierunku Warszawy. W czasie nocnego marszu odłączyła się od kolumny część żołnierzy III batalionu z ppor. Masztakiem oraz dowódcą 3 kompanii ckm i ppor. Świklą. Grupa ta dołączyła 15 września do plutonu artylerii piechoty 1 pp Leg. Oddział zmniejszał się stopniowo. Po nieudanych próbach przedarcia się do wojsk gen. Kleeberga rozpadł się.
17 września w lasach otwockich mjr Czerwień z grupą żołnierzy natknął się na dowódcę 12 pułku ułanów ppłk. Andrzeja Kuczka, z którym było około 80 żołnierzy. Ponieważ Niemcy zamknęli dostęp do Warszawy, postanowiono wspólnie maszerować w kierunku południowym. 24 września pododdziały ponownie rozdzieliły się. Oddział mjr. Czerwienia liczący ok. 50 żołnierzy, dotarł w okolice Piasków Luterskich niedaleko Lublina. Pojawiła się tam kolumna czołgów radzieckich. Z braku możliwości dalszej walki zapadła decyzja rozwiązania oddziału. Następnego dnia mjr Czerwień i kpt. Piesowicz dostali się do niewoli niemieckiej.
Walki na Lubelszczyźnie
Spośród jednostek 1 DP Leg. z okrążenia wydostały się tylko resztki II i III batalionu 6 pp Leg., I batalion 1 pp mjr. Włodzimierza Grabowskiego, kilka baterii i pojedynczych dział z 1 pal Leg. oraz z 5 pułku II batalion mjr. Kusztry bez 5 kompanii. Wspominał o tym gen. Kowalski: 
Resztki dywizji maszerowały w kierunku Chełma i osiągnęły 15 września Radzyń, 16 września Parczew, 17 września lasy na wschód od Włodawy. 18 września zatrzymały się w Moryniu, gdzie nastąpiła ich reorganizacja. Z pozostałości 1 DP Leg. i 3 DP Leg. została utworzona jedna dwupułkowa dywizja pod nazwą 1 DP Leg., a z byłych żołnierzy 1 DP Leg. został utworzony 1 pułk piechoty Legionów, w składzie trzech batalionów. Bataliony te zachowały ciągłość tradycji pułków. Z żołnierzy 5 pp Leg. sformowano II batalion pułku, objął go mjr Józef Kusztra, a dowódcami kompanii zostali: por. Włodzimierz Niepokojczycki − dowódcą 4 kompanii, por. Eugeniusz Fijałkowski − 5 kompanii, por. Aleksander Tomaszewski − 2 kompanii ckm, a 6 kompania została utworzona z żołnierzy 7 pułku piechoty Leg.. Tak zreorganizowana dywizja licząca około 6000 żołnierzy podjęła nocą z 18 na 19 września marsz na południe. Zamiarem jej było przedostanie się na Węgry. Na czele kolumny dywizji maszerował batalion 5 pp Leg.. Około północy z 21 na 22 września w okolicach Wożuczyna został on ostrzelany przez ciężką artylerię niemiecką nie ponosząc jednak strat.
Ponieważ na ziemie polskie wkroczyły wojska radzieckie, a Niemcy zagrodzili przejście przez Wieprz, gen. Dąb-Biernacki postanowił pobić oddziały niemieckiego VII i VIII Korpusu i rozerwać pierścień okrążenia od zachodu. 22 września dywizja rozpoczęła walki mające na celu osiągnięcie rubieży wyjściowych do natarcia. Batalion mjr. Kusztry oraz I batalion 7 pp Leg. po zaciętych walkach opanowały o zmierzchu las i folwark Falków. Parlamentariusze niemieccy, którzy zgłosili się do gen. Kowalskiego z wezwaniem do złożenia broni, odeszli nie otrzymawszy na nie zgody. Dywizja dalej kontynuowała marsz, a na czele północnej kolumny szedł batalion mjr. Kusztry. Przed świtem batalion przekroczył szosę zamojską i w walce na bagnety zdobył Antoniówkę. Do niewoli wzięto sporą grupkę jeńców oraz zdobyto działa na stanowiskach ogniowych, konie i wozy. O świcie ostrzał Antoniówki rozpoczęła niemiecka artyleria, a przy wsparciu broni pancernej niemiecka 8 DP rozpoczęła natarcie w kierunku na Wożuczyn.
Polskie oddziały zostały rozbite i praktycznie przestały istnieć, a mjr Józef Kusztra oraz adiutant batalionu kpt. Czesław Ołoszyński zostali ranni. W rejonie Tarnawatki został otoczony sztab 1 DP Leg. wraz z jej dowódcą gen. Wincentym Kowalskim. W czasie próby przebicia się dowódca dywizji został kontuzjowany i dostał się do niewoli. 23 września wieczorem ostatni „bój o honor” 1 Dywizji Piechoty Józefa Piłsudskiego dobiegł końca.
Obsada dowódcza odtworzonego 1 pp Leg. i batalionu I/5 pp Leg. 
Formacje utworzone z żołnierzy zmobilizowanych przez 5 pp Leg. i sformowane w OZ 1 DPLeg..
Do 3 września zgodnie z planem mobilizacyjnym „W1" w ramach mobilizacji powszechnej sformowano batalion marszowy typ specjalny nr 2 (4 kompanie strzeleckie i 2 kompanie km), który według wcześniejszych zamierzeń miał wejść w skład Obszaru Warownego „Wilno”. Z batalionu tego ostatecznie, na podstawie poprawek do planu mobilizacyjnego z 19 czerwca 1939 roku, formował się II batalion 205 pułku piechoty, natomiast sformowana w mobilizacji alarmowej 31 kompania asystencyjna stała się kompanią sztabową 35 Dywizji Piechoty Rezerwowej. Batalion II/205 pułku piechoty brał aktywny udział w obronie Lwowa, na różnych odcinkach obrony; podobnie jak 31 kompania asystencyjna (sztabowa) 35 DP rez. Jednocześnie z pozostałych dwóch kompanii batalionu marszowego typ spec nr 2: utworzono 8 kompanię strzelecką III batalionu 1 pułku piechoty OW „Grodno” i prawdopodobnie 1 kompanię ckm I batalionu 2 pułku piechoty OW „Grodno”. Kompanie te w ramach swoich batalionów i pułków stanowiły załogę Lwowa i wzięły aktywny udział w walkach. 
Po zakończeniu mobilizacji w koszarach pułku zbierano żołnierzy rezerwy, którzy nie weszli w skład zmobilizowanych jednostek. Żołnierze weszli w skład Oddziału Zbierania Nadwyżek 5 pp Leg., który wszedł w skład Ośrodka Zapasowego 1 DP Leg. pod dowództwem ppłk. Jana Pawlika. Ośrodek stacjonował w Wilnie; z nadwyżek rezerwistów utworzono 3 bataliony piechoty. W dniu 18 września 1939 roku zarządzono zajęcie przez III batalion z nadwyżek 5 pp Leg. i pozostałych dwóch batalionów stanowisk obronnych na Antokolu od strony wschodniej oraz od strony zachodniej i północnej. Do godziny 21:00 jeden z plutonów batalionu III (5 pp Leg.) bronił przed czołgami sowieckiej 6 BCz. wiaduktu na skrzyżowaniu ul. Beliny i Targowej. W godzinach wieczornych tego dnia OZ 1 DP Leg. wymaszerował z Wilna w kierunku granicy litewskiej, którą przekroczył w dniu 20 września w Mejszagole. Część żołnierzy przed granicą po otrzymaniu zgody powróciła do domów. 
Symbole pułku.
Sztandar.
Uroczystość wręczenia pułkowi chorągwi odbyła się 3 grudnia 1920 roku w Mołodecznie. Została ona ufundowana przez Związek Polek z Wilna, a wręczenia dokonał Naczelnik Państwa. Matką chrzestną chorągwi była pani Dawidowska. W dniu tym chorągiew pułkowa została udekorowana Krzyżem Orderu Wojennego Virtuti Militari V klasy.
Zasadniczym elementem sztandaru jest czerwony krzyż kawalerski umieszczony z obu stron na białym tle. Pośrodku prawej strony znajduje się srebrny orzeł w złotym wieńcu. W rogach płatu, w wieńcu, umieszczony jest numer pułku. Na lewej stronie wyhaftowany jest w otoku wieńca złoty napis HONOR I OJCZYZNA. Na ramionach krzyża znajdują się daty i nazwy miejscowości: KRZYWOPŁOTY 15. 18.XI.1914, ŁOWCZÓWEK 22. 25.XII.1914, KONARY V.1915, KOSTIUCHNÓWKA 4.5.VII.1916, LWÓW 23.XI.1918 1.III.1919, WILNO 19.IV.1919, DŹWIŃSK 28.IX.1919, BORODZIANKA ll.12.VI.1920, LIDA 28.29.IX.1920.
W latach międzywojennych została wykonana kopia sztandaru pułkowego. Umieszczono ją w Sanktuarium Józefa Piłsudskiego w Kielcach. W 1971 roku kopia ta została przekazana do Muzeum Wojska Polskiego. Losy sztandaru po 1939 roku są nieznane.
Odznaka pamiątkowa.
13 grudnia 1921 generał porucznik Kazimierz Sosnkowski zezwolił na noszenie odznak pamiątkowych wyłącznie tych, które zostały zatwierdzone przez Ministra Spraw Wojskowych lub Naczelnego Wodza. Wśród tych odznak została wymieniona odznaka pamiątkowa 5 pułku piechoty Legionów. Odznaka o wymiarach 41x41 mm ma kształt krzyża kawalerskiego, w centrum którego umieszczono pięciokątną tarczę. Na tarczy wizerunek orła typu zygmuntowskiego z wplecionym numerem „5”. Na obrzeżu tarczy emaliowanej w kolorze białym wpisano: „ZA DWULETNIĄ SŁUŻBĘ W POLU”. Na ramionach krzyża daty „1914 1915 1916 1917”. Odznaka oficerska, dwuczęściowa, wykonana w srebrze lub w tombaku srebrzonym, częściowo emaliowana, na rewersie numerowana. Wykonawcą odznaki był Jan Knedler z Warszawy. W 1938 roku odznaką zostało uhonorowane miasto Lwów.
Druga odznaka była łudząco podobna do odznaki 1 pułku piechoty Legionów. Została zatwierdzona Dziennikiem Rozkazów Ministerstwa Spraw Wojskowych nr 20, poz. 196 z 21 czerwca 1929. Środek odznaki wypełnia miniatura odznaki I Brygady Legionów Polskich „Za Wierną Służbę”. Od miniatury odbiegają cztery wici, strzały wzorowane na pieczęci kanonika wrocławskiego Zbrosława z 1276 oraz cztery tarcze – topory z cyfrą pułkową. Wymiary: 34x34 mm. Projekt: Bronisław Sylwin Kencbok; wykonanie: Adam Nagalski – Warszawa.
Oznaka żałobna.
26 czerwca 1935 Minister Spraw Wojskowych "„w celu uczczenia i utrwalenia pamięci Marszałka Józefa Piłsudskiego [...] ustanowił stałą oznakę żałobną.”" Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego. Od 1938 roku oznakę żałobną nosili też żołnierze 5 pp Leg..
„Zuchowaci”.
Żołnierze 5 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1026479" url="https://pl.wikipedia.org/wiki?curid=1026479" title="Gerard Urbanek">
Gerard Urbanek

Gerard Urbanek (ur. 1919 w Janowie, zm. 1976) – górnośląski malarz prymitywista, członek Grupy Janowskiej.
Pracował w kopalni "Wieczorek" początkowo jako górnik, następnie jako laborant. Był członkiem "Grupy Janowskiej" od początku jej powstania. Ulubionymi tematami malarza były postacie umieszczone w niezwykle kolorowym pejzażu. Brał udział w wielu wystawach w kraju i za granicą. Obrazy malarza znajdują się obecnie w zbiorach prywatnych i w muzeach m.in. w Muzeum Historii Katowic, Muzeum Śląskim w Katowicach, Muzeum Miejskim w Zabrzu i Muzeum Górnośląskim w Bytomiu. O życiu i twórczości "Grupy Janowskiej" Lech Majewski nakręcił pełnometrażową opowieść pt. Angelus.

</doc>
<doc id="1026483" url="https://pl.wikipedia.org/wiki?curid=1026483" title="Artur Mykyrtczian">
Artur Mykyrtczian

Artur Mykyrtczian (ur. 1959, zm. 1992) – ormiański polityk, przewodniczący parlamentu Górskiego Karabachu od 8 stycznia 1992 do 14 kwietnia 1992, pełniący jednocześnie rolę głowy państwa.

</doc>
<doc id="1026484" url="https://pl.wikipedia.org/wiki?curid=1026484" title="Gerhard Urbanek">
Gerhard Urbanek



</doc>
<doc id="1026486" url="https://pl.wikipedia.org/wiki?curid=1026486" title="Tałas (rzeka)">
Tałas (rzeka)

Tałas – rzeka w Kirgistanie i Kazachstanie. Długość – 661 km, powierzchnia zlewni – 52,7 tys. km².
Tałas powstaje z połączenia rzek Karakoł i Uszkaszi mających źródła w Górach Kirgiskich - jednym z pasm zachodniego Tienszanu. Płynie na północny zachód, wypływa na pustynię Mujun-kum i ginie w jej piaskach.
Przepływa m.in. przez miasta obwodowe Tałas w Kirgistanie i Taraz w Kazachstanie. Wykorzystywana do nawadniania. Zbudowano na niej kilka elektrowni.
Nad rzeką doszło do bitwy chińsko-arabskiej.

</doc>
<doc id="1026487" url="https://pl.wikipedia.org/wiki?curid=1026487" title="Reno Kiilerich">
Reno Kiilerich

Reno Hilligsø Kiilerich (ur. 21 października 1976) - duński perkusista. Kiilerich współpracował z takimi zespołami jak: Panzerchrist, Exmortem, ChthoniC, Vile, Old Man’s Child, Hate Eternal, Dew-Scented czy Human Erupt. W 2004 roku grał na koncertach z norweską grupą Dimmu Borgir jako muzyk sesyjny.

</doc>
<doc id="1026490" url="https://pl.wikipedia.org/wiki?curid=1026490" title="Jan Dawidziuk">
Jan Dawidziuk

Bp dr Jan Dawidziuk (ur. 23 listopada 1937 w Kołczynie, zm. 6 marca 2012 w Parmie) – biskup Polskiego Narodowego Kościoła Katolickiego w Stanach Zjednoczonych i Kanadzie (PNKK) pochodzenia polskiego, w latach 1999-2009 ordynariusz diecezji zachodniej PNKK.
Życiorys.
W 1954 roku ukończył szkołę średnią i wstąpił do Wyższego Seminarium Duchownego w Siedlcach. W roku 1960 został wyświęcony na kapłana i pracował w Kościele rzymskokatolickim. Uzyskał doktorat na Akademii Teologii Katolickiej w Warszawie, a następnie w 1981 roku wyemigrował do Stanów Zjednoczonych i tam w maju 1982 roku został przyjęty do Polskiego Narodowego Kościoła Katolickiego, gdzie duszpasterzował w Saint Louis, Mosinee i Parmie.
Jana Dawidziuka na godność biskupa wybrał XX Synod Polskiego Narodowego Kościoła, elekt został konsekrowany 30 listopada 1999 w katedrze pw. św. Stanisława w Scranton. Jego głównym konsekratorem był Pierwszy Biskup PNKK Jan Swantek z udziałem: bp Tomasza Gnata i bp Roberta Nemkovicha. Udział w uroczystości wzięli przedstawiciele Międzynarodowej Konferencji Biskupów Starokatolickich: abp Jan Antoni Glazemaker, bp Hans Gerny oraz bp prof. dr hab. Wiktor Wysoczański. 5 czerwca 2009 roku przeszedł na emeryturę i zamieszkał z rodziną w okolicach Cleveland. Zmarł 6 marca 2012 roku, został pochowany 9 marca na cmentarzu PNKK w Parmie, uroczystości przewodniczył bp dr Antoni Mikovsky.

</doc>
<doc id="1026493" url="https://pl.wikipedia.org/wiki?curid=1026493" title="Oleg Jesajan">
Oleg Jesajan

Oleg Jesajan, orm. Օլեգ Եսայան (ur. 1946) – ormiański polityk. Pierwszy premier Górskiego Karabachu od 8 stycznia 1992 do 14 sierpnia 1992. Bezpartyjny.

</doc>
<doc id="1026505" url="https://pl.wikipedia.org/wiki?curid=1026505" title="Klasyfikacja pism drukarskich">
Klasyfikacja pism drukarskich

Klasyfikacja pism drukarskich – usystematyzowany podział pism drukarskich według dowolnego klucza. Na przykład: kształtu form literniczych, okresu powstania pisma drukarskiego, narzędzia pisarskiego, którym wykonano rysunek form literniczych itp. 
Najbardziej znane klasyfikacje pism drukarskich to:
Obecnie każdy dom typograficzny, czy też dystrybutor krojów cyfrowych systematyzuje pisma według własnego klucza. Niejednokrotnie uczestniczą w tym internauci, patrz np. MyFonts.com.

</doc>
<doc id="1026506" url="https://pl.wikipedia.org/wiki?curid=1026506" title="Ahmed Szah Chan">
Ahmed Szah Chan

Ahmed Szah Chan, dari احمد شاه خان, paszt. احمد شاه خان (ur. 23 września 1934 w Kabulu) – następca tronu Afganistanu w 1942–1973, pretendent do tronu tego kraju od 2007.
Życiorys.
Urodził się jako drugi syn króla Afganistanu Mohammada Zaher Szacha (1914–2007) i jego żony Homajry Begum (1918–2002). Dorastał z siedmiorgiem rodzeństwa, dwiema siostrami: Bilkis (ur. 1932) i Marjam (1936–2021), oraz pięcioma braćmi: starszym Mohammadem Akbar Chanem (1933–1942), i młodszymi: Mohammadem Nader Chanem (1941–2022), Szachem Mohammadem Chanem (1946–2002), Mohammedem Daudem Pasztunjarem Chanen (ur. 1949), Mir Wajs Chanem (ur. 1957).
Po śmierci starszego brata (26 listopada 1942) został następcą tronu Afganistanu. Wykształcenia podstawowe odebrał od domowych guwernantów, następnie uczęszczał do Liceum Estekilal i szkoły kadetów w Kabulu. W 1952 rozpoczął studia na Uniwersytecie Oksfordzkim (prawo, historia, socjologia). Później przeniósł się do Instytutu Nauk Politycznych w Paryżu (1957–1961). W 1961–1973 pracował w Ministerstwie Spraw Zagranicznych.
W wyniku zamachu stanu przeprowadzonego 17 lipca 1973 przez Mohammeda Dauda Chana Afganistan został ogłoszony republiką, a członkowie domu panującego aresztowani. 26 lipca tego rok Ahmed Szach Chan został uwolniony z nakazem opuszczenia kraju. Wyjechał do Rzymu, aby ostatecznie osiąść w Virginia Beach. W 2004 powrócił z emigracji i zamieszkał w Kandaharze. Po śmierci swojego ojca, 23 lipca 2007 ogłosił się pretendentem do tronu Afganistanu.
Rodzina.
22 listopada 1961 w Kabulu ożenił się z Chatul Begum (ur. 1940), córką Mohammada Umara Chana Zikerii i jego żony Sultany Begum, córki Mohammeda Nadera Szacha (1880–1933). Małżeństwo ma córkę i dwóch synów:

</doc>
<doc id="1026512" url="https://pl.wikipedia.org/wiki?curid=1026512" title="Magnetofon ADAT">
Magnetofon ADAT

ADAT (Alesis Digital Audio Tape) – ośmiośladowy magnetofon studyjny, zaprezentowany przez firmę Alesis w 1991.
ADAT umożliwia cyfrowy zapis na analogowych kasetach S-VHS. Zapis odbywa się z częstotliwością próbkowania 48 kHz z 16-bitową rozdzielczością. Stosunkowo niedrogie urządzenie przyczyniło się do gwałtownego rozwoju "homerecordingu". Zaletą był tani nośnik, a także możliwość łączenia i synchronizacji wielu urządzeń. ADAT umożliwiał komunikację z komputerem i przesyłanie danych przewodem optycznym ze złączami TOSLINK. Stał się standardem studyjnym lat 90 XX w. Produkcję urządzenia kilkukrotnie wznawiano i doskonalono.
W XXI w. ADAT kojarzy się raczej z formatem ośmiokanałowej transmisji danych audio przewodem światłowodowym. Dzięki rozszerzeniu (S-MUX) formatu umożliwia przesyłanie czterech kanałów o jakości 96 kHz/24 bit lub dwóch kanałów 192 kHz/24 bit. Standardowo w tym formacie można przesłać 8 kanałów w 48 kHz/24 bit, co jest często spotykane w mikserach audio oraz interfejsach do komputerów.

</doc>
<doc id="1026516" url="https://pl.wikipedia.org/wiki?curid=1026516" title="Krzyżtopór (album)">
Krzyżtopór (album)

Krzyżtopór – pierwszy album Wojciecha Jasińskiego, wydany w 1992 roku na nośniku kasety magnetofonowej.
Inspiracją muzyczną było zafascynowanie autora XVII-wiecznym zamkiem Krzyżtopór. Kompozycje i aranżacje Wojciech Jasiński. Nagrania zrealizowano w Studio „Manta 2” – Wawrzyszew. Realizacja i produkcja nagrań – Włodzimierz Kowalczyk. Wydawca „Fundacja im. Generała Sikorskiego – Kultura i Kosmos” w Jeleniej Górze.

</doc>
<doc id="1026519" url="https://pl.wikipedia.org/wiki?curid=1026519" title="Aleksander Klotz">
Aleksander Klotz

Aleksander Alfons Klotz vel Alfons Kloc vel Jan Baranowski (ur. 31 sierpnia 1898 w Żyrardowie, zm. 29 października 1976 w Australii) – podpułkownik dyplomowany piechoty Polskich Sił Zbrojnych, oficer Oddziału II Sztabu Generalnego Wojska Polskiego, urzędnik państwowy, dyplomata II Rzeczypospolitej, żołnierz SZP-ZWZ-Armii Krajowej.
Życiorys.
Urodził się w Warszawie jako syn Józefa i Józefy ze Szczepańskich. Uczęszczał do szkół powszechnych w Skierniewicach i Żyrardowie, którą ukończył. Następnie uczęszczał do gimnazjów realnych w Skierniewicach i Warszawie. W 1915 r. ukończył Szkołę Ogólnokształcącą Dróg Żelaznych Warszawsko-Wiedeńskich w Warszawie.
Od 15 sierpnia 1915 żołnierz I Brygady Legionów, następnie w Polskiej Organizacji Wojskowej. Po odzyskaniu niepodległości w Wojsku Polskim, uczestnik wojny polsko-ukraińskiej i wojny polsko-bolszewickiej. Trzykrotnie ranny w walkach z Ukraińcami i bolszewikami. W lutym 1921 przydzielony do delegacji polskiej na rokowania pokojowe z RFSRR w Rydze jako oficer do zadań specjalnych.
Od marca 1921 do 1 listopada 1922 zastępca attaché wojskowego w Rydze i organizator siatki wywiadu polskiego na Łotwie i w Rosji Sowieckiej i (od wiosny 1921) kontrwywiadu przeciw działającej na Łotwie siatce sowieckiego Razwiedupru.
3 maja 1922 został zweryfikowany w stopniu porucznika ze starszeństwem z 1 czerwca 1919 i 1683. lokatą w korpusie oficerów piechoty, a jego oddziałem macierzystym był 66 Pułk Piechoty. Później został przeniesiony do 55 Pułku Piechoty w Lesznie. W latach 1923–1925 był słuchaczem V Kursu Normalnego Wyższej Szkoły Wojennej w Warszawie. Z dniem 1 października 1925, po ukończeniu szkoły i otrzymaniu dyplomu naukowego oficera Sztabu Generalnego, przydzielony został do Wydziału Organizacyjno-Mobilizacyjnego Kierownictwa Marynarki Wojennej w Warszawie na stanowisko referenta. 3 maja 1926 został mianowany kapitanem ze starszeństwem z 1 lipca 1925 i 269. lokatą w korpusie oficerów piechoty. W czerwcu 1926 został przeniesiony do Oficerskiej Szkoły Piechoty w Warszawie na stanowisko wykładowcy.
1 września 1926 otrzymał przeniesienie do składu osobowego I wiceministra spraw wojskowych–szefa Administracji Armii na stanowisko referenta. 7 grudnia 1926 został wyznaczony na stanowisko adiutanta przybocznego I wiceministra-szefa Administracji Armii. 9 listopada 1928 został przeniesiony w stan nieczynny na przeciąg dwunastu miesięcy. 12 listopada 1928 został mianowany prowizorycznym starostą grodzkim we Lwowie. Z dniem 31 grudnia 1929 został przeniesiony do rezerwy z równoczesnym przeniesieniem w rezerwie do 19 Pułku Piechoty we Lwowie.
12 listopada 1928 został starostą grodzkim we Lwowie, pełnił tę funkcję do sierpnia 1930. Ze względu na swoją stanowczą postawę w czasie antysemickich zamieszek w czerwcu 1929 roku stał się dla endecji symbolem wroga. Od jego nazwiska rozruchy te ochrzczono mianem „lwowskiej klocjady”.
Następnie podjął pracę w Ministerstwie Spraw Wewnętrznych, jako radca, a następnie inspektor ministerialny w Departamencie II Politycznym. Od 26 kwietnia 1932 do 31 maja 1933 był starostą powiatowym w Płocku, od 31 maja 1933 do 17 września 1934 starostą powiatowym w Wadowicach, od 17 września 1934 do 28 marca 1935 starostą powiatowym w Radomiu.
Następnie przeszedł do pracy w Ministerstwie Spraw Zagranicznych, 15 kwietnia 1935 mianowany radcą w MSZ, a 16 maja mianowany konsulem i kierownikiem Konsulatu RP w Morawskiej Ostrawie na Zaolziu (Czechosłowacja). Po cofnięciu przez rząd czechosłowacki "exequatur" w październiku 1935, powrócił do centrali MSZ, a następnie do MSW, zostając kolejno starostą powiatowym w Grudziądzu (od stycznia 1936 do stycznia 1938), a od stycznia 1938 w Poznaniu. Funkcję tę sprawował do agresji III Rzeszy na Polskę 1 września 1939. W okresie pełnienia funkcji starosty organizował jednocześnie z ramienia II Oddziału Sztabu Głównego siatkę dywersyjną w rejonie Poznania i Grudziądza na wypadek wojny z Niemcami. Na stopień majora rezerwy został mianowany ze starszeństwem z 19 marca 1939 i 77. lokatą w korpusie oficerów piechoty.
W czasie kampanii wrześniowej oficjalnie delegat PKP przy sztabie Armii „Poznań”, wraz z jej resztkami po bitwie nad Bzurą dotarł do oblężonej Warszawy i od 17 września brał udział w jej obronie w sztabie grupy gen. Michała Karaszewicza-Tokarzewskiego. W Służbie Zwycięstwu Polski od powołania organizacji w końcu września 1939 w Warszawie. W listopadzie 1939 wysłany na obszar okupacji sowieckiej do Lwowa przez dowódcę SZP Michała Karaszewicza-Tokarzewskiego. Do miasta dotarł w grudniu zostając najpierw szefem sztabu SZP- Lwów, a następnie, do marca 1940 szefem sztabu ZWZ-2 Lwów.
Wraz z Eleonorą Wandą Ptaszek przeprowadził wyprawę wywiadowczą w poszukiwaniu aresztowanego we Lwowie i wywiezionego przez NKWD w głąb ZSRR gen. Michała Karaszewicza-Tokarzewskiego i zbadania sytuacji aresztowanych i deportowanych przez NKWD Polaków. W trakcie trwającej pomiędzy majem a wrześniem 1940 wyprawy Aleksander Klotz przebył ze współtowarzyszką ponad 28 tys. kilometrów penetrując tereny wschodniej Ukrainy, Uralu, Syberii, wybrzeża Morza Kaspijskiego, docierając do Irkucka, Ałma-Aty, Taszkentu, a na północy do Kotłasu i Syktywkaru w Komi. W konsekwencji wyprawy powstał szczegółowy "Raport w sprawie Polaków wysiedlonych do ZSRR", przekazany następnie Rządowi RP na uchodźstwie.
W czasie okupacji niemieckiej Klotz kierował z sukcesami Odcinkiem III sieci wywiadowczej Komendy Głównej ZWZ-AK o kryptonimie „WW-72”, a następnie „Pralnia”. Obejmował on obszar Komisariatu Rzeszy Ukraina. Na stopień podpułkownika został mianowany ze starszeństwem z 11 listopada 1942.
Po zajęciu Lwowa przez Armię Czerwoną w lipcu 1944 nie ujawnił się, przez co uniknął aresztowania i wywiezienia przez NKWD wraz z dowództwem i sztabem Armii Krajowej, ujawnionym w ramach Akcji „Burza”. Od sierpnia 1944 oficjalnie „urlopowany” ze służby we lwowskiej Armii Krajowej. Zagrożony aresztowaniem przez NKWD wyjechał w sierpniu 1944 do Lublina, gdzie pod przybranym nazwiskiem i z dokumentami lekarza został zmobilizowany jako lekarz do służby w ludowym Wojsku Polskim.
Od 1944 do lutego 1946, jako „doktor Jan Baranowski”, pełnił służbę w ludowym Wojsku Polskim. Pomimo braku wykształcenia medycznego zajmował odpowiedzialne stanowiska służbowe w służbie zdrowia WP, awansując do stopnia podpułkownika. Od 3 grudnia 1944 był dowódcą 6 Samodzielnej Kompanii Pogotowia Chirurgicznego w 2 Armii WP, a 10 kwietnia 1945 został komendantem 29 Szpitala dla Lekko Rannych, a po zakończeniu wojny komendantem Szpitala Ministerstwa Obrony Narodowej w Warszawie. Razem z gen. Karolem Świerczewskim i Stanisławem Popławskim zasiadł w prezydium I Kongresu Medycyny Wojennej Wojsk Polskich i Sojuszniczych.
Był zdecydowanie przeciwny wszelkim działaniom nawet pośrednio legitymizującym władzę komunistów – działalność Stanisława Mikołajczyka oceniał jako zdradę. Na przełomie lutego i marca 1946 przekradł się na Zachód. W latach 1948–1949 Aleksander Klotz spisał pamiętnik dotyczący lat 1939–1946.
Od 10 marca 1946 w Polskich Siłach Zbrojnych w Wielkiej Brytanii w Komisji Dokumentacyjnej (lub Oddziale Personalnym) Sztabu Głównego WP, następnie do 1949 w Polskim Korpusie Przysposobienia i Rozmieszczenia. Po odejściu z PKPR pracował jako nauczyciel języka rosyjskiego w szkole armii brytyjskiej, a następnie jako ekspert do spraw sowieckich w Joint Intelligence Bureau, aż do przejścia na emeryturę, już jako brytyjski urzędnik państwowy (). Po przejściu na emeryturę wyjechał do syna do Australii.
Wioząc żonę Lidię do szpitala, doznał, prowadząc samochód, zawału serca i zmarł za kierownicą. Samochód przełamał barierkę autostrady i zderzył się czołowo z jadącym z naprzeciwka autobusem. Żona pułkownika zginęła na miejscu.

</doc>
<doc id="1026522" url="https://pl.wikipedia.org/wiki?curid=1026522" title="19 Pułk Ułanów">
19 Pułk Ułanów



</doc>
<doc id="1026526" url="https://pl.wikipedia.org/wiki?curid=1026526" title="Zielona gwiazda">
Zielona gwiazda

Zielona gwiazda (esperanto: "verda stelo") – symbol języka esperanto oraz esperantystów. Znajduje się na fladze esperanckiej.
Gwiazda będąca symbolem esperanta jest:
Historia.
Potrzeba posiadania znaku identyfikującego esperantystów poruszana była na łamach „La Esperantisto” już od 1892, po raz pierwszy przez B.G. Jonsona z Östersund. Propozycje były różnorodne, wśród nich na przykład breloki, które miały być noszone przy łańcuszkach do zegarków. Pomysł wykorzystania symbolu gwiazdy oraz zielonego koloru podał Louis de Beaufront, jednakże w innym celu. W marcu 1893 na łamach „La Esperantisto” zaproponował, żeby wszystkie książki esperanckie i wszystko, co dotyczy spraw esperanta, miało zielony kolor, a u góry gwiazdę. W tym samym roku, na łamach tego samego czasopisma, uznano, że zielony kolor i pięcioramienna gwiazda mogą być stosowane jako znak noszony przez esperantystów. Propozycje były różne – miała to być sama gwiazda, gwiazda wpisana w koło albo gwiazda z literą „E” pośrodku. Prawdopodobnie najbardziej popularnym typem odznaki była wówczas złota gwiazda na zielonym tle. Nie wiadomo, kiedy dokładnie zielona gwiazda stała się symbolem esperanta i esperantystów. Prawdopodobnie nastąpiło to podczas konferencji w Calais–Dover (1904), kiedy to Pourcine zaproponował wprowadzenie jednego, wspólnego symbolu dla esperanta i esperantystów.

</doc>
<doc id="1026527" url="https://pl.wikipedia.org/wiki?curid=1026527" title="Przejście graniczne Lutogniewice-Andělka">
Przejście graniczne Lutogniewice-Andělka

Przejście graniczne Lutogniewice-Andělka – polsko-czeskie przejście graniczne na szlaku turystycznym, położone w województwie dolnośląskim, powiecie zgorzeleckim, w gminie Bogatynia, w miejscowości Lutogniewice, zlikwidowane w 2007 roku.
Opis.
Przejście graniczne Lutogniewice-Andělka zostało utworzone w 1999 roku. Czynne było przez cały rok: w okresie wiosenno-letnim (1.04–30.09) w godz. 8.00–20.00, a w drugiej połowie roku w godz. 8.00–18.00. Dopuszczony był ruch pieszych i rowerzystów. Odprawę graniczną i celną wykonywały organy Straży Granicznej.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską uprawnieni byli obywatele następujących państw:

</doc>
<doc id="1026529" url="https://pl.wikipedia.org/wiki?curid=1026529" title="Catilina Aubameyang">
Catilina Aubameyang

Catilina Aubameyang (ur. 1 września 1983 w Libreville) - piłkarz gaboński grający na pozycji lewego pomocnika lub napastnika. Posiada także obywatelstwo francuskie.
Kariera klubowa.
Aubameyang urodził się w stolicy Gabonu, Libreville, ale wcześnie wyjechał do Włoch i tam też rozpoczął piłkarską karierę. Na początku rozpoczął treningi w A.C. Reggiana 1919, ale w 2000 roku jako 17-latek trafił do szkółki piłkarskiej A.C. Milan. W 2001 roku został przesunięty do pierwszego zespołu, ale wystąpił tylko w jednym meczu Pucharu UEFA przeciwko białoruskiemu BATE Borysów (4:0). Natomiast w sezonie 2002/2003 zagrał w jednym meczu Serie A (w ostatniej kolejce, 24 maja w przegranym 2:4 z Piacenzą Calcio) oraz w jednym w Lidze Mistrzów przeciwko Deportivo La Coruña.
Nie mogąc wywalczyć miejsca w składzie Milanu Catilina był ciągle wypożyczany do innych zespołów. W sezonie 2003/2004 występował w Serie B w Triestinie Calcio. W sezonie 2004/2005 był wypożyczony najpierw do Rimini Calcio (Serie C1/B), ale zaliczył tam ledwie 4 mecze, a potem do Ancony Calcio (Serie C2/B). Natomiast na sezon 2005/2006 Aubameyang wyjechał do Szwajcarii, gdzie grał w drugoligowych AC Lugano i FC Chiasso. Po sezonie rozwiązał kontrakt z Milanem i wrócił do ojczyzny, gdzie przez sezon występował w FC 105 Libreville. Natomiast od stycznia 2007 do lata był zawodnikiem Paris FC, w którym występował na szczeblu trzeciej ligi. W sierpniu podpisał kontrakt z AC Ajaccio. Natomiast w sezonie 2010/2011 grał w Gazélec Ajaccio. Następnie grał w rodzimych FC 105 Libreville i FC Sapins Libreville oraz włoskich amatorskich klubach: Verbano Calcio, UC Cairate, FC Tradate, Mozzate Calcio i FC Fagnano Olona.
Kariera reprezentacyjna.
Aubameyang zaliczył w swojej karierze jeden występ w młodzieżowej reprezentacji Francji U-19, a w 2004 roku zadebiutował w pierwszej reprezentacji Gabonu.

</doc>
<doc id="1026533" url="https://pl.wikipedia.org/wiki?curid=1026533" title="Krzysztof Głuchowski (polityk)">
Krzysztof Głuchowski (polityk)

Krzysztof Głuchowski (ur. 2 sierpnia 1956 w Łukowie) – polski polityk, rolnik i samorządowiec, senator IV kadencji, poseł na Sejm VII, VIII i IX kadencji.
Życiorys.
Posiada wykształcenie średnie, w 1976 ukończył Państwowe Technikum Rolniczo-Łąkarskie w miejscowości Radoryż Smolany. Pracował w Państwowych Zakładach Zbożowych, następnie zajął się prowadzeniem indywidualnego gospodarstwa rolnego. Zaangażował się w działalność związkową w ramach NSZZ Rolników Indywidualnych „Solidarność”.
W latach 1997–2001 był senatorem IV kadencji z ramienia Ruchu Odbudowy Polski z województwa siedleckiego, bezskutecznie ubiegał się o reelekcję z własnego komitetu. Później związał się z Ligą Polskich Rodzin, z list której kandydował m.in. do Sejmu w wyborach w 2005 (otrzymał 1995 głosów). W 2006 z ramienia Prawa i Sprawiedliwości został radnym sejmiku lubelskiego. W wyborach samorządowych w 2010 i w 2014 uzyskiwał reelekcję.
W przedterminowych wyborach parlamentarnych w 2007 kandydował z listy PiS (otrzymał 8584 głosy), bezskutecznie kandydował też do Sejmu w wyborach w 2011 (z wynikiem 8438 głosów). 9 września 2015 objął wakujący mandat posła na Sejm VII kadencji (na parę tygodni przed jej końcem), zastępując Małgorzatę Sadurską. W wyborach w następnym miesiącu z powodzeniem utrzymał miejsce w Sejmie na VIII kadencję (dostał 9924 głosy). W 2019 nie został ponownie wybrany (zdobył 8406 głosów). W 2022 objął mandat posła IX kadencji w miejsce Gabrieli Masłowskiej.
Odznaczenia.
W 2006, "za zasługi w działalności na rzecz przemian demokratycznych w Polsce oraz rozwoju wsi i rolnictwa", został odznaczony przez prezydenta Lecha Kaczyńskiego Złotym Krzyżem Zasługi.

</doc>
<doc id="1026534" url="https://pl.wikipedia.org/wiki?curid=1026534" title="Puchar Polski w piłce nożnej kobiet (2005/2006)">
Puchar Polski w piłce nożnej kobiet (2005/2006)

Puchar Polski kobiet w piłce nożnej w sezonie 2005/06
I runda – 5 – 6 listopada 2005.
Klub KS Strzybnica miał wolny los.

</doc>
<doc id="1026537" url="https://pl.wikipedia.org/wiki?curid=1026537" title="Rossomahaar">
Rossomahaar

Rossomahaar – rosyjski zespół blackmetalowy z Moskwy. 
Powstał w 1995 z inicjatywy gitarzysty Łazara i perkusisty oraz wokalisty Włada. Początkowo muzycy ograniczali się do brania udziału w koncertach i wydarzeniach rosyjskiej sceny black metalu, współpracowali też z zespołem Stonehenge. Plany wydania płyty demo w 1997 nie powiodły się z powodu kłótni między muzykami. Materiał zatytułowany "Grotesque" nagrał sam Łazar własnymi środkami, przy użyciu komputera PC. W 1998 zespół reaktywowano. Jego ówczesny skład to Łazar i Ixxaander (gitarzyści), Kniaz' (gitara basowa), Sigizmund (perkusja), ten ostatni wraz z Herr Stalhammarem odpowiadał w zespole za teksty, ogólną koncepcję muzyczną i promocję zespołu. 
W 1999 zespół wydał pierwszą oficjalną płytę, ""Imperium Tenebrarum". Sprzedano 5000 egzemplarzy tej płyty, co muzycy uznali za dobry wynik jak na debiut na niszowym rynku muzycznym. W 2000 zespół odbył trasę koncertową po Rosji. Po jej zakończeniu Sigizmund zdecydował się opuścić grupę, wkrótce potem odszedł też Ixxaander. Zmusiło to grupę do zmiany stylu muzycznego. Z nowym perkusistą, Yanarrdakhiem, w 2002 Rossomahaar wydał kolejny album - "Quaerite Lux In Tenebris (Exploring The External Worlds)", oraz zawierający materiał koncertowy "Live and die in Moscow". W 2003 ukazuje się kolejna płyta - "Regnum Somni", w której grupa rezygnuje z użycia keyboardu, za to podejmuje eksperymenty z dołączeniem fletów. Po kolejnych zmianach w składzie, w 2004 ukazuje się płyta "A Divinity For The Worthless". Ostatni jak dotąd wydany materiał to singel "Moscow - The Sanguine Reign of Terror"", zawierający 20 minut muzyki, zapowiadającej kolejny album.

</doc>
<doc id="1026538" url="https://pl.wikipedia.org/wiki?curid=1026538" title="Eleonora Wanda Ptaszek">
Eleonora Wanda Ptaszek

Eleonora Wanda Ptaszek – łączniczka Związku Walki Zbrojnej, żołnierz wywiadu ZWZ i Armii Krajowej.
Przed agresją Niemiec i ZSRR na Polskę we wrześniu 1939 nauczycielka szkoły w Busku. Wraz z majorem Aleksandrem Klotzem odbyła pomiędzy majem a wrześniem 1940 wyprawę przez Związek Sowiecki w celu odszukania aresztowanego we Lwowie i wywiezionego przez NKWD w głąb ZSRR gen. Michała Karaszewicza-Tokarzewskiego i zbadania sytuacji aresztowanych i deportowanych przez NKWD Polaków. Wraz ze swoim współtowarzyszem przebyła ponad 28 tys. kilometrów, penetrując ogromne tereny wschodniej Ukrainy, Uralu, Syberii, wybrzeża Morza Kaspijskiego. 
W późniejszym okresie służyła w wywiadzie Armii Krajowej. Działała w siatce Odcinka III sieci wywiadowczej Komendy Głównej ZWZ-AK o kryptonimie "WW-72", a następnie "Pralnia". Obejmował on obszar Komisariatu Rzeszy Ukraina. Aresztowana przez Gestapo w Kijowie w kwietniu 1942, zginęła śmiercią żołnierza.

</doc>
<doc id="1026542" url="https://pl.wikipedia.org/wiki?curid=1026542" title="Puchar Polski kobiet w piłce nożnej 2006/07, grupa śląska">
Puchar Polski kobiet w piłce nożnej 2006/07, grupa śląska

Puchar Polski kobiet w piłce nożnej w sezonie 2006/07, grupa śląska

</doc>
<doc id="1026543" url="https://pl.wikipedia.org/wiki?curid=1026543" title="Apokalipsa (album)">
Apokalipsa (album)

Apokalipsa – drugi album Wojciecha Jasińskiego, wydany w roku 1997 przez „Fundację im. Generała Sikorskiego – Kultura i Kosmos” w Jeleniej Górze.
Kompozycje i aranżacje Wojciech Jasiński. Realizacja i produkcja nagrań – Włodzimierz Kowalczyk. Skład i opracowanie – Sylwester Orlik.
Autorzy.
oraz gościnnie

</doc>
<doc id="1026548" url="https://pl.wikipedia.org/wiki?curid=1026548" title="Klaźma">
Klaźma

Klaźma () – rzeka w Rosji. Lewy dopływ Oki, o długości 686 km i powierzchni dorzecza 42,5 tys. km². Jej źródła znajdują się w pobliżu miejscowości Sołniecznogorsk, a ujście w okolicach Ilinogorska.

</doc>
<doc id="1026553" url="https://pl.wikipedia.org/wiki?curid=1026553" title="Stanisław Misztal (polityk)">
Stanisław Misztal (polityk)

Stanisław Misztal (ur. 28 września 1953 w Hrubieszowie) – polski polityk, lekarz, samorządowiec, radny sejmiku lubelskiego, poseł na Sejm III kadencji.
Życiorys.
Wykształcenie i praca zawodowa.
W 1979 ukończył studia na Wydziale Lekarskim Akademii Medycznej w Lublinie. Pracował w poradni okulistycznej w Zamościu, później rozpoczął prowadzenie własnego gabinetu lekarskiego.
Działalność polityczna.
W latach 90. zasiadał w radzie miasta Zamościa. W wyborach parlamentarnych w 1993 bez powodzenia kandydował do Senatu z ramienia Zjednoczenia Polskiego. W latach 1997–2001 był posłem III kadencji z ramienia Akcji Wyborczej Solidarność (z rekomendacji Porozumienia Centrum). Został wybrany liczbą 6002 głosów w okręgu zamojskim. Zasiadał w Komisji Zdrowia i Komisji Polityki Społecznej. Był członkiem rady politycznej PPChD. W lipcu 2000 został usunięty z klubu parlamentarnego AWS za głosowanie przeciwko inicjatywom rządu Jerzego Buzka. W 2001 jako bezpartyjny bez powodzenia kandydował do Senatu z własnego komitetu.
W wyborach samorządowych w 2002 z listy Samoobrony RP został radnym sejmiku lubelskiego, a w wyborach w 2006 uzyskał mandat na następną kadencję. Zasiadał w sejmiku do 2010. Był asystentem posła Henryka Młynarczyka.
W wyborach w 2005 bezskutecznie ubiegał się w okręgu chełmskim o miejsce w Senacie (z poparciem Samoobrony RP), otrzymując 55 327 głosów. W przedterminowych wyborach parlamentarnych w 2007 bez powodzenia kandydował z listy tej partii do Sejmu (otrzymał 1414 głosów). Tuż po wyborach, w styczniu 2008 odszedł z Samoobrony RP.
Powrócił do aktywności politycznej po kilku latach. W wyborach w 2014 z ramienia Polskiego Stronnictwa Ludowego został ponownie wybrany na radnego województwa. W 2015 wystartował natomiast z listy PSL do Sejmu. W lipcu 2017 wystąpił z PSL, a w grudniu tego samego roku przystąpił do Porozumienia. Jako jego kandydat w wyborach w 2018 bez powodzenia ubiegał się o reelekcję do sejmiku z listy PiS. W 2019 bezskutecznie ubiegał się o mandat poselski z ramienia Prawa i Sprawiedliwości do Sejmu w okręgu chełmskim.
Postępowania sądowe.
W 2000 przegrał proces o zniesławienie prezydenta Zamościa Marka Grzelaczyka. W 2005 prokurator przedstawił mu zarzut fałszowania recept i wyłudzenia refundacji z Narodowego Funduszu Zdrowia. W styczniu 2010 Sąd Rejonowy w Zamościu skazał w pierwszej instancji Stanisława Misztala za zarzucane mu czyny na karę 8 miesięcy pozbawienia wolności z warunkowym zawieszeniem jej wykonania na okres 2 lat próby oraz na grzywnę. W czerwcu 2010 Sąd Okręgowy uchylił ten wyrok i sprawę przekazał do ponownego rozpoznania. Ostatecznie wyrokiem Sądu Okręgowego w Zamościu we wrześniu 2013 Stanisław Misztal został prawomocnie uniewinniony od popełnienia zarzucanych mu czynów.

</doc>
<doc id="1026559" url="https://pl.wikipedia.org/wiki?curid=1026559" title="The Bangles">
The Bangles

The Bangles – amerykańska żeńska grupa pop-rockowa, założona w 1981 w Los Angeles. W skład grupy wchodzą: Debbi Peterson (perkusistka i wokalistka), Vicki Peterson (gitarzystka i wokalistka), Annette Zilinskas (basistka) i Susanna Hoffs (wokalistka i gitarzystka). Zespół znany jest z takich singli jak: „Eternal Flame”, „Manic Monday” i „Walk Like an Egyptian”.

</doc>
<doc id="1026562" url="https://pl.wikipedia.org/wiki?curid=1026562" title="Mireille Darc">
Mireille Darc

Mireille Darc, właściwie Mireille Aigroz (ur. 15 maja 1938 w Tulonie, w departamencie Var, zm. 28 sierpnia 2017 w Paryżu) – francuska aktorka, modelka i reżyserka.
Kariera.
Absolwentka szkoły aktorskiej w Tulonie, zaczynała karierę jako modelka. Potem debiutowała w dwóch produkcjach kinowych – kryminale "Umierająca miłość" ("Mourir d’amour", 1960) i dramacie "Roztargnienia" ("Les Distractions", 1960). W latach 60. była jedną z najbardziej lubianych aktorek kina francuskiego. Stworzyła portret młodej kobiety swoich czasów w dramacie psychologicznym "Galia" (1966), a za tytułową rolę otrzymała nagrodę na festiwalu filmowym w Mar del Plata w Argentynie. Ma w swojej filmografii 72 tytuły, głównie komedie i filmy kryminalne, a także dramat Jean-Luca Godarda "Koniec tygodnia" ("Week End", 1967).
W latach 80. przeżyła ciężką katastrofę samochodową i przeszła operację serca.
W 1989 roku zasiadła po drugiej stronie kamery jako reżyser filmu "Barbarzyńca" ("La Barbare").
W latach 1968–1983 była partnerką życiową aktora Alaina Delona, później zaś (1983–1988) pisarza Pierre’a Barreta (ur. 1936, zm. 1988). W dniu 7 września 2002 roku wyszła za mąż za architekta Pascala Despreza.

</doc>
<doc id="1026564" url="https://pl.wikipedia.org/wiki?curid=1026564" title="Bruno Kosak">
Bruno Kosak

Bruno Kosak, także jako Brunon Kozak (ur. 16 czerwca 1936 w Brzeźnicy, zm. 5 listopada 2019 w Landzmierzu) – polski polityk, nauczyciel i samorządowiec, działacz mniejszości niemieckiej, poseł na Sejm I kadencji.
Życiorys.
Syn Reinholda i Marie. Był absolwentem Studium Nauczycielskiego (w zakresie wychowania fizycznego) w Raciborzu (z 1975). Do czasu przejścia na emeryturę pracował jako nauczyciel. Pełnił funkcję posła na Sejm I kadencji z ramienia Mniejszości Niemieckiej, wybranego w okręgu opolskim. W wyborach w 1993 bez powodzenia ubiegał się o reelekcję. Bezskutecznie kandydował także do Sejmu w 1997 i 2001 oraz do Senatu w 2005.
W 1998, 2002 i 2006 wybierany na radnego Sejmiku Województwa Opolskiego. W III kadencji pełnił funkcję przewodniczącego komisji współpracy z zagranicą i promocji regionu. W 2010 nie uzyskał reelekcji.
Należał do liderów Towarzystwa Społeczno-Kulturalnego Niemców na Śląsku Opolskim (był wiceprzewodniczącym, następnie został członkiem zarządu) i najbliższych współpracowników Henryka Krolla.
W 2016 został odznaczony Krzyżem Kawalerskim Orderu Zasługi Republiki Federalnej Niemiec.
Pochowany na cmentarzu komunalnym w Kędzierzynie-Koźlu.

</doc>
<doc id="1026567" url="https://pl.wikipedia.org/wiki?curid=1026567" title="Polonia w Danii">
Polonia w Danii

Polonia w Danii – Polacy oraz Duńczycy pochodzenia polskiego mieszkający w Danii. Głównymi ośrodkami Polonii duńskiej są Kopenhaga i Nykøbing Falster.
Historia.
Pierwsza większa fala Polaków napłynęła do Danii pod koniec XIX i na początku XX wieku (do ok. 1929). Była to emigracja o charakterze zarobkowym, obejmująca głównie młode kobiety, związana z zapotrzebowaniem Danii na robotników rolnych. Wyjazdy te miały na ogół charakter sezonowy i nie spowodowały powstania polskiej diaspory w Danii. Istniejące od 1893 r. skupiska polskie liczyły w okresie międzywojennym ok. 15 tys. osób (dane z 1929 r.). Przybywający do Danii pracownicy (ok. 2 tys. rocznie) otrzymywali zezwolenie na stałe osiedlenie na wyspach: Zelandia, Lolland, Falster i południowa Jutlandia. Istniała tam wówczas tylko jedna polska organizacja, tj. Związek Narodowy Robotników Polskich w Danii oraz dwie szkoły polskie prowadzone przez zakonnice. Jedynym polskim czasopismem był tygodnik "Polak w Danii", który został zamknięty w 1919 r. Podtrzymywaniem polskości zajmowali się duchowni katoliccy, przeważnie pochodzenia holenderskiego, którzy w tym celu uczyli się języka polskiego. Pojawiła się ona w wyniku emigracji Polaków bezpośrednio po II wojnie światowej oraz po wydarzeniach z 1968, ta fala obejmowała ludność pochodzenia żydowskiego lub podejrzewaną przez władze PRL o takie pochodzenie. Czwarta fala emigrantów osiadła w Danii na początku lat 80. XX wieku.
Kultura.
Polonia duńska posiadała i posiada szereg form organizacyjnych. W 1914 powstała pierwsza polska organizacja w Danii – Katolicki Związek Robotników Polskich. W 1925 powstał Związek Robotników Polskich, przekształcony w 1933 w Związek Polaków w Danii, działający do dziś. Posiada on organizacje satelickie – harcerskie, młodzieżowe, kobiece i inne.
Prasa i media.
W Danii ukazują się w języku polskim „Polak w Danii” (od 1950) oraz „Głos Polaka” (od 1970).
W Danii funkcjonują dwa serwisy internetowe dla Polonii – Polonia.dk oraz Skandynawiainfo.pl (najważniejsze informacje z Danii po polsku).
Kościoły i związki wyznaniowe.
Dla Polonii, wiernych kościoła rzymskokatolickiego odbywają się msze w języku polskim. W języku polskim odbywają się również spotkania religijne innych wyznań (m.in. Świadków Jehowy)

</doc>
<doc id="1026571" url="https://pl.wikipedia.org/wiki?curid=1026571" title="Tamponada przednia nosa">
Tamponada przednia nosa

Tamponada przednia - ambulatoryjny zabieg laryngologiczny wykonywany w przypadku krwawień z nosa. 
Polega on na szczelnym, warstwowym włożeniu do jamy nosa setonu, tak aby zatamować krwotok. Po założeniu setonu, należy upewnić się czy tamponada jest szczelna. Można to zrobić oglądając tylną ścianę gardła i obserwacji krwi, która może napływać z jamy nosa przez nozdrza tylne. Tamponadę przednią usuwa się po 2 dobach w ambulatorium laryngologicznym.
Zobacz też.
tamponada tylna nosa

</doc>
<doc id="1026580" url="https://pl.wikipedia.org/wiki?curid=1026580" title="Ellery Clark">
Ellery Clark

Ellery Harding Clark (ur. 13 marca 1874 w East Roxbury w stanie Massachusetts, zm. 17 lutego 1949 niedaleko Hingham) – amerykański lekkoatleta, uczestnik i dwukrotny złoty medalista I nowożytnych igrzysk olimpijskich w 1896 w Atenach.
Przebieg kariery.
Jest jedynym sportowcem, który wygrał zarówno zawody olimpijskie w skoku w dal, jak i w skoku wzwyż. W skoku w dal z wynikiem 6,35 m pokonał swoich rodaków Roberta Garretta (6,00 m) i Jamesa Connolly’ego (5,84 m), w skoku wzwyż było podobnie, z wynikiem 1,81 m pokonał tych samych zawodników, którzy uzyskali ten sam wynik (1,65 m) i zajęli wspólnie drugie miejsce. Startował również na tych igrzyskach w pchnięciu kulą; został sklasyfikowany na 5.-7. miejscu na 7 zawodników.
Konkurował także podczas igrzysk olimpijskich w 1904 w Saint Louis w all-around (poprzedniku dziesięcioboju; wycofał się po 5 konkurencjach zajmując wtedy 5. miejsce).
Poza osiągnięciami sportowymi Clark był znanym prawnikiem, autorem książki o odpowiedzialności za wypadki na kolei, trenerem lekkoatletycznym, pisarzem (dwie jego powieści zostały zekranizowane).
Rekordy życiowe.
źródło:

</doc>
<doc id="1026582" url="https://pl.wikipedia.org/wiki?curid=1026582" title="Palynologia">
Palynologia



</doc>
<doc id="1026583" url="https://pl.wikipedia.org/wiki?curid=1026583" title="Rączak zwyczajny">
Rączak zwyczajny

Rączak zwyczajny, rączak ("Cursorius cursor") – gatunek średniej wielkości ptaka z rodziny żwirowcowatych (Glareolidae), występujący w Afryce na północ od równika, na Bliskim Wschodzie i w Azji Południowej. Nie jest zagrożony wyginięciem.
Taksonomia.
Po raz pierwszy gatunek opisał John Latham w 1787. Nadał mu nazwę "Charadrius cursor". Obecnie (2020) Międzynarodowy Komitet Ornitologiczny (IOC) umieszcza rączaka zwyczajnego w rodzaju "Cursorius". Wyróżnia 3 podgatunki. Ptaki z Wyspy Kanaryjskich bywały wydzielane do osobnego podgatunku "C. c. bannermani", jednak od ptaków podgatunku nominatywnego odróżniają je jedynie rozmiary, co nie stanowi odpowiedniej przesłanki do ich wyodrębnienia. Podgatunek "C. c. dahlakensis" (Dahlak) jest włączony do podgatunku nominatywnego. Dawniej za podgatunek rączaka zwyczajnego uznawano rączaka rdzawego ("C. rufus"), łączono go też w jeden gatunek z rączakiem somalijskim ("C. somalensis").
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 19–24 cm, rozpiętość skrzydeł 51–57 cm, masa ciała 115–156 g ("C. c. bogolubovi"), 102–119 g ("C. c. cursor"). Wymiary dla ptaków z kontynentu: długość skrzydła 153–172 mm, długość dzioba 20–25 mm, długość skoku 51–63 mm, długość ogona 56–64 mm.
U dorosłych osobników ciemię, czoło i kantarek kremowe, piaskowe. Tył głowy szary, na końcu pióra zwężają się do czarnego trójkąta. Brew biała, wyraźnie zaznaczona. Występuje czarny pasek oczny. Kark czarny. Wierzch ciała piaskowy, kremowy. Lotki I rzędu, pokrywy pierwszorzędowe i skrzydełko czarne. Lotki II rzędu czarne jedynie na wewnętrznych chorągiewkach, na zewnętrznych piaskowe, występują białe krawędzie. Sterówki piaskowokremowe, jedynie na środkowej parze widoczny jest czarny pasek przed końcem piór i wąska, biała końcówka. Broda, brzuch i sterówki od spodu kremowe, jasne, pozostała część spodu ciała ciemniejsza. Pokrywy podskrzydłowe czarne, poza wąskim, piaskowym pasem na pokrywach skrzydłowych mniejszych. Dziób niemal całkowicie czarny, jaśniejszy u nasady, u ptaków młodocianych nasada dzioba jest żółtobrązowa. Tęczówka brązowa. Nogi kremowe lub o barwie kości słoniowej.
Ekologia i zachowanie.
Rączaki zwyczajne przeważnie przebywają na otwartych, pustynnych, z rzadka porośniętych równinach, w tym na obrzeżach obszarów upraw. Z wyjątkiem populacji z Sokotry, lęgi rzadko odnotowuje się na południe od Sahary. Przeważnie rączaki spotykane są w parach lub małych grupach. Żerując, żwawo biegają, często kopią dziobami w ziemi. Zjadają owady i ich larwy, w tym chrząszcze, prostoskrzydłe, termity, karaczany, mrówkowate, jedzą również mięczaki.
Lęgi.
Okres lęgowy w północnej Afryce trwa od lutego do czerwca, w byłych republikach ZSRR od maja do czerwca, na Wyspach Kanaryjskich większość zniesień przypada na okres od marca do początku kwietnia. Gniazdo stanowi płytki dołek w ziemi. W zniesieniu 2 lub 3 jaja.
Status.
IUCN uznaje rączaka zwyczajnego za gatunek najmniejszej troski (LC, "Least Concern"; stan w 2021). BirdLife International ocenia trend liczebności jako spadkowy, choć u niektórych populacji jest on nieznany.

</doc>
<doc id="1026591" url="https://pl.wikipedia.org/wiki?curid=1026591" title="Patrick Maurice Benguigui">
Patrick Maurice Benguigui



</doc>
<doc id="1026600" url="https://pl.wikipedia.org/wiki?curid=1026600" title="Bambara">
Bambara

Bambara albo Bamana – grupa etniczna w Afryce Zachodniej, której przedstawiciele zamieszkują obszary w środkowym biegu Nigru – głównie w południowo-wschodnim Mali, gdzie stanowią 31% ludności. Mniejsze społeczności Bambara znajdują się w Gwinei (1% ludności), Francji, Senegalu, Nigrze, Wybrzeżu Kości Słoniowej i Mauretanii. Posługują się językiem bambara należącym do grupy mande rodziny nigero-kongijskiej. 
Na przełomie XVI i XVII wieku zbudowali potężne imperium, bazując na tradycyjnym bractwie myśliwych Donzo Ton jako armii. Do dziś głównie spośród Donzo Ton rekrutowane są bojówki podczas konfliktów w zachodniej Afryce.
Większość Bambara mieszka w okrągłych bambusowych chatach z dachami krytymi strzechą. W ich wioskach można też spotkać domy kwadratowe i prostokątne zrobione z suszonej cegły. Tradycyjnym zajęciem jest rolnictwo. Uprawiają proso, sorgo, fasolę i orzeszki ziemne. Hodują także bydło.

</doc>
<doc id="1026602" url="https://pl.wikipedia.org/wiki?curid=1026602" title="Bamana">
Bamana



</doc>
<doc id="1026606" url="https://pl.wikipedia.org/wiki?curid=1026606" title="Zgrupowanie Siekiera">
Zgrupowanie Siekiera

Zgrupowanie „Siekiera” lub V Zgrupowanie – oddział Armii Krajowej, wywodzący się ze scalonych z Armią Krajową oddziałów: Organizacji Wojskowej „Wilki” oraz „Polska Niepodległa”, działający w konspiracji oraz walczący w powstaniu warszawskim. Oddział stanowił V Zgrupowanie Rejonu 2 Obwodu Śródmieście AK, pod dowództwem por. Romana Rożałowskiego „Siekiera”. Jako samodzielne zgrupowanie działało od 1 do 7 sierpnia 1944. Od 8 sierpnia dwie kompanie 2 i 4 weszły w skład Zgrupowania „Kryska”, zaś 1 i 3 kompania zostały oddelegowane do dyspozycji dowództwa Podobwodu Śródmieście Południowe.
Udział w powstaniu warszawskim.
Według wersji Sławomira Fojcika stan zgrupowania na dzień 31 lipca 1944 wynosił cztery kompanie 443 żołnierzy i 73 kobiety w Wojskowej Służby Kobiet, łącznie 516 żołnierzy. Według ustaleń Marka Stroka zgrupowanie liczyło pięć kompanii i 732 żołnierzy. Istnieją wątpliwości odnośnie do przynależności 5 kompanii do Zgrupowania. Sławomir Fojcik podaje, że kompania „Kosmy” stanowiła część VII Zgrupowania. Wersję tę potwierdza hasło poświęcone kompanii zamieszczone w Wielkiej Ilustrowanej Encyklopedii Powstania Warszawskiego. Informacja tam zamieszczona określa, że kompania początkowo należała do V Zgrupowania, następnie zaś została przeniesiona do VII Zgrupowania. Z poglądem tym polemizuje Marek Strok, który podważa ustalenia Sławomira Fojcika, wskazując na podstawie źródeł, że kompania „Kosmy” została przeniesiona z VII Zgrupowania „Ruczaj” do V Zgrupowania „Siekiera” jako 5 kompania. Wersję tę potwierdza ordre de bataille zamieszczone w zbiorze dokumentów „Powstanie Warszawskie”, jak również publikacja Tadeusza Grigo.
Nie ulega jednak wątpliwości, że kompania „Kosmy” walczyła odrębnie od Zgrupowania „Siekiera”.
Koncentracja.
25 lipca w związku z ogłoszeniem stanu czujności zastępca dowódcy zgrupowania por. „Tum”, zarządził koncentrację oddziałów. Do 21.00 następnego dnia, 1 kompania koncentrowała się w bursie przy ul. Czerniakowskiej. 2 kompania czekała w sekcjach i po specjalnym rozkazie miała się przenieść do punktu na ul. Książęcej 1. 3 kompania gromadziła się przy ul. Czerniakowskiej 185, 4 kompania w kamienicy przy ul. Wilanowskiej 24, zaś 5 kompania przy ul. Mokotowskiej 22. Stawiło się 80% żołnierzy, tylko 4 kompania stawiała się w całości (170 żołnierzy).
27 lipca miejsce postoju zmieniły kompanie 3 i 4. Kompania 3 musiała zmienić miejsce postoju po przypadkowym wybuchu granatu. Oddział przeszedł na ul. Wilanowską 24. Aby zmniejszyć zagrożenie dekonspiracją wobec mieszkających tam volksdeutschów, przesunięto skoncentrowaną tam 4 kompanię. 1, 3 i część 2 plutonu została skierowana do Instytutu Głuchoniemych na pl. Trzech Krzyży 4 oraz Pałacu Merliniego, zaś część 2 plutonu skierowano na ul. Szarą 5. Grupa ta jednak musiała się ewakuować na ul. Szarą 1 po obławie zaalarmowanych żandarmów.
29 lipca ok. godz. 18.00 plutony 121 i 122 z 2 kompanii (57 żołnierzy) przeniosły się do kotłowni w gmachu ZUS na rogu ul. Książęcej i Czerniakowskiej. Trzeci (123) pluton tej kompanii koncentrował się na ul Towarowej. 30 lipca rano oddziały otrzymały rozkaz opuszczenia gmachu ZUS i ponownego zebrania się o 17.00.
Rozkaz o rozpoczęciu powstania dotarł do zgrupowania ok. godz. 13.30. Dowództwo zgrupowania z tymczasowego miejsca przy ul. Szarej 12, na godz. 17.00 przeniosło się do mieszkania przy ul. Szarej 14 m. 31.
1 kompania, w składzie 92 żołnierzy (w tym 12 kobiet z WSK) (lub według innej wersji 98) na 125 zarejestrowanych, skoncentrowana była w bursie przy ul. Czerniakowskiej 169 u zbiegu z ul. Łazienkowską. Kompania uzbrojona była w 2 ckm Maxim wz. 08, 1 rkm Browning wz. 1928, 17 kb, 18 pistoletów, 92 granaty, 60 butelek zapalających i 20 ładunków wybuchowych.
2 kompania, w składzie 94 żołnierzy (w tym 12 kobiet z WSK), skoncentrowana była w kotłowni budynku szpitala ZUS przy ul. Czerniakowskiej 231 róg Rozbrat. Kompania uzbrojona była w 7 pistoletów, 40 granatów, kilkanaście butelek z benzyną i niewielki zapas ładunków wybuchowych. Według Tadeusza Grigo o godz. 17.00 dotarło 75 żołnierzy i 11 kobiet z WSK, zaś uzbrojenie składało się z 5 sprawnych pistoletów, 18 granatów i 29 butelek z benzyną.
3 kompania, w składzie 87 żołnierzy (w tym 14 kobiet z WSK), skoncentrowana była w zabudowaniach fabryki siatki St.Ledóchowskiego przy ul. Przemysłowej 28/32. Na uzbrojenie kompanii składały się: 4 pistolety maszynowe, 6 kb, 15 pistoletów, ok. 30 granatów i butelek zapalających. Jednak na miejsce koncentracji nie stawiła się większość żołnierzy. Tuż przed 17.00 przybyło zaledwie 15 żołnierzy. Do godz. 17.15 zgłosiło się 30 żołnierzy.
4 kompania w składzie 109 żołnierzy (w tym 21 kobiet z WSK) skoncentrowana była w Instytucie Głuchoniemych na placu Trzech Krzyży 4/6. Uzbrojenie kompanii składało się z 3 kb, kilku pistoletów, 20 granatów i kilkudziesięciu butelek z benzyną. 5 kompania skoncentrowana była przy ul. Mokotowskiej.
Kompanie 1, 2, 3 i 4 Zgrupowania, z pozycji przy ul. Rozbrat z przyległymi ulicami w kierunku Czerniakowskiej miały za zadanie opanowanie punktów nieprzyjaciela: budynków Sejmowych, na skrzyżowaniu ul. Piusa i Al. Ujazdowskich, Szpitala Ujazdowskiego, gimnazjum im. Stefana Batorego ul. Górnośląskiej róg ul. Myśliwieckiej oraz ul. Rozbrat 44, szkoły handlowej i „Dom Akademiczek” przy ul. Górnośląskiej 14 oraz „Dom Spółdzielczy Pracowników PKO” przy ul. Górnośląskiej 20. 5 kompania miała natomiast zdobyć budynki Al. Ujazdowskich 23 i 25 oraz ul. Szopena 2a.
Godzina „W”.
1 kompania podjęła próbę zdobycia Domu Harcerza przy ul. Łazienkowskiej (róg ul. Rozbrat), zajętego przez oddział SA. Po opuszczeniu bursy z rogu Czerniakowskiej i Łazienkowskiej została silnie ostrzelana z rejonu stadionu Legii. Na początku ataku zacięły się oba ckm kompanii. Po półtoragodzinnej walce, doznając znacznych strat, kompania wycofała się na ul. Przemysłową. Atak kompanii został wsparty przez grupę 30 żołnierzy z 3 kompanii, która w większości nie zdołała się zebrać w miejscu koncentracji. Część 3 kompanii stoczyła potyczkę przy ul. Fabrycznej z patrolem żandarmerii, zdobywając samochód, 1 pistolet maszynowy i 1 jeńca. W trakcie potyczki do kompanii przyłączył się 15-osobowy oddział organizacji „Miecz i Pług”, pod dowództwem Izydora Sosnowskiego przedstawiającego się jako „kapitan Sęp”.
W 4 kompanii, pluton w składzie 37 żołnierzy, wraz z dowódcą kompanii, ruszył z Instytutu Głuchoniemych, próbując zaatakować „Dom Akademiczek” przy ul Górnośląskiej 14. Najpierw ruszyła pięcioosobowa grupa szturmowa (dowódca kompanii ppor. Sapuła „Zygmunt Celiński”, pchor. Sławomir Jędrzej Jungowski „Wojski”, pchor. Janusz Jabłoński „Leszczyc”, strz. Józef Fresesl „Chyży”, och. NN), mająca wysadzić ścianę, a następnie pozostała część grupy (32 żołnierzy). Gdy znaleźli się pod skarpą Frascati, zostali ostrzelani z trzech stron. Z pierwszej grupy polegli wszyscy, w tym dowódca kompanii. Z drugiej zaś zaledwie 13 udało się wycofać. Resztki grupy wycofały się do budynku ZUS przy Czerniakowskiej.
2 kompania z powodu braku dostatecznego uzbrojenia nie weszła do walki. Wystawiono jedynie drużynę szturmową w sile drużyny wspierającej atak plutonu 4 kompanii na ul. Górnośląską. Na tyłach ogrodów sejmowych drużyna została ostrzelana, tracąc zabitego i 3 rannych. Pluton 1107 z 4 kompanii nie zdołał zdobyć hotelu oficerskiego w YMCA.
Osobno walczyła 5 kompania, która w składzie dwóch plutonów (190 i 192) z rejonu koncentracji ul. Mokotowska – Piusa, próbowała bezskutecznie zdobyć obiekty SS przy Al. Ujazdowskich 23 i 25 oraz ul. Szopena 2a. Oddział został odcięty, zginęło 17 powstańców wraz z dowódca, uratowało się zaledwie 13. Pluton 194 zdobył kasyno przy al. Szucha 29, lecz wskutek braku amunicji został otoczony i zniszczony.
Od do 2 do 7 sierpnia.
Po niepowodzeniach ataku kompanie cofnęły się do punktów wyjściowych, zaś 2 i 3 kompania rozproszone oddaliły się od ul. Rozbrat i gromadziły przy ul. Czerniakowskiej i Solec. Jak twierdzi Tadeusz Grigo – por. „Siekiera” nie nawiązał kontaktu ze swoimi kompaniami, dlatego inicjatywę przejął samozwańczy „kapitan Sęp” (Izydor Sosnowski), który podporządkował sobie m.in. ppor. Eugeniusza Rutkowskiego „Goraj” (dowódcę 2 kompanii), oraz ppor. Tadeusza Kuliczkowskiego „Stojewicz” (dowódcę 3 kompanii). 2 sierpnia „kapitan Sęp” wydał rozkaz demobilizacji, zaś oddziały uzbrojone otrzymały rozkaz wycofania się na Siekierki na następnie do Lasów Kabackich. Jednak przejście nie było możliwe zaś oddziały powróciły na dawne miejsca. Według podanych informacji rozproszyła się połowa ludzi z 2 kompanii.
W nocy z inicjatywy por. „Siekiery” zaczęto budować barykady obejmując obszar ograniczony ulicami: Rozbrat, Czerniakowską, Szarą i Łazienkowską. Autorzy monografii o powstańczym Czerniakowie Karol Mórawski i Lidia Świerczek podkreślają, że opanowanie sytuacji w rejonie, w którym znalazło się wiele różnych oddziałów, było zasługą głównie por. „Siekiery”. 4 sierpnia Pluton 1107 z 4 kompanii stacjonujący na Pl. Trzech Krzyży został podporządkowany ppłk. Janowi Szczurek-Cergowskiemu „Sławbor” organizującemu odcinek w Rejonie 2.
5 sierpnia ppor. „Goraj” zażądał, aby por. „Siekiera” odebrał dowództwo nad oddziałami zgrupowania od „kapitana Sępa”. Działanie to się nie powiodło, ppor. „Goraj” 6 sierpnia odzyskał dowództwo nad plutonami 130 i 131 z 4 kompanii. 7 sierpnia część 4 kompanii (bez plutonu 1107) pod dowództwem st.sierż. „Łuszczyca”, na rozkaz por. „Tuma” przeszli z Instytutu Głuchoniemych na ul. Okrąg, gdzie połączona została z oddziałem odebranym „kapitanowi Sępowi”. Dowództwo kompanii objął por. „Tum”. Tego samego dnia do zgrupowania powróciła 2 kompania, przenosząc się z kwater przy ul. Mącznej do budynku przy ul. Okrąg 1 i Wilanowskiej.
8 sierpnia do dowództwa na ul. Okrąg przybył ze swoim oddziałem kpt. Zygmunt Netzer (ps. „Kryska”), obejmując tym samym dowództwo nad wszystkimi jednostkami przebywającymi wówczas na Czerniakowie. Oddziały zgrupowania „Siekiera” weszły w skład zgrupowania „Kryska” – od tego dnia zgrupowanie „Siekiera” faktycznie przestało istnieć. Po 12 sierpnia dwie kompanie byłego zgrupowania przesunięto do Śródmieścia (1. Kompania walczyła w składzie batalionu „Miłosz”, natomiast 3. kompania brała udział w zdobywaniu małej PAST-y przy ul. Piusa XI obecnej Pięknej 19). Pozostałe dwie kompanie zreorganizowano i wraz z innymi oddziałami od 19 sierpnia walczyły w ramach batalionu „Tum” Zgrupowania Kryska, z którym od 10 do 23 września broniły Czerniakowa (odbyły się m.in. ciężkie walki o przyczółek czerniakowski).
Ordre de batallie V Zgrupowania.
Skład V Zgrupowania w dniu 1 sierpnia 1944:
Według wersji S. Fojcika w skład kompanii wchodził również pluton ckm pod dowództwem plut. Mieczysława Śliwiki „Knieja”.
Według Sławomira Fojcika w kompanii funkcjonował pluton 130, którym dowodził kpr. pchor. Józef Wilczyński „Lidia”.
Według Sławomira Fojcika funkcjonował w kompanii jeszcze jeden pluton, którym dowodził kpr. pchor. Jerzy Piwoński „Konar”.

</doc>
<doc id="1026610" url="https://pl.wikipedia.org/wiki?curid=1026610" title="Brfx">
Brfx



</doc>
<doc id="1026611" url="https://pl.wikipedia.org/wiki?curid=1026611" title="The United States of America">
The United States of America

The United States of America – amerykańska grupa rockowa, wykonująca psychodelicznego rocka, związana z ruchem hippisowskim. Zalicza się ją także do takich kategorii jak: eksperymentalny rock, rock progresywny, rock and roll i muzyka elektroniczna.
Zespół założony został w 1967 przez klawiszowca Joego Byrda. Wokalistką i autorką większości tekstów była Dorothy Moskowitz. W skład grupy wchodzili ponadto: Gordon Marron (skrzypce elektryczne), Rand Forbes (gitara basowa) i Craig Woodson (instrumenty perkusyjne). W trakcie pierwszego i jedynego tournée, do grupy dołączył pianista Ed Bogas. Początkowo grupa istniała jako projekt pod nazwą: Joe Byrd and the Field Hippies, lecz wkrótce na rynek wyszedł jedyny jej album: "United States of America". Pochodzący z tej płyty utwór "Hard Coming Love", został dodatkowo wydany na singlu w 2004 roku. 
Grupa nie spotkała się z większym zainteresowaniem w latach 60. Współcześni krytycy bardzo wysoko oceniają jednak jej poziom artystyczny i wkład w psychodelicznego rocka.

</doc>
<doc id="1026612" url="https://pl.wikipedia.org/wiki?curid=1026612" title="Stanisław Borzym">
Stanisław Borzym

Stanisław Borzym (ur. 8 maja 1939 w Tarczynie) – polski filozof, specjalista w zakresie filozofii polskiej XIX i XX w. (zwłaszcza w powiązaniu z myślą francuską i niemiecką) oraz historii filozofii nowożytnej. 
Kierownik Zakładu Filozofii Nowożytnej i Współczesnej przy Instytucie Filozofii i Socjologii PAN. Redaktor naczelny rocznika "Archiwum Historii Filozofii i Myśli Społecznej". 

</doc>
<doc id="1026614" url="https://pl.wikipedia.org/wiki?curid=1026614" title="Longya Judun">
Longya Judun

Longya Judun (chiń. 龍牙居遁, pinyin "Lóngyá Jūdùn"; kor. 룡아거둔 "Lyonga Kŏdun" ; jap. "Ryūge Koton"; wiet. "Long Nha Cư Độn"; ur. 835, zm. 923) – chiński mistrz chan ze szkoły caodong.
Życiorys.
Pochodził z dawnego Fuzhou, obecnie w prow. Jiangxi. W wieku 14 lat opuścił dom i udał się na klasztoru Mantian w Jizhou. Jednak mnichem został na górze Song. Podczas swoich wędrówek odwiedził wielu mistrzów chan i praktykował pod ich kierunkiem. Byli nimi m.in. Cuiwei Wuxue i Deshan Xuanjian.
Kiedy Longya spotkał Cuiweia powiedział "Twój uczeń jest tu już ponad miesiąc. Każdego dnia mistrz wchodzi do sali aby przemówić, ale nie usłyszeliśmy żadnych nauk nawet o jednej Dharmie". Cuiwei odparł "I co z tego"?
Longya odszedł i udał się do Deshana. Przy okazji spytał mistrza "Z daleka słyszałem o jednozdaniowej Dharmie Buddy Deshana, ale jak do tej pory nie usłyszałem od mistrza żadnego zdania o Dharmie Buddy. Dlaczego"? Deshan odpowiedział "No i co z tego"?
Longya nie zaakceptował odpowiedzi i udał się studiować chan do mistrza Donshana Liangjie. Zadał mu to samo pytanie. Dongshan powiedział "Czy oskarżasz mnie o coś"? W tym momencie Longya osiągnął głębokie zrozumienie i został uczniem Dongshana.
Pewnego dnia zapytał mistrza "Jakie jest zasadnicze znaczenie chanu"? Dongshan odparł "Poczekaj aż strumień Dong popłynie pod górę. Wtedy ci powiem." W tym momencie Longya osiągnął oświecenie.
Potem znów rozpoczął wędrówkę po Chinach aby konfrontować swoje oświecenie z innymi mistrzami. Spotkał się wtedy m.in. z Linji Yixuanem, co znalazło uwiecznienie w 20 przypadku Biyan lu i ponownie z mistrzem Cuiweiem.
W końcu, po 8 latach wędrówek, na życzenie gubernatora wojskowego prow. Hunan, został opatem klasztoru Miao na górze Longya w pobliżu dzisiejszego miasta Changsha na południe od jez. Dongting Hu.
Miał ponad 500 uczniów i 5 następców Dharmy.
Występuje w przypadkach: 20 z "Biyan lu" i 48, 49 oraz 80 z "Congrong lu". Przypadki 20 i 80 są takie same.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1026616" url="https://pl.wikipedia.org/wiki?curid=1026616" title="Richard Demarco">
Richard Demarco

Richard Demarco (ur. 9 lipca 1930 w Portobello, obecnie dzielnicy Edynburga) – szkocki artysta współczesny i promotor sztuki, założyciel Traverse Theatre (Teatr Belki Poprzecznej, 1963) w Edynburgu. W 1966 wraz z przyjaciółmi założył Richard Demarco Gallery, odznaczony Złotym Medalem Gloria Artis.
Przez wiele lat jego galeria promowała kulturalne związki z Europą Centralną i Wschodnią, prezentując na terenie Szkocji takich artystów, jak Paul Neagu (1969), Marina Abramović (1973) czy Neue Slowenische Kunst (1986). Organizowała również wystawy współczesnej sztuki polskiej, rumuńskiej i jugosłowiańskiej, wyznaczając tym samym kierunek odbioru tej sztuki szkockim artystom.
Jego współpraca z Josephem Beuysem zaowocowała wieloma ważnymi przedstawieniami, takimi jak "Strategy Get Arts" (Strategia Brania (dostawania; rozumienia), 1970) czy "Beuys' Hunger Strike" (Strajk głodowy) podczas "Jimmy Boyle Days" (1980).
Szczególne godne uwagi są przedsięwzięcia podejmowane wraz z Tadeuszem Kantorem i grupą "Cricot 2" w latach 70. i 80. – nieoficjalne wykonanie "The Water Hen" ("Kurki wodnej") podczas festiwalu „Fringe” w Edynburgu odniosło wielki sukces. "Cricot 2" powracał do Edynburga wielokrotnie. Demarco zainicjował również współpracę przy spektaklu "Lovelies and Dowdies" ("Nadobnisie i koczkodany") między Beuysem (performer) i Kantorem (prowadzący).
Przez wiele lat, po tym, jak Scottish Arts Council (Szkocka Rada Sztuki) pozbawiła dotacji Jimmy’ego Boyle’a (w 1980), wraz z Josephem Beuysem wspierali tego artystę.
W latach 90. Demarco zaangażował się w "Demarco European Art Foundation" (Fundacja Sztuki Europejskiej Richarda Demarco).
Richard Demarco towarzyszył każdemu festiwalowi w Edynburgu. Od czasu powstania Edinburgh Festival „Fringe” (Edynburski Festiwal "Skraj"), największego festiwalu sztuki na świecie, aktywnie w nim uczestniczył i wspierał. Przez wiele lat zajmował się produkcjami teatralnymi, wystawami sztuki, wydarzeniami kulturalnymi oraz kierownictwem festiwalu „Fringe”.
W jego galerii zaczynało karierę wielu artystów. W przeciwieństwie do innych galerii, Galeria Demarco zawsze wspierała wartościowe projekty artystyczne, często ponosząc ryzyko finansowe z tym związane. W 1995 jego "venue" zaprosiło artystów z okupowanego wówczas Sarajewa oraz wystawiło instalację operową młodego Damiana Hirsta.
Od końca zimnej wojny do połowy lat 90. stracił poparcie środowiska artystycznego i sponsorów. Jego kontrowersyjny sposób bycia odsunął go od szkockiego życia artystycznego do czasu, gdy festiwal „Fringe” okazał się pełnym komercyjnym sukcesem. Ograniczył wtedy swoje zaangażowanie do współpracy z Rocket Venues.
Demarco zyskał sobie szerokie uznanie i szacunek środowisk artystycznych całego świata (przykładem może być doktorat Honoris Causa Akademii Sztuk Pięknych we Wrocławiu). To za jego sprawą edynburski „Fringe” zmienił się w największe na świecie święto sztuki.
Oprócz doktoratu Akademii Sztuk Pięknych we Wrocławiu, Richard Demarco był nagradzany doktoratem Honoris Causa przez inne uniwersytety w Europie i Ameryce Północnej. W latach 1993–2000 był Profesorem Kultury Europejskiej Uniwersytetu Kingston w Londynie.
Za znaczące osiągnięcia w propagowaniu polskiej kultury teatralnej na świecie w 1992 otrzymał nagrodę im. Stanisława Ignacego Witkiewicza przyznaną przez Zarząd Polskiego Ośrodka Międzynarodowego Instytutu Teatralnego.

</doc>
<doc id="1026626" url="https://pl.wikipedia.org/wiki?curid=1026626" title="Luohan Guichen">
Luohan Guichen

Luohan Guichen (chiń. 羅漢桂琛, pinyin "Luōhàn Guīchēn"; kor. 라한계침 "Lahan Kyech’im"; jap. "Rakan Keijin"; wiet. "La Hán Quế Sâm"; ur. 867, zm. 928) – chiński mistrz chan. Znany był także jako Dizang i Tanzhou Guichen (漳州桂琛).
Życiorys.
Pochodził z dawnego Changshanu, położonego w obecnej prow. Zhejiang. Noty biograficzne o nim zawierają informacje, iż już w dzieciństwie odmówił jedzenia mięsa i wstąpił do klasztoru. Mnichem został w świątyni Wansui w tej samej prowincji, z której pochodził. Jego nauczycielem był Wuxiang. Początkowo studiował Winaję, bardzo ściśle przestrzegał także jej reguł. Jednak w końcu oznajmił, iż pilnowanie się przez złamaniem ślubowań i przestrzeganie wskazań nie jest prawdziwym poświęceniem. I wtedy zwrócił się w stronę nauk szkoły chan.
Jego pierwszym nauczycielem był mistrz chan Yuefeng Yicun, ale pod jego kierunkiem nie zrobił żadnego postępu. Dopiero uczeń tego mistrza, także już mistrz chan Xuansha Shibei doprowadził Dizanga (to było inne buddyjskie imię Luohana od klasztoru, w którym później przebywał) do przebudzenia.
Ta rozmowa doprowadziła Dizanga do wielkiego przebudzenia.
Xuansha przekazał Dizangowi także ezoteryczne nauki zwane samaya, które Dizang propagował przez całe życie. Zyskał ogromną reputację i chociaż nie pragnął przewodzić społeczności buddyjskiej, to władze Zhangzhou (obecnie miasto Zhangpu w prowincji Fujian) wybudowały dla niego klasztor Dizang (Magazyn Ziemi) i mistrz został w nim opatem. Przebywał w nim 1.5 roku.
Następnie Long Xi – zastępca miliarnego militarnego dowódcy regionu – zaprosił Guichena do prowadzenia wykładów dla ludności w klasztorze Arhata (chiń. Luohan si)
Był podobno raczej smutnego usposobienia.
Najsłynniejszym jego uczniem był Fayan Wenyi, założyciel szkoły chan fayan.
Dizang otrzymał pośmiertny tytuł Mistrz Chan Prawdziwej Odpowiedzi.
Uczniowie.
Chociaż w ósmym pokoleniu linie przekazu Dharmy Qingyuana Xingsiego i Shitou Xiqiana bardzo się rozwinęły, to jednak właśnie wtedy liczba spadkobierców Dharmy spadła zauważalnie. Żaden z mistrzów nie osiągnął pod tym względem przewagi. W utrzymaniu ciągłości linii przekazu, która prowadziła do rozkwitu szkoły fayan zasługi należy przypisać dwóm mistrzom; jednym był Xuansha Shibei, a drugim Tanzhou Guichen.
Chociaż na liczbę 74 spadkobierców Dharmy w ósmym pokoleniu linii przekazu zapoczątkowanej przez Qingyuana Xingsiego (ucznia Huinenga) tylko 7 było uczniami Guichena, to jednak w świetle tego, że żaden mistrz nie osiągnął na tym polu przewagi, liczba ta liczyła się najbardziej. Świadczy o tym "Jingde chuandeng lu", w której uczniowie Guichena umieszczeni są priorytetowym miejscu.
Największym uczniem mistrza został Fayan Wenyi, którego imię umieszczone jest w "Chuandeng lu" na pierwszym miejscu. Jego uczniowie zdominowali następne, czyli dziewiąte, pokolenie. Z 75 nazwisk mistrzów, 63 to uczniowie Fayana.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1026630" url="https://pl.wikipedia.org/wiki?curid=1026630" title="Analiza snów">
Analiza snów

Analiza snów bądź interpretacja snów - proces określania znaczenia snów. W większości kultur starożytnych sen interpretowany był jako rodzaj komunikacji z Bogiem bądź boskością jako taką. Pierwszym spisanym dziełem na ten temat była Oneirocritica Artemidora z drugiego wieku naszej ery. Ponownie temat został podjęty w XIX w. przez Zygmunta Freuda. Wyszczególnił on cztery transformacje senne wynikające, jak uważał, z wewnętrznego "strukturalnego" konfliktu id - superego:

</doc>
<doc id="1026634" url="https://pl.wikipedia.org/wiki?curid=1026634" title="Marketing i Rynek">
Marketing i Rynek

Marketing i Rynek – polski miesięcznik wydawany przez PWE.
Opis.
Miesięcznik ukazuje się od 1994 r. Czasopismo jest skierowane głównie do osób profesjonalnie zajmujących się marketingiem, a więc szefów dużych i małych przedsiębiorstw, szefów i pracowników działów marketingu, pracowników agencji reklamowych i badania rynku itp., a także do studentów marketingu w wyższych uczelniach różnych typów oraz do ich wykładowców. 

</doc>
<doc id="1026635" url="https://pl.wikipedia.org/wiki?curid=1026635" title="Latrobe (rzeka)">
Latrobe (rzeka)

Latrobe River, nazywana też La Trobe lub LaTrobe – rzeka w Gippslandzie, w Wiktorii (Australia). Rozpoczyna swój bieg w Australijskich Alpach i płynie na południowy wschód poprzez Dolinę Latrobe do jeziora Wellington, jednego z licznych jezior Gippslandzkich. 
W 1840 rzekę odkrył Angus McMillan i nazwał ją "Glengarry" po głowie szkockiego klanu McDonnell. W tym samym roku Paweł Edmund Strzelecki dotarł do rzeki i jej źródeł i nazwał ją na cześć Charlsa Josepha La Trobe, pierwszym gubernatorze Wiktorii. Przez ponad 100 lat rzeka La Trobe w miejscu, gdzie wpada do niej z rzeka Thompson była znana jako rzeka "Glengarry".
"Źródło: Rzeki Wiktorii (tytuł oryg. Rivers of Victoria)."

</doc>
<doc id="1026637" url="https://pl.wikipedia.org/wiki?curid=1026637" title="Maniawa">
Maniawa

Maniawa (ukr. Манява) – wieś na Ukrainie w Gorganach w rejonie bohorodczańskim obwodu iwanofrankiwskiego, w odległości ok. 27 km na płd.-zach. od centrum rejonu Bohorodczan i 45 km na płd.-zach. od Iwano-Frankiwska.
Powyżej wsi w leśnej dolinie położony jest Skit Maniawski. Na przeciwnym końcu wsi znajduje się 20 metrowy wodospad, woda spada kilkoma kaskadami.

</doc>
<doc id="1026639" url="https://pl.wikipedia.org/wiki?curid=1026639" title="Natalia Jakowenko">
Natalia Jakowenko

Natalia Jakowenko, ukr. Наталя Миколаївна Яковенко (ur. 16 października 1942 w Apreliwce (Rejon bobryniecki Ukrainy) – ukraińska historyczka.
Życiorys.
W 1967 ukończyła filologię klasyczną na Uniwersytecie Lwowskim i rozpoczęła pracę jako archiwistka. Od 1991 jest docentem, pracuje w Instytucie Ukraińskiej Archiwistyki i Źródłoznawstwa Narodowej Akademii Nauk Ukrainy w Kijowie. Od 1994 doktor nauk historycznych. Obecnie jest profesorem Akademii Kijowsko-Mohylańskiej w Kijowie. Jej zainteresowania naukowe dotyczą dziejów Ukrainy epoki nowożytnej.
Jest autorką ponad 160 prac. Jej książka "Historia Ukrainy od czasów najdawniejszych do końca XVIII wieku" zdobyła Nagrodę Przeglądu Wschodniego.

</doc>
<doc id="1026643" url="https://pl.wikipedia.org/wiki?curid=1026643" title="Erik Rutan">
Erik Rutan

Erik Rutan (ur. 10 czerwca 1971) – amerykański muzyk, kompozytor, producent muzyczny i multiinstrumentalista. Frontman i gitarzysta deathmetalowego zespołu Hate Eternal. Były członek zespołu Morbid Angel. Występował ponadto w zespołach Alas i Ripping Corpse.
Właściciel studia nagraniowego Mana Recording Studios na Florydzie. Jest producentem m.in. albumów: "Kill" zespołu Cannibal Corpse, "A Haunting Curse" zespołu Goatwhore, "Icons of Evil" formacji Vital Remains oraz "Invidious Dominion" grupy Malevolent Creation. Erik Rutan uchodzi za bardzo utalentowanego gitarzystę. Odebrał wykształcenie muzyczne. Jako swoje inspiracje wymienia Mozarta, Vivaldiego, Beethovena, Slayer, Destruction i Iron Maiden.
Rutan gra m.in. na gitarze B.C. Rich Ironbird. W pracy w studiu używa m.in. wzmacniacza polskiej produkcji Laboga Mr Hector.

</doc>
<doc id="1026645" url="https://pl.wikipedia.org/wiki?curid=1026645" title="Songs of Love and Hate">
Songs of Love and Hate

Songs of Love and Hate – trzeci album studyjny Leonarda Cohena wydany w 1971 przez Columbia Records; na płycie znalazła się m.in. piosenka „Słynny niebieski prochowiec”.
Album nagrany w okresie marzec–listopad 1970, w Columbia Studio A, Nashville (1. mix); oraz Trident Studios, Londyn (2. mix).

</doc>
<doc id="1026647" url="https://pl.wikipedia.org/wiki?curid=1026647" title="Amil">
Amil

Amil, właściwie Amil Whitehead (ur. 19 września 1978 w Nowym Jorku) – amerykańska raperka.
Życiorys.
Whitehead urodziła się w 1978 roku w Nowym Jorku. Jest rdzenną Amerykanką.
W 1997 roku wraz z grupą Major Coins spotkała Jaya-Z, który poszukiwał wokalistek na swój trzeci album "Vol. 2... Hard Knock Life". Spośród wokalistek wybrał Amilę, jednak ta odmówiła, ale wykonała własną wersję utworu. Wkrótce potem piosenka wspólnie z Jayem-Z i Ja Rulem ukazała się na jego albumie.
Jakiś czas później zespół żeński rozpadł się, a Whitehead skoncentrowała się na karierze solowej. Podpisała kontrakt muzyczny z wytwórnią Roc-A-Fella Records; jednym z założycieli był Jay-Z. Wyruszyła w trasę koncertową Hard Knock Life Tour. Po niej wystąpiła gościnnie w piosenkach takich artystów jak Mariah Carey, Beyoncé Knowles, Jermaine Dupri, AZ, LL Cool J i Funkmaster Flex.
W 1998 roku Amil wystąpiła w utworze "Nigga What, Nigga Who (Originator 99)" Shawna Cartera. Dwa lata później ukazał się debiutancki album pt. "All Money is Legal". Płyta była promowana singlem "I Got That", w którym wystąpiła Beyoncé. Do utworu powstał teledysk. Artystkę na albumie wspomogli Jay-Z, Memphis Bleek, Eve czy Beanie Sigel. Produkcja zadebiutowała na 45. miejscu notowania Billboard 200. Płyta sprzedała się słabo, pomimo dobrych singli. Po tym albumie, w lipcu 2000 roku ukazał się singiel "Hey Papi", który można było usłyszeć w filmie . Do 2010 roku Amil wydała kilka mixtape'ów, które nie odniosły sukcesu.

</doc>
<doc id="1026648" url="https://pl.wikipedia.org/wiki?curid=1026648" title="Strefa demarkacyjna">
Strefa demarkacyjna



</doc>
<doc id="1026649" url="https://pl.wikipedia.org/wiki?curid=1026649" title="Ilia Repin">
Ilia Repin



</doc>
<doc id="1026650" url="https://pl.wikipedia.org/wiki?curid=1026650" title="All Money is Legal">
All Money is Legal

All Money is Legal (A. M. I. L.) – album amerykańskiej raperki i wokalistki Amil.

</doc>
<doc id="1026652" url="https://pl.wikipedia.org/wiki?curid=1026652" title="Gaoyou Hu">
Gaoyou Hu

Gaoyou Hu () – jezioro w Chinach, w prowincji Jiangsu. Trzecie co do wielkości jezioro w tej prowincji oraz szóste pod tym względem jezioro słodkowodne w całym kraju. Zajmuje powierzchnię 674 km² i ma głębokość 3,3 – 4,4 m.
Historia.
Obecnie jezioro Gaoyou jest częścią systemu rzecznego Huai He, gdyż rzeka ta płynie przez nie na południe, docierając do Jangcy. Dawniej Huai He płynęło bezpośrednio do Morza Żółtego przecinając północną prowincję Jiangsu.
W 1194 r. rzeka Huang He na północy kilkakrotnie zmieniała bieg, wtapiając się w Huai He. Przynajmniej dwie z tych zmian kursu zostały wprowadzone podczas wojen, gdy jedna armia zrywała groble, aby utopić armię przeciwnika. Wody Huang He były tak zamulone, że szybko wypełniły prawie płaski kanał rzeki Huai He, powodując częste powodzie, które niszczyły pola uprawne, pokrywając je żwirem i gliną. Chińscy inżynierowie podjęli projekt podniesienia elewacji Huai He uważając, że zwiększona prędkość wody powstrzyma muł z Huang He, dopóki nie dotrze do morza. Zbudowano system grobli i utworzono jezioro Huai, które rosło przez lata, w miarę jak groble były podnoszone, aby kontrolować powodzie. Około 1600 r. zalanie Huang He spowodowało połączenie się kilku mniejszych jezior, tworząc w ten sposób jezioro Gaoyou. W 1855 r. większa ilość powodzi skierowała bieg Huai He na południe, przez Jezioro Gaoyou do Jangcy.

</doc>
<doc id="1026653" url="https://pl.wikipedia.org/wiki?curid=1026653" title="Bank Polski SA">
Bank Polski SA



</doc>
<doc id="1026654" url="https://pl.wikipedia.org/wiki?curid=1026654" title="Punkty many">
Punkty many



</doc>
<doc id="1026655" url="https://pl.wikipedia.org/wiki?curid=1026655" title="Chotowo (Białoruś)">
Chotowo (Białoruś)

Chotowo (biał. Хатава) – wieś na Białorusi, w obwodzie mińskim, w rejonie stołpeckim.
W osiedlu Szkolny (dawny dwór Chotów) znajdują się: 

</doc>
<doc id="1026656" url="https://pl.wikipedia.org/wiki?curid=1026656" title="Mistrzostwa Świata w Piłce Nożnej 2010 (eliminacje strefy CAF)">
Mistrzostwa Świata w Piłce Nożnej 2010 (eliminacje strefy CAF)

W eliminacjach do Mistrzostw Świata w Piłce Nożnej 2010 udział wzięły 53 narodowe reprezentacje Afryki, z których 5 awansowało do turnieju głównego. RPA jako gospodarz kwalifikowała się automatycznie. Runda eliminacyjna rozpoczęła się w październiku 2007, przed losowaniem grup do drugiej rundy eliminacji.
Po raz pierwszy od Mistrzostw Świata 1934, gospodarz (RPA) wzięła udział w procesie kwalifikacyjnym jako 53. drużyna eliminacji CAF, mimo że miała już zapewnione miejsce w finałach. Działo się tak, ponieważ eliminacje Mistrzostw Świata 2010 w strefie CAF pokrywały się z eliminacjami Pucharu Narodów Afryki 2010, który odbył się w Angoli. Podobnie Angola automatycznie kwalifikowała się do Pucharu Narodów Afryki 2010, mimo to musiała brać udział w turnieju kwalifikacyjnym.
Runda eliminacyjna.
W rundzie eliminacyjnej, która rozpoczęła się w październiku 2007, wzięło udział 6 najsłabszych reprezentacji Afryki (według rankingu FIFA z lipca 2007). Drużyny zagrały ze sobą mecz i rewanż. Zwycięzcy zagrali w rundzie drugiej. 
Wyspy Świętego Tomasza i Książęca oraz Republika Środkowoafrykańska nie będą brały udziału w eliminacjach Mistrzostw Świata w strefie CAF. Fakt ten został ogłoszony przez związki piłkarskie tych państw 31 sierpnia 2007.
Pierwsza runda kwalifikacji przedstawiała dwumecze między 10 najsłabszymi drużynami Afryki według rankingu FIFA. Liczba ta wliczała Wyspy Świętego Tomasza i Książęcą oraz Republikę Środkowoafrykańską. FIFA wraz z CAF zadecydowały, że dwie najwyżej notowane drużyny z rankingu FIFA z lipca 2007 awansują automatycznie do następnej rundy. Tymi drużynami zostały reprezentacje Suazi oraz Seszeli. 
W konsekwencji, reprezentacje Dżibuti i Somalii, które miały grać przeciwko Suazi i Seszelom zagrały jeden mecz między sobą o awans 16 listopada 2007.
Runda druga.
5 zwycięzców rundy eliminacyjnej oraz 43 najlepsze drużyny Afryki zostały podzielone na 12 grup po 4 drużyny w każdej. Drużyny zagrały ze sobą w systemie kołowym w 2008 roku. 12 zwycięzców grup i 8 najlepszych drużyn z 2. miejsc awansowało do rundy trzeciej. 
Drużyny.
Rozstawienie z rankingu FIFA z lipca 2007.
Grupy.
Mecze w 12 grupach odbyły się:
Grupa 4.
Adnotacja: Południowa Afryka jako gospodarz miała zapewnioną grę na mistrzostwach świata, ale odpadła z kwalifikacji do Pucharu Narodu Afryki 2010 poprzez brak awansu do kolejnej rundy.
Runda trzecia.
20 drużyn zostało podzielonych na 5 grup po 4 drużyny w każdej. Zwycięzcy grup awansowali do finałów Mistrzostw Świata, natomiast do Pucharu Narodów Afryki awansowali, oprócz zwycięzców grup, dodatkowo drużyny z 2. i 3. miejsc.
Drużyny.
Rozstawienie z rankingu FIFA z października 2008
Mecze.
Grupa A.
Legenda:
PA - zespoły zakwalifikowane do Pucharu Narodów Afryki 2010
Grupa B.
Legenda:
PA - zespoły zakwalifikowane do Pucharu Narodów Afryki 2010
Grupa C.
Legenda:
PA - zespoły zakwalifikowane do Pucharu Narodów Afryki 2010
Uwagi:
Z powodu identycznego bilansu bramkowego i punktowego drużyny Egiptu i Algierii zagrały dodatkowy mecz 18 listopada 2009 na neutralnym terenie w Omdurmaniwe (Sudan). Algieria wygrała 1-0 i awansowała do MŚ.
Grupa D.
Legenda:
PA - zespoły zakwalifikowane do Pucharu Narodów Afryki 2010
Grupa E.
Legenda:
PA - zespoły zakwalifikowane do Pucharu Narodów Afryki 2010

</doc>
<doc id="1026659" url="https://pl.wikipedia.org/wiki?curid=1026659" title="Synagoga Litwaków w Łodzi">
Synagoga Litwaków w Łodzi



</doc>
<doc id="1026661" url="https://pl.wikipedia.org/wiki?curid=1026661" title="Połoneczka">
Połoneczka

Połoneczka (biał. "Паланечка") – wieś na Białorusi, w obwodzie brzeskim, w rejonie baranowickim. Znajdował się tu jeden z majątków rodziny Radziwiłłów.
Miasto magnackie położone było w końcu XVIII wieku w powiecie nowogródzkim województwa nowogródzkiego. W II Rzeczypospolitej miejscowość była siedzibą wiejskiej gminy Połoneczka.
Znajduje się tu rzymskokatolicka parafia św. Jerzego w Połoneczce.
W 1936 w Połoneczce urodził się Wiesław Dymny.

</doc>
<doc id="1026663" url="https://pl.wikipedia.org/wiki?curid=1026663" title="Sandro Wagner">
Sandro Wagner

Sandro Wagner (ur. 29 listopada 1987 w Monachium) – niemiecki piłkarz występujący na pozycji napastnika lub pomocnika. Obecnie trener SpVgg Unterhaching.
Wychowanek Bayernu, zawodnik rezerw tego klubu, wystąpił w kilku sparingach. Dołączony do kadry I zespołu po kontuzji Luki Toniego, Jana Schlaudraffa i Miroslava Klose. 25 lipca w półfinałowym meczu Pucharu Ligi Niemieckiej najpierw zaliczył asystę przy golu Francka Ribéry'ego, a następnie strzelił swoją pierwszą bramkę w oficjalnym meczu. W meczach rezerw Bayernu rozegrał 43 mecze i strzelił 2 bramki. W kadrze pierwszego zespołu występował z numerem 34. W 2008 został zawodnikiem MSV Duisburg. 31 stycznia 2010 został zawodnikiem Werderu Brema. W połowie sezonu 2011/2012 został wypożyczony do zespołu 1. FC Kaiserslautern. 19 lipca 2012 podpisał kontrakt z Herthą Berlin.
W 2009 roku zdobył wraz z reprezentacją Niemiec mistrzostwo Europy w kategorii do lat 21. W finałowym spotkaniu strzelił dwie bramki ustalając wynik spotkania na 4:0.

</doc>
<doc id="1026666" url="https://pl.wikipedia.org/wiki?curid=1026666" title="Kaolinizacja">
Kaolinizacja

Kaolinizacja – proces przeobrażania minerałów, w szczególności skaleni i mik, w kaolinit, w czasie którego składniki zasadowe pod wpływem wody i dwutlenku węgla przechodzą w węglany, a ściśle określona część krzemionki zmienia się w kwas ortokrzemowy, który łącznie z węglanami zostaje wypłukany. Zjawisko to zachodzi głównie w środowisku słabo kwaśnym. Proces ten zachodzi w rezultacie wietrzenia chemicznego lub procesów hydrotermalnych.

</doc>
<doc id="1026668" url="https://pl.wikipedia.org/wiki?curid=1026668" title="Stefano Celozzi">
Stefano Celozzi

Stefano Celozzi (ur. 2 listopada 1988) – niemiecki piłkarz z włoskimi korzeniami. Prawy obrońca. Obecnie jest zawodnikiem VfL Bochum.
W barwach Bayernu II Monachium rozegrał 81 spotkań i strzelił 3 bramki. Zaliczył kilka występów w sparingach pierwszego zespołu z Monachium. W koszulce pierwszego zespołu grał z numerem 28. W 2008 przeniósł się do Karlsruher SC. Zadebiutował w barwach nowego klubu 10 sierpnia 2008 meczem w ramach 1 rundy Pucharu Niemiec przeciwko SpVgg Ansbach. Były reprezentant Niemiec w kategoriach wiekowych: U-16,U-17 i U-21.

</doc>
<doc id="1026669" url="https://pl.wikipedia.org/wiki?curid=1026669" title="Kerry Anne Wells">
Kerry Anne Wells

Kerry Anne Wells (ur. w East Victoria Park, Western Australia) - Miss Universe z 1972 r.
Konkurs odbywał się na Portoryko. Młoda australijka, obok Brazylijki, od samego początku była uważana za faworytkę. 29 lipca Wells została ukoronowana przez Georginę Rizk z Libanu, ustępującą Miss Universe, wyprzedzając 60 innych pretendentek do korony.
Przed konkursem, brała jeszcze udział m.in. w Miss World, ale tylko w Miss International zajęła znaczące, drugie miejsce.
Linki zewnętrzne.
Kerry Anne Wells - zdjęcia i informacje

</doc>
<doc id="1026672" url="https://pl.wikipedia.org/wiki?curid=1026672" title="Sauromaci">
Sauromaci



</doc>
<doc id="1026673" url="https://pl.wikipedia.org/wiki?curid=1026673" title="So What (singel Field Mob)">
So What (singel Field Mob)

So What - pierwszy singel promujący trzeci album studyjny grupy Field Mob, "Light Poles and Pine Trees", nagrany z udziałem amerykańskiej wokalistki Ciary.

</doc>
<doc id="1026674" url="https://pl.wikipedia.org/wiki?curid=1026674" title="Mistrzostwa Świata w Piłce Nożnej 2010 (eliminacje strefy AFC)">
Mistrzostwa Świata w Piłce Nożnej 2010 (eliminacje strefy AFC)

Azjatycka Federacja Futbolu ogłosiła, że o 4-5 miejsc w Mistrzostw Świata w piłce Nożnej 2010 będzie ubiegać się 43 reprezentacji narodowych Azji.
Laos, Brunei i Filipiny nie wzięły udziału w kwalifikacjach. Australia brała udział w kwalifikacjach azjatyckich po raz pierwszy z powodu przeniesienia jej do AFC z OFC.
Format.
Rozstawienie drużyn opiera się na wynikach poprzednich Mistrzostw Świata.
Pięć najlepszych drużyn awansowało automatycznie do trzeciej rundy rozgrywek.
Drużyny z miejsc 6-43 zaczęły od pierwszej rundy. Drużyny z miejsc 6-24 zagrały przeciwko drużynom z miejsc 25-43.
Ze zwycięzców rundy pierwszej osiem najsłabszych zespołów zagrało przeciwko sobie w rundzie drugiej. Pozostałe drużyny awansowały do rundy trzeciej.
Kwalifikacje.
Pierwsza Runda.
Oficjalne losowanie pierwszej rundy odbyło się 6 sierpnia 2007 w siedzibie AFC w Bukit Jalil w Malezji. Drużyny z "Koszyka A" zostały rozlosowane w pary z drużynami z "Koszyka B".
Druga Runda.
Z dziewiętnastu drużyn, które zwyciężyły w pierwszej rundzie, najniżej sklasyfikowane drużyny zagrają w rundzie drugiej. Pozostałe 11 drużyn awansuje do rundy trzeciej.
Pierwsze mecze zostaną rozegrane 9 listopada 2007, a rewanże 18 listopada 2007.
Trzecia Runda.
Do 5 najlepszych drużyn Azji dołączyło 4 zwycięzców drugiej rundy i 11 zwycięzców pierwszej rundy.
Powyższe drużyny zostały podzielone na 5 grup po 4 drużyny w każdej.
Drużyny zagrały w systemie kołowym – każdy z każdym mecz i rewanż. Dwie najlepsze drużyny z każdej grupy awansowały do czwartej rundy.
Mecze zostały rozegrane:
Czwarta Runda.
W rundzie czwartej uczestniczyło 10 zwycięzców rundy trzeciej.
Zakwalifikowani do czwartej rundy.
Drużyny zostały podzielone w drodze losowania na 2 grupy (grupę A oraz grupę B) po 5 drużyn w każdej.
Grupa B.
Dwie najlepsze drużyny z każdej grupy zagrały w finałach Mistrzostw Świata 2010 w Południowej Afryce. Dwie trzecie drużyny zagrały między sobą baraż, tak aby wyłonić piątą drużynę z Azji. Piąta drużyna z Azji jest uprawniona do rywalizacji z najlepszą drużyną z Oceanii.
Baraże.
Drużyny z 3. miejsc z czwartej rundy zagrały w dwumeczu o 5. miejsce. Mecze odbyły się 5 i 9 września 2009.
Zwycięzca tego dwumeczu zagrał ze zwycięzcą strefy OFC (Nowa Zelandia) w barażu interkontynentalnym. Zwycięzca barażu awansuje do Mistrzostw Świata. Mecze odbyły się 14 i 21 listopada 2009.

</doc>
<doc id="1026675" url="https://pl.wikipedia.org/wiki?curid=1026675" title="Zabójcy (powieść)">
Zabójcy (powieść)

Zabójcy (ang. "Assassins: Assignment: Jerusalem, Target: Antichrist") – VI tom bestsellerowej serii "Powieść o czasach ostatecznych" autorstwa Tima LaHaye’a i Jerry’ego B. Jenkinsa.
Opis fabuły.
Rayford Steele, przepełniony gniewem z powodu straty przyjaciół, rozważa zabicie Nicolae Carpathii. Jego obsesja powoduje, że oddala się od swych bliskich. Zastanawia się, czy będzie w stanie zabić Antychrysta.
W kwaterze głównej Globalnej Wspólnoty w Nowym Babilonie David Hassid - na polecenie Carpathii i Fortunato zamawia 144 supernowoczesne komputery, mające posłużyć do wyśledzenia siedziby Opozycji Ucisku. David sabotuje dostawę, zmieniając miejsce jej wyładunku. David rozbudowuje system podsłuchowy w kwaterze Globalnej Wspólnoty i śledzi odbywające się tam rozmowy.
Hattie Durham - która także pragnie zabić Nicolae Carpathię - ucieka z siedziby Opozycji Ucisku po tym, jak dowiedziała się, że zmarł doktor Floyd. Lekarza zabiła trucizna znajdująca się w krwiobiegu Hattie (zakaził się, gdy odbierał jej poród).
Rayford i nowy członek Opozycji Ucisku - Leah próbują nocą zabrać gotówkę z jej domowego sejfu, gdy zostają osaczeni przed agentów Globalnej Wspólnoty. Podczas ich ucieczki spełnia się zapisane w Apokalipsie proroctwo (szósta trąba):
"I zostali uwolnieni czterej aniołowie, gotowi na godzinę, dzień, miesiąc i rok, by pozabijać trzecią część ludzi. A liczba wojsk - konnicy: dwie miriady miriad - posłyszałem ich liczbę. I tak ujrzałem w widzeniu konie i tych, co na nich siedzieli, mających pancerze barwy ognia, hiacyntu i siarki. A głowy koni jak głowy lwów, a z pysków ich wychodzi ogień, dym i siarka. Od tych trzech plag została zabita trzecia część ludzi, od ognia, dymu i siarki, wychodzących z ich pysków. Moc bowiem koni jest w ich pyskach i w ich ogonach, bo ich ogony - podobne do węży: mają głowy i nimi czynią szkodę."
Rayford i Leah udają się do Brukseli, by uwolnić Hattie Durham, przetrzymywaną przez Globalną Wspólnotę. Uciekają z zasadzki, ginie jednak dwójka ich przyjaciół. Rayford, pragnący śmierci Carpathii, udaje się do Jerozolimy.
Zbliża się moment, w którym upłynie 3,5 roku od podpisania traktatu między Globalną Wspólnotą a Izraelem (połowa okresu Ucisku). W Jerozolimie, na stadionie Teddy Kolleka, odbywają się 3-dniowe wielkie uroczystości rocznicowe. Cameron "Buck" Williams spotyka się z Chaimem Rozenzweigiem, który miał wylew i jest częściowo sparaliżowany (porusza się na wózku). Rozczarowany postawą Carpathii naukowiec pokazuje Buckowi swój warsztat, w którym udało mu się wykonać supercienkie ostrze.
Pontifex Maximus Peter Matthews zostaje zamordowany przez 10 potentatów świata, a Wspólna Wiara Świata zniesiona. Carpathia zabija Eliego i Mojsze - dwóch świadków, którzy zmartwychwstają po 3 dniach i wstępują do nieba. Na stadionie Carpathia wygłasza przemówienie. W tłumie obecny jest Rayford (pragnie zabić Carpathię zdobytą na czarnym rynku bronią - pistoletem zwanym "mieczem"), zaś na scenie Chaim Rozenzweig. Rayford strzela do Jego Wysokości Carpathii (tuż przed strzałem Steele został potrącony), a uciekając - gubi "miecz". Antychryst umiera w objęciach Leona Fortunato.

</doc>
<doc id="1026682" url="https://pl.wikipedia.org/wiki?curid=1026682" title="Studena Croatia Open Umag 2007">
Studena Croatia Open Umag 2007

Studena Croatia Open Umag 2007 – tenisowy turniej ATP z cyklu Croatia Open Umag rozgrywany w dniach 21–29 lipca 2007 roku w Umag na kortach ziemnych o puli nagród 416 000 euro.

</doc>
<doc id="1026684" url="https://pl.wikipedia.org/wiki?curid=1026684" title="Mistrzostwa Świata w Piłce Nożnej 2010 (eliminacje strefy CONCACAF)">
Mistrzostwa Świata w Piłce Nożnej 2010 (eliminacje strefy CONCACAF)

W eliminacjach do Mistrzostw Świata ze strefy CONCACAF wzięło udział 35 drużyn, które walczyły o 3 lub 4 miejsca. Czwarte miejsce zostało przegrane przez drużynę Kostaryki po barażu interkontynentalnym z piątą drużyną ze strefy CONMEBOL.
W rundzie pierwszej uczestniczyły 23 najsłabsze drużyny z Ameryki Północnej. Reprezentacja Saint Vincent i Grenadyn otrzymało „dziką kartę” i zaczęła eliminacje dopiero od drugiej rundy. Pozostałe 22 drużyny zostaną podzielone na 11 serii meczów z rewanżem. Zwycięzcy awansowali do rundy drugiej.
W rundzie drugiej 11 zwycięzców rundy pierwszej oraz Saint Vincent i Grenadyny dołączyły do 12 najlepszych drużyn CONCACAF (według rankingu FIFA z maja 2007). Zostały one podzielone na 12 serii dwumeczów. Zwycięzcy zagrali w rundzie trzeciej.
W rundzie trzeciej drużyny zostały podzielone na 3 grupy po 4 drużyny w każdej. Mecze zostały rozegrane systemem kołowym. Do rundy finałowej awansowały po dwa najlepsze zespoły z każdej grupy.
6 drużyn z trzeciej rundy zagrało w jednej grupie w systemie kołowym. Trzy najlepsze drużyny awansowały do finałów piłkarskich Mistrzostw Świata 2010. Czwarta drużyna (Kostaryka) zagrała w barażu interkontynentalnym z piątą drużyną CONMEBOL.
Rozstawienie.
Drużyny zostały rozstawione zgodnie z miejscem w rankingu FIFA z maja 2007.

</doc>
<doc id="1026689" url="https://pl.wikipedia.org/wiki?curid=1026689" title="1 Okręgowe Warsztaty Techniczne">
1 Okręgowe Warsztaty Techniczne

1 Okręgowe Warsztaty Techniczne (1 OWT) – stacjonarna jednostka logistyczna Wojska Polskiego.
Jednostka powstała z dniem 1 stycznia 1999, w garnizonie Grudziądz, w koszarach przy ulicy Czwartaków, na bazie zlikwidowanych 60 Okręgowych Warsztatów Uzbrojenia i Elektroniki, powstałych w roku 1973. Od roku 2011 jednostka podporządkowana jest Dowódcy 1 Regionalnej Bazy Logistycznej w Wałczu jako Rejonowe Warsztaty Techniczne.

</doc>
<doc id="1026692" url="https://pl.wikipedia.org/wiki?curid=1026692" title="Przejście graniczne Śląski Dom-Luční bouda">
Przejście graniczne Śląski Dom-Luční bouda

Przejście graniczne Śląski Dom-Luční bouda – polsko-czeskie przejście graniczne na szlaku turystycznym, położone w województwie dolnośląskim, w powiecie karkonoskim, w gminie Karpacz, na Równi pod Śnieżką, zlikwidowane w 2007 roku.
Opis.
Przejście graniczne Śląski Dom-Luční bouda w rejonie znaku granicznego nr "VI/29", zostało utworzone 2 lipca 1997 roku. Czynne było przez cały rok: w okresie wiosenno-letnim (kwiecień–wrzesień) w godz. 8.00–20.00, a w drugiej połowie roku w godz. 9.00–16.00. Dopuszczony był ruch pieszych i narciarzy. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała Strażnica SG Śląski Dom.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:

</doc>
<doc id="1026694" url="https://pl.wikipedia.org/wiki?curid=1026694" title="Mistrzostwa Świata w Piłce Nożnej 2010 (eliminacje strefy UEFA)">
Mistrzostwa Świata w Piłce Nożnej 2010 (eliminacje strefy UEFA)

W eliminacjach do MŚ 2010 ze strefy UEFA wzięło udział 53 narodowych reprezentacji Europy, które walczyły o 13 miejsc. Po raz pierwszy wzięła w nich udział Czarnogóra.
Format.
W 8 grupach po 6 zespołów i 1 grupie składającej się z 5 zespołów zmierzą się 53 reprezentacje narodowe.
Najlepsze drużyny z 9 grup automatycznie zakwalifikowały się do Mistrzostw Świata, a 8 najlepszych drużyn z drugich miejsc wzięło udział w barażach o pozostałe 4 miejsca. W przypadku grup 6-zespołowych do rankingu drugich miejsc nie były brane wyniki uzyskane z ostatnią drużyną w grupie.
Baraże.
Osiem najlepszych reprezentacji, które w swoich grupach zajęły drugie miejsca, zagrało w barażach. Aby wyłonić wspomniane osiem drużyn z dziewięciu grup eliminacyjnych stworzona została specjalna tabela. Drużyny zajmujące drugie miejsca w swoich grupach mają odliczone punkty zdobyte w meczach z drużynami z ostatnich miejsc w swoich grupach (oprócz drugiej drużyny z grupy 9)
Po wyłonieniu 8 najlepszych drużyn rozlosowane były pary barażowe. Zwycięzcy meczów (mecz i rewanż) awansowali do Finałów Mistrzostw Świata 2010.
19 października 2009 w losowaniu wyłoniono następujące pary barażowe: Irlandia - Francja, Portugalia - Bośnia i Hercegowina, Grecja - Ukraina oraz Rosja - Słowenia. Mecze odbyły się 14 i 18 listopada (mecz i rewanż).
Strzelcy.
"Stan na koniec eliminacji"

</doc>
<doc id="1026695" url="https://pl.wikipedia.org/wiki?curid=1026695" title="Björkholmen">
Björkholmen

Björkholmen – najstarsza dzielnica Karlskrony, położona w zachodniej części wyspy Trossö. Dzielnica składa się małych, kolorowych, drewnianych domków, w których kiedyś mieszkali stoczniowcy, rzemieślnicy i marynarze. Osada powstała w XVII wieku, a jej zabudowa częściowo przetrwała do dziś, pomimo pożaru, który pod koniec XVIII wieku strawił prawie wszystkie drewniane budynki w mieście, ponieważ kiedyś znajdowała się na osobnej wysepce.

</doc>
<doc id="1026697" url="https://pl.wikipedia.org/wiki?curid=1026697" title="Bjorkholmen">
Bjorkholmen



</doc>
<doc id="1026698" url="https://pl.wikipedia.org/wiki?curid=1026698" title="Przejście graniczne Równia pod Śnieżką-Luční bouda">
Przejście graniczne Równia pod Śnieżką-Luční bouda

Przejście graniczne Równia pod Śnieżką-Luční bouda – polsko-czeskie przejście graniczne na szlaku turystycznym, położone w województwie dolnośląskim, w powiecie karkonoskim, w gminie Karpacz pod najwyższą górą Sudetów, Śnieżką. Zlikwidowane w 2007 roku.
Opis.
Przejście graniczne Równia pod Śnieżką-Luční bouda w rejonie znaku granicznego nr "VI/31", zostało utworzone 2 lipca 1997 roku. Czynne było przez cały rok: w okresie wiosenno-letnim (kwiecień–wrzesień) w godz. 8.00–20.00, a w drugiej połowie roku w godz. 9.00–16.00. Dopuszczony był ruch pieszych i narciarzy. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała Strażnica SG Śląski Dom.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:

</doc>
<doc id="1026700" url="https://pl.wikipedia.org/wiki?curid=1026700" title="Kesswil">
Kesswil

 
Kesswil – gmina w okręgu Arbon w kantonie Thurgau (Turgowia) położona nad Jeziorem Bodeńskim. Powierzchnia gminy 4.4 km kw., liczba mieszkańców 952 (2006 r.). Miejsce urodzin Carla Gustawa Junga. Szwajcarski okręg Arbon należy odróżniać od miejscowości we Francji o tej samej nazwie.

</doc>
<doc id="1026702" url="https://pl.wikipedia.org/wiki?curid=1026702" title="Carlos Garcia Palermo">
Carlos Garcia Palermo

Carlos Horacio Garcia Palermo (ur. 2 grudnia 1953 w La Placie) – argentyński szachista i trener szachowy ("FIDE Trainer" od 2013) reprezentujący Włochy, arcymistrz od 1985 roku.
Kariera szachowa.
W roku 1985 wystąpił w argentyńskim zespole w drużynowych mistrzostwach świata w Lucernie, a rok później na szachowej olimpiadzie w Dubaju. W turniejach olimpijskich wziął udział jeszcze dwukrotnie jako reprezentant Włoch: w 1992 (na I szachownicy) oraz w 2006. W 2004 wystąpił w Trypolisie w mistrzostwach świata rozgrywanych systemem pucharowym, w I rundzie ulegając Ye Jiangchuanowi.
Zwyciężył bądź podzielił I miejsca w turniejach rozegranych m.in. Bayamo (1983), Hawanie (1985, 1986), Cienfuegos (1985, 1986 wraz z Julio Grandą Zunigą), Camaguey (1987, wraz z Denisem Verdugą), Forli (1988, wraz z Julio Grandą Zunigą), Madrycie (1994), Canete (1994, wraz z Zenonem Franco), La Placie (1998, wraz z Hugo Spangenbergiem i Hermanem van Riemsdijkiem) i Faxinal (2002). W 2007 zajął III miejsce w indywidualnych mistrzostwach Włoch, rozegranych w mieście Martina Franca.
W roku 1985 zajął III miejsce w memoriale Akiby Rubinsteina w Polanicy-Zdroju.
Najwyższy ranking w karierze osiągnął 1 stycznia 1986, z wynikiem 2550 punktów dzielił wówczas 39-41. miejsce na światowej liście FIDE, jednocześnie zajmując 1. miejsce wśród argentyńskich szachistów.

</doc>
<doc id="1026703" url="https://pl.wikipedia.org/wiki?curid=1026703" title="Jan Ładoś">
Jan Ładoś

Jan Kazimierz Franciszek Ładoś (ur. 21 października 1906 w Ołomuńcu, zm. 11 marca 2005 w Szczawnicy) – podpułkownik Wojska Polskiego.
Życiorys.
Jan Kazimierz Franciszek Ładoś urodził się 21 października 1906 roku w Ołomuńcu, w rodzinie Kazimierza, generała dywizji, i Franciszki Kafki de Siettheim. Uczęszczał do szkół w różnych miastach, co wynikało ze zmian stacjonowania jego ojca. Od 1923 roku mieszkał w Grudziądzu, gdzie w 1926 roku ukończył Państwowe Gimnazjum Matematyczno-Przyrodnicze.
W 1926 roku został przyjęty do Szkoły Podchorążych Piechoty w Ostrowi Mazowieckiej. W następnym roku rozpoczął naukę w Oficerskiej Szkole Kawalerii w Grudziądzu, która w 1928 roku została przemianowana na Szkołę Podchorążych Kawalerii. 15 sierpnia 1929 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1929 roku i 2. lokatą w korpusie oficerów kawalerii, a Minister Spraw Wojskowych wcielił do 18 pułku Ułanów Pomorskich w Grudziądzu. W tym czasie jako wojskowy kawalerzysta zajmował się również sportem jeździeckim. Startował z powodzeniem w zawodach hippicznych na koniu Blask.
W 1932 awansował do stopnia porucznika, a w 1938 – rotmistrza. Był dowódcą 2 szwadronu liniowego 18 p.uł. 1 września 1939 uczestniczył w ciężkich walkach w rejonie Chojnic, które zakończyła słynna szarża 1 i 2 szwadronu pod Krojantami. 5 września dostał się do niewoli niemieckiej i przebywał w obozach jenieckich, z których bezskutecznie próbował uciec. W styczniu 1945 – podczas uwalniania Oflagu II C Woldenberg, w którym wówczas był osadzony – został poważnie ranny w głowę. Do kwietnia przebywał na leczeniu w szpitalach radzieckich i polskich.
Następnie już jako cywil podjął pracę urzędnika w administracji sanatoriów w Szczawnicy, Rymanowie, a od 1953 w Cieplicach, gdzie był zatrudniony aż do emerytury. Przeszedł na nią w 1975.
W 1990 roku został awansowany do stopnia majora (przez Rząd RP na uchodźstwie), a w 2000 – podpułkownika w stanie spoczynku. 10 czerwca 1992 decyzją Rady Miejskiej Grudziądza otrzymał ponadto tytuł „Honorowego Obywatela” tego miasta.
Zmarł 11 marca 2005 w Szczawnicy i został pochowany na tamtejszym cmentarzu.
W sierpniu 1939 poślubił Marię Płachtowską, córkę prawnika, absolwentkę Państwowego Gimnazjum i Liceum Żeńskiego w Grudziądzu.
10 czerwca 1992 Społeczna Szkoła Podstawowa Grudziądzkiego Stowarzyszenia Edukacji obrała Jana Ładosia za swojego patrona.

</doc>
<doc id="1026704" url="https://pl.wikipedia.org/wiki?curid=1026704" title="Pepin I Akwitański">
Pepin I Akwitański

Pepin I (ur. 797, zm. 13 listopada lub 13 grudnia 838) – król Akwitanii z dynastii Karolingów, drugi syn cesarza Ludwika I Pobożnego i Ermengardy, córki hrabiego Ingermana z Hesbaye.
W sierpniu 817 r. cesarz Ludwik dokonał podziału swojego państwa między synów. W wyniku tego podziału Pepin otrzymał Akwitanię. Brał udział w wyprawie ojca do Bretanii w 824 r. Towarzyszył mu na niej mnich i poeta Ermoldus Nigellus.
Poprawne relacje Pepina z ojcem popsuła sprawa apanażu dla najmłodszego syna cesarza, Karola Łysego, syna Ludwika i jego drugiej żony, Judyty Bawarskiej (Ermengarda, matka Pepina, zmarła w 818 r.). W 829 r. Ludwik nadał Karolowi tytuł króla Alemanii, co dokonało się kosztem dzielnicy brata Pepina, Ludwika Niemieckiego. W 830 r. Pepin zebrał armię Gaskończyków i ruszył na Paryż. Cesarz Ludwik wracał z wyprawy do Bretanii i został oblężony w Compiègne. Tam został wzięty do niewoli. Rok później, pod presją możnych, odzyskał wolność. Pepin zdążył w porę przejść na jego stronę, co spowodowało, że bunt nie pociągnął za sobą negatywnych konsekwencji dla króla Akwitanii. Wręcz przeciwnie, otrzymał od ojca nowe nadania.
Sprawa dzielnicy dla Karola wciąż jednak pozostała powodem zadrażnień w rodzinie cesarskiej. W 832 r. Pepin został wezwany na dwór ojca, gdzie spotkał się z chłodnym przyjęciem. Rychło więc, wbrew rozkazom ojca, opuścił dwór i wrócił do Akwitanii. Obawiając się nowej rebelii Ludwik kazał swoim wojskom zebrać się w Akwitanii. W 833 r. ogłosił pozbawienie Pepina jego dzielnicy, która została przekazana Karolowi. Wówczas Pepin, w porozumieniu z braćmi Lotarem i Ludwikiem Niemieckim, ponownie zbuntował się przeciw ojcu. Ludwik Pobożny po raz drugi został pojmany, ale ponownie naciski możnych doprowadziły do jego uwolnienia. W 836 r. Pepin zawarł w końcu pokój z ojcem.
Pepin zmarł nagle z powodu przepicia w 838 r. Data dzienna jego śmierci jest niepewna. Stało się to 13 listopada lub 13 grudnia. Śmierć Pepina spowodowała kolejną wojnę domową, gdyż cesarz Ludwik, nie bacząc na prawa swojego wnuka Pepina II, nadał Akwitanię Karolowi Łysemu. Pepin I został pochowany w Sainte-Croix w Poitiers.
W 822 r. Pepin poślubił Ingeltrudę (zwaną również Engelbergą, Rigardą, Hringardą lub Ringartą), córkę Theodoberta, hrabiego Madrie. Pepin i Ingeltruda mieli razem dwóch synów:

</doc>
<doc id="1026705" url="https://pl.wikipedia.org/wiki?curid=1026705" title="Przejście graniczne Czermna-Malá Čermná">
Przejście graniczne Czermna-Malá Čermná

Przejście graniczne Czermna-Malá Čermná – polsko-czeskie przejście graniczne na szlaku turystycznym położone w województwie dolnośląskim, w Powiecie kłodzkim, w gminie Kudowa-Zdrój, zlikwidowane w 2007 roku.
Opis.
Przejście graniczne Czermna-Malá Čermná w rejonie znaku granicznego nr "III/157/4" ("V/157/4") zostało utworzone 13 kwietnia 2005 roku. Czynne było w godz. 8.00–20.00 w okresie letnim (kwiecień–wrzesień) i w godz. 8.00–18.00 w okresie zimowym (październik–marzec). Dopuszczone było przekraczanie granicy przez pieszych, rowerzystów i narciarzy. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu wykonywała Graniczna Placówka Kontrolna SG w Kudowie-Zdroju, a następnie Placówka Straży Granicznej w Kudowie-Zdroju.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:

</doc>
<doc id="1026706" url="https://pl.wikipedia.org/wiki?curid=1026706" title="Albertaceratops">
Albertaceratops

Albertaceratops ("Albertaceratops") – roślinożerny dinozaur z rodziny ceratopsów (Ceratopsidae).
Nazwa.
Nazwa rodzajowa "Albertaceratops" oznacza rogatą twarz z Alberty. Wzięła się bowiem od miejsca znalezienia pozostałości.
Opis.
Niemały czworonożny dinozaur rogaty.
Długie (w odróżnieniu od większości centrozaurów) rogi nad oczyma. Okazała kryza kostna także zakończona rogami. Kostna podłużna narośl nad nosem.
Wielkość.
Długość ciała albertaceratopsa osiągała ok. 6 m a wysokość ok. 2,5 m. Albertaceratops ważył ok. 4 t.
Występowanie.
Albertaceratops żył w okresie późnej kredy (ok. 75-71 mln lat temu) na terenach Ameryki Północnej. Jego szczątki znaleziono w USA na obszarze stanu Montana i w Kanadzie na obszarze prowincji Alberta.
Behawior i etologia.
Jak zwykle w przypadkach zwierząt kopalnych niepewna.
Podejrzewać można, że ceratopsy były stworzeniami stadnymi. Prawdopodobnie używały one swych rogów do odstraszania drapieżników, a może też do toczenia walk o samice. Dziwne z naszego punktu widzenia narośle na czaszce tych zwierząt mogły też odgrywać rolę wabika w kontaktach pomiędzy osobnikami przeciwnej płci lub też odstraszacza, jeśli chodzi o tę samą płeć.
Historia odkryć.
Szczątki albertaceratopsa zostały opisane w 2007 przez Ryana. Odkryto jedynie pojedynczą kompletną czaszkę (sierpień 2001) i kilka innych pozostałości.
Pierwotnie znany pod nazwą Meduzaceratops ("Medusaceratops").

</doc>
<doc id="1026709" url="https://pl.wikipedia.org/wiki?curid=1026709" title="Mistrzostwa Świata w Piłce Nożnej 2010 (eliminacje strefy CONMEBOL)">
Mistrzostwa Świata w Piłce Nożnej 2010 (eliminacje strefy CONMEBOL)

W eliminacjach do Mistrzostw Świata ze strefy CONMEBOL wzięło udział 10 drużyn, które walczyły o 4. lub 5. miejsce. Piąte miejsce zostało wygrane przez drużynę Urugwaju po barażu interkontynentalnym z Kostaryką, która zajęła czwarte miejsce w eliminacjach ze strefy CONCACAF.
Z zespołów biorących udział w eliminacjach utworzona została liga prowadzona w systemie kołowym.
Strzelcy.
10 goli
9 goli
8 goli
7 goli
6 goli
5 goli
4 gole
3 gole
2 gole
1 gol

</doc>
<doc id="1026710" url="https://pl.wikipedia.org/wiki?curid=1026710" title="Arbon (ujednoznacznienie)">
Arbon (ujednoznacznienie)



</doc>
<doc id="1026711" url="https://pl.wikipedia.org/wiki?curid=1026711" title="Stara Synagoga w Oświęcimiu">
Stara Synagoga w Oświęcimiu

Stara Synagoga w Oświęcimiu – nieistniejąca synagoga znajdująca się w Oświęcimiu, przy dzisiejszej ulicy Berka Joselewicza.
Synagoga została zbudowana po 1711 roku, na miejscu starszej, drewnianej synagogi. Nie do końca wiadomo czy była to budowla drewniana czy murowana. W 1863 roku spłonęła podczas pożaru miasta. Na jej miejscu wzniesiono nową synagogę, zwaną później Wielką.

</doc>
<doc id="1026714" url="https://pl.wikipedia.org/wiki?curid=1026714" title="Train on a Track">
Train on a Track

"Train on a Track" to piosenka pop/R&amp;B stworzona przez Roba Fusari, Sylvestra Jordana, Tiaa Wells i Balewa Muhammada na solowy, debiutancki album studyjny Kelly Rowland, "Simply Deep" (2002). Wyprodukowany przez Fusariego, utwór wydany został jako czwarty, a zarazem finalny międzynarodowy singel promujący krążek dnia 4 sierpnia 2003. Piosenka znalazła się w Top 20 brytyjskiego notowania "UK Singles Chart". Kompozycja pojawiła się również na soundtracku do filmu "Pokojówka na Manhattanie" z Jennifer Lopez w roli głównej.
Teledysk do singla nagrywany był na Palm Beach na jednej z północnych plaż w Sydney pod koniec wizyty artystki w tymże kraju.

</doc>
<doc id="1026716" url="https://pl.wikipedia.org/wiki?curid=1026716" title="Turanoceratops">
Turanoceratops

Turanoceratops – rodzaj ceratopsa o niepewnej pozycji systematycznej. Został opisany w 1989 roku przez Nessowa, Kaznyszkinę i Czerepanowa w oparciu o fragment kości szczękowej oraz prawdopodobnie podstawę rogu i kość dziobową. "Turanoceratops" żył w późnej kredzie na terenie dzisiejszej Azji. Jego szczątki odnaleziono w datowanych na turon osadach formacji Bissekty w Uzbekistanie.
"Turanoceratops" został uznany za "nomen dubium" przez Dodsona i You w 2004. Dzięki nowym odkryciom Hans-Dieter Sues i Aleksander Awerianow stwierdzili w 2009, że "Turanoceratops" jest pierwszym znanym przedstawicielem rodziny Ceratopsidae spoza Ameryki Północnej – bardziej zaawansowanym niż współczesny mu "Zuniceratops" z formacji Moreno Hills. Andrew Farke i współpracownicy nie zgodzili się z wynikami badań Suesa i Awerianowa i uznali turanoceratopsa za takson siostrzany Ceratopsidae, ale nie ceratopsyda. Sues i Awerianow stwierdzili, że Farke i współpracownicy popełnili błąd w kodowaniu cech morfologicznych turanoceratopsa przy przeprowadzaniu analizy filogenetycznej i podtrzymali wynik swojego wcześniejszego badania.

</doc>
<doc id="1026717" url="https://pl.wikipedia.org/wiki?curid=1026717" title="Browar Leżajsk">
Browar Leżajsk

Browar Leżajsk – browar regionalny z siedzibą w miejscowości Stare Miasto (część browaru znajduje się na w granicach administracyjnych Leżajska). 
Zakład od 1999 roku należy do spółki Grupa Żywiec S.A., która w 2023 roku podjęła decyzję o jego likwidacji.
Historia.
Browar wybudowany został w latach 1972−1977. Produkcję piwa rozpoczął 2 stycznia 1978 roku. Browar wybudowany został zgodnie z planem centralnym Zjednoczonego Przemysłu Piwowarskiego i Ministerstwa Przemysłu Spożywczego i Skupu. Zgodnie z tym planem wybudowano wcześniej browary w Łomży, Sierpcu i Warce, a potem jeszcze browar w Poznaniu. O lokalizacji browaru pod Leżajskiem zadecydowała dostępność w okolicy złóż wody oligoceńskiej, która bez konieczności uzdatniania nadawała się do warzenia piwa.
W 1992 r. browar wszedł w skład Zakładów Piwowarskich w Leżajsku, które jako jednoosobowa spółka Skarbu Państwa obejmowały również browar w Łańcucie, Janowie Lubelskim, Zaczerniu oraz wytwórnię pepsi-coli w Leżajsku.
Browar w Leżajsku produkował m.in. następujące rodzaje piwa jasnego pełnego:
oraz ciemne
W 1997 roku Zakłady Piwowarskie w Leżajsku należące do Skarbu Państwa zostały sprywatyzowane i sprzedane przedsiębiorstwu Towarzystwo Akcyjne Browary Polskie S.A. W 1998 roku większościowym udziałowcem browaru została spółka Brewpole B.V. W 1999 roku właścicielem zakładu został holenderski koncern Heineken. Zdolności produkcyjne zakładu wynoszą około 3 milionów hektolitrów piwa rocznie.
Widniejąca na niektórych produktach data 1525 nawiązuje do pierwszych wzmianek o warzeniu piwa w regionie.
W lutym 2023 roku Grupa Żywiec poinformowała o zamknięciu browaru w czerwcu tego samego roku i zwolnieniu 103 jego pracowników. Spółka podjęła decyzję, że po likwidacji browaru piwo pod marką Leżajsk będzie warzone w pozostałych czterech browarach Grupy Żywiec.
Produkty.
Lager

</doc>
<doc id="1026722" url="https://pl.wikipedia.org/wiki?curid=1026722" title="Krzysztof Kukulski">
Krzysztof Kukulski

Krzysztof Kukulski (ur. 27 kwietnia 1975 w Wieluniu) - polski piłkarz występujący na pozycji napastnika. W ekstraklasie rozegrał 44 mecze i strzelił 5 goli.

</doc>
<doc id="1026726" url="https://pl.wikipedia.org/wiki?curid=1026726" title="DW184">
DW184



</doc>
<doc id="1026728" url="https://pl.wikipedia.org/wiki?curid=1026728" title="Artemidor (filozof)">
Artemidor (filozof)

Artemidor z Daldis lub Artemidor z Efezu – filozof i interpretator snów z II wieku naszej ery. Pochodził z Daldis, mieszkał natomiast w Efezie. Jego głównym dziełem była zachowana do czasów dzisiejszych i napisana w dialekcie attyckim "Oneirokritika" (Sennik). Dzieło te składało się z pięciu ksiąg (ostatnia księga dotyczyła snów, które się spełniły) i zawierała analizę 95 snów. Na podstawie tego dzieła przypuszcza się, iż autor był stoikiem. Artemidor był też autorem dwóch innych zaginionych dzieł, które dotyczyły wróżenia z ręki oraz z lotu ptaków.

</doc>
<doc id="1026729" url="https://pl.wikipedia.org/wiki?curid=1026729" title="Top Volley Cisterna">
Top Volley Cisterna

Top Volley Cisterna – włoski męski klub siatkarski z siedzibą w Latinie, założony w 1998 roku. W sezonie 2012/2013 klub uczestniczył w rozgrywkach Serie A1.
Historia.
Klub został założony w 1972 roku jako "Pallavolo Cori" w mieście Cori i przez dziesięć sezonów rywalizował w 1. dywizji regionalnej. Od 1981 roku stopniowo awansował do wyższych klas rozgrywkowych. W 1998 roku, wraz z awansem do Serie A2, drużyna została przeniesiona z Cori do Latiny. Od 2019 roku klub funkcjonuje w mieście Cisterna di Latina.
Bilans sezon po sezonie.
Poziom rozgrywek:
Sukcesy.
Oficjalne.
Puchar CEV:
Puchar Challenge:
Kadra.
Sezon 2019/2020.
 
Sezon 2015/2016.
 

</doc>
<doc id="1026730" url="https://pl.wikipedia.org/wiki?curid=1026730" title="Brewiceratops">
Brewiceratops

Brewiceratops ("Breviceratops kozlowskii") – czworonożny, roślinożerny dinozaur z rodziny ceratopsów (Ceratopsidae).
Nazwa jego znaczy – krótkorogie lico.
Żył w epoce późnej kredy (ok. 83-71 mln lat temu) na terenach centralnej Azji. Długość ciała ok. 2 m, wysokość ok. 60 cm, masa ok. 45 kg. Jego szczątki znaleziono w Mongolii (na pustyni Gobi).

</doc>
<doc id="1026731" url="https://pl.wikipedia.org/wiki?curid=1026731" title="Wanda Flakowicz">
Wanda Flakowicz

Wanda Flakowicz (ur. 9 lutego 1917 w Symbirsku nad Wołgą, zm. 25 września 2002 w Zakliczynie) – polska lekkoatletka, specjalizująca się w pchnięciu kulą.
Kariera.
Zawodniczka klubów: Warszawianka, Cracovia, Społem Wrocław, Społem Gliwice, ZS Stal Gliwice, Stal Katowice, AZS Gliwice. Jej największy sukces to brązowy medal mistrzostw Europy w 1938 (12.55). W tym samym roku została też rekordzistką Polski (13.21 – rekord życiowy). Mistrzynią Polski była trzykrotnie: w 1938, 1939 i 1948. Uprawiała lekkoatletykę wyczynowo niemal do końca lat pięćdziesiątych.

</doc>
<doc id="1026732" url="https://pl.wikipedia.org/wiki?curid=1026732" title="Mana (fantasy)">
Mana (fantasy)

Mana – pewnego rodzaju energia w światach fantasy, używana przez magów do czynienia czarów. Słowo pochodzi od pojęcia z religii polinezyjskich.
Pisarz fantasy Larry Niven w swoim opowiadaniu z 1969 roku "Not Long Before The End" opisuje „manę” jako jeden z zasobów naturalnych, który jest używany przez magów do rzucania zaklęć. W dziele Nivena ilość magii na świecie jest ograniczona, co oznacza, iż kiedyś many po prostu zabraknie, co spowoduje zniknięcie z owej krainy całej magii.
W wielu fantastycznych światach (szczególnie w światach związanych z grami fabularnymi) odnaleźć można podobną ideę many jak u Nivena. Na przykład w komiksie "Sabrina, nastoletnia czarownica" (o Sabrinie Spellman, stworzonym przez Archie Comics) istnieje Mana Tree (z ang. "Drzewo Many"), które jest źródłem całej mistycznej energii w Magicznej Krainie (ang. "Magic Realm").
Jednymi z pierwszych gier komputerowych, które użyły słowa „mana” jako określenie punktów magii były: komputerowa gra fabularna "Dungeon Master" (z 1987 roku) oraz gra "Populous" (z 1989), w której gracz wcielał się w rolę boga – mana w tej grze była jednym z zasobów używanych przez bogów (czyli np. przez gracza) do czynienia cudów. Szybkość regeneracji many w tamtym świecie zależała od liczby wyznawców, których posiadał dany bóg. Podobny koncept został zastosowany w grze "Black &amp; White". Inne gry, w których mana była traktowana jako „surowiec” niezbędny do używania magicznych mocy to na przykład: "Secret of Mana", "EverQuest", ', oraz seria "Diablo" czy gra karciana '.

</doc>
<doc id="1026734" url="https://pl.wikipedia.org/wiki?curid=1026734" title="Dimitrie Cantemir">
Dimitrie Cantemir

Dimitrie Cantemir, Dymitr Kantemir (ur. 26 października 1673 w Jassach lub Silişteni, zm. 21 sierpnia 1723 w Dmitrowce koło Charkowa) – hospodar Mołdawii; naukowiec, humanista i pisarz.
Życie.
Był synem mołdawskiego hospodara Konstantyna. W wieku 14 lat został wysłany do Stambułu, gdzie został zakładnikiem cesarskim w miejsce swego starszego brata Antiocha – pozostawał tam do 1691. W 1692 brał udział w wojnie przeciwko Polsce, zachowały się jego notatki z oblężenia zajętej przez Krzysztofa Rappe twierdzy w Sorokach.
Nauki pobierał początkowo na dworze ojca, a po przybyciu do Stambułu w szkole greckiej znajdującej się pod opieką konstantynopolitańskiego patriarchatu. Mówił biegle po mołdawsku, grecku, francusku, włosku, rosyjsku, turecku, arabsku i persku oraz po łacinie i w języku cerkiewnosłowiańskim (pod koniec życia władał 11 językami). Interesował się filozofią, teologią, historią i geografią. Poświęcał się także studiom religii i tradycji Wschodu oraz literaturze pięknej. Po śmierci ojca w 1693 r. objął tron mołdawski, jednak sułtan nie zatwierdził wyboru bojarów, a sam Cantemir musiał udać się do Stambułu. Po 17 latach, przy poparciu sułtana, został w 1710 roku władcą Mołdawii.
Po objęciu mołdawskiego tronu Cantemir podjął próby reform wewnętrznych państwa (m.in. w zakresie podatków, administracji, czy wojska), a także – z początku tajnie, potem oficjalnie – rozpoczął pertraktacje z carem Rosji, Piotrem I Wielkim, który prowadził działania wojenne przeciw Turcji. W kwietniu 1711 roku Mołdawia zawarła sojusz wojskowy i polityczny z Rosją. Na jego mocy Mołdawia oddawała się pod zwierzchnictwo rosyjskie, z obowiązkiem zapłaty niewielkiego trybutu oraz absolutną i dziedziczną władzą hospodarów. Cantemir miał też udzielić wsparcia wojskom rosyjskim w kampanii przeciwko Turcji.
W maju 1711 r. do Mołdawii wkroczyły wojska rosyjskie. Cantemir, korzystając z ich obecności, podporządkował sobie wielkie rody bojarskie. Jednak już w lipcu do Mołdawii wkroczyły wojska tureckie, które pokonały Rosjan w bitwie pod Stănileşti. Kilka dni później Piotr Wielki został zmuszony do podpisania pokoju, w którym rezygnował ze swych roszczeń do opieki nad Mołdawią. W tej sytuacji Kantemir został zmuszony do ucieczki z kraju – do Rosji, gdzie żył z początku na Ukrainie, potem zamieszkał w Petersburgu, gdzie przy prestiżowej ulicy Niemieckiej wzniósł dla siebie pałac. Piotr Wielki przyznał Cantemirowi tytuł książęcy. Odtąd Kantemir skupił się na działalności politycznej oraz naukowej. Pracował jako radca Piotra Wielkiego przy przeprowadzaniu reform oraz w kampaniach wojennych. W 1714 r. został członkiem Akademii Nauk w Berlinie.
Po przedwczesnej śmierci został pochowany w Moskwie. W 1935 roku jego ciało przewieziono do Jassów w Rumunii, gdzie pochowano je w cerkwi Trzech Świętych Hierarchów. Jego syn Antioch Kantemir został słynnym pisarzem rosyjskim.
Twórczość.
Twórczość Cantemira jest bardzo obszerna, są to prace z zakresu filozofii, historii, geografii, etnografii, muzykologii, filologii i literatury pięknej. Większość dzieł została stworzona w Rosji i jest ściśle powiązana tematycznie z ojczystą Mołdawią. Kantemir jako jeden z pierwszych uczonych używał w swoich pracach języka rumuńskiego, podkreślał jego oryginalność oraz związki kulturowe Rumunów z rzymską Dacją.
Do napisania traktatu "Dywan lub kłótnia mądrego ze światem" (1698, mołd., rum. "Divanul sau Gâlceava înţeleptului cu lumea") zainspirowały go dzieła autorów średniowiecznych, piszących o sprzeczności woli duszy z wolą ciała. Powieść alegoryczna "Historia hieroglificzna" (1705, mołd., rum. "Istoria ieroglifică") jest pierwszą powieścią napisaną w języku mołdawskim i rumuńskim. Wydarzenia polityczne w Mołdawii z przełomu XVII i XVIII w. są w niej przedstawione jako spór o następstwo tronu, toczący się między państwem Lwa, rządzonym przez Jednorożca (tzn. Kantemira) a państwem Orła, którym włada Gawron (wołoski książę Konstantyn Brincoveanu). Barokowa budowa utworu zawiera liczne dygresje, wątki poboczne i rozważania filozoficzne. W 1716 roku pod wpływem niemieckiego filozofa Leibniza i berlińskiej Akademii Nauk napisał po łacinie pracę pt. "Descriptio Moldaviae" (pol. "Opis Mołdawii"), pierwszą pracę naukową dotyczącą mołdawskiej historii, geografii, systemu politycznego, cerkwi prawosławnej, obyczajów i piśmiennictwa. Praca ta do dzisiaj posiada niemałą wartość naukową i literacką. Do opisu Mołdawii Kantemir załączył własnoręcznie nakreśloną mapę. W Europie i Azji stała się sławna jego "Historia świetności i upadku Imperium Osmańskiego" (1714–1716, łac. „Historia incrementorum atque decrementorum Aluae Othomanicae”), powstała na bazie jego wcześniejszych studiów źródeł orientalnych oraz doświadczeń zdobytych w czasie pobytu w Carogrodzie. Dzieło zostało przetłumaczone na język angielski, francuski i niemiecki. W "Kronice starożytności Rzymiano-Mołdawiano-Wołochów" (1717, łac. "Hronicul vechimii romano-moldo-vlahilor") broni błędnej tezy o czysto rzymskim pochodzeniu Mołdawian i Wołochów (podobnie jak późniejsi przedstawiciele rumuńskiego odrodzenia narodowego z tzw. szkoły siedmiogrodzkiej).

</doc>
<doc id="1026737" url="https://pl.wikipedia.org/wiki?curid=1026737" title="Inostrancevia">
Inostrancevia

Inostrancevia – rodzaj drapieżnego terapsyda należący do podrzędu Gorgonopsia. "Inostrancevia" żyła w późnym permie (ponad 251 milionów lat temu). Szczątki gatunku typowego, "I. alexandri", odkryto nad Dwiną w obwodzie archangielskim, podobnie jak jedna czaszka "I. latifrons". Drugi okaz tego gatunku odkryto w Zawrażu. Skamieniałości "I. uralensis" znaleziono w obwodzie orenburskim. Nazwa rodzajowa honoruje rosyjskiego geologa A. Inostrancewa. Na uwagę zasługuje fakt, że znaleziono między innymi prawie kompletny szkielet zwierzęcia.
Tryb życia.
"Inostrancevia" była prawdopodobnie aktywnym drapieżnikiem, na co wskazuje budowa jej kończyn oraz uzębienie. Jej szczątki odkryto w tej samej formacji skalnej, co skamieniałości skutozaura, żyjącego na terenach obecnej północnej Rosji w dużych ilościach. "Inostrancevia" prawdopodobnie polowała na te olbrzymie anapsydy oraz zapewne na terapsydy z grupy dicynodontów.

</doc>
<doc id="1026738" url="https://pl.wikipedia.org/wiki?curid=1026738" title="Kompensacja (prawo)">
Kompensacja (prawo)



</doc>
<doc id="1026739" url="https://pl.wikipedia.org/wiki?curid=1026739" title="Zjazd w Wyteczewie">
Zjazd w Wyteczewie

Zjazd w Wyteczewie (lub Wityczewie) – drugi zjazd książąt ruskich, który odbył się w Wyteczewie koło Trypola 10 sierpnia 1100 z inicjatywy Włodzimierza Monomacha.
10 sierpnia pomiędzy kniaziami Światopełkiem Izjasławiczem, Włodzimierzem Monomachem, Dawidem Światosławiczem i Olegiem Światosławiczem zawarto pokój i postanowiono zjednoczyć siły przeciw Połowcom. Księcia Dawida Igorewicza, który naruszył przymierze zawarte na zjeździe w Lubeczu, i był prowokatorem walk między księstwami ruskimi, 30 sierpnia pozbawiono Księstwa Włodzimiersko-Wołyńskiego. W zamian otrzymał Busk, Ostróg, Dubno, Czartorysk, a niedługo potem Dorohobuż i 4000 grzywien srebra. Jednocześnie postanowiono odebrać Wasylkowi księstwo trembowelskie.
Po zjeździe odbyły się wspólne wyprawy kniaziów przeciw Połowcom, które ukróciły ich ataki na Ruś Kijowską.

</doc>
<doc id="1026740" url="https://pl.wikipedia.org/wiki?curid=1026740" title="Azjaceratops">
Azjaceratops

Azjaceratops ("Asiaceratops") – roślinożerny, dwunożny dinozaur z grupy ceratopsów; jego nazwa znaczy "rogata twarz z Azji", "azjatyckie rogate oblicze". Spokrewniony z protoceratopsem
Żył w okresie kredy (ok. 112-99 mln lat temu) na terenach Azji (Chiny, Mongolia, Uzbekistan). Długość ciała ok. 1,5 m, wysokość ok. 50 cm, masa ok. 15 kg. Jego szczątki znaleziono w Chinach, Mongolii i Uzbekistanie.
Gatunki azjaceratopsa:

</doc>
<doc id="1026742" url="https://pl.wikipedia.org/wiki?curid=1026742" title="Suh Jung">
Suh Jung

Suh Jung (hangul: 서정, występowała także jako Jung Seo, ur. 19 czerwca 1972) – południowokoreańska aktorka. 

</doc>
<doc id="1026745" url="https://pl.wikipedia.org/wiki?curid=1026745" title="Pepin II Akwitański">
Pepin II Akwitański

Pepin II, zwany Młodszym (ur. 823, zm. po 864 w Senlis) – król Akwitanii z dynastii Karolingów. Najstarszy syn króla Akwitanii Pepina I i Ingeltrudy, córki Teudeberta, hrabia Madrie, wnuk cesarza Ludwika Pobożnego.
Po śmierci ojca w 838 r. Pepin II został okrzyknięty przez możnych królem Akwitanii. Cesarz Ludwik pozbawił jednak 15-letniego Pepina jego królestwa i przekazał je swojemu najmłodszemu synowi Karolowi Łysemu. Akwitańczycy nie uznali jednak władzy Karola i pozostali wierni Pepinowi. Kiedy cesarz Ludwik zażądał, aby wysłali Pepina na dwór cesarski do Akwizgranu, celem edukacji młodego króla, Akwitańczycy odmówili. Do 841 r. Pepin miał pełną władzę nad Akwitanią. Później jednak wmieszał się w wojnę domową, jaka rozgorzała po śmierci Ludwika w 840 r. między jego synami - najstarszym Lotarem a młodszymi Ludwikiem i Karolem. Pepin opowiedział się po stronie Lotara i w 841 r. ruszył na czele swych wojsk na pomoc Lotarowi. Brał udział w bitwie pod Fontenay. Pepin zmierzył się tam z siłami Karola Łysego i pokonał je, jednak wojska Lotara przegrały starcie z siłami Ludwika i cała bitwa została przegrana. Pepin powrócił do Akwitanii i kontynuował wojnę z Karolem Łysym, królem Zachodnich Franków.
W 844 r. Pepin popełnił wielki błąd prosząc o pomoc wojskową wikinga-awanturnika, jarla Oskara. Pepin poprowadził siły wikingów w górę Garonny aż po Tuluzę, przymykając oko na rabunki i gwałty jakich dopuszczali się jego sojusznicy. W 845 r. Pepin doszedł do porozumienia z Seguinem z Bordeaux, dotychczasowym stronnikiem Karola Łysego. Pepin nadał Seguinowi tytuł księcia Gaskonii i wspomagał go w walce z prawowitym księciem, Sanchem II. W 847 r. jarl Oskar opanował Bordeaux. Jego poczynania sprawiły, że poparcie dla Pepina zaczęło się zmniejszać. Nie pomogło wsparcie brata Karola, który został pojmany przez siły Karola Łysego.
Rządy Pepina II dobiegły końca w 852 r., kiedy został on pojmany przez Sancha II Gaskońskiego i przekazany Karolowi Łysemu. Został on następnie zesłany do klasztoru św. Medarda w Soissons. Rozpoczęły się walki o władzę nad Akwitanią. Na wieść o upadku Pepina, król Ludwik Niemiecki wysłał swojego syna Ludwika Młodszego, aby ten zajął Akwitanię. Ludwik doszedł do Limoges, ale w 855 r. wycofał się z powrotem na wschód. Karol Łysy nadał wówczas Akwitanię swojemu młodszemu synowi, Karolowi.
W 854 r. Pepin uciekł z więzienia i odzyskał częściowo poparcie w Akwitanii. Wikingowie tymczasem umocnili się w dolinie Loary, zajmują Poitiers, Angoulême, Périgueux, Limoges, Clermont i Bourges, podczas gdy Karol Łysy próbował podporządkować sobie Pepina. W 857 r. Pepin dołączył do wikingów i porzucił chrześcijaństwo na rzecz kultu Odyna. Brał udział w najeździe wikingów na Tuluzę. Został pojmany przez siły Karola Łysego jeszcze w 864 r. Na mocy edyktu z Pistres został pozbawiony królestwa oraz uwięziony w Senlis, gdzie zmarł niedługo później.

</doc>
<doc id="1026750" url="https://pl.wikipedia.org/wiki?curid=1026750" title="Artur Płatek">
Artur Płatek

Artur Płatek (ur. 2 czerwca 1970 w Pyskowicach) – polski piłkarz, trener i działacz piłkarski. Syn Andrzeja.
Życiorys.
Grał na pozycji obrońcy w Walce Makoszowy, Górniku Zabrze, Górniku Pszów, Polonii Bytom, Rakowie Częstochowa (4 mecze w I lidze), Orle Bobrowniki oraz niemieckich SV Wilhelmshaven 92 (III liga), Sportfreunde Siegen (III liga) i VfL Hamm/Sieg (IV liga). W tym ostatnim klubie w latach 2002–2003 był grającym trenerem. Następnie prowadził jako asystent Jahn Regensburg (III liga), Rot Weiss Ahlen (2004–2005, II liga) po czym wrócił do Polski i w latach 2005–2006 był asystentem Dariusza Kubickiego w Polonii Warszawa (I liga, spadek), w latach 2006–2007 był początkowo asystentem tego samego trenera w Górniku Łęczna, I trenerem od 19 sierpnia do 21 sierpnia 2006, a następnie asystentem Krzysztofa Chrobaka (I liga, karna degradacja do III ligi w wyniku afery korupcyjnej).
Po zwolnieniu Ryszarda Tarasiewicza znalazł zatrudnienie jako I trener Jagiellonii Białystok. Jego zespół zajął II miejsce II lidze, dzięki czemu awansował do Orange Ekstraklasy. W sezonie 2007/2008 jego zespół spisywał się bardzo dobrze, był najlepszym z beniaminków i siedemnastu kolejkach zajmował 9. miejsce, pomimo kłopotów finansowych i braku licencji dla trenera. Po sześciu porażkach z rzędu szkoleniowca zwolniono 27 kwietnia 2008 roku, dzień po porażce z Odrą Wodzisław 2:3. Następnego dnia ok. 1000 kibiców uroczyście pożegnało trenera. Następnie podjął pracę asystenta trenera Uwe Rapoldera w klubie 2. Bundesligi TuS Koblenz. 27 października 2008 Artur Płatek został trenerem Cracovii, którą prowadził do 12 sierpnia 2009. Dnia 10 listopada 2010 został nowym szkoleniowcem Pogoni Szczecin
Od 24 sierpnia 2011 do 1 listopada 2011 pełni funkcję pierwszego trenera Warty Poznań. Odbył staże trenerskie w FC Schalke 04 i VfL Bochum. Został skautem dla Borussii Dortmund. Od 2018 roku jest on Koordynatorem Pionu Sportowego w Górniku Zabrze. 

</doc>
<doc id="1026752" url="https://pl.wikipedia.org/wiki?curid=1026752" title="Dom Polski „Ul”">
Dom Polski „Ul”

Dom Polski „Ul” – murowany budynek u zbiegu ulic Korfantego i Sokoła wzniesiony w 2. połowie XIX Wieku w Bytomiu, w latach 1910–1922 siedziba szeregu organizacji społecznych i kulturalnych walczących o zachowanie polskości na Górnym Śląsku, wpisany do Gminnej Ewidencji Zabytków Bytomia.
Pochodzenie nazwy.
Poza pełnieniem funkcji siedziby organizacyjnej budynek był miejscem spotkań Polaków w niemieckim Górnym Śląsku, dyskusji i rozmów prowadzonych po polsku, zabaw i śpiewu. Było tam gwarno i rojno jak w ulu, stąd nazwa „Ul”.
Historia.
Budynek został wzniesiony pod koniec XIX wieku, około 1880 roku, działał jako restauracja. Później dobudowano do niego nieistniejącą obecnie dużą salę widowiskową. W 1910 roku całość została nabyta przez drogistę Michała Wolskiego. Od tego czasu w budynku odbywały się przedstawienia, uroczystości i zebrania, przygotowywano tu również działania zbrojne w I powstaniu śląskim. 
W 1921 roku Wolski sprzedał Ul. Po 1922 roku działalność Towarzystwa Ul została zawieszona.
Budynek nadal mieścił restaurację, przez jakiś czas należał do niemieckich komunistów. Mieściła się w nim również hitlerowska siedziba związków zawodowych, a od 1938 roku – kino, po adaptacji sali widowiskowej.
Kino zostało spalone przez Sowietów w 1945 roku. Po II wojnie światowej w części budynku znajdowało się przedszkole. 
W 1978 roku właścicielem Ula zostało Muzeum Górnośląskie w Bytomiu.
Działalność Towarzystwa „Ul”.
Na tej samej działce znajdowały się oprócz ocalałego budynku jeszcze zabudowania gospodarcze oraz restauracja ze sceną o wymiarach 14×7 m. 
Siedziba organizacji: Polskie Towarzystwo Gimnastyczne „Sokół” (w latach 1910–1921), Związek Towarzystw Polek, Zjednoczenie Zawodowe Polskie, Polskie Kółko Graficzne, chórów „Halka” i „Jedność”, teatru amatorskiego (wystawił m.in. „Kordiana” J. Słowackiego i „Królową Jadwigę” St. Wyspiańskiego).
W okresie powstań śląskich według przekazów w „Ulu” odbierano przysięgę od powstańców.

</doc>
<doc id="1026754" url="https://pl.wikipedia.org/wiki?curid=1026754" title="Serendipaceratops">
Serendipaceratops

Serendipaceratops – rodzaj dinozaura ptasiomiednicznego o niepewnej pozycji systematycznej, żyjącego w okresie wczesnej kredy (ok. 116-115 mln lat temu) na terenach dzisiejszej Australii. Nazwa rodzajowa pochodzi od angielskiego słowa Serendip, oznaczającego m.in. Sri Lankę, ale także program SETI oraz dokonywanie odkryć przypadkiem (serendipity). Gatunek typowy "S. arthurcclarkei" otrzymał swą nazwę od Arthura C. Clarke’a, autora książek o tematyce science fiction.
Znany jedynie z kości łokciowej odkrytej nieopodal nadmorskiego miasta Kilcunda w stanie Wiktoria). Zdaniem autorów opisu "Serendipaceratops", Toma Richa i Patricii Vickers-Rich, jego kość łokciowa przypominała kość łokciową leptoceratopsa, co mogłoby dowodzić przynależności "S. arthurcclarkei" do ceratopsów; gdyby ta identyfikacja się potwierdziła, byłby to (być może poza kontrowersyjnym "Notoceratops") jedyny znany ceratops z półkuli południowej. Z taką interpretacją nie zgodzili się jednak Salisbury i współpracownicy (2007), którzy stwierdzili podobieństwo kości "S. arthurcclarkei" do kości łokciowych bazalnych ankylozaurów, w tym australijskiego rodzaju "Minmi". W późniejszej publikacji Agnolin i współpracownicy (2010) uznali "S. arthurcclarkei" za "nomen dubium" i ograniczyli się do sklasyfikowania go jako przedstawiciela kladu Genasauria o niepewnej pozycji systematycznej. Na podstawie przeprowadzonej analizy morfometrycznej i statystycznej Rich i in. (2014) potwierdzają jednak swoje wcześniejsze stanowisko, że "Serendipaceratops" jest przedstawicielem Ceratopsia.

</doc>
<doc id="1026756" url="https://pl.wikipedia.org/wiki?curid=1026756" title="Prisma Volley Taranto">
Prisma Volley Taranto

Prisma Taranto - włoski męski klub siatkarski, powstały w 1995 roku w bazą w Tarencie. Po raz pierwszy do Serie A klub awansował w 2000 roku. W sezonie 2005-2006 Prisma Taranto grało w Serie A2. W 2006 roku klub po raz drugi zapewnił sobie udział w Serie A.
Bilans sezon po sezonie.
Poziom rozgrywek:
 (Serie A1)
 (Serie A2)
 (Serie B1)
 (Serie B2)

</doc>
<doc id="1026765" url="https://pl.wikipedia.org/wiki?curid=1026765" title="Rob Van Dam">
Rob Van Dam

Rob Van Dam, właściwie Robert Alexander Szatkowski (ur. 18 grudnia 1970 w Battle Creek w stanie Michigan) – wrestler polskiego pochodzenia. Posiadacz pasów ECW World Championship i WWE Championship.
8 marca 2010 na gali Impact zadebiutował w federacji Total Nonstop Action Wrestling. 19 kwietnia 2010 zdobył TNA World Heavyweight Championship. Powrócił do WWE w roku 2013 na gali Money In The Bank. Walizkę zdobył Randy Orton. Na tygodniówkach po Money In The Bank został wkręcony w feud z The Shield. Na gali PPV WWE SummerSlam zawalczył w pre-show (kick-off) przeciwko Deanowi Ambrose’owi o pas WWE United States Championship. Walkę wygrał przez dyskwalifikację, więc pas został u Ambrose’a. Po SummerSlam jego nowym menadżerem i ring annoucerem został Ricardo Rodriguez, a Rob Van Dam na gali Night of Champions wygrał z Alberto Del Rio przez dyskwalifikację, a na Battleground z nim przegrał w rewanżowej walce „Hardcore Rules Match for the World Heavyweight Title”.
Osiągnięcia.
South Atlantic Pro Wrestling

</doc>
<doc id="1026770" url="https://pl.wikipedia.org/wiki?curid=1026770" title="Pedagogika psychologiczna">
Pedagogika psychologiczna

Pedagogika psychologiczna jest to humanistyczny kierunek nauki pedagogicznej zajmujący się psychologicznymi aspektami oddziaływań pedagogicznych na podmiot i weryfikujący jego zachowanie na podstawie badań empirycznych.
Jest jednym z kierunków jakie powstały w pedagogice naturalistyczno – liberalnej (obok: pragmatyzmu pedagogicznego, psychobehawioryzmu pedagogicznego, kierunku terapeutycznego, personalizmu pedagogicznego, pedagogiki wspólnoty życia, pedagogiki egzystencjalnej). 
Podstawowymi cechami pedagogiki psychologicznej były: biologizm, praktycyzm, utylitaryzm. 
Głównym przedstawicielem tego kierunku jest Herbert Spencer.

</doc>
<doc id="1026775" url="https://pl.wikipedia.org/wiki?curid=1026775" title="Lamaceratops">
Lamaceratops

Lamaceratops ("Lamaceratops tereschenkoi") – roślinożerny dinozaur z rodziny Bagaceratopidae.
Żył w okresie późnej kredy (ok. 83-71 mln lat temu) na terenach centralnej Azji. Długość ciała ok. 2 m, wysokość ok. 60 cm, masa ok. 45 kg. Jego szczątki znaleziono w Mongolii.
Jego status jako odrębnego taksonu jest sporny; Czepiński (w druku) uznał gatunek "Lamaceratops tereschenkoi" za młodszy synonim "Bagaceratops rozhdestvenskyi".

</doc>
<doc id="1026777" url="https://pl.wikipedia.org/wiki?curid=1026777" title="Vincetoxicum">
Vincetoxicum



</doc>
<doc id="1026778" url="https://pl.wikipedia.org/wiki?curid=1026778" title="Parafia św. Józefa Oblubieńca w Starych Bogaczowicach">
Parafia św. Józefa Oblubieńca w Starych Bogaczowicach

Parafia św. Józefa Oblubieńca Najświętszej Maryi Panny w Starych Bogaczowicach znajduje się w dekanacie wałbrzyskim zachodnim w diecezji świdnickiej. Była erygowana w XVII w. Jej proboszczem jest ks. Kanonik Honorowy Kapituły Kolegiackiej w Wałbrzychu dr Jacek Biernacki - wicedziekan.

</doc>
<doc id="1026780" url="https://pl.wikipedia.org/wiki?curid=1026780" title="Włodzimierz Jarosławowicz (1020–1052)">
Włodzimierz Jarosławowicz (1020–1052)

Włodzimierz Jarosławowicz (ur. w 1020, zm. 4 października 1052) – książę nowogrodzki, syn Jarosława Mądrego i Ingegerdy (Ireny) – córki króla Szwecji Olafa.
Życiorys.
Według różnych źródeł objął tron nowogrodzki w 1030 lub 1034. W rządach pomagali mu wojewoda Wyszata i biskup Łuka Żydiata.
W 1042 dokonał zwycięskiej wyprawy zbrojnej na Jam w południowej Finlandii, w 1043 wraz z Haraldem Surowym podjął nieudaną wyprawę na Bizancjum.
Zbudował w Nowogrodzie Wielkim sobór Sofijski, poświęcony 14 września 1052 przez biskupa Łukę, jak również kamienny zamek i mury obronne. Zmarł w 1052, i został pochowany w soborze Sofijskim.
Pozostawił syna Rościsława – księcia tmutarakańskiego.

</doc>
<doc id="1026781" url="https://pl.wikipedia.org/wiki?curid=1026781" title="Bainoceratops">
Bainoceratops

Bainoceratops – rodzaj wymarłego dinozaura, ceratopsa z grupy Neoceratopsia.
Skamieniałości dinozaura odnaleziono w Mongolii, w Bajandzag na południowej Gobi. Miejsce to znane było już wcześniej z istotnych odkryć paleontologicznych. Znajdują się tam skały formacji Djadokhta, datowane na epokę kredy późnej. Tym razem odkryte szczątki, kręgi oznaczone jako PIN, no. 614-33, przypominały pozostałości dinozaurów rogatych. W obrębie rzeczonej formacji znajdywano już skamieniałości zwierząt tej grupy, zaliczanych do rodzajów "Udanoceratops", protoceratops, "Bagaceratops". Tylko pozostałości protoceratopsa znaleziono w Bajandzag. Początkowo nowe znalezisko uznano za skamieniałości właśnie protoceratopsa. Jednak późniejsze badania wskazały, że różniły się od protoceratopsich, przypominając natomiast zwłaszcza "Leptoceratops" czy "Udanoceratops". Wiktor Tierieszczenko i Władimir Alifanow w 2003 zdecydowali się przenieść je do odrębnego rodzaju, któremu nadali nazwę "Bainoceratops". Nazwę tą zaczerpnęli z anglojęzycznej transkrypcji nazwy lokalizacji Bain-Dzak oraz nazwy rodzajowej "Ceratops". Drugiego członu tej nazwy nie tłumaczyli, jednak współtworzy ona również nazwy innych ceratopsów i tłumaczona jest jako "rogata twarz". W rodzaju umieszczono pojedynczy gatunek "Bainoceratops efremovi", upamiętniając w ten sposób paleontologa Iwana Jefriemowa. Autorzy ocenili wielkość zwierzęcia na 2,5 m. Trzony kręgów przedkrzyżowych opisali jako krótkie, średniej głębokości, o powierzchni przedniej nieco wklęsłej, a tylnej płaskiej. Na szóstym i siódmym kręgu szyjnym wskazali dobrze rozwinięty owalny grzebień brzuszny, na ostatnich kręgach grzbietowych opisali odchodzące w bok wyrostki poprzeczne o zaokrąglonej podstawie i "prespinal crest". Wyrostek kolczysty kręgu krzyżowego zakręcał do tyłu. W przypadku proksymalnych kręgów ogonowych opisali wyrostek kolczysty o podstawie długości połowy trzonu kręgu oraz zmierzające w bok i ku tyłowi wyrostki poprzeczne. Kreatorzy rodzaju zaliczyli go do rodziny Protoceratopsidae. W kolejnej pracy Tierieszczenko wymieniał go dalej wśród Protocerapoidea, podobnie Alifanow w 2008 umieszczał go w Protoceratopidae, razem zresztą z "Udanoceratops". Za nimi szli inni autorzy. Pogląd ten z czasem uległ zmianie. W 2018 Tierieszczenko, zauważając bliższą relację "Bainoceratops" do "Udanoceratops" czy "Leptoceratops" niż do "Protoceratops", zaliczył go do wraz z dwoma wymienionymi rodzajami rodziny leptoceratopsów jako jednej z czterech rodzin Neoceratopsia. Wskazywał zarazem na takie odróżniające się cechy leptoceratopsów, jak krzywizna szyjnych łuków kręgowych czy 10, a nie 9 kręgów piersiowych, jak też na niższy a szerszy ogon. W tym samym roku Eric Morschhauser i inni wymieniali go wśród Bagaceratopsidae.

</doc>
<doc id="1026782" url="https://pl.wikipedia.org/wiki?curid=1026782" title="Parafia Matki Bożej Bolesnej w Strudze">
Parafia Matki Bożej Bolesnej w Strudze

 
Parafia Matki Bożej Bolesnej w Strudze – rzymskokatolicka parafia położona w dekanacie wałbrzyskim zachodnim, należącym do diecezji świdnickiej.
Historia.
W dniu 27 czerwca 1988 r. parafię erygował ks. Kardynał Henryk Gulbinowicz, odłączając od parafii Szczawno-Zdrój dwie miejscowości: Strugę i Lubomin. Inicjatorami powstania nowej parafii w Strudze są ks. Infułaci: Julian Źrałko i Józef Strugarek. Za siedzibę parafii obrano Strugę i tam ustanowiono probostwo, które jako pierwszy objął ks. kan. Czesław Komuszyna. Kościołem parafialnym uczyniono tutejszą świątynię pw. Matki Bożej Bolesnej, zaś kościół Podwyższenia Krzyża Świętego w Lubominie uczyniono świątynią filialną. Parafię przyłączono do dekanatu Wałbrzych-Północ, a od 1998 roku należy do nowo utworzonego dekanatu Wałbrzych-Zachód. Obecnie wspólnota parafialna liczy sobie około 1 000 osób. Od roku 2001 proboszczem parafii jest ks. kan. RM, mgr Zbigniew Bartosiewicz.
Na terenie parafii położone są dwa cmentarze, dwie zabytkowe świątynie oraz kaplica Matki Bożej Anielskiej w Strudze, kaplica cmentarna na cmentarzu w Lubominie, dzwonnica i plebania w Strudze).

</doc>
<doc id="1026784" url="https://pl.wikipedia.org/wiki?curid=1026784" title="Dymitr Cantemir">
Dymitr Cantemir



</doc>
<doc id="1026788" url="https://pl.wikipedia.org/wiki?curid=1026788" title="GeForce 2">
GeForce 2

GeForce 2 (nazwa kodowa NV15) – druga generacja procesorów graficznych serii GeForce firmy nVidia. Układy wspierały API DirectX w wersji 7 lub starsze oraz OpenGL 1.2 lub starsze.
GeForce 2 GTS.
Pierwszym modelem drugiej generacji, jaki pojawił się na rynku, był "GeForce 2 GTS" (połowa 2000 roku). Skrót GTS (od ang. Giga Texel Shader) zawdzięcza faktowi, że jako pierwszy układ na rynku konsumenckim przekroczył wydajność miliarda tekseli na sekundę osiągając wydajność 1,6 miliarda tekseli na sekundę.
Układ produkowany był w wymiarze technologicznym 0,18 mikrometra i składał się z 25 milionów tranzystorów, pracował z częstotliwością 200 MHz. Standardowo wykorzystywał pamięci DDR, w maksymalnej ilości 32 MiB, pracujące z częstotliwością 333 (2×166) MHz. W porównaniu do swojego poprzednika GeForce 256 posiadał 2, a nie 1 jednostkę teksturowania na każdy z 4 potoków. Z uwagi na większą częstotliwość poprzednika i wprowadzone usprawnienia w układzie T&amp;L mógł przeliczyć 25 milionów trójkątów na sekundę.
Innym usprawnieniem wprowadzonym w tym układzie był HDVP (z ). Procesor wideo, który wykonywał część obliczeń przy obróbce obrazu z DVD oraz obrazu w standardzie HDTV. Istotną nowością była również jednostka NSR (), która umożliwiała bardziej zaawansowane obliczenia oświetlenia prezentowanej sceny, z dokładnością do jednego piksela (tzw. per-pixel lighting). Była to de facto prymitywna forma Pixel shadera. Pozwalało to uzyskać efekt Bump mappingu. Wprowadzono również zaawansowaną technikę antialiasingu z nadpróbkowaniem: Full Scene Anti-Aliasing z następującymi trybami skalowania: 1,5x, 2x oraz 4x. Układ ten obsługiwał zarówno kompresję tekstur S3TC, jak i DXTC.
Późniejsze odmiany.
Późniejsze odmiany GeForce 2 przeznaczone dla wymagających użytkowników to wersje oznaczone jako Ultra, Pro oraz Ti. Wszystkie te odmiany w odróżnieniu do GTS mogły obsłużyć maksymalnie 64 MiB pamięci.
Pierwsza ukazała się odmiana "Ultra" (pod koniec 2000 roku). Od GTS różniła się zwiększoną częstotliwością układu o 50 MHz oraz o 63,5 MHz dla pamięci (czyli w trybie DDR 127 MHz), czyli wynosiły odpowiednio 250 i 460 MHz dla układu i pamięci. W architekturze nie wprowadzono żadnych modyfikacji. Często przypisuje się ten odmianie nazwę kodową NV16. Jest to nazwa, jaką nVidia nadała w późniejszym czasie wersji NV15"BR".
Następną odmianą jaka się ukazała była "Pro". Również nie różniła się pod względem architektury od GTS. Różnica była jedynie w częstotliwości pamięci, która została podniesiona do 400 MHz.
Ostatnią odmianą jest Ti (od "Titanium", czyli Tytan). Nazwa kodowa tej odmiany to NV15DDR, lecz często błędnie można spotkać przypisanie tej odmianie nazwę kodową NV16. Odmiana ta została wykonana w nowocześniejszym procesie technologicznym, tj. 0,15 mikrometra. Częstotliwości pracy tej odmiany wynoszą odpowiednio dla układu i pamięci 250 oraz 400 MHz. Wraz z wprowadzeniem tej wersji zaprzestano produkcji poprzednich odmian.
GeForce 2 MX.
Układy GeForce 2 MX (nazwa kodowa NV11, często mylnie NV12) były przeznaczony na rynek masowy. Produkowane w procesie produkcyjnym 0,18 mikrometra. W porównaniu do „pełnej” wersji GeForce 2 GTS ma mniej, bo tylko 2 potoki teksturowania (GTS ma 4), które również mają po 2 jednostki teksturujące. Częstotliwość pracy układu została obniżona do 175 MHz a pamięci do 166 MHz. Zamiast pamięci DDR można było stosować SDR, przy czym DDR mogły pracować jedynie przy 64-bitowej szerokości szyny a SDR 128-bitowej. Maksymalny rozmiar możliwej do zamontowania pamięci został ograniczony do 32 MB. Został również nieco uproszczony procesor HDVP. Zmiany poczynione w układzie miały za zadanie zmniejszyć koszty produkcji oraz zapotrzebowanie na energię. Dzięki temu układ nie musiał mieć zainstalowanego aktywnego chłodzenia.
By zwiększyć atrakcyjność tych układów i móc zaspokoić nieco inne potrzeby docelowych odbiorców nVidia zdecydowała się dodać dwie nowe technologie do tego układu. Pierwsza to TwinView umożliwiająca podłączenie jednocześnie dwóch urządzeń wyświetlających różny obraz, przy czym nie musiały być to identyczne odbiorniki. Można było podłączyć monitor CRT i telewizor czy monitory CRT i LCD. Drugą nowością było Digital Vibrant Control, który umożliwiał zaawansowane ustawienie nasycenia kolorów.
W późniejszym okresie były dostępne inne odmiany tego układu. Są to MX100, MX200, MX400 oraz MXPro. Odmiana MX100 a zwłaszcza MXPro były bardzo rzadko spotykane. Na stronach internetowych firmy nVidia nie ma na ich temat nawet wzmianki. Kolejność ukazywania się odmian tego układu jest następująca: GeForce 2 MX, GeForce 2 MXPro, GeForce 2 MX200, GeForce 2 MX400, GeForce 2 MX100. Wersje MX200 i MX400 pojawiły się jednocześnie i zastąpiły poprzednie odmiany. Podział taki został zastosowany by „zatkać” lukę po układzie RIVA TNT2 m64, którego produkcji zaprzestano. Na jego miejsce wprowadzono układ MX200, a jednocześnie miejsce GeForce 2 MX zastąpiła odmiana MX400. Pod koniec istnienia tych układów wprowadzono odmianę MX100 dla najmniej wymagających użytkowników.
W układzie MX100 została ograniczona szerokość szyny danych pomiędzy układem a pamięcią do 32 bitów przy zastosowaniu pamięci SDR, a jej wielkość została ograniczona do 16 MB (były też wersje z 8 MB).
MX200 tym różnił się od pierwowzoru („zwykłego” GeForce 2 MX), że miał maksymalną szerokość szyny danych 64 bity przy zastosowaniu pamięci SDR. Pod innymi względami nie różnił się od GeForce 2 MX.
MX400 jest takim samym układem jak GeForce 2 MX, ale podniesiono w nim nieco częstotliwość pracy układu do 200 MHz.
MXPro (nazwa kodowa NV11BR) różnił się jedynie częstotliwością, w tym wypadku pamięci, która wynosiła 183 MHz.
Inne odmiany.
Na bazie GeForce 2 MX powstały układy przeznaczone do urządzeń przenośnych takich jak laptopy. Nazwa marketingowa tych układów to GeForce 2 Go a nazwa kodowa to NV11M. Dostępne były następujące odmiany:
Również na bazie NV11 zbudowano układ NV11GL, który posłużył do zbudowania Quadro 2 MXR oraz Quadro 2 EX. Podobnie na bazie NV15 skonstruowano NV15GL, którego nazwa marketingowa to Quadro 2 Pro.
Dodatkowe informacje.
Rodzina układów GeForce 2 konkurowała z następującymi układami:
GeForce 2 GTS, Ultra, Pro oraz Ti zostały zastąpione układami GeForce 3. GeForce MX we wszystkich odmianach zostały zastąpione układami GeForce 4 MX. Układy te były bliższe konstrukcyjnie układom GeForce 2 niż GeForce 4 o czym może świadczyć fakt, że ich nazwa kodowa to NV17.
Wprowadzenie odmiany GeForce 2 Pro wprowadziło spore zamieszanie na rynku. Przed pojawieniem się tej wersji układu producenci zwykli mianem Pro określać karty GeForce 2 GTS zawierające niestandardowe wyposażenie takie jak dodatkowe wyjście DVI, VIVO lub czujniki monitorujące temperaturę.

</doc>
<doc id="1026791" url="https://pl.wikipedia.org/wiki?curid=1026791" title="Parafia Wniebowzięcia Najświętszej Maryi Panny w Szczawnie-Zdroju">
Parafia Wniebowzięcia Najświętszej Maryi Panny w Szczawnie-Zdroju

Parafia Wniebowzięcia Najświętszej Maryi Panny w Szczawnie-Zdroju znajduje się w dekanacie Wałbrzych-Zachód w diecezji świdnickiej. Była erygowana w XX w. 
Historia.
W XIX wieku w Szczawnie Zdroju zbudowano kaplicę pw. Matki Bożej Nieustającej Pomocy. Znajdowała się ona na placu przy skrzyżowaniu ulic Wojska Polskiego i Kolejowej. Na budowę zbierano pieniądze wśród kuracjuszy. W koncercie zorganizowanym na ten cel w 1857 roku wystąpił m.in. Henryk Wieniawski. Kaplica została poświęcona 2 lipca 1869 roku. Ponieważ uzdrowisko rozrastało się, a w kaplicy mieściło się tylko około 300 osób podjęto decyzję o budowie nowego kościoła. 
Prace budowlane rozpoczęły się 2 lipca 1936. 15 września 1936 na placu budowy dokonano poświęcenia kamienia węgielnego. 11 maja 1937 kardynał Adolf Bertram udzielił w kościele w Szczawienku sakramentu bierzmowania, następnie udał się do Szczawna, aby zapoznać się z postępem prac budowlanych w kościele. 2 lipca 1937 odbyła się uroczystość poświęcenia dzwonu i jego zawieszenia w wieży kościelnej. Dzwon ważący 250 kg został odlany w 1937 w odlewni Edelbrock&amp;Gescher w Westfalii. Napisał na nim wieścił: "Matko Boża módl się za nami teraz i w godzinę śmierci, A.D.1937".
Uroczysta konsekracja kościoła nastąpiła 11 lipca 1937, której przewodniczył biskup Walenty Wojciech. Podczas uroczystości kościołowi nadano wezwanie ASUMPTIO B.M.V. - Wniebowzięcia Najświętszej Maryi Panny. W tym samym roku została rozebrana stara kaplica pw. Matki Bożej Nieustającej Pomocy. Do 1946 roku, gdy erygowano parafię był to kościół filialny parafii św. Anny w Szczawienku.

</doc>
<doc id="1026800" url="https://pl.wikipedia.org/wiki?curid=1026800" title="Parafia Podwyższenia Krzyża Świętego w Wałbrzychu">
Parafia Podwyższenia Krzyża Świętego w Wałbrzychu

Parafia Podwyższenie Krzyża Świętego w Wałbrzychu – parafia rzymskokatolicka znajdująca się w dekanacie Wałbrzych-Zachód w diecezji świdnickiej. Została erygowana w 1981. Jej proboszczami byli: do 24 czerwca 1995 ks. prałat Jan Sowa, a do 19 kwietnia 2016 ks. prałat Andrzej Raszpla; obaj zmarli w 2016 roku. Od 15 maja 2016 proboszczem parafii jest ks. dr prałat Jan Gargasewicz.
17 września 2000 biskup Tadeusz Rybak dokonał konsekracji kościoła. Po ustanowieniu diecezji świdnickiej biskup Ignacy Dec nadał kościołowi w 2006 tytuł Sanktuarium Relikwii Drzewa Krzyża Świętego. W potocznym nazewnictwie przez mieszkańców Wałbrzycha kościół nazywany jest bazyliką wałbrzyską. W 2011 arcybiskup Mieczysław Mokrzycki przekazał do sanktuarium relikwie błogosławionego Jana Pawła II.
14 czerwca 2019 podczas mszy św. z udziałem Episkopatu Polski zgromadzonym w tym sanktuarium, bp. Ignacy Dec poinformował o planie nadania tej świątyni tytułu bazyliki mniejszej.

</doc>
<doc id="1026802" url="https://pl.wikipedia.org/wiki?curid=1026802" title="Siuanhuaceratops">
Siuanhuaceratops

Siuanhuaceratops ("Xuanhuaceratops") – rodzaj ceratopsa z rodziny czaojangzaurów (Chaoyangsauridae).
Żył w okresie późnej jury (ok. 147 mln lat temu) na terenach wschodniej Azji. Długość ciała ok. 1,2 m, wysokość ok. 50 cm, masa ok. 20 kg. Jego szczątki znaleziono w Chinach, w prowincji Hebei.

</doc>
<doc id="1026805" url="https://pl.wikipedia.org/wiki?curid=1026805" title="Ricardo Gallego">
Ricardo Gallego

Ricardo Gallego Redondo (ur. 8 lutego 1959 w Madrycie) – hiszpański piłkarz grający na pozycji pomocnika.
Z reprezentacją Hiszpanii, w której w latach 1982–1988 rozegrał 42 mecze i strzelił 2 gole, wystąpił na Mistrzostwach Świata 1982 i 1986 oraz Euro 1984 i 1988.

</doc>
<doc id="1026807" url="https://pl.wikipedia.org/wiki?curid=1026807" title="Darja Kustawa">
Darja Kustawa

Darja Kustawa (biał. Дар'я Кустава, ros. Дарья Кустова, Darja Kustowa, ur. 29 maja 1986) – białoruska tenisistka, zwyciężczyni jednego turnieju WTA w grze podwójnej.
Jej debiut w juniorskim cyklu rozgrywek przypadł na rok 1999. Dwa lata później Darja wygrała pierwszy turniej ITF w uzbeckim Namangan. Kolejne jej występy singlowe nie dostarczyły jednak większych sukcesów. Białorusinka dużo lepiej spisywała się w turniejach deblowych. Pierwszy z nich wygrała w 2000 roku we wspomnianej uzbeckiej miejscowości; rok później była tam w finale. Wygrała także grę podwójną w Taszkencie, Miami oraz na prestiżowym Orange Bowl.
W kobiecych turniejach ITF zgromadziła jak dotąd dwadzieścia dziewięć tytułów deblowych i siedem singlowych. Nadal występuje w tym cyklu rozgrywkowym.
W lipcu 2007 zdobyła pierwszy tytuł zawodowych rozgrywek WTA, podczas turnieju Internazionali Femminili di Palermo w Palermo, grając w parze z Marią Korytcewą.

</doc>
<doc id="1026808" url="https://pl.wikipedia.org/wiki?curid=1026808" title="Parafia św. Anny w Wałbrzychu">
Parafia św. Anny w Wałbrzychu

 
Parafia św. Anny w Wałbrzychu znajduje się w dekanacie wałbrzyskim zachodnim w diecezji świdnickiej. Była erygowana w 1318 r. Jej proboszczem jest ks.Kanonik Honorowy Świdnickiej Kapituły Katedralnej Jerzy Osoliński.

</doc>
<doc id="1026812" url="https://pl.wikipedia.org/wiki?curid=1026812" title="Browary Restauracje Spiż">
Browary Restauracje Spiż

Browary Restauracje Spiż – polskie przedsiębiorstwo działające w branżach: gastronomicznej, piwowarskiej, rozrywkowej i hotelarskiej. Firma jest członkiem Stowarzyszenia Regionalnych Browarów Polskich.
Założycielem firmy jest wrocławski przedsiębiorca branży spożywczej i konsul honorowy Meksyku, Bogdan Spiż. Na początku lat 90. XX wieku był on właścicielem spółki Spiż-Legpol zajmującej się rozlewem do puszek piwa marki Okocim oraz produkującej na rynek polski napój gazowany Sinalco.
Aktualnie przedsiębiorstwem Browary Restauracje Spiż zarządza syn założyciela firmy, Arkadiusz Spiż.
Historia.
Przedsiębiorstwo powstało w 1992 roku. Było prekursorem na polskim rynku gastronomicznym w segmencie prowadzenia browaru restauracyjnego, który założyło od podstaw w piwnicach gmachu Nowego Ratusza we Wrocławiu.
W 1996 roku działalność firmy została rozszerzona. Pod szyldem Spiż zostały stworzone restauracja i hotel w zabytkowym pałacu Matuschków w Miłkowie.
W 2005 roku przedsiębiorstwo otworzyło w dawnej drukarni przy ul. Opolskiej w Katowicach drugi ze swoich browarów restauracyjnych, a także klub muzyczny. Lokal ten został zamknięty w 2012 roku, został ponownie otwarty w 2013 roku.
Firma planowała otworzyć browar restauracyjny w pałacu Promnitzów w Tychach, później w Opolu przy ul. Krakowskiej, a następnie w jednej z kamienic przy ul. Mariackiej w Katowicach.
Od 2011 roku firma współpracuje z władzami samorządowymi Świdnicy. W celu promocji miasta produkuje piwa Marcegorz i Świdnickie. Ponadto od 2012 roku współpracuje z przedsiębiorstwem Hotele De Silva, z którym wspólnie planuje otwarcie minibrowaru w Krakowie.

</doc>
<doc id="1026813" url="https://pl.wikipedia.org/wiki?curid=1026813" title="102 dalmatyńczyki">
102 dalmatyńczyki

102 dalmatyńczyki (, 2000) – amerykański film familijny/komediowy wyprodukowany przez The Walt Disney Company. Sequel filmu z 1996 roku – "101 dalmatyńczyków". Scenariusz oparto na powieści Dodie Smith "The One Hundred and One Dalmatians".
Film otrzymał w większości negatywne recenzje; serwis Rotten Tomatoes przyznał mu wynik 31%.
Obsada.
i inni

</doc>
<doc id="1026816" url="https://pl.wikipedia.org/wiki?curid=1026816" title="16 Dywizja Pancerna (III Rzesza)">
16 Dywizja Pancerna (III Rzesza)

16 Dywizja Pancerna (niem. "16. Panzer-Division") – niemiecka dywizja pancerna z okresu II wojny światowej
Historia.
Sformowana rozkazem z dnia 1 listopada 1940 roku z przeformowania 16 Dywizji Piechoty i 2 pułku pancernego z 1 Dywizji Pancernej. Początkowo formowana na terenie Niemiec w grudniu 1940 roku zostaje przerzucona na teren Rumunii, gdzie dokończono jej organizację.
W trakcie kampanii bałkańskiej znajdowała się w odwodzie 12 Armii, lecz ostatecznie nie wzięła udziału w walkach.
W czerwcu 1941 roku licząca 158 czołgów dywizja została włączona w skład 1 Armii Pancernej (Grupa Armii Południe), w składzie której wzięła udział w ataku na ZSRR, walcząc w rejonie Żytomierza i Kijowa. W 1942 roku walczyła pod Taganrogiem i Charkowem.
W sierpniu 1942 roku weszła w skład 6 Armii wzięła udział w natarciu na Stalingrad. W wyniku ofensywy radzieckiej zostaje otoczona wraz z innymi oddziałami 6 Armii w Stalingradzie. Walczyła tam do stycznia 1943 roku, gdy została zniszczona a jej resztki skapitulowały przed wojskami radzieckimi.
W marcu 1943 roku podjęto decyzję o jej odtworzeniu, co nastąpiło na terenie północnej Francji. W związku z lądowaniem aliantów na Sycylii w czerwcu 1943 roku została przerzucona do Włoch. Początkowo walczyła z Brytyjczykami pod Tarentem, a we wrześniu 1943 roku z wojskami amerykańskimi, które wylądowały pod Salerno. Na początku października kontratakowała brytyjskie pozycje pod Termoli.
W październiku 1943 roku została przerzucona na front wschodni. Początkowo walczyła na terenie Ukrainy, a następnie wycofała się na teren Polski. Od sierpnia 1944 roku walczyła w rejonie przyczółka baranowsko sandomierskiego broniąc odcinka frontu między Kurozwękami a Łagowem. Znajdowała się tam do stycznia 1945 roku, kiedy została rozbita w rejonie Drogowli gmina Raków po rozpoczęciu ofensywy styczniowej wojsk radzieckich. Miejscem postoju sztabu dywizji w czasie walk na przyczółku była wieś Potok.
Po wycofaniu z linii frontu została skoncentrowana w rejonie Głogowa i Lubania, wchodząc w skład 4 Armii Pancernej, wtedy też została częściowo uzupełniona. Następnie walczyła z wojskami radzieckimi i polskimi, które sforsowały Nysę Łużycką. Wzięła udział w bitwie pod Budziszynem. Następnie wycofała się na teren Czechosłowacji, koncentrując się w rejonie Ostrawy. Tam też w maju 1945 roku skapitulowała, część oddziałów wycofało się na teren Austrii i poddało się wojskom amerykańskim.

</doc>
<doc id="1026817" url="https://pl.wikipedia.org/wiki?curid=1026817" title="Parafia Świętych Apostołów Piotra i Pawła w Wałbrzychu">
Parafia Świętych Apostołów Piotra i Pawła w Wałbrzychu

Parafia Świętych Apostołów Piotra i Pawła w Wałbrzychu – parafia w dekanacie wałbrzyskim zachodnim, w diecezji świdnickiej. 
Erygowana 28 czerwca 1994 roku. Kościół parafialny został wybudowany w ciągu 5 lat. Drugim proboszczem jest ks. prałat Ryszard Szkoła. W parafii działają: schola, liturgiczna służba ołtarza, Żywy Różaniec, rada parafialna.

</doc>
<doc id="1026819" url="https://pl.wikipedia.org/wiki?curid=1026819" title="Rościsław Włodzimierzowic">
Rościsław Włodzimierzowic

Rościsław Włodzimierzowic (ur. ok. 1038, zm. 3 lutego 1067 w Tmutarakaniu) – książę tmutarakański (1064-1066), syn Włodzimierza Jarosławowicza, wnuk Jarosława Mądrego, kniaź-izgoj.
Życiorys.
Część badaczy uważa, że był księciem w Rostowie i Suzdalu, a potem w Włodzimierzu Wołyńskim.
Ożenił się z Anną, córką węgierskiego księcia Beli (późniejszego króla Beli I). Przypuszczalnie po śmierci Jarosława Mądrego otrzymał w spadku Grody Czerwieńskie i Księstwo Halickie (później tymi ziemiami władali jego synowie Ruryk, Wołodar i Wasylko).
W 1060 był zmuszony opuścić Wołyń, napadł więc w 1064 na Tmutarakań i wyrzucił stamtąd swojego przyrodniego brata Gleba Światosławowicza. Prowadził wojny z plemionami kaukaskimi, część z nich sobie podporządkował. Podczas uczty w Chersonezie został otruty przez agentów Bizancjum, które obawiało się wzrostu jego władzy. Pochowany w soborze Bogorodzicy w Tmutarakaniu.

</doc>
<doc id="1026820" url="https://pl.wikipedia.org/wiki?curid=1026820" title="Wołodymyr Starosolski">
Wołodymyr Starosolski

Wołodymyr Stepan Starosolski, ukr. Володи́мир Степан Старосо́льський (ur. 8 stycznia 1878 w Jarosławiu, zm. 25 lutego 1942 w łagrze w Marjinsku w obwodzie kemerowskim) – ukraiński działacz społeczny i polityczny, adwokat, socjolog.
Życiorys.
Był synem Joachima (21 września 1822 – 22 lipca 1884) – działacza polskiej konspiracji niepodległościowej, burmistrza Jarosławia i naczelnika sądu powiatowego w Jarosławiu oraz Julii Anny Marianny (1845—1919), córki Jerzego Rapfa, spolonizowanego Austriaka, lekarza i burmistrza Sanoka. Miał siostrę Jadwigę (ur. 1876). Wychowywał się w środowisku polskim, ale po ojcu przejął obrządek greckokatolicki. Ukończył C. K. gimnazjum w Jarosławiu w 1896, a następnie studiował na Wydziale Prawa Uniwersytetu Jagiellońskiego (1896/1897). Po roku przeniósł się na Uniwersytet Lwowski, gdzie zaliczył kolejny rok studiów prawniczych (1897/98). Na trzeci rok studiów wyjechał do Wiednia (1898/1899), po czym wrócił do Lwowa i tam ukończył studia (1898/99). W czasie studiów działał w organizacjach ukraińskich np. Mołoda Ukraina. W 1899 został przewodniczącym Komitetu Ukraińskiej Młodzieży Akademickiej, którego celem było działanie na rzecz utworzenia we Lwowie uniwersytetu ukraińskiego. Był również działaczem „Akademycznej Hromady”.
W 1900 rozpoczął aplikację adwokacką w znanej lwowskiej kancelarii adwokackiej prowadzonej przez Michała Greka. W okresie tym związał się z ruchem socjalistycznym i uczestniczył w III Zjeździe PPS w Krakowie w dniach 29 czerwca – 1 lipca 1901. W 1902 był współorganizatorem bojkotu Uniwersytetu Lwowskiego przez studentów ukraińskich. W tym czasie nawiązał kontakt z działającą na terenie Imperium Rosyjskiego Ukraińską Partią Rewolucyjną i utworzył jej biuro zagraniczne we Lwowie.
Publikował artykuły naukowe w redagowanym przez prof. Stanisława Dnistriańskiego czasopiśmie „Czasopys Prawnycza i Ekonomyczna”. W 1903 zdał rygoroza i uzyskał na Uniwersytecie Lwowskim tytuł doktora praw. Dzięki poparciu prof. S. Dnistriańskiego przebywał w roku akademickim 1905/06 na studiach w Uniwersytecie Berlińskim, a w 1907 na Uniwersytecie w Grazu. W 1908 studiował na uniwersytecie w Heidelbergu, gdzie zetknął się ze znanym teoretykiem prawa Jerzym Jelinkiem. Do Heidelbergu powrócił ponownie w roku 1911/1912, owocem czego była praca pt. „Das Majoritätsprinzip” (Wien-Leipzig 1916).
Po odbyciu sześcioletniej aplikacji adwokackiej w pięciu różnych kancelariach adwokackich, w tym trzech polskich (2 lata u M. Greka), w 1908, wspólnie z Mikołajem Szuchewyczem otworzył kancelarię adwokacką we Lwowie przy ul. Sykstuskiej 27 (obecnie Doroszenka). Następnego roku kancelarię przenieśli do lokalu przy ul. Kościuszki 3. W listopadzie 1911 Starosolski otworzył własną kancelarię adwokacką w budynku przy ul. Kopernika 14, gdzie prowadził praktykę do wybuchu I wojny światowej.
W 1907 został członkiem Towarzystwa Robotniczego „WOLA”. Współtworzył wówczas Towarzystwo Prawników Ukraińsko-Ruskich, a 10 stycznia 1911 wstąpił do Ukraińskiej Partii Socjal-Demokratycznej (USDP).
Podczas I wojny światowej był członkiem Głównej Rady Ukraińskiej, przewodniczącym Towarzystwa Ukraińskich Strzelców Siczowych i zarządu Legionu Ukraińskich Strzelców Siczowych. Współpracował z Związkiem Wyzwolenia Ukrainy w Wiedniu, który zrzeszał ukraińskich emigrantów z Rosji. W stopniu porucznika, a potem kapitana zajmował się głównie pracą wychowawczą. W 1915 opublikował w Wiedniu broszurę pt. „Nacionalnyj i socjalnyj moment w ukrainskoij istorij”. W 1918 został członkiem Ukraińskiego Generalnego Komitetu Wojskowego, który przygotował plan zajęcia Lwowa i Galicji Wschodniej. Na wieść o wybuchu walk o Lwów w czasie wojny polsko-ukraińskiej wyruszył 1 listopada 1918 wraz z oddziałem USS z Bukowiny do Lwowa. We Lwowie aresztowany przez Polaków i osadzony w obozie jenieckim „Dąbie” koło Krakowa. Wolność odzyskał w październiku 1919 po wymianie jeńców między Polską a Zachodnioukraińską Republiką Ludową. Przez krótki okres był adiutantem dowódcy Ukraińskiej Armii Halickiej gen. Myrona Tarnawskiego. Był w opozycji do Jewhena Petruszewycza. Jesienią 1919 r. wszedł do rządu Ukraińskiej Republiki Ludowej Isaaka Mazepy jako kierownik Ministerstwa Spraw Zagranicznych (pełniący obowiązki ministra). Odbywał kilkakrotnie misje do Warszawy. W 1919 r. powołany został na stanowisko profesora prawa państwowego na Ukraińskim Uniwersytecie Państwowym w Kamieńcu Podolskim, ale katedry nie objął.
W 1920 wyjechał do Wiednia. W 1921 został profesorem Ukraińskiego Wolnego Uniwersytetu przeniesionego do Pragi w Czechosłowacji. Jednocześnie wykładał prawo państwowe w Ukraińskiej Akademii Gospodarczej w Podebradach. W 1924 został członkiem rzeczywistym Towarzystwa Naukowego im. Tarasa Szewczenki. W 1927 został członkiem Ukraińskiego Instytutu Naukowego w Berlinie.
W 1927 powrócił do Lwowa i podjął praktykę adwokacką. Był aktywnym członkiem Sojuzu Ukraińskich Adwokatów oraz Lwowskiej Izby Adwokackiej. W latach trzydziestych był obrońcą w procesach politycznych np. Ukraińskiej Organizacji Wojskowej, a następnie Organizacji Ukraińskich Nacjonalistów. Był znakomitym adwokatem. Piękny język, trafny dobór argumentów, krasomówstwo sprawiły, że cieszył się dużym autorytetem także wśród środowisk polskich. Powołany został do Naczelnej Rady Adwokackiej w Warszawie. Był zwolennikiem porozumienia i współpracy z Polakami. W latach 1937–39 był prezesem Ukraińskiej Partii Socjal-Demokratycznej.
Po zajęciu Lwowa przez Sowietów otrzymał propozycję podjęcia pracy jako profesor prawa państwowego w Uniwersytecie Lwowskim. Zanim do tego doszło, w grudniu 1939 został przy współudziale radzieckiego rektora Uniwersytetu M. Marczenko, aresztowany przez NKWD, przewieziony do Kijowa. Tam został skazany na 10 lat łagru. Zmarł w obozie w Marjinsku na Zachodniej Syberii 25 lutego 1942. Rząd RP na uchodźstwie do 1943 czynił jeszcze starania o uwolnienie go.
Synem Włodzimierza był Jurij Starosolski (1907–1991).

</doc>
<doc id="1026822" url="https://pl.wikipedia.org/wiki?curid=1026822" title="Parafia św. Wojciecha w Wałbrzychu">
Parafia św. Wojciecha w Wałbrzychu

Parafia św. Wojciecha w Wałbrzychu znajduje się w dekanacie wałbrzyskim zachodnim w diecezji świdnickiej. Jej proboszczem jest ks. kan. Stanisław Wójcik. Parafia powstała w 1997 roku. Kościół został konsekrowany dnia 8 maja 2017 roku przez biskupa Ignacego Deca. Parafia liczy ok. 5100 mieszkańców. Przy parafii działają różne grupy, m.in. Liturgiczna Służba Ołtarza, Odnowa w Duchu Świętym, Matki Żywego Różańca czy Krąg Biblijny.

</doc>
<doc id="1026823" url="https://pl.wikipedia.org/wiki?curid=1026823" title="Puchar Polski kobiet w piłce nożnej 2006/07, grupa mazowiecka">
Puchar Polski kobiet w piłce nożnej 2006/07, grupa mazowiecka

Puchar Polski kobiet w piłce nożnej w sezonie 2006/07, grupa: mazowiecka
I runda – 27 września 2006
Klub KS Michałowo miał wolny los, ponieważ klub Mewa Krubin zrezygnował.
Półfinały – 28 października 2006
Klub KS Michałowo nie dotarł na spotkanie.
Finał – 11 listopada 2006

</doc>
<doc id="1026826" url="https://pl.wikipedia.org/wiki?curid=1026826" title="Marie Victor Nicolas de Fay de La Tour Maubourg">
Marie Victor Nicolas de Fay de La Tour Maubourg

Marie Victor Nicolas de Fay de La Tour Maubourg albo Latour-Maubourg (ur. 22 maja 1768 w La Motte-de-Galaure, zm. 12 lutego 1850 w Dammarie-les-Lys) – francuski wojskowy i polityk, generał dywizji armii francuskiej, minister spraw zagranicznych i minister wojny w latach 1819–1821.
Najmłodszy syn Claude’a Florimonda de Fay de Cosse hrabiego de la Tour Maubourg i Marie Françoise de Vachon de Belmont. Pochodził ze starej szlacheckiej rodziny, której korzenie sięgały połowy XVI wieku. Jego starszy brat, Charles César, również był generałem francuskiej armii.
15 lipca 1782 w stopniu podporucznika dołączył do 3 pułku piechoty (de Beaujolais). 5 lutego 1792 roku został mianowany dowódcą 3 pułku szaserów konnych. Kilka miesięcy później dostał się do austriackiej niewoli, jednak już po kilku tygodniach został uwolniony. Nie powrócił do ojczyzny, gdyż otrzymał rozkaz oddelegowujący go na emigrację do Brukseli, gdzie spędził 5 lat.
Do Francji powrócił w 1799 roku i krótko potem, na pokładzie fregaty "Ozyrys", został wysłany przez Napoleona z rozkazami do Egiptu. Wziął udział w oblężeniu Belbeis. 13 marca 1801 roku w Aleksandrii gen. Maubourg, już jako dowódca 22 pułku szaserów konnych, został ranny odłamkiem pocisku. Wkrótce potem powrócił ze swoim regimentem do Francji. Po powrocie został oddelegowany do Niemiec, gdzie jego korpus wszedł w skład brygady gen. Milhauda, obecnej jako cześć Korpusu Rezerwowego Kawalerii księcia Murata pod Austerlitz. 24 grudnia 1805 roku, kilkanaście dni po tym zwycięstwie, Latour Maubourg został mianowany na generała brygady. Podczas działań pod Jeną jako dowódca brygady dragonów (9 i 22 pułk) został przydzielony do dywizji dragonów gen. Carniere de Beaumont. W maju 1807 roku został awansowany do stopnia generała dywizji a w roku 1808 obdarowany tytułem barona cesarstwa.
Wraz z zakończeniem działań przeciw wojskom rosyjskim został przeniesiony do Korpusu marszałka Jean-Baptiste’a Bessieres’a, zmierzającego w kierunku Hiszpanii. Brał udział w większości działań wojennych i został odwołany dopiero w 1812 roku. Podczas drugiej wojny polskiej dowodził IV Korpusem Rezerwowym Kawalerii, w skład którego wchodziła dywizja gen. Aleksandra Różnieckiego. Gen. Maubourg został ranny pod Borodino, wykazał się pod Możajskiem oraz podczas odwrotu z Rosji, za co w 1813 roku otrzymał Wielki Krzyż Reunion.
Po upadku Napoleona przeszedł na stronę Burbonów, nie poparł Napoleona w czasie stu dni, za co otrzymał tytuł para Francji. W 1817 roku został markizem, a dwa lata później skierowano go na krótko do Londynu jako ambasadora Francji. Od 1819 do 1821 roku pełnił funkcję ministra wojny.
Zmarł w 1850.

</doc>
<doc id="1026827" url="https://pl.wikipedia.org/wiki?curid=1026827" title="Marie Victor Nicolas de Fay de La Tour-Maubourg">
Marie Victor Nicolas de Fay de La Tour-Maubourg



</doc>
<doc id="1026828" url="https://pl.wikipedia.org/wiki?curid=1026828" title="Miranda Kerr">
Miranda Kerr

Miranda May Kerr (ur. 20 kwietnia 1983 w Sydney) – australijska supermodelka, znana z kampanii reklamowych australijskiej marki Portmans. Była również aniołkiem Victoria’s Secret.
Dzieciństwo.
Kerr urodziła się w Sydney, w Australii i przeprowadziła się do małego miasta Gunnedah w Nowej Południowej Walii. Miranda ma angielskie, francuskie i szkockie korzenie. Jest starszym dzieckiem Therese i Johna Kerrów, ma młodszego brata Matthew. Uczyła się w college’u Świętej Marii w Gunnedah i w szkole All Hallows' w Brisbane. W wieku 13 lat, Kerr wygrała w australijskim magazynie młodzieżowym Dolly casting na modelkę i podpisała kontrakt z agencją modelek Melbourne Chadwick. Po opublikowaniu jej zdjęć w skąpych strojach kąpielowych, stała się obiektem skandalu obyczajowego. W całej Australii wybuchła ostra dyskusja na temat młodych modelek i pornografii, w efekcie której magazyn Dolly wycofał zdjęcia. Sama Miranda twierdzi, że prasa zrobiła problem z niczego.
Kariera.
W 2003 opuściła Australię aby zamieszkać we Francji i podjąć współpracę z agencją Madison Paris. Kariera Mirandy rozpoczęła się w 2003 roku od kampanii reklamowej zrealizowanej przez Ericka Sebana-Meyera dla Ober Jeans Paris.
Kerr stała się twarzą firmy Portmans. Miranda szybko podbiła światowe rynki mody, często pojawiała się na okładkach magazynów i katalogów mody, oraz występowała na pokazach mody. Jej twarz pojawiała się na reklamach Portmansa i Veet. Zagrała w teledysku Everything To Me grupy Tamarama swojego byłego chłopaka Jay Lyona. Zagrała również małą rolę w serialu CBS "Jak poznałem waszą matkę" razem z innymi Aniołkami Victoria’s Secret.
W 2004 w wieku 21 lat Miranda wyprowadziła się do Nowego Jorku i podpisała kontrakt z agencją Next. Kerr pozowała dla Baby Phat, Lisy Ho, Voodoo Dolls, Levi'sa, Bettiny Liano, Nicoli Finetti, L.A.M.B., Heatherette, Betsey Johnson, Trelise Cooper, Jets, Johna Richmonda, Blumarine Swimwear, Victoria’s Secret, Anny Molinari, Roberta Cavallego, Enrico Coveriego, Arden B, Cii Martimy, Amuleti J i magazynów takich jak Elle, Oyster, Madison, Vogue, Harpers Bazaar.
W drugim sezonie projektu Runway, pozowała dla Daniela Vosovica na Fashion Week. Kerr występowała również w teledysku Kanye'ego Westa i Pharrella Williamsa „Number One”.
W 2006 roku podpisała umowę z Maybelline i wystąpiła w kilku reklamach. W 2006 roku miała również swój debiut w Victoria’s Secret Fashion Show jako pierwsza australijska modelka.
Była pierwszym australijskim Aniołkiem Victoria’s Secret, razem z Adrianą Limą, Alessandrą Ambrosio, Selitą Ebanks, Izabelą Goulart i Karoliną Kurkovą. Miejsce „Aniołka” zajęła po Gisele Bündchen.
Fotograf Russel James powiedział o niej „USA się w niej zakochało. Kochamy ją, ponieważ ma wygląd niesamowitej dziewczyny z sąsiedztwa. Jej wygląd nie zastrasza kobiet przebywających z nią i faceci nie boją się z nią rozmawiać.” Jest określana jako pretendentka do przewodnictwa Aniołkom Victoria’s Secret.
Obecnie pisze książkę "Treasure Yourself", w której chce pomóc nastolatkom wejść w dorosłe życie. Opiera się na swoich doświadczeniach związanych ze skandalem z magazynem Dolly.
Życie prywatne.
Miranda jest buddystką. Codziennie, rano i wieczorem praktykuje jogę. Współpracuje z organizacjami Wildlife Warriors Worldwide i Children International. 
Od lutego 2003 do 2004 roku spotykała się z finansistą Adrianem Camilleri. Następnie spotykała się z modelem Brentem Tuhtanem znanym bardziej jako Jay Lyon występującym w „The City”. Kerr wystąpiła gościnnie w jego klipie. W 2007 roku zaczęła spotykać się z brytyjskim aktorem Orlando Bloomem, z którym zaręczyła się 21 czerwca 2010. Ich ślub odbył się 22 lipca 2010. 7 stycznia 2011 urodziła syna. Chłopiec otrzymał imię Flynn Christopher Blanchard Copeland Bloom. Rozwiedli się w 2013 po kilku miesiącach separacji. 
W 2015 zaczęła spotykać się z Evanem Spiegelem – twórcą aplikacji Snapchat, z którym zaręczyła się w lipcu 2016 roku. Para pobrała się 27 maja 2017. Ceremonia odbyła się w zachodniej części Los Angeles. W listopadzie 2017 ogłosiła, że spodziewają się pierwszego wspólnego dziecka. 7 maja 2018 urodził im się syn – Hart. W marcu 2019 podała do publicznej wiadomości, że jest w trzeciej ciąży. Drugi syn pary, Myles, urodził się w październiku 2019.

</doc>
<doc id="1026829" url="https://pl.wikipedia.org/wiki?curid=1026829" title="Marie Victor Nicolas de Fay de Latour-Maubourg">
Marie Victor Nicolas de Fay de Latour-Maubourg



</doc>
<doc id="1026832" url="https://pl.wikipedia.org/wiki?curid=1026832" title="Jan Niewieczerzał">
Jan Niewieczerzał

Jan Niewieczerzał (ur. 23 kwietnia 1914 w Łodzi, zm. 7 listopada 1981 w Warszawie) – polski duchowny ewangelicko-reformowany, superintendent generalny Kościoła Ewangelicko-Reformowanego w RP, z tytułem biskupa Kościoła, działacz ekumeniczny – prezes Polskiej Rady Ekumenicznej, wykładowca Chrześcijańskiej Akademii Teologicznej w Warszawie.
Młodość.
Pochodził z rodziny kantora i kaznodziei świeckiego w kalwińskich parafiach w Kucowie i Łodzi. Ukończył gimnazjum w Pabianicach, po czym podjął studia na Wydziale Teologii Ewangelickiej Uniwersytetu Warszawskiego, które przerwał z powodu wybuchu wojny.
Działalność kościelna.
W 1940 został diakonem parafii Kościoła Ewangelicko-Reformowanego w Warszawie. Po klęsce powstania warszawskiego opuścił stolicę, udając się do Czechosłowacji, gdzie objął urząd proboszcza parafii ewangelickiej w Pisanowie. W 1948 powrócił na stałe do Polski. W 1952 został proboszczem warszawskiej parafii reformowanej, której służył do 1978. Po śmierci Kazimierza Ostachiewicza w 1952 przejął zwierzchnictwo nad Kościołem Ewangelicko-Reformowanym w RP, zostając superintendentem generalnym. W 1957 przyczynił się do reaktywowania miesięcznika „Jednota”, któremu nadał wymiar ekumeniczny – do 1969 roku pełnił funkcję jego redaktora naczelnego.
Działalność ekumeniczna.
Od 1960 przez pięć kadencji był prezesem Polskiej Rady Ekumenicznej (do 1975).
Działalność akademicka.
Od 1970 wykładał teologię na Chrześcijańskiej Akademii Teologicznej w Warszawie. Jego zasługi dla kalwinizmu oraz rozwoju ruchu ekumenicznego dostrzeżono poza Polską – w 1967 otrzymał doktorat "honoris causa" Wydziału Teologii Ewangelickiej im. Jana Amosa Komenskego w Pradze.
Miejsce spoczynku.
Został pochowany na cmentarzu ewangelicko-reformowanym w Warszawie (kwatera H-7-4).

</doc>
<doc id="1026834" url="https://pl.wikipedia.org/wiki?curid=1026834" title="Staw biodrowy">
Staw biodrowy

Staw biodrowy () – staw
kulisty tworzony przez głowę kości udowej oraz panewkę stawu biodrowego kości miednicznej. Przenosi ciężar ciała z tułowia na kończyny dolne oraz umożliwia ich ruchomość. Jeden z największych stawów organizmu człowieka.
Powierzchnie stawowe.
Powierzchnie stawowe stawu biodrowego tworzą pokryte chrząstką szklistą:
Główkę stawu biodrowego tworzy kulista głowa kości udowej ("caput femoris"). Na jej szczycie znajduje się niewielkie wgłębienie - dołek głowy kości udowej ("fovea capitis femoris"), będący miejscem przyczepu więzadła głowy kości udowej ("lig. capitis femoris"). Głowa kości udowej porusza się w panewce stawu biodrowego ("acetabulum"), składającej się z powierzchni księżycowatej ("facies lunata") oraz wypełnionego tkanką tłuszczową dołu panewki ("fossa acetabuli"). Panewka dodatkowo pogłębiona jest chrzęstnym obrąbkiem panewkowym ("labrum acetabulare"). Dwa brzegi obrąbka połączone są więzadłem poprzecznym panewki ("lig. transversum acetabuli"), przerzuconym nad wcięciem panewki.
Cały staw otoczony jest mocną i grubą torebką stawową.
Więzadła stawu biodrowego.
Torebka stawowa wzmocniona jest bardzo silnymi więzadłami, których głównym zadaniem jest hamowanie nadmiernych ruchów kończyny.
Odchodzi od kolca biodrowego przedniego dolnego i przyczepia się do kresy międzykrętarzowej. Pasmo górne tego więzadła hamuje ruchy obrotowe uda na zewnątrz i ogranicza przeginanie się do tyłu, oraz hamuje ruch przywodzenia uda.
Pasmo przednie hamuje nadmierne prostowanie oraz obrót uda do wewnątrz. Oba pasma są dla siebie antagonistami. Jest to najsilniejsze więzadło z całego organizmu. Może wytrzymać obciążenie do 350 kg.
Rozpoczyna się na trzonie i gałęzi górnej kości łonowej i dochodzi do krętarza mniejszego kości udowej. Ogranicza odwodzenie uda.
Rozpięte pomiędzy tylnym brzegiem panewki a krętarzem większym. Hamuje ruchy obrotowe uda do wewnątrz oraz ruchy przywodzenia.
Powyższe więzadła są wzajemnie powiązane tworząc tzw. warstwę okrężną ("zona orbicularis"). Jest to okrężne pasmo włókniste, przebiega wokoło szyjki anatomicznej głowy kości udowej. Warstwa okrężna wzmacnia torebkę stawową, uelastycznia i stabilizuje staw biodrowy.
Wewnątrz stawu biodrowego znajduje się mniejsze więzadło:
Rozpięte między dołkiem głowy a dołem panewki, hamuje ruchy przywodzenia oraz ruchy obrotowe na zewnątrz. 
Ruchy w stawie biodrowym.
Udo, a wraz z nim cała kończyna dolna, w stawie biodrowym wykonuje następujące ruchy:
W płaszczyźnie strzałkowej:
W płaszczyźnie czołowej:
W płaszczyźnie poprzecznej:
Kombinacja ruchów, we wszystkich płaszczyznach:

</doc>
<doc id="1026842" url="https://pl.wikipedia.org/wiki?curid=1026842" title="FESS">
FESS



</doc>
<doc id="1026844" url="https://pl.wikipedia.org/wiki?curid=1026844" title="Dobroczyn Drugi">
Dobroczyn Drugi



</doc>
<doc id="1026849" url="https://pl.wikipedia.org/wiki?curid=1026849" title="Determinator">
Determinator

Determinator – polski serial kryminalny, emitowany od 4 stycznia 2008 do 28 marca 2008 w TVP1.
Serial kręcony w Lublinie.
Pierwszy odcinek serialu oglądało ponad 5 mln widzów.
Opis fabuły.
Fabuła serialu jest osadzona w fikcyjnym mieście. Serial opowiada o byłym chirurgu Piotrze Skotnickim, który naraża się mafii. Pewnego dnia do szpitala trafia pobity mężczyzna, mafijny kurier, który pomimo pomocy lekarzy umiera. Skotnicki ma za zadanie przeprowadzić sekcję zwłok, podczas której odnajduje w ciele zmarłego woreczki z narkotykami. Niebawem po rzeczy i ciało zmarłego zgłaszają się Włodek i Olo, gangsterzy podający się za rodzinę i oferujący łapówkę w zamian za rezygnację z sekcji.
Obsada.
Gościnnie

</doc>
<doc id="1026856" url="https://pl.wikipedia.org/wiki?curid=1026856" title="Auroraceratops">
Auroraceratops

Auroraceratops ("Auroraceratops") – rodzaj roślinożernego dinozaura z grupy ceratopsów, opisanego przez You i współpracowników w 2005 na podstawie holotypowego szkieletu znalezionego w chińskiej prowincji Gansu. Cechował się krótkim pyskiem o szerokich kościach nosowych. Niektóre z jego cech występują również u bazalnych neoceratopsów, jak liaoceratops czy archeoceratops, inne dzieli z kolei z przedstawicielami grupy Coronosauria. W rezultacie uznano go za najbliższą temu kladowi grupę zewnętrzną, a zarazem jednego z najbardziej zaawansowanych ewolucyjnie ceratopsów kredy wczesnej.
Budowa ciała.
Dinozaur ten odznaczał się mieszanką cech pierwotnych i ewolucyjnie zaawansowanych.
Holotyp oznaczono jako IG-2004-VD-001. Nie ustalono dokładnie, czy należał do dorosłego osobnika, czy też do jeszcze niedojrzałego zwierzęcia. Argument za pierwszą opcją stanowi chropowatość szkieletu, z drugiej strony trójdzielny kłykieć potyliczny świadczy przeciw niej.
Czaszka tego zwierzęcia jest szeroka i niska. Osiąga 19,7 cm długości, przy podstawie wymiar ten wynosi 17,0 cm. Krótki pysk wraz z kształtem kości nosowych i czołowych przywodzą na myśl pysk żółwia. Zwraca jednak uwagę brak kości dziobowej, charakterystycznej dla ceratopsów, i środkowej części kości ciemieniowej. Ta ostatnia wytwarzała wraz z kością łuskową krótką kryzę, rozpościerającą się w kierunku tylnym. Część twarzowa czaszki jest krótka. Do cech charakterystycznych rodzaju zaliczają się szerokie kości nosowe, podobnie jak grzybiasty wyrostek na grzbietowym brzegu kości łzowych. Inny wyrostek, należący do łączącej kości kwadratową i podniebienną, złożonej z centralnej płytki i rozpościerających się w tył części bocznych połączonych długim, poziomo ułożonym stawem kości skrzydłowej, kierując się w tył w płaszczyźnie horyzontalnej, pokrywa kość klinową podstawową. Rzeczona kość skrzydłowa rozwija wydłużony wyrostek, którzy przykrywa wyrostek podstawno-skrzydłowy, podobny do obserwowanego u liaoceratopsa. Na wspomnianej kości kwadratowej znajduje się otwór, podobnie jak u "Hualianceratops", "Liaoceratops" czy jinlonga. Kość przedczołowa, leżąca pomiędzy kośćmi nosową i łzową, jest wydatna. Tworzy ona dziobowo-górne odgraniczenie oczodołu, który przypomina kształtem prostokąt o długości nieco przewyższającej szerokość (81 na 52 mm). Podobnie kształt przypominający prostokąt przyjmuje bardzo długi (w wymiarze tym osiąga połowę rozmiaru podstawy czaszki) otwór nadskroniowy. Otwór międzyskroniowy, niewielki, wysokością przewyższający szerokość, nie odbiega od spotykanych u bazalnych neoceratopsów. Podobne występowały u liaoceratopsa, jamaceratopsa, a także leptoceratopsa. Dół przedoczodołowy o stosunku wysokości do długości 0,72 wykazuje fenestrację, jak u archeoceratopsa, kanał zadasza skrzydło kości podniebiennej. Okno przedoczodołowe, niezbyt duże, wciska się głęboko w kość szczękową.
Kość zaoczodołowa łączy z kolei zadaszenie czaszki z okolicą policzkową. Zachodzi ona w przedniej części górnego odgraniczenia wspomnianego już otworu infratemporalnego na wydłużoną kość łuskową, nieprzypominającą spotykanej u protoceratopsa czy innych przedstawicieli Neoceratopsia z którą tworzy rozdwojone połączenie. Z kolei kość potyliczna podstawowa typowo dla tej grupy dinozaurów rogatych stanowi szeroką, czworoboczną płytkę. Na jej wewnętrznej powierzchni widnieje grzebień ("midsagittal crest").
Wysoki pysk jest zaokrąglony z profilu. Nozdrza zewnętrzne, duże i okrągłe, leżą dziobowo-grzbietowo. Dwie trzecie ich obwodu tworzy parzysta, duża, zaopatrzona w 3 lub 4 zęby kość przedszczękowa, na długim odcinku połączona z kością nosową. "Premaxilla" ze wspomnianą już kością szczękową łączy szew, który wytwarza kąt. Z jednej strony sięga on czwartego zęba kości przedszczękowej, z drugiej połączenia kości nosowej i przedoczodołowej. Kość nosowa, tworząca pozostałą jedną trzecią obramowania nozdrzy zewnętrznych, po obu stronach różni się nieco wymiarem w holotypie, osiągając między 6 a 7 cm przy 2,4 cm szerokości. Ich boczny wyrostek kontaktuje się z kośćmi przedszczękową i przedczołową. W jego płaszczyźnie przypada największa szerokość kości. Nozdrza zewnętrzne są zaokrąglone, jak u bardziej zaawansowanych ewolucyjnie taksonów, ale nie u liaoceratopsa. Kość jarzmowa, także parzysta, odznacza się znacznym pomarszczeniem, podobnie jak kość kątowa górna, kość zębowa czy też kość zaoczodołowa. Stanowi to cechę czaojangzaurów (z włączeniem jinlonga) i bazalnych neoceratopsów, nie występuje natomiast u bardziej zaawansowanych ewolucyjnie dinozaurów rogatych. Na trzonie znajduje się niewielki otwór. Gałąź podskroniowa kości jarzmowej zakrzywia się nieznacznie. Z kolei gałąź ogonowa kości jarzmowej, łącząca się z kością kwadratowo-jarzmową, nosi ostry grzebień, jak u jinlonga i archeoceratopsa. Zaawansowaną ewolucyjnie cechą jest obecność kości nadjarzmowej. Podniebienia archeoceratopsa czy liaoceratopsa wydają się paleontologom dłuższe, niż należące do bardziej bazalnych form. Rodzaje te cechują się też otworem na tylnym końcu podniebienia, otoczonym przez "ectopterygoid", w tym wypadku opisywanym też u psitakozaura, choć nie tak dużym. Kość przedszczękowa, dość szeroka, łącząca się z kością szczękową wspomnianym wcześniej tworzącym kąt szwem, ustępuje rozmiarami szczękowej, jak u "Liaoceratops" czy archeoceratopsa, a odwrotnie, niż u psitakozaurów. Jej najszersze miejsce przypada na wysokości drugich zębów przedszczękowych, podobnie jak u innych bazalnych neoceratopsów. Łączy się ona z kością łzową, co jest cechą zaawansowaną ewolucyjnie, nieobecną u jinlonga czy liaoceratopsa. Autorzy opisu rodzaju przedstawiają kość przedzębową jako długą, poziomo ułożoną, niską, solidnie zbudowaną, zakrzywiającą się u koniuszka, pochylającą się bocznie. Jej długość liczy sobie 6,6 cm, szerokość – 3,9 cm, grubość zaś – 2,8 cm. Natomiast późniejszy autorzy kość przedzębową określili jako długą, o przednim końcu zaostrzony i porządnie zadartym do góry, jak u archeiceratopsa i "Mosaiceratops", podczas gdy inne bazalne neoceratopsy miały kość przedzębową krótką i tępo zakończoną. Kość przedszczękowa uczestniczy w tworzeniu kopulastego podniebienia. Kość dziobowa zakończona była ostro, jak u późniejszych dinozaurów rogatych.
Długie, proste, solidnej budowy kości zębowe noszą po dwie chropowatości, przy czym tylna, ulokowana u podstawy dobrze rozwiniętego, szerokiego wyrostka dziobiastego, dziobowo-grzbietowo od zewnętrznego otworu żuchwowego, jest wydatniejsza od przedniej, usytuowanej przy brzegu brzusznym. Wspomniane wyrostki dziobiaste to szerokie, zaokrąglone odgórnie płytki kostne. Kość ta zaopatrzona jest w wyrostek szczękowy, nie przekraczający w kierunku tylnym głównej części tej kości, podobnie jak u "Yimlong" i leptoceratopsa, a inaczej, niż u liaoceratopsa.
Auroraceratops miał zęby przedszczękowe (pomimo że 3 takie parzyste zęby proponowano nawet jako synapomorfię marginocefali i heterodontozaurów, to różne taksony ceratopsów różniły się ich obecnością i liczbą). Zęby przedszczękowe nie zachowały się dobrze w holotypowym osobniku. Wedle kreatorów rodzaju występowały w liczbie po 3 lub 4. Późniejsi autorzy podają liczbę 3. Są proste i prawie cylindryczne, co stanowi cechę neoceratopsów. Wykazują prążkowanie. Uwagę przykuwa trzeci ząb po stronie lewej, mierzący we wspomnianym szkielecie po 8 mm średnicy i wysokości. Neoceratopsie cechy wykazują też zęby kości szczękowej (wydatny grzebień). Było ich 12, a więc mniej, niż u jinlonga, archeoceratopsa czy liaoceratopsa. Tyle samo bądź mniej miały psitakozaur oraz "Yamaceratops", a czaojangzaur mniej.
Tanoue i współpracownicy opisali w 2012 lewą niekompletną (bez części dziobowej oraz boczno-grzbietowej) kość szczękową oznakowaną GSGM-FV-00601, którą przypisali do rodzaju "Auroraceratops". Mierzyła ona 25,6 mm długości, 18,6 mm wysokości oraz 13,8 mm szerokości. Zachowało się funkcjonalnych 7 zębów o położonych blisko siebie, stykających się koronach, noszących grzebienie dystalnie od środka zęba, szerokie u podstawy i zwężające się ku końcowi, w sumie jednak wąskie. Obok występowały też mniejsze wtórne grzebienie, nie osiągające nawet połowy długości tego głównego. Niewielkie przestrzenie pomiędzy korzeniami. Naukowcy doszukali się śladów procesu zastępowania zębów u tego ceratopsa. W krypcie długiej na 2 mm i głębokiej na 5 mm, wypukłej i najszerzej u podstawy, zachowały się nowe zęby, które nigdy nie funkcjonowały, a których rolą było zastąpienie już funkcjonujących zębów po ich zużyciu. Zęby te zwężały się ku końcowi, w przekroju poprzecznym nie widać przestrzeni, która pozwoliłaby w pełni rozwinąć się ich koronom. Aby rozwinąć się przed erupcją, redukcji musiałby ulec korzeń. Resorpcja podstawy zęba obserwowana jest u współczesnych krokodyli, wobec czego naukowcy doszli do wniosku, że może chodzić o plezjomorfię archozaurów.
Trzy pierwsze kręgi szyjne były połączone za pomocą zrośniętych trzonów, tworząc strukturę zwaną "syncervical", obecną też u bardziej zaawansowanych ewolucyjnie dinozaurów rogatych, jak rodzina ceratopsów, u których proces łączenia kręgów był dalej posunięty. Cecha ta powstała prawdopodobnie u wspólnego przodka "Auroraceratops" i Ceratopsidae, jednak informacja ta jest niepewna – w badaniach nie uwzględniono wielu rodzajów pierwotnych ceratopsów ("Liaoceratops", "Yamaceratops", "Archaeoceratops", "Asiaceratops"), których kręgów szyjnych nie poznano. Funkcja takiego rozwiązania podlega debacie. W odniesieniu do Ceratopsidae hipotetyzowano, że wiązała się z ciężką czaszką ceratopsów, używaną do walk międzyosobniczych, jednakże badania VanBurena i współpracowników nie znajdują świadczących o tym korelacji i obalają rzeczoną hipotezę. W swej dysertacji VanBuren podnosi jeszcze inne sposoby wyjaśnienia tej kwestii, jak drążenie w ziemi czy specyficzne zachowania pokarmowe bazalnych dinozaurów rogatych.
"Auroraceratops" miał żebra szyjne zbudowane podobnie jak u innych pierwotnych ceratopsów – środkowe żebra tego odcinka kręgosłupa nosiły dodatkowy wyrostek po stronie grzbietowej, nieobecny u bardziej zaawansowanych ewolucyjnie dinozaurów rogatych, znaleziony po raz pierwszy u "Zhuchengceratops" przez Xu i współpracowników w 2010, a u "Auroraceratops" przez Morschhausera 2 lata później.
Płytki mostka, jak u leptoceratopsa czy montanoceratopsa, były cienkie, podatne na złamanie.
Za panewką stawu biodrowego znajduje się wyrostek zakrzywiający się dobrzusznie. Koniec kości kulszowej przypomina "Mosaiceratops".
Paleobiologia.
Ceratopsy zaopatrzone były w wąskie, hakowate dzioby, dzięki którym przeżuwały pokarm. Żywiły się prawdopodobnie pokarmem roślinnym. Ścierane o pokarm zęby mogły ulegać zastępowaniu przez nowe. Przewód pokarmowy prawdopodobnie nie był u ceratopsów bardzo długi.
Historia i klasyfikacja.
Szczątki nowego dinozaura rogatego nauka poznała za pośrednictwem prowincjonalnego geologa Li Daqinga, który zaprezentował czaszkę (Dodson określił ją potem jako „piękną”) uczestnikom wyprawy do prowincji Gansu (Peter Dodson, Matt Lamanna, Hai-Lou). Auroraceratopsa opisano w następnym roku, w 2005. Dokonała tego Fossil Research and Development Center należące do Third Geology and Mineral Resources Exploration Academy prowincji Gansu. Dokonując opisu tego znaleziska, You i współpracownicy dostrzegli znaczne różnice pomiędzy nim a pochodzącym z tego samego basenu archeoceratopsem, co upoważniło ich do wyodrębnienia nowego rodzaju i gatunku, które nazwali "Auroraceratops rugosus". Nazwa rodzajowa bierze źródłosłów od łacińskiego wyrazu "aurora" oznaczającego świt, co odnosi się do pozycji auroraceratopsa na drzewie rodowym neoceratopsów. Angielskie tłumaczenie tego słowa, "dawn", stanowi także imię żony jednego z badaczy, Petera Dodsona, Dawn Dodson. Z kolei epitet gatunkowy gatunku typowego odwołuje się do pomarszczonych kości czaszki.
Opisujący znalezisko naukowcy zwrócili uwagę na cechy zębów i kości jarzmowej charakterystyczne dla neoceratopsów. Wobec tego zwierzę uznano za bazalnego przedstawiciela tej właśnie grupy dinozaurów rogatych. Inni pierwotni przedstawiciele tego kladu również zamieszkiwali tereny dzisiejszej Chińskiej Republiki Ludowej: archeoceratops pochodzi z tej samej co auroraceratops prowincji Gansu, liaoceratops natomiast z prowincji Liaoning. Wykazano że żaden z tych rodzajów nie zalicza się do węższej od neoceratopsów grupy Coronosauria. Rodzaj opisany przez You i współpracowników dzieli natomiast z bardziej zaawansowanymi ewolucyjnie ceratopsami pewne cechy nie występujące u liaoceratopsa czy archeoceratopsa, np. budowa nozdrzy zewnętrznych jak u leptoceratopsa czy Ceratopsidae, kość potyliczna podstawowa nie tworząca otworu wielkiego, jak u Coronosauria, podobnie pewne cechy uzębienia. Badacze uznali wobec tego auroraceratopsa za przedstawiciela najbardziej zaawansowanych ewolucyjnie dinozaurów rogatych kredy wczesnej, jak również za najbliższą taksonowi Coronosauria grupę zewnętrzną, za kolejne natomiast archeoceratopsa i liaoceratopsa. Na kladogramie otrzymanym przez połączenie wyników You i współpracowników, Chinnery’ego, Makovicky’ego i Norella oraz Xu i współpracowników podtrzymano wcześniejszy pogląd na pozycję auroraceratopsa.
Od czasu znalezienia pierwszych szczątków sytuacja uległa zmianie. W Yujingzi na północnym zachodzie Gansu znaleziono w sumie pozostałości około 80 osobników, dzięki czemu znany jest kompletny jego kościec. Czyni to również auroraceratopsa jednym z najobficiej znajdowanych nieptasich dinozaurów.
W 2012 Morschhauser na dorocznej konferencji Society of Vertebrate Paleontology przedstawiał "Auroraceratops" w nierozwikłanej politomii z kladem łączącym "Yamaceratops" i "Helioceratops", leptoceratopsami i Coronosauria.
"Auroraceratops" został uwzględniony w stworzonym metodą największej parsymonii drzewie zaprezentowanym w pracy opisującej nowy rodzaj "Mosaiceratops" w 2015. W obrębie grupy neoceratopsów kolejnymi taksonami, z których każdy stanoei grupę siostrzaną do kladu złożonego z wszystkich następnych, są: "Mosaiceratops", "Aquilops", "Liaoceratops", "Yamaceratops", "Archaeoceratops" i w końcu "Auroraceratops", jako najbliższa grupa zewnętrzna kladu obejmującego leptoceratopsy i Coronasauria.
Kolejną analizę filogenetyczną przeprowadzili kreatorzy rodzaju "Hualianceratops", kolejnego bazalnego dinozaura rogatego z Chin. Uwzględnili 210 cech 27 taksonów ceratopsów, nie licząc 10 grup zewnętrznych. Pomimo pewnych różnic w przedstawieniu relacji z blisko spokrewnionymi rodzajami publikacja również umieszcza "Auroraceratops" wśród bazalnych neoceratopsów.
Praca VanBurena i współpracowników, również z 2015, w zaprezentowanym uproszczonym drzewie zachowuje jednak "Auroraceratops" jako kolejną, trzecią z kolei grupę zewnętrzną kladu złożonego z ceratopsów, po protoceratopsie i leptoceratopsie. W zaprezentowanych w ich pracy bardziej rozbudowanych drzewach pozycja ta dalej jest podobna. Najbliższą grupą zewnętrzną kladu łączącego triceratopsa i protoceratopsa są leptoceratopsy, kolejną "Auroraceratops", w dalszej kolejności zaś "Archaeoceratops", "Yamaceratops" i "Liaoceratops", w końcu zaś klad złożony z różnych gatunków psitakowaura oraz z czaojangzaurów. Autorzy ci definiują nawet neoceratopsy jako klad zawierający ostatniego wspólnego przodka "Auroraceratops" i triceratops, jak też wszystkich jego potomków, u którego to zwierzęcia – zdaniem autorów – pojawiło się połączenie trzech pierwszych kręgów szyjnych. Definicja taka wyłącza z neoceratopsów choćby "Liaoceratops", przez wcześniejsze prace zaliczanego do neoceratopsów.
Rozmieszczenie geograficzne.
Szczątki zwierzęcia odkryto we wczesnokredowej (późna kreda wczesna) grupie Xinminpu Basenu Gongpoquan na terenie Mazong Shan w obrębie prowincji Gansu na północnym wschodzie Chińskiej Republiki Ludowej. W kredzie wczesnej panował tam dość suchy klimat podzwrotnikowy. W niektórych osadach Ximingu, gdzie znaleziono szczątki auroraceratopsa, dominowały właśnie niewielkie neoceratopsy. W Mazongshan znaleziono pozostałości dinozaurów z różnych grup. Zaliczają się tutaj ceratopsy (wymienia się zwłaszcza "Archaeoceratops oshimai"), euornitopody ("Equijubus normani"), ankylozaury, zauropody ("Gobititan shenzhouensis"), teropody. Z kolei autorzy opisu "Qiaowanlong" podają prócz auroraceratopsa i ustanawianego właśnie rodzaju (przynajmniej wedle odkrywców) brachiozauryda następujące rodzaje i gatunku z grupy Xinminpu:

</doc>
<doc id="1026866" url="https://pl.wikipedia.org/wiki?curid=1026866" title="Wielka Synagoga w Oświęcimiu">
Wielka Synagoga w Oświęcimiu

Wielka Synagoga w Oświęcimiu – nieistniejąca obecnie, na początku dwudziestego wieku największa synagoga, która znajdowała się w Oświęcimiu, przy dzisiejszej ulicy Berka Joselewicza, dawniej zwanej Żydowską.
Historia.
Stara synagoga.
Najprawdopodobniej początkowo synagoga była budowlą drewnianą później – murowaną. Świątynia kilkakrotnie ulegała zniszczeniu - w pożarach w roku 1711 i 1863. Murowana synagoga została zbudowana w latach 1863–1873 na miejscu starszej synagogi. 
Lata 1900-1939.
W latach 1899–1900 świątynia została przebudowana według projektu bielskiego architekta Karola Korna. Wówczas budynek otrzymał reprezentacyjną, bogato zdobioną fasadę z elementami stylu neoromańskiego, neogotyckiego oraz mauretańskiego. Fasada budynku była utrzymana w reprezentacyjnym stylu, podobnie jak inne synagogi autorstwa Korna.
Do Wielkiej Synagogi uczęszczali głównie reprezentanci postępowej inteligencji żydowskiej (m.in. lekarze, prawnicy, przedsiębiorcy i urzędnicy), w ograniczonym stopniu stopniu także tradycjonaliści. Synagoga, posiadająca 2000 miejsc, zwana była Wielką, jako że pełniła funkcję reprezentacyjną dla lokalnej gminy żydowskiej. Był to pierwszy budynek w mieście, w którym zainstalowano lampy elektryczne; po raz pierwszy włączono je w 1925 roku. Okazały budynek świątyni był widoczny w panoramie miasta i niejako symbolizował znaczenie gminy żydowskiej. 
Wokół Wielkiej Synagogi skupiało się życie religijne społeczności żydowskiej Oświęcimia. Do głównych rabinów gminy żydowskiej w Oświęcimiu kolejno sprawujących nabożeństwa w synagodze w latach 1873-1939 należeli: Lazar Münz, Szlomo Halberstam, Abraham Schnur, Osias Pinkas Bombach i jako ostatni jego syn, Eliasz Bombach. 
Na początku II wojny światowej, w nocy z 29 na 30 listopada 1939 roku synagoga została spalona przez hitlerowców. W 1941 roku jej zgliszcza zostały rozebrane, a teren po nich został wykorzystany do budowy schronów przeciwlotniczych. 
Po II Wojnie Światowej.
Po wojnie świątyni nie odbudowano. Miejsce, w którym stała synagoga, pozostawiono puste, jako świadectwo wydarzeń wojennych. Z biegiem lat pusty teren zajmowany wcześniej przez synagogę zarosły drzewa i krzewy. 
Blisko 80 lat po zniszczeniu synagogi mieszkańcy Oświęcimia podjęli decyzję o utworzeniu na tym terenie Parku Pamięci Wielkiej Synagogi jako miejsca upamiętnienia i refleksji. Projekt powstał z inicjatywy Centrum Żydowskiego w Oświęcimiu i został zrealizowany dzięki zbiórce, w której udział wzięli mieszkańcy, lokalni przedsiębiorcy, instytucje publiczne, a także potomkowie oświęcimskich Żydów. Park otwarto 28 listopada 2019 roku.
Architektura.
Detale dekoracji nawiązywały do zdobień bożnicy Tempel przy ulicy Miodowej w Krakowie. Inspiracji dla jej formy architektonicznej należy także szukać w architekturze niemieckiej. Nawiązanie do wzorców niemieckich było oznaką tendencji modernizacyjnych charakterystycznych dla gminy oświęcimskiej w drugiej połowie XIX wieku. 
Budynek synagogi wzniesiono z cegły i piaskowca; był tynkowany i pokryty blachą. Budynek wzniesiono na planie prostokąta z towarzyszącymi mu dwiema skronmymi przybudówkami wzdłuż dłuższych boków, niewidocznymi od strony miasta. Główna, wschodnia elewacja budynku skierowana w kierunku miasta, pełniła funkcję reprezentacyjną. 
Wewnątrz w północnej części znajdował się przedsionek, z którego wchodziło się do głównej sali modlitewnej. Z trzech stron otaczały ją galerie dla kobiet, na które prowadziły osobne wejścia i klatki schodowe. Wewnątrz znajdowało się 2000 miejsc siedzących.
Po przebudowie z lat 1899–1900 synagoga otrzymała nową fasadę z bogatą dekoracją w stylu łączącym neoromanizm, neogotyk oraz styl mauretański. Całość wieńczyły dwie cebulaste kopułki. Wygląd synagogi sprzed przebudowy oraz wnętrza nie jest znany, ponieważ nie zachowały się żadne fotografie oraz plany architektoniczne.
Skarb oświęcimski.
Od 28 maja do 29 czerwca 2004 roku na miejscu gdzie stała synagoga przeprowadzone zostały badania archeologiczne pod kierownictwem dr Małgorzaty Grupy z Uniwersytetu Mikołaja Kopernika w Toruniu. Odkryto wówczas ponad 400 przedmiotów, stanowiących przed wojną wyposażenie synagogi. Były to wykonane z miedzi m.in. Ner tamid, liczne świeczniki chanukowe oraz żyrandole pochodzące z drugiej połowy XIX wieku. Znaleziono także fragmenty marmurowych detali Aron ha-kodesz, fragmenty ławek, nadpalonych książek i elementów z inskrypcjami w języku hebrajskim.
Inspiracją do rozpoczęcia prac archeologicznych stała się relacja byłego mieszkańca Oświęcimia, Jiszajahu Jarota, który opisał historię ukrycia zabytkowych przedmiotów oraz opowieść Leona Schönkera, który w pierwszych dniach niemieckiej okupacji stał na czele lokalnej gminy żydowskiej. Jarot narysował również mapę w jaki sposób odszukać ukryte przedmioty. Zostały one ukryte w metalowych skrzyniach z inicjatywy ówczesnego rabina Eljasza Bombacha w pierwszych dniach wojny, metr pod posadzką w narożniku synagogi, pod schodami prowadzącymi na galerie dla kobiet. Przed zakopaniem zostały rozłożone na części.
Inicjatorami prac byli Jariv Nornberg i filmowiec Jahaly Gat z Izraela, a sponsorami Conference on Jewish Material Claims Against Germany oraz prywatni darczyńcy. Prace rozpoczęto, na krótko po tym jak Gmina Wyznaniowa Żydowska z Bielska-Białej otrzymała zwrot działki na podstawie ustawy z 1997 roku o restytucji mienia żydowskiego od Urzędu Miejskiego w Oświęcimiu. Prace miały również na celu dokładne zbadanie terenu i dotarcie do fundamentów pierwszej drewnianej synagogi.
Przez pierwsze trzy tygodnie archeolodzy natrafiali jedynie na drobne przedmioty ceramiczne, monety z początku XIX wieku, a także tablicę ku czci rabina z początku XX wieku. Dopiero w połowie czerwca w dawnym narożniku synagogi natrafiono na skarb. Znalezisko trafiło do Centrum Żydowskiego w Oświęcimiu, gdzie częściowo jest pokazywane na wystawie stałej. Równocześnie z przedmiotami najprawdopodobniej zostały ukryte zwoje Tory. Ich jednak nie udało się znaleźć. Według innych relacji zostały one zakopane na oświęcimskim cmentarzu żydowskim.
Podczas wykopalisk został nakręcony film dokumentalny „A Treasure in Auschwitz” w reżyserii Jahaliego Gata. W jego realizację zaangażowani byli również byli żydowscy mieszkańcy Oświęcimia, mieszkający w Izraelu, Adam Druks oraz Lolek Lehrer.

</doc>
<doc id="1026867" url="https://pl.wikipedia.org/wiki?curid=1026867" title="Rak płaskokomórkowy">
Rak płaskokomórkowy



</doc>
<doc id="1026868" url="https://pl.wikipedia.org/wiki?curid=1026868" title="Wypadanie płatka zastawki dwudzielnej">
Wypadanie płatka zastawki dwudzielnej



</doc>
<doc id="1026871" url="https://pl.wikipedia.org/wiki?curid=1026871" title="Greatest Hits (album Glorii Estefan)">
Greatest Hits (album Glorii Estefan)

Greatest Hits – tytuł pierwszego, oficjalnego składankowego albumu Glorii Estefan z 1992 roku. Album zawiera największe singlowe przeboje artystki z okresu współpracy z grupą Miami Sound Machine, jak również solowe nagrania. Dodatkowo na płycie znalazły się cztery premierowe piosenki, z których każda wydana została na singlu w celu promocji krążka. Chociaż płyta "Greatest Hits" nie dotarła w Stanach Zjednoczonych do TOP 10 tamtejszej listy bestsellerów, zdołała zyskać status czterokrotnej platyny, utrzymując się przez ponad rok na liście przebojów. Krążek dotarł do miejsca trzeciego na angielskiej liście bestsellerów i zyskał tam status trzykrotnej platyny. Na całym świecie "Greatest Hits" sprzedano w blisko dziesięciu milionach egzemplarzy. Do dnia dzisiejszego album "Greatest Hits" pozostaje najpopularniejszą kompilacją w dyskografii Glorii Estefan.

</doc>
<doc id="1026873" url="https://pl.wikipedia.org/wiki?curid=1026873" title="Ludwik III Młodszy">
Ludwik III Młodszy

Ludwik III Młodszy (ur. 835, zm. 20 stycznia 882 we Frakfurcie) – król Akwitanii w latach 852-855, król Saskonii w latach 876-882, król Lotaryngii w latach 879-882 i król Bawarii w latach 880-882, drugi syn Ludwika Niemieckiego, króla Franków Wschodnich, i Emmy, córki hrabiego Welfa z Altdorfu.
Wczesne lata życia.
Jeszcze przed ukończeniem 20 lat Ludwik brał udział w różnych kampaniach wojennych, często stając na czele wojska. W 858 i 862 r. prowadził kampanie wojenne przeciwko Obodrytom. W 854 r., na zaproszenie możnych akwitańskich, ruszył do Akwitanii by objąć władzę nad tym królestwem. Dotarł aż do Limoges, ale w 855 r. zawrócił na wschód.
Po powrocie do domu zacieśnił kontakty ze wschodniofrankijskimi wielmożami i uzyskał znaczną niezależność od ojca. Samowolnie ogłosił nawet swoje zaręczyny z córką hrabiego Adalarda. W 865 r., razem z młodszym bratem, Karolem, przyłączył się do rebelii przeciwko ojcu. Bunt trwał krótko i jeszcze w tym samym roku starszy Ludwik pogodził się z synami i dokonał podziału państwa. Najstarszy z jego synów, Karoloman, otrzymał już wcześniej Bawarię. Ludwik Młodszy otrzymał od ojca Saksonię, Turyngię i Frankonię, natomiast Karol otrzymał Alemanię i Recję.
29 listopada 874 r. poślubił w Aschaffenburgu Luitgardę (ok. 845 - 17 listopada 885), córki Ludolfa, księcia Wschodnich Sasów, i Ody, córki frankijskiego możnego Billunga. Ludwik i Luitgarda mieli razem syna i córkę:
Rządy samodzielne.
Po śmierci ojca w 876 r. Ludwik został samodzielnym władcą w Saksonii i przyjął tytuł "króla Franków" ("rex Francorum"). Ludwik uważał się za prawowitego dziedzica ojca. Aby zademonstrować to swoim braciom doprowadził do tego, że zmarłego Ludwika II pochowano w opactwie w Lorsch, na terytoriach rządzonych przez Ludwika III. Ludwik zatrzymał przy sobie również głównego doradcę swojego ojca, Luitberta, arcybiskupa Moguncji. Mimo takich gestów stosunki między braćmi układały się poprawnie. Prowadzili oni niezależną od siebie politykę, ale nigdy nie doszło między nimi do zbrojnych konfliktów.
Rządy Ludwika w Saksonii rychło zostały zagrożone przez działania stryja saskiego władcy, króla Franków Zachodnich Karola II Łysego. Karol usiłował zająć wschodnie obszary Lotaryngii, która zaczynała być terytorium spornym między dwoma frankijskimi królestwami. Na dłuższą metę opanowanie całej Lotaryngii miało umożliwić Karolowi rozciągnięcie swojego zwierzchnictwa nad bratankiem. Już w pierwszych miesiącach panowania Ludwika doszło więc do wojny z Karolem. 8 października 876 r. pod Andernach Ludwik pokonał silniejsze liczebnie wojska Franków Zachodnich. Armia wschodniofrankijska okazała się bardziej zdyscyplinowana od swoich zachodnich pobratymców.
Po tym zwycięstwie trzej synowie Ludwika Niemieckiego spotkali się w listopadzie 876 r. w Nördlingen, aby przedyskutować podział królestwa. Ostatecznie dokonano go zgodnie z decyzją ojca z 872 r. Karloman otrzymał Bawarię, Karol Szwabię, a Ludwik Saksonię, Frankonię i Turyngię. Pod koniec 877 r. bracia spotkali się jeszcze raz, tym razem w celu przedyskutowania administracji tej części Lotaryngii, która podlegała królestwu wschodniofrankijskiemu. Karloman zrezygnował ze swych praw do tej prowincji, więc Ludwik i Karol podzielili ją między siebie. Dla umocnienia tych decyzji spotkali się jeszcze raz w Alzacji we wrześniu 878 r. Rok później, w 879 r., Karloman zapadł na zdrowiu i wyznaczył Ludwika regentem Bawarii, a razie swojej śmierci następcą tronu. Karloman zmarł w 880 r. i Ludwik objął władzę w Bawarii.
W 877 r. zmarł również Karol Łysy. Ludwik zawarł więc traktat o przyjaźni z jego następcą, Ludwikiem II Jąkałą. Traktat podpisano w listopadzie 878 r. we Fourons, niedaleko Liège. Stryjeczni bracia zobowiązali się w nim uznać sukcesję swoich synów we własnych królestwach i nie zgłaszanie pretensji do królestw drugiej strony. Postanowienia te zostały wystawione na próbę już w 879 r., kiedy zmarł Ludwik Jąkała. Część możnych zachodniofrankijskich, na czele z opatem Joscelinem, zaprosiła na tron Ludwika Młodszego. Po namowach swojej ambitnej żony Ludwik ruszył do zachodniego królestwa. Doszedł aż do Verdun. Wówczas synowie Jąkały - Ludwik III i Karloman, oddali Ludwikowi Młodszemu swoją część Lotaryngii, co skłoniło króla Saskonii do powrotu do swojego kraju. W lutym 880 r. zostało to potwierdzone traktatem w Ribemont. Traktat ustalał granicę między obydwoma królestwami, która pozostała nienaruszona aż do XIV wieku.
Polityka wewnętrzna.
W przeciwieństwie do swojego ojca Ludwik Młodszy dążył do łączenia interesów królewskich z interesami możnowładztwa i do unikania konfrontacji. Udało mu się zyskać poparcie wielu możnych rodzin, w tym krewnych swojej żony Ludolfinów, których przedstawiciele zasiądą w późniejszych wiekach na tronie wschodniofrankijskich Karolingów. Ludwik przebywał głównie w Nadrenii, unikał przebywania w Saksonii i na wschodnich granicach swego państwa. Dwukrotnie odwiedził Bawarię, ale rządy nad nią powierzył swojemu bratankowi, nieślubnemu synowi Karlomana, Arnulfowi z Karyntii.
Od lata 879 r. nasiliły się najazdy wikingów na frankijskie królestwa. Państwo Ludwika było najsilniej z nich atakowane, po królestwie zachodniofrankijskim. W lutym 880 r. Ludwik pokonał najeźdźców z Norwegii pod Thimeon niedaleko obecnego Charleroi. Ludwik wyparł również wikingów z zajętego przez nich królewskiego pałacu w Nijmegen. W tym samym miesiącu inna frankijska armia dowodzona przez królewskiego szwagra Brunona, księcia saskiego, doznała ciężkiej klęski pod Hamburgiem. W bitwie tej zginął Brunon i wielu saskich możnych. Najazdy wikingów trwały nadal.
Śmierć.
Ludwik zapadł na zdrowiu w 881 r. zmarł we Frankfrucie 20 stycznia 882 r. Został pochowany obok swojego ojca w opactwie w Lorsch. Z Luitgardą miał syna Ludwika, który zmarł w 879 r., i córkę Hildegardę, która została zakonnicą. Miał również nieślubnego syna Hugona, który zginął pod Thimeon. Ponieważ nie pozostawił żadnych dziedziców jego ziemie przypadły jego młodszemu bratu Karolowi, który w ten sposób zjednoczył królestwo Franków Wschodnich.

</doc>
<doc id="1026874" url="https://pl.wikipedia.org/wiki?curid=1026874" title="Madhwa">
Madhwa



</doc>
<doc id="1026875" url="https://pl.wikipedia.org/wiki?curid=1026875" title="Drzewo genealogiczne Klaudiuszów">
Drzewo genealogiczne Klaudiuszów

Klaudiusze to patrycjuszowski ród rzymski, pochodzenia sabińskiego, którego przedstawiciele pełnili najwyższe funkcje przez cały okres trwania republiki rzymskiej.

</doc>
<doc id="1026876" url="https://pl.wikipedia.org/wiki?curid=1026876" title="Nathalie Delon">
Nathalie Delon

Nathalie Delon, właściwie Francine Canovas (ur. 1 sierpnia 1941 w Wadżdzie, zm. 21 stycznia 2021 w Paryżu) – francuska aktorka, scenarzystka i reżyserka filmowa.
Życiorys.
W 1959 mając 18 lat poślubiła starszego od niej o cztery lata Guya Barthelemy’ego, francuskiego żołnierza. Kilka miesięcy później na świat przyszła ich córka Nathalie i para zamieszkała w Maroku. Ich związek rozpadł się w 1963. Nathalie, nosząca teraz nazwisko Barthelemy, wyjechała do Francji, zostawiając córkę pod opieką ojca. 13 sierpnia 1964 wyszła za mąż za Alaina Delona, z którym miała syna Anthony’ego (ur. 30 września 1964). Debiutowała na dużym ekranie u boku Delona w dramacie kryminalnym "Samuraj" ("Le Samouraï", 1967) jako Jane Lagrange, traktowana przedmiotowo przez swojego kochanka, tytułowego płatnego zabójcę. Pochlebne opinie krytyków o aktorstwie Alaina Delona szły w parze z nieprzychylnymi o umiejętnościach Nathalie Delon. Znosiła to z coraz większym trudem. Rozczarowana odnalazła się na paryskiej scenie. 25 sierpnia 1968 doszło do rozwodu dekoracyjnej pary francuskiego ekranu.
Pojawiła się jeszcze na ekranie w dramacie wojennym "Armia cieni" ("L’Armée des ombres", 1969), kryminale szpiegowskim "48 godzin" ("When Eight Bells Toll", 1971) z Anthonym Hopkinsem, "Sinobrody" ("Bluebeard", 1972) z udziałem Richarda Burtona i Raquel Welch, komedii kostiumowej "Bardzo ładna i bardzo wesoła historia" ("L'Histoire tres bonne et tres joyeuse de Colinot Trousse-Chemise", 1973) u boku Brigitte Bardot, komediodramacie "Romantyczna Angielka" ("The Romantic Englishwoman", 1975) z Glendą Jackson i Helmutem Bergerem oraz melodramacie kostiumowym Rogera Vadima "Wierna żona" ("Une femme fidele", 1976) jako hrabina Flora De Saint Gilles.
Spróbowała też swoich sił jako scenarzystka i reżyser filmu "Zawiadomienie o nieszczęśliwym wypadku" ("Ils appellent ça un accident", 1982), w którym zagrała główną rolę, a także komedii romantycznej "Słodkie kłamstwa" ("Sweet Lies", 1988) z Treatem Williamsem i Joanną Pacułą. Była również autorką piosenki „Island Life” pochodzącej z filmu Romana Polańskiego "Frantic" (1988).
Zmarła 21 stycznia 2021 w wieku 79 lat w Paryżu na raka.

</doc>
<doc id="1026877" url="https://pl.wikipedia.org/wiki?curid=1026877" title="Eleonora Gonzaga">
Eleonora Gonzaga



</doc>
<doc id="1026879" url="https://pl.wikipedia.org/wiki?curid=1026879" title="Jan Swantek">
Jan Swantek

Jan Franciszek Swantek (ur. 1933 w Walligford, zm. 7 stycznia 2022) – Pierwszy Biskup Polskiego Narodowego Kościoła Katolickiego w Stanach Zjednoczonych i Kanadzie (PNKK) w latach 1985–2002. Jego następcą na tym stanowisku został wybrany w 2002 r. bp Robert Nemkovich. Jako zwierzchnik PNKK zdecydowanie opowiadał się przeciwko udzielaniu święceń kapłańskich kobietom oraz dawaniu ślubów parom homoseksualnym.
Jan Swantek urodził się w 1933 roku w małym miasteczku Walligford w stanie Connecticut, gdzie ukończył też szkołę średnią. Następnie rozpoczął naukę w Seminarium Duchownym Polskiego Narodowego Kościoła Katolickiego w Scranton, w momencie wstąpienia do placówki nie znał języka polskiego, wychowywany był w rodzinie polskich imigrantów mówiących wyłącznie po angielsku. Studiował także filozofię na Uniwersytecie Clarka w Worcester. 
Jana Swantka na godność biskupa wybrał XV Synod Polskiego Narodowego Kościoła, elekt został konsekrowany 30 listopada 1978 r. w katedrze pw. św. Stanisława w Scranton. Sakry biskupiej udzielił mu Pierwszy Biskup Franciszek Rowiński, przy współudziale emerytowanego Pierwszego Biskupa Tadeusza Zielińskiego oraz biskupów: Antoniego Rysza i Józefa Niemińskiego.
Na XVII Synodzie w 1985 r. wybrany Pierwszym Biskupem. Jan Swantek w 2002 r. był uczestnikiem Międzynarodowej Konferencji Biskupów Starokatolickich we Wrocławiu. Za jego sprawą w 2006 r. udało się przyjąć "Wspólną Deklarację o Jedności" regulującą stosunki między Polskim Narodowym Kościołem Katolickim a Kościołem rzymskokatolickim.

</doc>
<doc id="1026882" url="https://pl.wikipedia.org/wiki?curid=1026882" title="Sferotol">
Sferotol

Sferotol ("Sphaerotholus") – roślinożerny dinozaur z rodziny pachycefalozaurów (Pachycephalosauridae).
Żył w epoce późnej kredy (ok. 70 mln lat temu) na terenach Ameryki Północnej. Długość ciała ok. 2,5 m, wysokość ok. 1 m, masa ok. 50 kg. Jego szczątki znaleziono w USA (w stanach Montana i Nowy Meksyk) i w Kanadzie (Alberta).
Gatunki sferotola:

</doc>
<doc id="1026885" url="https://pl.wikipedia.org/wiki?curid=1026885" title="Pallavolo Padwa">
Pallavolo Padwa

Sempre Volley Padwa – włoski męski klub siatkarski, powstały w 1970 w Padwie, pod nazwą Petrarca Volley.
Sukcesy.
Puchar CEV:
Puchar Włoch Serie A2:

</doc>
<doc id="1026888" url="https://pl.wikipedia.org/wiki?curid=1026888" title="Jerzy Pławczyk">
Jerzy Pławczyk

Jerzy Pławczyk (ur. 16 kwietnia 1911 w Dąbrowie Górniczej, zm. 16 stycznia 2005 w Lambrecht (Pfalz)) – polski lekkoatleta, skoczek, miotacz i wieloboista.
Zawodnik AZS Warszawa i Nord de la France. Absolwent Centralnego Instytutu Wychowania Fizycznego w Warszawie (1932).
Olimpijczyk z Los Angeles (1932) - 7-8. miejsce w skoku wzwyż z wynikiem 1,90 i z Berlina (1936). Brązowy medalista mistrzostw Europy w dziesięcioboju (1934 - 7552,345 pkt.), szósty w ME w dziesięcioboju (1938 - 5946 pkt.). Rekordzista Europy w skoku wzwyż (1,96 w 1932).
3-krotny rekordzista kraju w skoku wzwyż (do 1,96 w 1932), 6-krotny mistrz polski w skoku wzwyż, dziesięcioboju i w sztafecie 4 x 100 m (1932–1936), 6-krotny halowy mistrz kraju: w skoku wzwyż, skoku o tyczce i w dal (1933-36). Rekordy życiowe: wzwyż - 1,96 (1932), tyczka - 3,73 (1934), w dal - 7,19 (1935), rzut dyskiem - 43,25 (1934), rzut oszczepem - 55,70 (1936), pięciobój - 3084 pkt. (1935), dziesięciobój - 6871 pkt. (1936). W 1932 zajął 6. miejsce w plebiscycie Przeglądu Sportowego na 10 najlepszych sportowców Polski.
W 1938 wyemigrował do Francji. W 1940 jako żołnierz armii francuskiej internowany w Norymberdze, później w Królewcu. W 1943 wrócił do Francji. Startował w skoku wzwyż również podczas wojny. Był też od 1943 do 1948 instruktorem sportowym w Vichy, Paryżu i Roame. Potem był handlowcem i nauczycielem. Następnie powrócił do Polski.
Późniejsze losy Jerzego Pławczyka nie są znane.

</doc>
<doc id="1026889" url="https://pl.wikipedia.org/wiki?curid=1026889" title="Kowalka (Zaniemyśl)">
Kowalka (Zaniemyśl)

Kowalka – nieoficjalna część wsi Zaniemyśl w Polsce położona w województwie wielkopolskim, w powiecie średzkim, w gminie Zaniemyśl.
Obecnie główna część byłej miejscowości to ulica Wierzbowa w Zaniemyślu.
W latach 1975–1998 miejscowość administracyjnie należała do województwa poznańskiego.

</doc>
<doc id="1026890" url="https://pl.wikipedia.org/wiki?curid=1026890" title="Metakatalog">
Metakatalog

Metakatalog – usługa zapewniająca przepływ danych między jednym lub więcej serwerem usług katalogowych i baz danych w celu synchronizacji danych. Jest ważną częścią systemów zarządzania tożsamością. Synchronizowane dane to zwykle profile użytkowników i informacje o polisach i autoryzacji. Większość implementacji metakatalogu synchronizuje dane do minimum jednego serwera usług katalogowych by zapewnić aplikacjom działającym w oparciu o katalogi, takim jak pojedyncze logowanie, dostęp do bieżących danych nawet jeśli źródłowe dane nie znajdują się w katalogu.
Implementacje metakatalogu wspierają filtrowanie i przetwarzanie danych podczas synchronizacji.
Większość komercyjnych systemów zarządzania tożsamością zawiera metakatalog lub usługę zarządzania uprawnieniami użytkowników.

</doc>
<doc id="1026891" url="https://pl.wikipedia.org/wiki?curid=1026891" title="Destiny (album Glorii Estefan)">
Destiny (album Glorii Estefan)

Destiny – studyjny, anglojęzyczny album Glorii Estefan z 1996 roku. Wydawnictwo, chociaż nie powtórzyło sukcesu poprzednich płyt artystki, sprzedało się na całym świecie w ponad pięciu milionach egzemplarzy, w Stanach Zjednoczonych zyskując status platynowej płyty. Album zyskał w większości pochlebne recenzje ze strony krytyków, czego dowodem może być kilka nominacji do nagrody Grammy. Album promowany był kilkoma singlami, z których największy rozgłos zyskał "Reach" będący oficjalnym hymnem Igrzysk Olimpijskich w Atlancie w 1996 roku. Taneczny remiks tego utworu dotarł także na szczyt dyskotekowych zestawień. Innymi popularnymi nagraniami były "You'll Be Mine (party time)" (które stało się jednym z najczęściej samplowanych utworów z repertuaru Glorii) oraz "I'm Not Giving You Up". W krajach latynoskich na płycie zamieszczono dodatkowy utwór: "No Pretendo", który ukazał się na singlu i dotarł na sam szczyt latynoskich zestawień.

</doc>
<doc id="1026892" url="https://pl.wikipedia.org/wiki?curid=1026892" title="Kazimierz Turno">
Kazimierz Turno

Kazimierz Turno herbu Trzy Kotwice (ur. w 25 listopada 1778 w Głubczynie, zm. w 8 listopada 1817 w Dobrzycy ) – generał brygady armii Księstwa Warszawskiego, odznaczony w Księstwie Warszawskim Krzyżem Kawalerskim Orderu Virtuti Militari.
Życiorys.
Syn stolnika kaliskiego Jana Turno (zm. 1792) i Korduli z Gorzeńskich Turnowej (1737-1816), miał siostry Ludwikę (1759-1826) i Katarzynę (1769-1800) oraz brata Adama (1775-1851), oficera w Armii Księstwa Warszawskiego, który pozostawił po sobie prowadzony przez wiele lat, znakomicie dokumentujący ówczesną epokę i często wykorzystywany przez badaczy "Dziennik", przechowywany obecnie w Ossolineum.
W 1801 r. poślubił Helenę z Rogalińskich herbu Łodzia, kasztelankę międzyrzecką, z którą miał syna Jana Napoleona (1806-1821) i 5 córek: Augustynę (1802-1881), Józefatę (ur. 1803), Kordulę (1807-1876), Donatę (1808-1876) i Amelię (ur. 1811).
Służbę wojskową rozpoczął w 1803 w armii pruskiej, adiutant księcia Fryderyka Augusta. Od 1806 w Wojsku Polskim. Własnym kosztem wystawił 5 pułk strzelców konnych, którym dowodził jako pułkownik do 1810. W kampanii 1807 odznaczył się w bitwie pod Toruniem, a następnie szarżował na czele pułku przeciw armii rosyjskiej w bitwie pod Frydlandem, gdzie został ranny i otrzymał Krzyż Kawalerski Orderu Legii Honorowej.
W kampanii 1809 walczył pod Górą, odznaczył się przy zdobywaniu Sandomierza i pod Wrzawami. W 1810 otrzymał awans na generała brygady i został mianowany adiutantem króla saskiego i księcia warszawskiego Fryderyka Augusta oraz dowódcą wojskowym departamentu kaliskiego.
W wyprawie moskiewskiej (1812) dowódca 29 Brygady Jazdy Dywizji gen. Aleksandra Rożnieckiego w IV Korpusie Rezerwowym Kawalerii gen. Marie Victora Nicolasa de Fay de La Tour Maubourga. Odznaczył się w bitwie pod Mirem, w czasie walk odwrotowych spod Moskwy został ciężko ranny w bitwie nad Berezyną. W kampanii 1813 dowódca brygady w VIII Korpusie Wielkiej Armii. W Dreźnie został uroczyście odznaczony Krzyżem Oficerskim Orderu Legii Honorowej. Wraz z królem saskim dostał się do niewoli pod Lipskiem.
W 1815 otrzymał od niego Krzyż Komandorski z Gwiazdą Orderu św. Henryka.
W 1816 odziedziczył po wuju, gen. Augustynie Gorzeńskim (bracie Korduli z Gorzeńskich Turnowej) dobra dobrzyckie. Już w roku następnym zmarł w Dobrzycy wskutek ran odniesionych nad Berezyną.
Był członkiem loży wolnomularskiej Bracia Zjednoczeni w 1808 roku, członek loży Français et Polonais Réunis.

</doc>
<doc id="1026893" url="https://pl.wikipedia.org/wiki?curid=1026893" title="Puchar Polski w piłce nożnej kobiet, 2006/07, grupa kujawsko-pomorska">
Puchar Polski w piłce nożnej kobiet, 2006/07, grupa kujawsko-pomorska

Puchar Polski kobiet w piłce nożnej w sezonie 2006/07, grupa: kujawsko-pomorska
I runda - 6 września 2006
"Klub Brda Bydgoszcz miał wolny los."
Finał - 24 września 2006 

</doc>
<doc id="1026899" url="https://pl.wikipedia.org/wiki?curid=1026899" title="Józefowo (powiat średzki)">
Józefowo (powiat średzki)

Józefowo – osada w Polsce położona w województwie wielkopolskim, w powiecie średzkim, w gminie Zaniemyśl.
W latach 1975–1998 miejscowość administracyjnie należała do województwa poznańskiego.

</doc>
<doc id="1026902" url="https://pl.wikipedia.org/wiki?curid=1026902" title="The Polish Review">
The Polish Review

The Polish Review – amerykański kwartalnik naukowy, ukazujący się w Nowym Jorku od 1956. 
Wydawcą jest Polish Institute of Arts and Sciences of America (PIASA).

</doc>
<doc id="1026904" url="https://pl.wikipedia.org/wiki?curid=1026904" title="Zgłębnik Sengstakena-Blakemore’a">
Zgłębnik Sengstakena-Blakemore’a

Zgłębnik Sengstakena-Blakemore’a, sonda Sengstakena-Blakemore’a (ang. Sengstaken-Blakemore tube) – rodzaj zgłębnika wprowadzanego do żołądka przez nos lub jamę ustną, w niektórych ośrodkach stosowany do doraźnego hamowania krwawienia z pękniętych żylaków przełyku. Tamponada skutecznie zatrzymuje krwotok, ale u 60% chorych po usunięciu zgłębnika dochodzi do nawrotu krwawienia. Podobnie działa zgłębnik Lintona-Nachlasa. 
Zgłębnik wprowadza się do żołądka, a następnie wypełnia balony powietrzem do uzyskania docelowego ciśnienia 30-50 mm Hg. Zgłębnik napina linka z obciążeniem 250-500 g. Tamponada żylaków nie powinna być utrzymywana dłużej niż 24 godziny; po tym okresie wzrasta ryzyko powstania tzw. odleżyn błony śluzowej przełyku, które stają się drugim obok żylaków źródłem krwotoku, niekiedy niemożliwym do opanowania . Inne możliwe powikłanie to przemieszczenie zgłębnika, perforacja przełyku lub żołądka.
Metodę działania zgłębnika zaproponowali w 1950 roku Sengstaken i Blakemore . Tamponadę krwawiących żylaków przełyku opisał już Westphal w 1930 roku.

</doc>
<doc id="1026907" url="https://pl.wikipedia.org/wiki?curid=1026907" title="Grawitol">
Grawitol

Grawitol ("Gravitholus") – dwunożny, roślinożerny dinozaur należący do pachycefalozaurów.
Opis.
Dwunożny roślinożerca o grubej czaszce.
Wielkość.
Grawitol miał ok. 2,5 - 3 m długości i ok. 1,8 m wysokości. Ważył około 100 kg.
Pożywienie.
rośliny
Występowanie.
Grawitol występował w okresie późnej kredy (kampan) - około 75 milionów lat temu na obszarze obecnej Ameryki Północnej. Szczątki grawitola zostały znalezione w kanadyjskiej prowincji Alberta.
Behawior i etologia.
Prawdopodobnie dinozaur ten używał swej grubej czaszki podczas walk samców o samicę.
Filogeneza.
Wśród paleontologów trwa obecnie debata, czy grawitolowi można przypisać rangę nowego rodzaju, czy też nazwa rodzajowa Gravitholus jest synonimem nazwy rodzajowej Stegoceras.
Historia odkryć.
Grawitol został opisany w 1979 przez Williama Walla i Petera Galtona. 

</doc>
<doc id="1026908" url="https://pl.wikipedia.org/wiki?curid=1026908" title="Marinus Kok">
Marinus Kok

Abp dr h.c. Marinus Kok (ur. 1916 w Lejdzie, Holandia; zm. 1999) – starokatolicki arcybiskup Utrechtu, zwierzchnik Kościoła Starokatolickiego w Holandii w latach 1970-1982, były przewodniczący Unii Utrechckiej Kościołów Starokatolickich i Międzynarodowej Konferencji Biskupów Starokatolickich.
Marinus Kok ukończył w 1941 teologię w Seminarium w Amersfoort, w tym też roku uzyskał święcenia kapłańskie. Od 1945 r. był proboszczem w Arnheim, Amersfoort i Gravenhage. W roku 1969 został wybrany Koadiutorem Arcybiskupa. Od listopada 1970 do 31 grudnia 1981 roku był Arcybiskupem Utrechtu.
W 1994 otrzymał tytuł doktora "honoris causa" Chrześcijańskiej Akademii Teologicznej w Warszawie.

</doc>
<doc id="1026909" url="https://pl.wikipedia.org/wiki?curid=1026909" title="Bugaj (Piotrków Trybunalski)">
Bugaj (Piotrków Trybunalski)

Bugaj – część miasta i osiedle Piotrkowa Trybunalskiego.
Nazwa.
Nazwa osiedla pochodzi od jeziora Bugaj, które znajduje się w pobliżu.
Położenie.
Osiedle położone jest we wschodniej części miasta.
Granicami osiedla w przybliżeniu są ulice:
Budynki.
Na terenie osiedla znajdują się domy jednorodzinne oraz kamienice.

</doc>
<doc id="1026911" url="https://pl.wikipedia.org/wiki?curid=1026911" title="Juan Negrín">
Juan Negrín

Juan Negrín López (ur. 3 lutego 1892, zm. 12 listopada 1956) – hiszpański polityk socjalistyczny, z zawodu lekarz. W latach 1937–1939 pełnił funkcję premiera Republiki Hiszpańskiej; w latach 1936–1938 był ministrem finansów, a w latach 1938–1939 ministrem obrony. W latach 1931–1939 poseł do Kortezów. Jest znany jako jeden z najważniejszych protagonistów hiszpańskiej wojny domowej. Do XXI wieku pozostawał postacią niezwykle kontrowersyjną i na ogół krytykowaną, głównie za tendencje dyktatorskie oraz domniemany serwilizm wobec komunistów i ZSRR. W ostatnich latach w historiografii i debacie publicystycznej przeważają opinie pochlebne lub apologetyczne; jako ucieleśnienie ideałów demokracji, Negrín jest na różne sposoby upamiętniony w przestrzeni publicznej.
Rodzina i młodość.
Przodkowie Negrína byli rzemieślnikami; jego dziadek miał warsztat siodlarski w Telde. Syn tegoż i ojciec Negrína, Juan Negrín Cabrera (1864-1941), początkowo uczył się w seminarium duchownym, ale zrezygnował z kariery religijnej i podjął pracę jako agent nieruchomości. Poślubił Marię López Marrero, pochodzącą z lepiej sytuowanej rodziny drobnych ziemian; para osiedliła się w Las Palmas. Na przełomie wieków Negrín Cabrera szybko dorobił się majątku dzięki spekulacji gruntami. Założył też firmę, z sukcesem zajmująca się handlem artykułami spożywczymi; z czasem nawiązał kontakty międzynarodowe i współpracował z zagranicznymi partnerami. Jako poważny przedsiębiorca w latach 1910. wszedł do rozmaitych lokalnych izb gospodarczych i ciał samorządowych.
Małżeństwo miało trójkę dzieci; oprócz Juana były to również Dolores (ur. 1893) i Heriberto (1895). Wychowywane były w atmosferze stosunkowo religijnej i umiarkowanie konserwatywnej, dość typowej dla kanaryjskiej burżuazji z tego okresu. Juan chodził do szkoły podstawowej prowadzonej przez Kościół; po jej ukończeniu wyjechał do Santa Cruz de Tenerife, gdzie pobierał naukę w miejscowym Instituto Técnico i gdzie w roku 1906 otrzymał dyplom "bachillerato". Pod wpływem ojca i odmiennie niż większość rówieśników, systematycznie uczył się języków obcych. Wykorzystując swoje kontakty handlowe, ojciec zaaranżował dla niego dalszą naukę w Niemczech, sugerując podjęcie studiów medycznych. Dorastający Negrín istotnie najpierw przez rok studiował medycynę na uniwersytecie w Kilonii, aby w roku 1908 przenieść się do Lipska. W tamtejszym Karl-Fischer Institut studiował fizjologię, uzyskując dyplom lekarza w roku 1912. Profesor Theodor von Brücke zaproponował mu współpracę w charakterze asystenta; podczas kolejnych lat Negrín zaangażowany był w badania naukowe, prowadzone również na skalę międzynarodową przez profesora. W roku 1914 rozpoczął w Lipsku pracę dydaktyczną jako "Privatdozent". Miał rozległe zainteresowania i słuchał wykładów wykraczających poza jego specjalizację, m.in. dotyczących chemii i ekonomii.
W roku 1914 Negrín ożenił się z Marią Michajłowną Fidelman-Brodską (1892-?), pianistką i córką żydowskiego emigranta z Kijowa, który osiedlił się w Lipsku jeszcze w XIX wieku i prowadził tam firmę handlową. Małżeństwo miało 5 dzieci, urodzonych w latach 1914–1924. Synowie wyemigrowali do Stanów Zjednoczonych; Juan został uznanym neurochirurgiem, Rómulo i Miguel wybrali karierę inżynierską. Dolores zmarła wkrótce po narodzeniu, María natomiast w wieku 10 lat padła ofiarą tyfusu. Ta śmierć spowodowała depresję matki i w konsekwencji pogarszające się stosunki między małżonkami; od połowy lat 20. prowadzili osobne życie, choć współdzielili madryckie mieszkanie. W roku 1932 otrzymali prawną separację, ale o rozwód nie wystąpili, i w późniejszych latach prowadzili utrzymaną w poprawnym tonie korespondencję. Negrín pozostawał już wtedy od kilku lat w nieformalnym związku z Felicianą López de Dom Pablo (1906-1987), laborantką w Instytucie Fizjologii. Para nie miała własnych dzieci, choć potem adoptowała bratanicę Negrina; Feliciana towarzyszyła Negrinowi do końca życia.
Kariera naukowa i akademicka.
W latach 1912–1916 Negrín uczestniczył w pracach naukowych profesora von Brücke; koncentrowały się one wokół zagadnień fizjologii ogólnej, takich jak metabolizm i działanie systemów neurologicznego oraz mięśniowego, ze szczególnym uwzględnieniem odruchów bezwarunkowych i reakcji alergicznych. Opublikował wtedy w niemieckich pismach naukowych swoje pierwsze prace. W roku 1916 opuścił Niemcy – być może w związku ze stagnacją na uniwersytetach, spowodowaną m.in. licznymi powołaniami do wojska – i rozpoczął starania o stypendium badawcze w USA. Junta Para la Ampliación de Estudios, rządowa instytucja zajmująca się m.in. podziałem funduszy naukowych, zasugerowała mu jednak pracę w Hiszpanii. Hiszpański laureat nagrody Nobla w medycynie, Santiago Ramón y Cajal, będący pod wrażeniem wcześniejszych artykułów naukowych Negrína, zaproponował mu kierownictwo nowego laboratorium fizjologicznego w Madrycie. Na tym stanowisku prowadził on dalsze badania, a na Pierwszym Kongresie Fizjologicznym w Paryżu w roku 1920 zaprezentował „estalagmógrafo”, urządzenie mające badać cyrkulację krwinek w obrębie układu krwionośnego.
W roku 1922 Negrín w wyjątkowo młodym wieku otrzymał katedrę fizjologii na Uniwersytecie w Madrycie; z czasem objął funkcję dziekana na Wydziale Medycyny. Do połowy lat 20. publikował w specjalistycznej prasie medycznej kolejne artykuły naukowe. Jego działalność dydaktyczna jest przedmiotem kontrowersji. Według niektórych źródeł poświęcał on studentom – zwłaszcza tym obiecującym – wiele uwagi, oraz odmiennie niż wielu profesorów, nie angażował ich anonimowo do swoich własnych prac badawczych. Zdaniem innych autorów Negrín miał cokolwiek lekceważący stosunek do swoich obowiązków, nierzadko odwołując zajęcia lub spóźniając się. Z czasem zaczął zwracać coraz więcej uwagi na działalność organizacyjną, tak w kręgach medycznych jak akademickich. W roku 1927 został członkiem komitetu nadzorującego budowę tzw. Miasteczka Uniwersyteckiego; w tym samym okresie zaangażował się w prace branżowych organizacji lekarskich oraz awansował w ich hierarchii, osiągając szczeble kierownicze lub kontrolne. Aktywność w tych strukturach dała mu praktyczne doświadczenie w dziedzinie finansów publicznych.
W połowie lat 20. Negrín uruchomił na prestiżowej ulicy Madrytu własne laboratorium diagnostyczne, świadczące usługi tak innym naukowcom i lekarzom jak pacjentom; inicjatywa ta okazała się sukcesem biznesowym, ale również naukowym. Zdobyła rozgłos międzynarodowy i stała się „szkołą naukową” o praktycznym profilu, z którą związanych było kilka osobistości hiszpańskiej medycyny. Współzałożył też wydawnictwo; oryginalnie publikowało ono podręczniki i prace medyczne, ale z czasem zaczęło wydawać również literaturę piękną, w tym tłumaczenia, m.in. pierwsze hiszpańskie wydanie "Na Zachodzie bez zmian" Ericha Marii Remarque. Pod koniec lat 20. Negrín był już człowiekiem nie tylko znanym w kręgach akademickich i medycznych, ale również zamożnym; zaliczał się do swoistej madryckiej "jet-set", ludzi systematycznie bywających w drogich restauracjach i gustujących w luksusie. W tym okresie praktycznie zaniechał działalności naukowej i przestał publikować, choć nadal pełnił funkcje dydaktyczne na Uniwersytecie.
Początki kariery politycznej.
Wywodząc się ze środowiska religijnej, konserwatywnej burżuazji, Negrín miał wszelkie dane po temu, aby zaangażować się politycznie po stronie prawicy. Historycy spekulują, że nie stało się tak głównie z powodu jego doświadczeń w Niemczech. Jako nastolatek stracił wiarę (choć nigdy nie stał się wojowniczo antyreligijny), zafascynował się natomiast ideałami socjalizmu, zwłaszcza w wydaniu niezwykle silnej w latach 1910. SPD. Zdaniem niektórych autorów, rozpad własnego małżeństwa oraz stosunki z innymi kobietami ugruntowały jego zdecydowanie liberalne poglądy obyczajowe i społeczne; możliwe że zapisał się do masonerii. Do połowy lat 20. nie ma żadnych dowodów na polityczną aktywność Negrína; zmianę przyniósł jego związek z Felicianą López, która wcześniej zaangażowała się w ruch socjalistyczny i znała wiele osób z otoczenia Indalecio Prieto, w tym jego samego. Wprowadziła ona Negrína w krąg "prietistów"; w drugiej połowie lat 20. poznał osobiście Prieto, Del Vayo, Araquistaina i Largo Caballero, temu ostatniemu służąc nawet pomocą medyczną. W roku 1929 Negrín zapisał się do Partii Socjalistycznej, w tym okresie mającej zresztą dość dobre stosunki z reżimem Primo de Rivery.
Gdy w roku 1931 upadła monarchia i ustanowiono Republikę, na płaszczyźnie politycznej Negrín był osobą publicznie kompletnie nieznaną; również w PSOE nie pełnił żadnych istotnych funkcji. Jako człowiek o dorobku naukowym i zawodowym, oraz jako rodowity kanaryjczyk, był dobrym kandydatem socjalistów w pierwszych wyborach parlamentarnych z okręgu Las Palmas. Startując w ramach szerokiej socjalistyczno-liberalnej koalicji łatwo osiągnął mandat, sukces który powtórzył w wyborach z roku 1933 (tym razem startując w Madrycie) oraz 1936 (znowu z Las Palmas). Przez 5 lat działalności parlamentarnej Negrín pozostawał w drugim rzędzie socjalistycznych deputowanych. Generalne nie brał udziału w dyskusjach plenarnych, nie uczestniczył w publicznych polemikach i nie był cytowany na pierwszych stronach gazet. Poświęcił się raczej pracom w komisjach, zwłaszcza tej ds. finansów i budżetu; reprezentował też Hiszpanię na niektórych międzynarodowych konferencjach interparlamentarnych. Jego najbardziej znaną inicjatywą była próba przekonania prezydenta by anulował przegrane przez lewicę wybory z roku 1933. Miarą awansu Negrina w szeregach partii było objęcie funkcji rzecznika dyscyplinarnego klubu parlamentarnego PSOE. Aby sprostać wymaganiom parlamentarnym, w roku 1934 zrezygnował z pracy na Uniwersytecie.
W okresie republikańskim Negrín pozostawał w towarzyskim i politycznym kręgu skupionym wokół Indalecio Prieto; frakcja ta nie była równie radykalna i protorewolucyjna jak konkurencyjna grupa Largo Caballero. Celem Negrina była raczej społeczna i polityczna modernizacja Hiszpanii; akceptował niektóre postulaty socjalistyczne i anarchistyczne, ale opowiadał się za własnością prywatną jako fundamentem ustroju gospodarczego. Z niejaką dumą deklarował, że jest „jedynym niemarksistowskim posłem PSOE”, nie był jednak bezwzględnie przywiązany do demokracji. Popierając reformy forsowane przez partię, opowiadał się dodatkowo za federalizacją kraju. Stronił od wojowniczego antyklerykalizmu; był orędownikiem utrzymania taktycznej koalicji z ugrupowaniami republikańskimi. Nie angażował się również w walki frakcyjne w łonie PSOE; choć należał do "prietistów", w okresie rewolucji asturyjskiej w roku 1934 własnym samochodem przewoził ukrywającego się przed władzami Largo Caballero. Dbał o rozwój osobisty: uczył się gry na wiolonczeli oraz języka węgierskiego.
Minister finansów.
Przez kilka tygodni po wybuchu wojny domowej Negrín służył jako łącznik między madrycką siedzibą PSOE a partyjnymi milicjami, dyslokowanymi w rejonie Sierra de Guadarrama; zapewne pełnił również funkcje logistyczne i propagandowe. W okresie formowania się zdominowanego przez socjalistów rządu Largo Caballero na przełomie sierpnia i września 1936 zaczęto wymieniać go jako potencjalnego członka nowego gabinetu. W miarę doświadczony na stanowisku publicznym, sprawny i energiczny organizator, jako mało wojowniczy "prietista" był akceptowalny również dla frakcji "caballeristas". Jego kilkuletnie zaangażowanie w parlamentarnej komisji budżetowej sprawiło, że otrzymał tekę ministra finansów; rolę tę będzie pełnił przez 19 miesięcy, do kwietnia 1938.
Najważniejszą decyzją Negrina na stanowisku szefa finansów było przekazanie większości zasobów złota, będących w posiadaniu Banku Hiszpanii, do Związku Radzieckiego; w październiku 1936 około 503 tony przetransportowano radzieckim statkami z Kartageny do Odessy, podczas gdy do wiosny 1937 roku 174 tony zdeponowano we Francji. Krok ten jest niejednoznacznie oceniany przez historyków. Część twierdzi, że bez wyraźnego powodu rząd republikańskiej Hiszpanii całkowicie uzależnił się od ZSRR i tracąc kontrolę nad własnymi aktywami, stał się klientem Stalina. Niektórzy jednak widzą racjonalne przesłanki takiej decyzji: zagrożenie sabotażem ze strony pro-frankistowskich funkcjonariuszy Banku Hiszpanii, zagrożenie ew. depozytów blokadą wynikającą z polityki nieinterwencji we Francji i Wielkiej Brytanii, rolę ZSRR jako głównego dostawcy uzbrojenia i sprzętu do Republiki.
Negrín znacznie rozbudował Korpus Karabinierów, nominalnie formację celno-skarbową podległą ministerstwu; nabrała ona charakteru wojskowego i została przystosowana do prowadzenia akcji bojowych. Dzięki temu wiosną 1937 roku był w stanie siłą odzyskać kontrolę nad częścią placówek celno-skarbowych w Katalonii, które do tej pory pozostawały pod kontrolą anarchistów; zyskał tym graniczącą z wrogością niechęć FAI i CNT. Nie potrafił natomiast przeciwdziałać całkowitemu załamaniu fiskalnemu państwa; w roku 1937 pobór podatków przyniósł zaledwie 25% dochodów uzyskanych na porównywalnym obszarze w roku 1935. Częściowo katastrofa ta spowodowana była załamaniem gospodarki w wyniku rewolucyjnych przemian, ale częściowo wynikała z nieudolności i rozpadu podległego Negrinowi aparatu podatkowego.
Jako minister finansów Negrín jest też odpowiedzialny za załamanie rynku monetarnego na terenie republikańskiej Hiszpanii. Po wybuchu wojny ludność zaczęła tezauryzować bilon, licząc na wartość kruszcu i nie mając zaufania do wartości banknotów; w rezultacie bilon całkowicie znikł z obiegu. To z kolei spowodowało, że różnorakie instytucje – jak władze regionalne czy miejskie, organizacje związkowe, zrzeszenia handlowe np. hotelarskie albo transportowe itp. – zaczęły wypuszczać własną quasi-walutę, najczęściej określaną jako „talony”, „kupony”, „bilety”, „certyfikaty” itd. W początkach roku 1937 na terenie republikańskiej Hiszpanii funkcjonowało ok. 3,000 różnych quasi-walut, paraliżując wymianę towarowo-finansową. Zaabsorbowany kwestiami dotyczącymi złota i kontrolą nad placówkami celnymi, Negrín nie podjął skutecznych kroków zmierzających do likwidacji zastępczych pieniędzy; znaczące uzdrowienie rynku osiągnął dopiero w roku 1938, jako minister finansów i premier jednocześnie. Wreszcie, na Negrinie spoczywa odpowiedzialność za wysoką inflację; gdy zdawał urząd, wynosiła ona 170% w porównaniu do chwili wybuchu wojny.
Pierwszy rząd Negrina.
Wczesną wiosną 1937 roku wśród różnych ugrupowań tworzących republikańską koalicję rządową narastało zniechęcenie wobec premierostwa Largo Caballero. Frakcja PSOE skupiona wokół Prieto zaczęła rozważać zastąpienie go swoim człowiekiem, i w roli tej coraz częściej widziano Negrina. Jego bezproblemowa współpraca na stanowisku ministra z PCE i doradcami radzieckimi sprawiła, że kandydatura taka była dobrze widziana przez komunistów. Prezydent Azaña i ugrupowania republikańskie również widziały w Negrinie energicznego i umiarkowanego polityka. Nawet sceptyczne CNT nie mogło zaproponować żadnego kontrkandydata. Wielu jeśli nie wszyscy z wyżej wymienionych sądziło też, że pozbawiony własnego zaplecza politycznego Negrín będzie pozostawał pod ich wpływem. Kiedy doszło do politycznego przesilenia i w połowie maja rząd Largo upadł, dość szybko zgodzono się na kandydaturę Negrina. Premier dobrał sobie ministrów z PSOE, PCE/PSUC, PNV, Esquerry i partii republikańskich; "prietistas" objęli kluczowe resorty obrony i spraw wewnętrznych, a komuniści oprócz resortów rolnictwa i edukacji kontrolowali również wiele kluczowych stanowisk w policji i w wojsku. W skład rządu nie weszli ani anarchiści, ani "caballeristas".
Pierwszy rok Negrina na fotelu premiera charakteryzował się głównie działaniami na rzecz likwidacji niezależnych ośrodków władzy i zwiększenia kontroli administracji rządowej nad heterogenicznym terytorium Republiki. Już pierwsze miesiące urzędowania przyniosły zorganizowane represje skierowane przeciw POUM, będące pokłosiem wcześniejszych „dni majowych w Barcelonie”. Aczkolwiek Negrín nie był ich inspiratorem, niemniej pozwolił komunistom na masowe aresztowania i eliminację politycznych przeciwników, a potem domagał się surowego ukarania represjonowanych jako zdrajców. Wsparł również PCE w konfrontacji z anarchistami, która latem 1937 roku doprowadziła do zbrojnej i niekiedy krwawej likwidacji anarchistycznych komun w Nowej Kastylii i Aragonii. Wprowadził też trybunały specjalne, organy które zdaniem niektórych członków jego rządu przypominały narzędzia faszystowskiego terroru. Przeniósł siedzibę rządu z Walencji do Barcelony, co pozwoliło mu lepiej kontrolować sytuację w Katalonii. Pełniąc nadal funkcję ministra finansów, z umiarkowanym skutkiem kontynuował wysiłki na rzecz uporządkowania gospodarki; w kwietniu 1938 inflacja wynosiła już 305% w stosunku do lipca 1936. Nie miał natomiast większego wpływu na generalnie niekorzystny przebieg walk na froncie; latem i jesienią 1937 Republika straciła enklawę północną, a wiosną 1938 jej terytorium zostało rozdzielone sięgającym Morza Śródziemnego klinem Nacjonalistów.
Aczkolwiek Negrín w coraz większym stopniu opierał się na PCE jako na najbardziej zdyscyplinowanej i zdeterminowanej formacji politycznej, to jednak niekiedy przeciwstawiał się komunistom. Nie popierał forsowanej przez nich fuzji między PSOE a PCE; grał na czas w kwestii proponowanych przez Moskwę nowych wyborów, zorganizowanych już wg formuły jednej ludowej listy wyborczej; nie mógł zdobyć się na zdecydowane kroki w kierunku jakiejś formy nacjonalizacji części gospodarki; w przypadku konfliktów personalnych zdarzało mu się stanąć po stronie przeciwników PCE. Pomimo to, a także pomimo wątpliwości odnośnie do jego charakteru, tak PCE jak radzieccy doradcy wysoko cenili Negrina; uważali go za lojalnego i szczerego sojusznika. Na przełomie lat 1937/38 Negrín stał się politycznie bliższy PCE niż własnej PSOE. Popadł w konflikt ze swoim dawnym promotorem Prieto, którego oskarżył o defetyzm i z którym nie solidaryzował się w kwestii kontroli nad SIM i agitacji partyjnej w wojsku. W początkach 1938 stracił już poparcie nie tylko "prietistas", ale również Azañi. W kwietniu 1938 doszło do kolejnego przesilenia rządowego.
Drugi rząd Negrina.
W czasie przesilenia poparcie ze strony PCE gwarantowało, że kluczowa pozycja Negrina nie była ani przez chwilę zagrożona; z rządu usunięto za to Prieto i ministrów uznanych za niepewnych. Zrekonstruowany gabinet składał się z 5 republikanów, 3 socjalistów i po jednym przedstawicielu PCE, UGT, CNT i PNV. Premier oddał tekę ministra finansów, ale przejął resort obrony; wiele ważnych departamentów w różnych ministerstwach kontrolowali komuniści lub ich zwolennicy. Choć PCE miała tylko jednego ministra, de facto drugi rząd Negrina oznaczał okres największych wpływów komunistów w administracji.
Podczas swojej drugiej kadencji Negrín w coraz mniejszym stopniu oglądał się na poparcie partii tworzących koalicję, a w coraz większym prowadził politykę osobistą konsultowaną tylko z PCE. Była to najbardziej autorytarna forma rządu republikańskiego w okresie wojny domowej; niektórzy historycy piszą wręcz o dyktaturze Negrina. Przyniosła ona największe sukcesy w dziedzinie reorganizacji wojska, które zaczęło przybierać format zdyscyplinowanej, regularnej armii; komuniści kontrolowali w niej ok. 70% kluczowych stanowisk dowódczych. Zmilitaryzowano przemysł Katalonii, wprowadzono nowe organa represji i kontroli, a w początkach 1939 ogłoszono stan wyjątkowy. Negrín rozpoczął też ofensywę dyplomatyczną, zmierzająca do zapośredniczenia przez mocarstwa jakiejś formy zakończenia wojny. Jeszcze w kwietniu 1938 ogłosił 13 Punktów dla Pokoju, obliczonych bardziej na przekonanie Zachodu niż Franco. Jesienią 1938 i zgodnie ze strategią Moskwy usiłował doprowadzić do wycofania z Hiszpanii wszystkich obcych formacji jako wstępu do porozumienia między Hiszpanami, choć wkrótce potem zwrócił się do Stalina z prośbą o ponowne uruchomienie pomocy wojskowej. Na potrzeby wewnętrzne wzywał do bezwzględnej dalszej walki i gwałtownie piętnował sugestie o szukaniu porozumienia z Franco jako zdradę. Ponieważ większość społeczeństwa, żyjącego w strefie republikańskiej, była rozgoryczona dramatycznie pogarszającymi się warunkami życia i pragnęła przede wszystkim pokoju, Negrín jako orędownik walki stał się najbardziej znienawidzonym politykiem kraju.
Od października 1937 władze państwowe rezydowały w Barcelonie. W początkach roku 1939 pod naporem ofensywy Nacjonalistów rząd, resztki parlamentu i prezydent przekroczyli granicę francuską, jednak 9 lutego Negrín spędził na terytorium Francji mniej niż 24 godziny. Następnego dnia wylądował w Alicante, a kolejnego – po 28 miesiącach – rząd wrócił do Madrytu. W obliczu dominującego defetyzmu Negrín usiłował podtrzymać wolę oporu: spotykał się z dowódcami, prowadził posiedzenia rządu i wygłosił przemówienie radiowe, jednak sam tracił wiarę w sens dalszej walki; znikał na długie godziny, a jego niespodziewane samotne inspekcje bezpośrednio na linii frontu nasunęły niektórym podejrzenia o próbie samobójstwa. Podejmowane w połowie lutego decyzje wskazują na próbę zapewnienia zorganizowanej ewakuacji z portów lewantyńskich. 25 lutego Negrín opuścił Madryt, obierając za siedzibę Eldę; tam zastała go wiadomość o rebelii Casado. Podczas telefonicznej rozmowy Negrín najpierw apelował do jego lojalności, a potem usiłował zaaranżować pokojowe przekazanie władzy. Wobec ryzyka ogarnięcia przez oddziały "casadistas", 6 marca Negrín wraz z grupą ministrów i współpracowników odleciał z polowego lotniska pod Eldą do Tuluzy.
Emigracja.
We Francji Negrín usiłował pełnić funkcję szefa emigracyjnego rządu, lecz przez władze francuskie traktowany był jako prywatna osoba. W lipcu 1939 Prieto zorganizował posiedzenie kadłubowych Kortezów; zadeklarowały one dymisję Negrina, której ten nie uznał. Jako zwolennik koalicji antyniemieckiej został opuszczony przez komunistów, którzy na tym etapie stali na gruncie Paktu Ribbentropp-Mołotow. Za pośrednictwem stworzonej przez siebie jeszcze w okresie wojny domowej Servicio de Evacuación de Refugiados Españoles starał się zorganizować pomoc materialną dla uchodźców i był dysponentem stosunkowo sporych funduszy; "prietistas" jednak przejęli wartą dziesiątki milionów dolarów większość skarbu na rzecz własnej organizacji, przechwytując transport do Meksyku. Tuż przed ostatecznym upadkiem Francji w roku 1940 wraz z częścią ocalonych środków przepłynął jachtem do Wielkiej Brytanii, gdzie nadal usiłował prowadzić działalność polityczną. Starając się o utrzymanie neutralności frankistowskiej Hiszpanii w czasie II Wojny Światowej, rząd brytyjski zabronił Negrinowi działalności publicznej i usiłował skłonić do wyjazdu.
Większość lat wojennych Negrín przemieszkał w kupionym domu w Londynie i starał się nie nadwerężać tolerancji brytyjskich władz. W roku 1945 wyjechał do Meksyku licząc na odtworzenie jednolitego frontu hiszpańskich polityków republikańskich; wyjazd ten przekształcił się we frontalną konfrontację z emigracyjnymi przeciwnikami. Starcie to przegrał, a większość oponentów zadeklarowała powołanie rządu José Girala. Negrín uznał tę decyzję i zgłosił własną dymisję, od tego momentu zaczął wycofywać się z czynnej polityki. W roku 1946 został wykluczony z PSOE. W roku 1946 powrócił do Francji i zamieszkał w Paryżu, ale zdarzało mu się odbywać jeszcze dłuższe podróże, m.in. znowu do Meksyku i do USA; stamtąd m.in. opowiedział się (bezskutecznie) za rozszerzeniem Planu Marshalla na frankistowską Hiszpanię, czym ponownie spowodował ataki ze strony PCE. Usiłował jeszcze prowadzić działalność publiczną, np. animując własną organizację España Combatiente, ale bez większego skutku.
Źródła utrzymania Negrina od połowy lat 1940. są niejasne; jego madryckie mieszkanie i inne pozostawione w Hiszpanii dobra zostały skonfiskowane. Jego dochody najprawdopodobniej pochodziły ze zgromadzonych wcześniej środków na rzecz wsparcia emigrantów; Negrín zachował wpływ na część kont, instytucji i firm kontrolowanych przez republikanów. Materialnie powodziło mu się nieźle; w latach 40. żył na dość wysokiej stopie, potem już nieco niższej. Starał się utrzymywać możliwie szerokie i w miarę poprawne kontakty, również ze swoimi politycznymi przeciwnikami, choć generalnie pozostawał w izolacji politycznej graniczącej z ostracyzmem; zarzucano mu bezcelowe przedłużanie wojny i służalczość wobec komunistów. W zasadzie nie prowadził działalności publicystycznej, choć zdarzało mu się wypowiadać dla prasy. Cierpiał na dolegliwości żołądkowe i sercowe; mieszkał razem z Felicianą López, ale prowadził korespondencję z żoną i dziećmi. Przed śmiercią upoważnił syna do przekazania dokumentacji, dotyczącej wysłanego do Moskwy złota i przechowywanej w jego prywatnym archiwum, do ambasady frankistowskiej Hiszpanii w Paryżu, najprawdopodobniej by ułatwić ew. odzyskanie aktywów przez Madryt. Zmarł z powodu ataku serca. W jego pogrzebie uczestniczył tylko syn i dwóch przyjaciół.
Negrín w historiografii.
Negrín pozostaje jedną z najbardziej kontrowersyjnych postaci hiszpańskiej wojny domowej. Rzutując wstecz własne poglądy ideowe publicyści oraz politycy spierają się o jego ocenę, natomiast historycy mają trudności z wyjaśnieniem i interpretacją jego postawy; w tym kontekście mówi się o „zagadce Negrina” czy „enigmie doktora Negrina”. Problem dotyczy dwu kwestii: 1) motywów którymi kierował się Negrín optując za dalszą walką w sytuacji, gdy klęska Republiki wydawała się już przesądzona, oraz 2) charakteru jego relacji z komunistami. Ponieważ Negrín nie zostawił pamiętników ani obszernych relacji, proponowane opinie mają w znacznej części charakter spekulatywny.
Istnieją różne teorie dotyczące negrinowskiej strategii kontynuowania wojny. Jedna z najpopularniejszych głosi, że Negrín nie miał wątpliwości iż Republika stoi wobec Nacjonalistów na straconej pozycji, ale liczył na korzystny rozwój sytuacji międzynarodowej. W tym ujęciu Negrín miał jakoby przewidywać konflikt mocarstw zachodnich z Hitlerem; sądził, że gdy do niego dojdzie Francja i Wielka Brytania nie będą tolerować prohitlerowskiej frankistowskiej dywersji na własnych tyłach i zaangażują się militarnie w Hiszpanii po stronie upadającej Republiki. W tym ujęciu Negrinowi zabrakło czasu; gdyby przedłużył wojnę o pół roku, doczekałby wybuchu Drugiej Wojny Światowej. Według innej teorii wojenna propaganda Negrina była bluffem; przy jej pomocy zamierzał zmusić Franco – możliwie przy pomocy mocarstw zachodnich – do negocjacji pokojowych a de facto kapitulacyjnych, których celem byłby tylko gwarantowany przez Zachód brak krwawych represji wobec pokonanych. Jeszcze jedna interpretacja mówi, że Negrín aż do końca roku 1938 liczył na powstrzymanie postępów Nacjonalistów, a w okresie późniejszym prowadził wojnę jedynie, by umożliwić masową ewakuację zagrożonych i transfer środków wspierających przyszłych emigrantów; w tym ujęciu to zdrada Casado sprawiła, że plan ten legł w gruzach. Według zupełnie przeciwstawnej opinii Negrín przedłużał wojnę, bo tego wymagał interes ZSRR.
Kwestia stosunku Negrina do PCE, ZSRR i komunizmu generalnie również pozostaje przedmiotem kontrowersji. W drugiej połowie XX wieku dominowała teoria, że Negrín był kryptokomunistą, podobnie zresztą jak inni nominalnie socjalistyczni politycy Santiago Carillo, Alvarez del Vayo czy Margarita Nelken. Opinie takie spotyka się również dzisiaj: „do ostatniego momentu identyfikował się ciałem i duszą z komunistami” oraz „niewątpliwie był człowiekiem Stalina w Hiszpanii”. Według konkurencyjnej teorii Negrín był raczej typem bezideowego oportunisty o hedonistycznych skłonnościach maniakalnych; bieg wydarzeń dość niespodziewanie wyniósł go do władzy co wykorzystali komuniści, a on sam zaakceptował rolę ich marionetki tak długo, jak długo mógł folgować swoim intymnym upodobaniom. Wielu historyków uważa, że Negrín owszem był niechętnym wszelkim ideologiom pragmatykiem, i właśnie dlatego oparł się na komunistach jako najbardziej zdyscyplinowanej i zdeterminowanej formacji obozu republikańskiego. Zdaniem jednych do końca usiłował racjonalnie wykorzystać ten sojusz nigdy nie popadając w zależność, zdaniem innych popełnił szereg błędów politycznych, na skutek których zantagonizował obie frakcje własnej partii, republikanów, anarchistów, Basków i Katalończyków, z konieczności stając się zakładnikiem PCE i Stalina.
Wątki charakterologiczne.
Pod niektórymi względami Negrín pozostał typowym potomkiem tradycyjnej burżuazyjnej rodziny. Z rodzicami i rodzeństwem, choć całkowicie różnili się politycznie, utrzymywał regularne i dobre relacje; unikał tematów kontrowersyjnych, sam nie dawał się wyprowadzić z równowagi, szanował ich poglądy religijne. W kontaktach z obcymi na ogół przestrzegał obowiązujących konwencji towarzyskich i w relacjach z ludźmi pozostawał bardzo uprzejmy, nie pozwalając sobie na wybuchy agresji czy szyderstwa. Ubierał się nienagannie i miał skłonność do luksusu, której folgował zwłaszcza w latach 20. i wczesnym okresie republikańskim – jednak choć w okresie powojennym przeciwnicy zarzucali mu defraudacje, nigdy nie udowodniono Negrinowi nadużywania publicznych pieniędzy. W sensie charakterologicznym był przeciwieństwem innej czołowej postaci Republiki, prezydenta Azañi; ten ostatni był teoretykiem, skrupulantem, idealistą i człowiekiem refleksyjnym, podczas gdy Negrín reprezentował typ człowieka czynu, impulsywnego i niekoniecznie systematycznego praktyka.
W wielu wspomnieniach o Negrinie, na ogół pisanych przez politycznych przeciwników premiera, pojawia się wątek jego skrajnego i orgiastycznego sybarytyzmu. Miał on przejawiać się w patologicznym obżarstwie, celebrowanym podczas dionizyjskich uczt, oraz skrajnym promiskuityzmie, przeradzającym się w orgie seksualne z wieloma kobietami, w tym prostytutkami. Negrin miał oddawać się tym praktykom również pełniąc urząd premiera, co podobno wpływało negatywnie na dyspozycyjność i organizację pracy, a jego osobiście czyniło podatnym na korupcję i szantaż, zwłaszcza że kobiet miały dostarczać mu państwowe służby. Niektórzy z poważnych historyków są skłonni uznać wiarygodność tych informacji i powtarzają je w swoich pracach, również spekulując na temat wykorzystywania intymnych skłonności premiera przez jego politycznych przeciwników i partnerów; inni autorzy raczej przemilczają podobne wątki. Brak jest jak dotąd jakiejkolwiek monografii na ten temat.
Niemal wszyscy historycy i pamiętnikarze są zgodni co do nadzwyczajnej energii Negrina. W wielu wspomnieniach przewija się wątek jego coraz to nowych inicjatyw, częstych kontaktów ze współpracownikami, wielkiej żywotności, dynamiki i na ogół optymizmu. Energiczny styl był jednym z jego atutów kiedy rozważano kandydaturę Negrina na premiera, dzięki pokładom entuzjazmu stał się potem w kręgach rządowych uosobieniem woli walki z Nacjonalistami. Dopiero po powrocie do Hiszpanii z Francji w lutym 1939 po raz pierwszy zanotowano, że jego energia zaczęła się wyczerpywać i wydawał się poddawać okresom depresji. Niektórzy komentatorzy rozpatrują energię Negrina w kontekście zaburzeń psychologicznych być może o charakterze maniakalnym. Twierdzą, że okresy wytężonej pracy sąsiadowały z dniami całkowitego braku dyscypliny, a jako urzędnik Negrin był poniekąd wzorem dezorganizacji, wywierając negatywny wpływ na otoczenie. Współcześni pisali wręcz o niezrównoważonym charakterze Negrina i jego chaotycznym, typowym dla bohemy stylu pracy. Inni uważają, że wręcz przeciwnie, niekiedy niekonwencjonalne metody pracy Negrina – jak np. załatwianie spraw służbowych w wannie – świadczą raczej o jego elastyczności i umiejętności radzenia sobie z presją.
Negrín we współczesnej Hiszpanii.
Niezależnie od sporów historiograficznych, które zresztą w Hiszpanii ostatnich lat zdominowane są przez coraz bardziej pochlebne wobec Negrina opinie, jego pamięć funkcjonuje również w szerokiej debacie publicznej. Ona także nabiera coraz bardziej apologetycznego charakteru. W roku 2008 kongres krajowy PSOE przyjął uchwałę rehabilitująca Negrína i unieważniającą jego wcześniejsze o 63 lata wykluczenie z partii; stawiane wtedy zarzuty o realizowanie obcych interesów zostały uznane za nieuzasadnione.
Teoretycznie przyjęta w roku 2007 Ustawa o Pamięci Historii zakazuje „pochwały wojny domowej” i na jej mocy usunięto wiele tablic poświęconych politykom związanym z Nacjonalistami; w przypadku Negrina stosuje się interpretację zawężającą i traktuje upamiętnianie go w przestrzeni publicznej jako hołd oddany wartościom demokratycznym. Na szeregach budynków władze lokalne umieściły tablice, upamiętniające związane z Negrinem wydarzenia. W wielu miejscowościach place i ulice nazwano imieniem Negrína, lewicowe ugrupowania usiłują też uhonorować Negrina przemianowaniem kolejnych ulic, możliwie prestiżowych i możliwie najbardziej związanych dotąd z tradycją frankistowską. W Las Palmas na stosunkowo niewielkim placu ustawiono pomnik Negrina, na razie jedyny w Hiszpanii. W tym samym mieście oddany do użytku w roku 1999 wielki szpital uniwersytecki nazwano „Hospital Universitario de Gran Canaria Doctor Negrín”. Ponad 10 lat temu władze prowincjonalne i miejskie Las Palmas ogłosiły plan otworzenia muzeum i archiwum, poświęconego pamięci Negrina; na ten cel przeznaczono część dawnych terenów wojskowych, ale jak na razie projekt nie doczekał się realizacji.
Rodzina Negrina stworzyła umiejscowioną w Las Palmas Fundację Juana Negrina; bardzo aktywna medialnie i dotowana przez struktury państwowe i lokalne, oprócz apologetyki dotyczącej swojego patrona zajmuje się ona również lewicową propagandą polityczną, silnie nasyconą antyfrankizmem i umiarkowanie związaną z ideologią republikańską. W Walencji powstała satelitarna Asociación de amigos de la Fundación Juan Negrín, a w Madrycie funkcjonuje Agrupación Ateneista Juan Negrín. Różne grupy kultywują pamięć Negrina w mediach społecznościowych. W roku 2010 przy wsparciu finansowym władz zrealizowano pełnometrażowy film dokumentalny "Ciudadano Negrín", który w hagiograficznym tonie przedstawia dokonania byłego premiera; w kolejnym roku zdobył on branżową nagrodę Premio Goya. Po dekadach marginalizacji, Negrín wszedł na trwałe do panteonu bohaterów hiszpańskiej lewicy, a jej perspektywa historyczna dominuje obecnie w Hiszpanii. Sporadycznie pojawiające się uwagi krytyczne dotyczące Negrina wywołują ataki na ich autorów. Kiedy wydawany przez Królewską Akademię Historii "Diccionarió Biográfico de España" określił go jako dyktatora, w reakcji postępowa prasa zaczęła wyliczać, ile publicznych pieniędzy zmarnotrawiono na podobne dzieła, określając tekst jako „frankistowską wersję najnowszej historii Hiszpanii”.

</doc>
<doc id="1026912" url="https://pl.wikipedia.org/wiki?curid=1026912" title="Premier Wysp Owczych">
Premier Wysp Owczych



</doc>
<doc id="1026913" url="https://pl.wikipedia.org/wiki?curid=1026913" title="Ferganocefal">
Ferganocefal

Ferganocefal ("Ferganocephale adenticulatum") – roślinożerny dinozaur z rodziny pachycefalozaurów (Pachycephalosauridae)
Żył w okresie jury (ok. 162 mln lat temu) na terenach Azji. Długość ciała ok. 2 m, wysokość ok. 70 cm, masa ok. 50 kg. Jego szczątki znaleziono w Kirgistanie.

</doc>
<doc id="1026914" url="https://pl.wikipedia.org/wiki?curid=1026914" title="Polski Instytut Naukowy w Ameryce">
Polski Instytut Naukowy w Ameryce

Polish Institute of Arts and Sciences of America – PIASA ("Polski Instytut Nauk i Sztuk", "Polski Instytut Naukowy w Ameryce") – polonijna instytucja naukowa i dydaktyczna o charakterze organizacji non-profit, mająca siedzibę w Nowym Jorku na Manhattanie. 
Historia.
Instytut powstał podczas II wojny światowej, w 1942. Jego założycielami byli znani polscy naukowcy, m.in. antropolog Bronisław Malinowski, historycy Oskar Halecki i Jan Kucharzewski, papirolog Rafał Taubenschlag, geograf i podróżnik Henryk Arctowski i poeta Jan Lechoń. Działalność instytutu miała być kontynuacją Polskiej Akademii Umiejętności w Krakowie, która po rozpoczęciu niemieckiej okupacji została zlikwidowana. Instytut był w latach 1942–1945 subwencjonowany przez Rząd RP na uchodźstwie, co było podstawą finansową jego działalności. Po wycofaniu w lipcu 1945 międzynarodowego uznania dla Rządu RP na uchodźstwie w konsekwencji ustaleń konferencji jałtańskiej Instytut odmówił podporządkowania się rządowi w Warszawie i domagał się wolności badań w ramach PAU. W konsekwencji członkowie Instytutu zostali w 1949 wykluczeni z działającej w Krakowie Polskiej Akademii Umiejętności. Po zakończeniu monopartyjnych rządów komunistycznych w Polsce w 1989 podjęto współpracę z odnowioną w Krakowie PAU. 
Instytut stawia sobie za cel informowanie amerykańskiego społeczeństwa o Polsce i jej dziedzictwie kulturowym, jak również wzmacnianie polsko-amerykańskich relacji. 
Na liście członków Instytutu znajduje (lub znajdowało) się ok. 1 500 nazwisk, w tym: Zbigniew Brzeziński, Stanisław Skrowaczewski, Aleksander Wolszczan, Hilary Koprowski, Michael Novak, oraz nobliści – Roald Hoffmann, Czesław Miłosz i Frank Wilczek.
PIASA utrzymuje polską bibliotekę oraz archiwa, wydaje też kwartalnik naukowy pt „The Polish Review”.

</doc>
<doc id="1026916" url="https://pl.wikipedia.org/wiki?curid=1026916" title="Donald Bubble Gum">
Donald Bubble Gum

Donald Bubble Gum – marka gumy do żucia, produkowanej przez holenderską firmę Maple Leaf B.V.
Do każdej gumy dołączona była historyjka obrazkowa z postaciami znanymi z kreskówek wytwórni The Walt Disney Company. Na historyjkach znalazły się oprócz Kaczora Donalda również Myszka Miki, Minnie, Daisy, jak również Goofy oraz Pluto.
Historyjki nie posiadają numeracji.
Systematyka i numeracja.
Przy braku oficjalnej numeracji producenta świat kolekcjonerów obrazków z gum do żucia przyjął własną systematykę.
Serie dostępne powszechnie w Polsce:
Na przestrzeni lat i w różnych rejonach świata dostępne były także inne serie Donaldów
W większości występowały w nich te same przygody bohaterów bajek Disneya.

</doc>
<doc id="1026929" url="https://pl.wikipedia.org/wiki?curid=1026929" title="Drakoreks">
Drakoreks

Drakoreks ("Dracorex hogwartsia") – roślinożerny dinozaur z rodziny pachycefalozaurów (Pachycephalosauridae); jego nazwa oznacza "smoczego króla z Hogwartu".
Żył w epoce późnej kredy (ok. 71-65 mln lat temu) na terenach Ameryki Północnej. Długość ciała ok. 3 m, wysokość ok. 1,5 m, masa ok. 80-90 kg. Jego szczątki znaleziono w USA (w stanie Dakota Południowa).
Jack Horner przypuszcza, że skamieniałości określane jako drakoreks i stygimoloch należą tak naprawdę do młodych i dorastających pachycefalozaurów.

</doc>
<doc id="1026930" url="https://pl.wikipedia.org/wiki?curid=1026930" title="Dušan Hejbal">
Dušan Hejbal

 Bp Dušan Hejbal (ur. 16 lipca 1951 w Pradze) – biskup Kościoła Starokatolickiego w Republice Czeskiej, były Zwierzchnik tegoż Kościoła; biskup ordynariusz dla anglikanów w Republice Czeskiej. Członek Międzynarodowej Konferencji Biskupów Starokatolickich. Proboszcz parafii św. Wawrzyńca w Pradze, pracownik naukowy Uniwersytetu Karola w Pradze.
Życiorys.
Dušan Hejbal urodził się w rodzinie rzymskokatolickiej 16 lipca 1951 roku w Pradze. Do Kościoła Starokatolickiego wstąpił w 1968 roku, a następnie rok później rozpoczął studia na Wydziale Teologii Husyckiej Uniwersytetu Karola w Pradze. W 1969 roku był aresztowany za "działalność wywrotową i podważanie sojuszniczych stosunków z ZSRR". W czerwcu 1970 roku został wyświęcony na diakona, a rok później na prezbitera. Po delegalizacji Kościoła Starokatolickiego w Czechosłowacji pracował fizycznie m.in. jako murarz, kierowca tramwaju i sprzedawca. W okresie komunizmu był bliskim i zaufanym współpracownikiem biskupa Augustina Podolaka. W 1980 roku został proboszczem wspólnoty starokatolickiej w Pradze. Od 1981 roku współpracował z zespołem rockowym Dr Max dla którego pisał teksty.
Po aksamitnej rewolucji w kwietniu 1990 roku dokończył przerwane studia i został mianowany wikariuszem generalnym Kościoła, a w lutym 1991 roku został wybrany na biskupa (konsekracja odbyła się w 1997 roku). W 1993 roku rozpoczął pracę na Uniwersytecie Karola w Pradze. Od 2000 roku jest biskupem ordynariuszem dla anglikanów w Republice Czeskiej. W 2007 roku był inicjatorem i opiekunem wspólnoty starokatolickiej na Ukrainie, obecnie opiekuje się wspólnotą starokatolicką w Bratysławie.
W 2015 roku przeszedł na emeryturę. 8 kwietnia 2016 roku wybrano jego następcę, którym został ks. dr Pavel Benedikt Stránský. Jego konsekracja odbyła się 17 lipca 2016 roku w Pradze.

</doc>
<doc id="1026934" url="https://pl.wikipedia.org/wiki?curid=1026934" title="Sytuacja homoseksualistów w Rosji">
Sytuacja homoseksualistów w Rosji



</doc>
<doc id="1026936" url="https://pl.wikipedia.org/wiki?curid=1026936" title="Maple Leaf B.V.">
Maple Leaf B.V.

Maple Leaf B.V. - holenderski producent słodyczy.
Firma Maple Leaf B.V. mająca swoją siedzibę w Amsterdamie znana była na rynku polskim głównie za sprawą gumy do żucia Donald. Gumy te były popularne w latach 80. XX wieku.

</doc>
<doc id="1026937" url="https://pl.wikipedia.org/wiki?curid=1026937" title="Nowy Tarzan">
Nowy Tarzan

Nowy Tarzan – opowiadanie fantastycznonaukowe Antoniego Langego z 1925, utrzymane w stylistyce felietonu i groteski.
Początek utworu zdradza pewną ciągłość z wcześniejszą nowelą "Babunia" (z tomu "W czwartym wymiarze"). Oba opowiadania łączy przede wszystkim tematyka: kwestia eliksiru młodości tłumaczona na sposób naukowy. Akcja "Nowego Tarzana" oparta została o modne w latach 20. eksperymenty Woronowa polegające na przeszczepieniu organizmowi ludzkiemu gruczołów szympansa w celu spowolnienia procesu starzenia się. Wśród hodowanych w tym celu zwierząt znajduje się jeden okaz, który przewyższa intelektualnie pozostałe, stając na czele buntu przeciw eksperymentatorom. Utwór przedstawia karykaturalny obraz "jednostki wybitnej".
Tytuł jak i kreacja bohatera nawiązują do "Przygód Tarzana" Edgara Rice Burroughsa.

</doc>
<doc id="1026938" url="https://pl.wikipedia.org/wiki?curid=1026938" title="Liatra">
Liatra

Liatra, bezmian ("Liatris" ) – rodzaj roślin z rodziny astrowatych. Obejmuje 42 gatunki. Występują one w środkowej i wschodniej części Ameryki Północnej (w północno-wschodnim Meksyku, w Stanach Zjednoczonych na wschód od Kordylierów i w południowej Kanadzie od Alberty po Quebec oraz na Bahamach). Większość gatunków rośnie w miejscach suchych, w formacjach bezdrzewnych, niektóre związane są z brzegami cieków.
Liczne gatunki uprawiane są jako ozdobne (najczęściej liatra kłosowa "L. spicata" o kwiatach u różnych odmian rozmaicie zabarwionych od białych do fioletowych), niektóre wykorzystywane są także jako rośliny lecznicze.
Systematyka.
Rodzaj z rodziny astrowatych "Asteraceae". W obrębie rodziny klasyfikowany jest do podrodziny "Asteroideae", plemienia "Eupatorieae", podplemienia "Liatrinae".

</doc>
<doc id="1026940" url="https://pl.wikipedia.org/wiki?curid=1026940" title="Roman Rożałowski">
Roman Rożałowski

Roman Rożałowski h. Gozdawa, ps. „"Siekiera”" (ur. 25 maja 1913 w Iwanowcach k. Żytomierza, zm. 15 stycznia 1984 w Kędzierzynie-Koźlu) – porucznik kawalerii, oficer Wojska Polskiego i Armii Krajowej. W powstaniu warszawskim dowódca Zgrupowania „Siekiera”, a następnie zastępca dowódcy Zgrupowania „Kryska”.
Życiorys.
Prawnuk Włodzimierza Rożałowskiego, powstańca styczniowego i kapitana Komuny Paryskiej, syn Leona Rożałowskiego (1886–1968) i Reginy z d. Thomas (1891–1979). W 1928 ukończył pięć klas gimnazjum w Płocku, a następnie wstąpił do Korpusu Kadetów nr 3 w Rawiczu, gdzie w maju 1933 uzyskał świadectwo dojrzałości. W 1935 ukończył Szkołę Podchorążych Kawalerii w Grudziądzu otrzymując stopień podporucznika. Został przydzielony do 15 pułku Ułanów Poznańskich. Uczestniczył w zawodach jeździeckich. W 1938 w czteroosobowym składzie, na klaczy „Barcelona” zdobył dla swojej jednostki mistrzostwo wojska w jeździectwie, oraz indywidualnie został II wicemistrzem wojska. Wynik ten powtórzył w 1939. W maju 1939 został awansowany do stopnia porucznika. 
W wojnie obronnej 1939 walczył jako dowódca 1 plutonu III szwadronu liniowego 15 pułku Ułanów Poznańskich w Wielkopolskiej BK. Jako dowódca rozpoznania został 7 września 1939 w starciu z niemiecką kompanią motorową koło wsi Psary pod Łowiczem ciężko ranny. Na jego rozkaz, na polu bitwy, odcięto mu siekierą powyżej kostki zdruzgotaną pociskiem stopę (podobno stąd wziął się jego późniejszy pseudonim konspiracyjny). Po amputacji prawej nogi przebywał w szpitalu polowym w Koninie, potem w szpitalu w Płocku, a następnie w Szpitalu Ujazdowskim w Warszawie, w trakcie obrony Warszawy. 18 października 1939 po przejściu chirurgicznej amputacji, został jako inwalida zwolniony ze szpitala i wyjechał do Poznania.
W grudniu 1939 został wysiedlony do Zakopanego, gdzie przebywał do listopada 1940, następnie przeniósł się do Warszawy. Związał się z Narodową Organizacją Wojskową, współpracując z mjr Janem Szczurkiem-Cergowskim, dowódcą okręgu warszawskiego NOW. W tym czasie jednocześnie pracował w firmie „Haberbusch i Schiele” jako konwojent. W marcu 1942 w ramach akcji scaleniowej przeszedł Armii Krajowej, gdzie pełnił funkcję instruktora kursów podchorążych i podoficerów. Dowodził też Rejonem 1 Pelcowizna Obwodu Praga. Od 1943 dowodził V Zgrupowaniem w 2 Rejonie Obwodu Śródmieście w Warszawie. 
Podczas powstania warszawskiego od 1 do 8 sierpnia 1944 pełnił funkcję dowódcy Zgrupowania „Siekiera”. Po 8 sierpnia, gdy żołnierze zgrupowania weszli w skład Zgrupowania „Kryska” pod dowództwem kpt. Zygmunta Netzera, por. Rożałowski „Siekiera” został jego zastępcą. 11 sierpnia został ciężko ranny (postrzał płuc), i umieszczony w szpitalu Zakładu Ubezpieczeń Społecznych przy ul. Czerniakowskiej. 13 września po zajęciu budynku przez Niemców został wraz z częścią rannych i grupami ludności cywilnej przetransportowany do obozu przejściowego w Pruszkowie, skąd udało mu się wydostać do Leśnej Podkowy; pozostawał tu do zakończenia wojny.
W 1945 powrócił do Poznania, gdzie uzyskał zawód kierowcy i mechanika samochodowego w Okręgowym i Wojewódzkim Urzędzie Samochodowym. Był również dyrektorem „Motozbytu” i inspektorem Państwowego Zakładu Ubezpieczeń. W 1968 przeniósł się Kędzierzyna-Koźla, gdzie był kierownikiem warsztatów i transportu w Państwowym Ośrodku Maszynowym w Reńskiej Wsi. W 1973 przeszedł na emeryturę. Na emeryturze był inspektorem gospodarki samochodowej województwa opolskiego.
W 1982 został honorowym przewodniczącym Środowiska Żołnierzy Zgrupowania „Kryska” przy Zarządzie Stołecznym ZBoWiD. W 1983 został mianowany kapitanem rezerwy w stanie spoczynku. Pochowany został zgodnie ze swoją wolą, w kwaterze Zgrupowania AK „Kryska” na cmentarzu komunalnym na Powązkach w Warszawie (kwatera D2 Kryska-3-8).

</doc>
<doc id="1026941" url="https://pl.wikipedia.org/wiki?curid=1026941" title="Kościół Świętego Ducha w Lublinie">
Kościół Świętego Ducha w Lublinie

Kościół Świętego Ducha w Lublinie – rzymskokatolicki kościół pod wezwaniem Ducha Świętego w Lublinie, w archidiecezji lubelskiej.
Szpital Św. Ducha.
Powstał w 1419 r. obok istniejącego już szpitala dla ubogich starców. Zbudowano go poza murami miasta. Konsekracji kościoła dokonano w 1421. Kościół był jednonawową budowlą z prezbiterium. W XVI w. zarząd nad kościołem przejęli rajcy lubelscy. Pod koniec XVI w. kościół uległ dwóm pożarom. Odbudowano go w 1608 r. Prezbiterium nakryto barokową kopułą, wnętrze ozdobiono sztukateriami.
Przybycie karmelitów.
W drugiej połowie XVII w. rozebrano zabudowania szpitalne i w ich miejsce postawiono klasztor dla karmelitów bosych, którzy właśnie przybyli do Lublina. Kościół otrzymał wezwanie Matki Bożej Szkaplerznej. Świątynia utrzymana była w stylu renesansu lubelskiego. Znajdował się w niej skarbiec, chór i refektarz. W kolejnych latach, Stefan Czarnecki ufundował kaplicę Matki Bożej. W 1642 na obrazie Matki Bożej Dobrej Rady ujrzano łzy. Cudowny obraz znajduje się w kościele do dziś. W 1733 kościół ponownie spłonął, odbudowano go częściowo w barokowym stylu.
XIX wiek.
W 1803 kościół wraz z klasztorem uległ najpoważniejszemu z pożarów. Zakonnicy przenieśli się do klasztoru przy ul. Świętoduskiej, natomiast ruiny zostały sprzedane na licytacji, powstał tu Nowy Ratusz.
Kościół z czasem odbudowano, wieża otrzymała neogotyckie kształty. Wnętrze świątyni utrzymane jest w barokowym stylu. Kościół przylega do Nowego Ratusza, z całego kompleksu klasztornego karmelitów, pozostała tylko mała świątynia.
Brama Świętoduska.
U wylotu ulicy Świętoduskiej do Krakowskiego Przedmieścia, przy szpitalu św. Ducha, stała Brama Świętoduska. Nie miała charakteru obronnego a w górnej jej części znajdowały się pomieszczenia mieszkalne. W XIX w. brama była ruiną. Postanowiono ją rozebrać w 1858 wraz z przylegającym szpitalem

</doc>
<doc id="1026943" url="https://pl.wikipedia.org/wiki?curid=1026943" title="Oleg Światosławowic (zm. 977)">
Oleg Światosławowic (zm. 977)

Oleg Światosławowic (zm. 977) – syn Światosława I, książę Drewlan od 969.
Po śmierci ojca pomiędzy Olegiem i Jaropełkiem zapanowała nienawiść, spowodowana zabójstwem przez Olega syna wojewody Swenelda służącego Jaropełkowi - Luta. Jaropełk zaatakował i zdobył stołeczny gród Olega - Owrucz, przy okazji szturmu zginął i Oleg.

</doc>
