<doc id="1031456" url="https://pl.wikipedia.org/wiki?curid=1031456" title="Józef Grabowicz">
Józef Grabowicz

Józef Grabowicz (ur. 6 kwietnia 1930 w Boczkach Domaradzkich, zm. 28 lipca 2007) – polski publicysta, redaktor naczelny pism młodzieżowych, reporter i działacz społeczny.
Życiorys.
Ukończył studia na Wydziale Filozoficznym Uniwersytetu Warszawskiego (1953) oraz na Wydziale Historyczno-Socjologicznym Wyższej Szkoły Nauk Społecznych przy KC PZPR (1965).
W latach 1949-1969 dziennikarz, w latach 1969-1975 zastępca redaktora naczelnego tygodnika "Nowa Wieś", redaktor naczelny tygodnika "Zarzewie" (1975-1976), redaktor naczelny tygodnika "Walka Młodych" (1976-1981). W latach 1981-1990 zastępca redaktora naczelnego miesięcznika Komitetu Centralnego PZPR "Życie Partii".
Debiut literacki w tygodniku "Nowa Kultura" (1952), debiut książkowy 1962.
Członek Związku Młodzieży Polskiej (1948-1956), Związku Młodzieży Wiejskiej, Związku Socjalistycznej Młodzieży Polskiej (członek Prezydium Zarządu Głównego 1976-1980), przewodniczący Komisji Kultury Zarządu Głównego ZSMP. Od 1955 roku należał do PZPR. Członek Stowarzyszenia Dziennikarzy Polskich (1951-1982) oraz Stowarzyszenia Dziennikarzy PRL (od 1982).
Otrzymał m.in. Nagrodę Prezesa Robotnicza Spółdzielnia Wydawnicza „Prasa” (1967), Nagrodę Główną Rady Głównej Federacji Związków Socjalistycznej Młodzieży Polskiej (1979) oraz inne nagrody i wyróżnienia w ogólnopolskich konkursach na reportaż.
Publikacje.
6 zbiorów reportaży o tematyce społecznej, m.in. "Złota trumna" (1962), "Pejzaż wiejski z Temidą" (1965, I nagroda tygodnika Prawo i Życie), "Pożegnanie z zaściankiem" (1968), "Miłość szuka azylu" (1972), "Pożądanie w cieniu wierzb" (1979).

</doc>
<doc id="1031457" url="https://pl.wikipedia.org/wiki?curid=1031457" title="AirAsia">
AirAsia

AirAsia – malezyjskie, największe tanie linie lotnicze w Azji, z siedzibą w Kuala Lumpur. Obsługują połączenia azjatyckie i australijskie. Głównym hubem jest port lotniczy Kuala Lumpur. 
Linie te wykorzystują samoloty Airbus A320-200. Do 2007 roku używały także maszyn Boeing 737-300. 
Agencja ratingowa Skytrax przyznała liniom trzy gwiazdki. 
Do grupy AirAsia należą mniejsze linie-córki: AirAsia X, Indonesia AirAsia, Thai AirAsia i AirAsia Philippines. Grupa posiada 172 samoloty latające na 88 trasach. 
W grudniu 2014 Airbus Air Asia uległ katastrofie lecąc z indonezyjskiego miasta Surabaja do Singapuru; na pokładzie były 162 osoby 

</doc>
<doc id="1031462" url="https://pl.wikipedia.org/wiki?curid=1031462" title="Kronika filmowa">
Kronika filmowa

Kronika filmowa – regularnie produkowany i rozpowszechniany film dokumentalny prezentujący nowości. 
Pierwsza kronika powstała we Francji w firmie Pathé, w 1908. W Polsce Polska Agencja Telegraficzna produkowała tygodniowe kroniki od 1927. Od 1944 Polska Kronika Filmowa. W III Rzeszy ważnym narzędziem propagandy były Die Deutsche Wochenschau (1940-1945). Kroniki filmowe zostały wyparte przez telewizyjne programy informacyjne.

</doc>
<doc id="1031463" url="https://pl.wikipedia.org/wiki?curid=1031463" title="Subterranean">
Subterranean

Subterranean – minialbum szwedzkiej melodic death metalowej grupy In Flames wydany w 1995 roku. Jest to jedyna płyta zespołu nagrana z Henke Forssem.

</doc>
<doc id="1031464" url="https://pl.wikipedia.org/wiki?curid=1031464" title="Angel Dust">
Angel Dust

Angel Dust – czwarty album amerykańskiego zespołu Faith No More z 1992 roku. Ostatni album z gitarzystą Jimem Martinem.

</doc>
<doc id="1031465" url="https://pl.wikipedia.org/wiki?curid=1031465" title="Black-Ash Inheritance">
Black-Ash Inheritance

Black-Ash Inheritance – wydany w 1997 roku minialbum melodic death metalowej grupy In Flames. Poprzedzał on album "Whoracle".

</doc>
<doc id="1031467" url="https://pl.wikipedia.org/wiki?curid=1031467" title="Prachanda">
Prachanda

Prachanda (nepalski: प्रचण्ड []) właśc. Pushpa Kamal Dahal (ur. 11 grudnia 1954 w Kaski) – lider maoistowskiej Komunistycznej Partii Nepalu oraz jej zbrojnego skrzydła Armii Wyzwolenia Ludowego. Przywódca rebelii w latach 1996–2006. Premier Nepalu od 18 sierpnia 2008 do 23 maja 2009 i – po raz drugi – od 4 sierpnia 2016 do 7 czerwca 2017. 26 grudnia 2022 po raz trzeci objął funkcję premiera.
Życie osobiste i początki działalności.
Prachanda spędził większą część swojej młodości w dystrykcie Chitwan w Nepalu. Jego rodzice byli braminami. W latach 70. XX w. ukończył nauki rolnicze w Institute Of Agriculture and Animal Science w Rampur, po czym pracował na projektem rozwojowym sponsorowanym przez United States Agency for International Development. Przez dwa lata pracował także jako nauczyciel w szkole średniej. W 1986 został sekretarzem generalnym (liderem) Komunistycznej Partii Nepalu, która po różnych przekształceniach przybrała nazwę Komunistyczna Partia Nepalu (maoistowska). Prachanda ukrywał się w podziemiu nawet po przywróceniu w kraju demokracji w 1990. Jako mało znana postać, kontrolował tylko podziemne skrzydło partii podczas gdy parlamentarna reprezentacja komunistów znajdowała się pod przywództwem Baburama Bhattaraia. Dopiero od 1996 Prachanda zyskał rozgłos międzynarodowy, będąc już zupełnym liderem maoistów.
Wojna domowa i porozumienie pokojowe.
4 lutego 1996 Bhattarai wręczył rządowi, kierowanemu przez Shera Bahadurę Deubę, listę 40 żądań, grożąc powstaniem zbrojnym w razie odmowy ich spełnienia i spotkania. Postulaty odnosiły się do odrzucenia "dominacji obcego kapitału w nepalskim przemyśle", zerwania "dyskryminującego traktatu z Indiami z 1950" oraz zerwania z feudalnym systemem ziemskim. Przedstawienie postulatów było początkiem trwającej 10 lat wojny domowej. Prachanda w czasie jej trwania przewodził maoistowskim rebeliantom, którzy zdobywali kontrolę w górskich i zachodnich rejonach kraju.
22 listopada 2005 Prachanda i Sojusz 7 Partii (koalicja tworząca rząd po wyborach w 1999) zawarli "12-punktowe porozumienie". Przedstawiało ono zbieżne postulaty obu grup. Zadeklarowano, iż główną przeszkodą w rozwoju Nepalu jest monarchia i król Gyanendra Bir Bikram Shah Dev. Maoiści zobowiązali się do poszanowania wolności prasy, praw człowieka i demokracji parlamentarnej. Od czasu rozpoczęcia wojny domowej zawieszenia broni zawierane były kilkakrotnie. 26 kwietnia 2006 Prachanda ogłosił 90-dniowe zawieszenie broni ze strony maoistów. Parlament i nowy rząd Giriji Prasad Koirali poparł ten krok i rozpoczął negocjacje z maoistami, mając za podstawę porozumienie z 2005. Prachanda spotkał się z premierem Koiralą 16 czerwca 2006 i była to jego pierwsza wizyta w Katmandu od ponad dekady. Rozmowy przyniosły ostateczne porozumienie pokojowe, podpisane 21 listopada 2006, które kończyło trwającą kilka lat wojnę domową. Na mocy porozumienia w Nepalu miała zostać przyjęta nowa tymczasowa konstytucja, maoiści mieli wejść w skład rządu oraz rozwiązać swoje bojówki wojskowe, a 20 czerwca 2007 miały odbyć się demokratyczne wybory. Wybory zostały ostatecznie przeniesione na kwiecień 2008. 15 stycznia 2007 Zgromadzenie Narodowe, wybrane w 1999, przekształciło się w Tymczasowy Parlament, w skład którego obok dotychczasowych deputowanych weszli przedstawiciele partii maoistowskiej. Tego samego dnia Tymczasowy Parlament przyjął tymczasową konstytucję.
Droga do władzy.
1 kwietnia 2007 przedstawiciele Komunistycznej Partii Nepalu (M) weszli w skład rządu premiera Giriji Prasad Koirali i objęli w nim 5 stanowisk ministerialnych. Jednakże 18 września 2007 maoiści wycofali się z rządu Koirali z powodu odmowy uchwalenia przez parlament deklaracji zniesienia monarchii. 30 grudnia 2007 powrócili do rządu po tym, jak dwa dni wcześniej parlament uchwalił deklarację o zniesieniu monarchii i ustanowieniu Republiki Nepalu po wyborach parlamentarnych w kwietniu 2008.
30 kwietnia 2008 odbyły się wybory parlamentarne, w których zwyciężyła KPN(M), zdobywając 229 mandatów w 601-osobowym Zgromadzeniu Konstytucyjnym. Prachanda uzyskał elekcję z okręgu Katmandu, uzyskując dwukrotnie więcej głosów niż jego rywal z Kongresu Nepalskiego. 28 maja 2008 nowo wybrane Zgromadzenie Konstytucyjne proklamowało Nepal republiką.
Premier.
W czasie międzypartyjnych rozmów dotyczących podziału władzy po wyborach, Prachanda zapowiedział rezygnację z ubiegania się o stanowisko pierwszego prezydenta Nepalu. W zamian ogłosił gotowość sformowania rządu pod swoim przywództwem. Po długich negocjacjach, poparcia udzieliły mu ostatecznie Komunistyczna Partia Nepalu (Zjednoczenie Marksistowsko-Leninowskie) oraz Madhesi Janadhikar Forum. Kongres Nepalski wystawił własnego kandydata, Sher Bahadura Deubę. 15 sierpnia 2008 Zgromadzenie Konstytucyjne wybrało Prachandę nowym szefem rządu. Prachanda otrzymał 464 głosy poparcia, podczas gdy Deuba uzyskał 113 głosów. 18 sierpnia 2009 Prachanda został oficjalnie zaprzysiężony na stanowisku premiera. Po dojściu do władzy KPN (M) oficjalnie zrezygnowała z ideologii maoizmu deklarując że „w czasach Mao nie były rozwinięte koncepcje federalizmu i pluralizmu politycznego, a teraz mamy oba”, zmiana ideologiczna została poparta przez samego Prachandę.
Spór o przyszłość 19 tysięcy skoszarowanych bojowników maoistowskich z czasów wojny domowej, doprowadził 
na początku maja 2009 do upadku gabinetu premiera Prachandy. 3 maja 2009 premier Prachanda zdymisjonował szefa armii, generała Rookmanguda Katawala, za niewykonywanie poleceń rządu o wcielaniu byłych partyzantów maoistowskich w szeregi armii narodowej. Generał Katawal, który za cztery miesiące miał przejść na wojskową emeryturę, sprzeciwił się włączeniu maoistowskich bojowników do wojska z powodu, jak mówił, ich politycznej indoktrynacji. Na znak protestu tego samego dnia z koalicji rządowej wycofała się Komunistyczna Partia Nepalu (Zjednoczenie Marksistowsko-Leninowskie).
4 maja 2009 prezydent Ram Baran Yadav uznał działanie premiera za niekonstytucyjne i nakazał generałowi dalsze pełnienie swoich obowiązków. W rezultacie, 4 maja 2009 w telewizyjnym orędziu, premier Prachanda ogłosił rezygnację ze stanowiska szefa rządu. Premier stwierdził, że rezygnuje z urzędu "w celu ochrony demokracji i pokoju" oraz uznał "posunięcie prezydenta za atak na młodą demokrację i proces pokojowy". 23 maja 2009 na stanowisku zastąpił go Madhav Kumar Nepal.
Dalsza działalność polityczna.
W maju 2010 Komunistyczna Partia Nepalu (Maoistowska) (KPN (M)) zorganizowała 6-dniowy strajk generalny, domagając się ustąpienia rządu Madhava Kumara Nepala. Przez rok Zgromadzenie Konstytucyjne ani rząd nie zdołały opracować projektu nowej konstytucji. 28 maja 2010, kiedy mijał prawomocny termin jego uchwalenia, trzy największe partie polityczne (KPN (M), Kongres Nepalski, KPN (ZM-L)), zawarły porozumienie przedłużające o rok mandat parlamentu. Warunkiem udzielenia zgody przez KPN (M) była dymisja gabinetu Nepala i utworzenie nowego rządu jedności narodowej pod jej przewodnictwem. 30 czerwca 2010 pod wpływem żądań ze strony KPN (M), premier Madhav Kumar Nepal podał się dymisji.
Pod koniec lipca 2010 w parlamencie odbyło się pierwsze głosowanie w sprawie wyboru nowego szefa rządu. Kandydatem maoistów został Prachanda, a kandydatem Kongresu Nepalskiego - Ram Chandra Poudel. Zgromadzenie Konstytucyjne nie było jednak w stanie wyłonić zwycięzcy. Sytuacja powtórzyła się w następnych 15 rundach głosowań organizowanych w kolejnych miesiącach. W rezultacie Nepal przez ponad 7 miesięcy dalej pełnił funkcję premiera. W tej sytuacji Prachanda wycofał się z kandydowania przed 8 turą zorganizowaną 26 września 2010. Nie uczynił tego jednak Poudel, który jako jedyny kandydat brał udział w kolejnych 9 rundach głosowań, nie uzyskując za każdym razem wymaganego poparcia. Poudel wycofał swoją kandydaturę dopiero 16 stycznia 2011, co pozwoliło na wznowienie na nowo procesu wyborczego, już z nowymi kandydatami. Partia maoistowska ponownie wysunęła kandydaturę Prachandy, podobnie jak Kongres Nepalski kandydaturę Poudela. Dopiero w dniu 17 rundy głosowania 3 lutego 2011 Prachanda zrezygnował z kandydowania, a maoiści udzielili poparcia Jhala Nathowi Khanalowi, kandydatowi KPN (ZM-L), co zagwarantowało mu wybór na urząd premiera.
4 sierpnia 2016 roku po raz drugi został premierem Nepalu. Z funkcji ustąpił 7 lipca 2017 roku.

</doc>
<doc id="1031469" url="https://pl.wikipedia.org/wiki?curid=1031469" title="Ebalus Bękart">
Ebalus Bękart

Ebalus Bękart (ur. ok. 870, zm. 935) – książę Akwitanii i hrabia Poitiers, nieślubny syn księcia Ranulfa II i jego nieznanej z imienia konkubiny.
Przydomek.
W kronikach Ebalus nosi przydomek "Manzer", którego znaczenie nie jest do końca jasne. Niektórzy historycy uważają, że może być to zniekształcona forma germańskiego słowa "magin", znaczącego tyle co "silny" i "mocny". Inni historycy uważają, że może to być zniekształcona forma hebrajskiego wyrazu "mamzer", oznaczającego "bękarta". Stąd też domysły, że matką Ebalusa mogła być Żydówka. Podobny przydomek nosił inny książę południowofrancuski, Arnold Manzer, hrabia Angoulême, żyjący w drugiej połowie X w., który również był nieślubnym dzieckiem. Kontrowersje wokół przydomka Ebalusa pozostają nierozstrzygnięte.
Życiorys.
Ebalus został księciem Akwitanii po śmierci swojego ojca w 890 r. Od początku musiał bronić ojcowskiego dziedzictwa przed wrogami popieranymi przez króla Franków Zachodnich Odona. W 893 r. Akwitanię zajął hrabia Owernii Wilhelm III, który został przez Odona mianowany księciem Akwitanii. Ebalus udał się na wygnanie.
W 902 r. Ebalus zajął hrabstwo Poitiers, które po śmierci jego ojca odziedziczył jego przyrodni brat, Ranulf III, a w 892 r. przejął je Aymar. Zajął Poitiers, kiedy hrabiego Aymara nie było w mieście. Wkrótce otrzymał inwestyturę na to hrabstwo od króla Karola III Prostaka, z którym wychowywał się na dworze księcia Ranulfa II, który był opiekunem przyszłego króla.
Tytuł hrabiowski był jedynym tytułem, na który Ebalus otrzymał formalną inwestyturę. Ebalus wyznaczył jednego ze swoich stronników, Savary'ego, wicehrabiego Thouars, na opata Saint-Maixent. Zreorganizował również hrabstwo tworząc nowe wicehrabiostwa w Aulnay i Melle. Zlikwidował natomiast tytuł wicehrabiego Poitou. Nastąpiło to po śmierci jego posiadacza, wicehrabiego Maingauda, w 925 r. W 904 r. Ebalus podbił Limousin. W 911 r. przyprowadził posiłki na wyprawę Karola III przeciwko przywódcy wikingów Rolfowi.
W 927 r., w odstępie kilku miesięcy, zmarli dwaj następcy Wilhelma Pobożnego – Wilhelm II Młodszy i Akfryd. Ten ostatni wyznaczył Ebalusa swoim następcą. Tak więc w 927 r. Ebalus ponownie został księciem Akwitanii a ponadto hrabią Berry, Owernii i Velay.
W 929 r. król Rudolf I Burgundzki spróbował ograniczyć potęgę Ebalusa, odbierając mu Berry, a w 932 r. przekazując prawa do księstwa Akwitanii i hrabstwa Owernii hrabiemu Tuluzy Rajmundowi Ponsowi. Ponadto terytorium La Marche, które znajdowało się we władaniu lennika Ebalusa, pana de Charroux, zostało podniesione do rangi niezależnego hrabstwa. Rajmudowi nie udało się jednak uzyskać Akwitanii i Owernii, a Ebalus i jego syn wciąż używali tych tytułów, których uznania odmawiała jednak kancelaria królewska.
Potomstwo.
Wiadomo, że do października 891 r. Ebalus nie był żonaty. Później poślubił Aremburgę. W lutym 911 r. kolejną żoną Ebalusa została Emilienna. Książę miał z nią dwóch synów:
Ebalus zmarł w 935 r. Jego następcą został jego najstarszy syn, Wilhelm III.

</doc>
<doc id="1031472" url="https://pl.wikipedia.org/wiki?curid=1031472" title="E.ON Polska">
E.ON Polska

E.ON Polska S.A. (dawniej RWE Polska S.A. oraz innogy Polska S.A.) – spółka akcyjna obrotu energią w branży energetycznej.
Głównym akcjonariuszem E.ON Polska jest niemiecka grupa E.ON. 
Historia.
RWE Stoen S.A. powstała w wyniku zakupu od Skarbu Państwa 85% akcji spółki "STOEN" ("Stołeczny Zakład Energetyczny S.A." 1993–1999, STOEN S.A. 1999–2002) przez niemiecką Grupę RWE. Przejęcie kontroli nad spółką STOEN S.A. nastąpiło w grudniu 2002 roku za cenę 1,5 mld złotych. W maju 2007 nastąpiła zmiana nazwy i znaku firmy ze "STOEN" na "RWE Stoen". 1 lipca 2007 spółka została podzielona na 2 spółki: "RWE Stoen" (spółka obrotu) "RWE Stoen Operator" (operator systemu dystrybucyjnego). Ponadto została powołana też "RWE Stoen Contracting". 1 października 2008 spółka "RWE Stoen S.A." zmieniła nazwę na "RWE Polska S.A."
Działalność.
W 2006 udział spółki w rynku dystrybucji energii w Polsce wynosił według raportu własnego około 5,5% RWE Stoen dystrybuował wtedy energię elektryczną dla ok. 850 000 odbiorców w Warszawie i najbliższej okolicy (praktycznie granica Warszawy – dalej za dystrybucję odpowiada Zakład Energetyczny Warszawa-Teren S.A.). W 2006 dostawa energii wyniosła 6427 GWh.
W Polsce do grupy E.ON należą: E.ON "Polska", "Stoen Operator", "E.ON Renewables Polska", "E.ON Polska Contracting", "E.ON Dea Polska". Ponadto E.ON posiada udziały w Elektrociepłowni Będzin (69,56%) oraz w Przedsiębiorstwie Wodociągów i Kanalizacji w Dąbrowie Górniczej (34%).
W związku ze stratami poniesionymi przez grupę RWE związanymi z planowanymi zamknięciami elektrowni atomowych w Niemczech RWE chciała sprzedać do końca 2013 r. aktywa o łącznej wartości 11 mld euro wobec wcześniejszego celu na poziomie 8 mld, jednak nie potwierdziła planów sprzedaży RWE Polska i RWE Stoen Operator.
2 września 2016 spółki grupy RWE Polska zmieniły nazwę na "innogy"; m.in. RWE Polska na innogy Polska, RWE Stoen Operator – innogy Stoen Operator. Nowa nazwa to połączenie pierwszych lub ostatnich sylab słów „innowacja” i „energy” lub „technology”. Ma podkreślać, że spółki chcą koncentrować się na innowacjach i technologii.
W kwietniu 2019 spółka uruchomiła pierwszy w Warszawie i jeden z największych w Europie elektryczny system car-sharing InnogyGO! (wypożyczanie samochodów na minuty) z 500 elektrycznymi BMW i3. W lutym 2021 operator systemu poinformował, że w związku z pandemią COVID-19 najem pojazdów w Warszawie będzie możliwy do 15 marca 2021.
W grudniu 2021 r. innogy Polska zmieniło nazwę na E.ON Polska. Zmiana ta była skutkiem dwuletniego procesu integracji innogy z E.ON. Od 13 grudnia serwis internetowy stał się dostępny pod nazwą eon.pl.
E.ON Polska S.A. jest sprzedawcą energii elektrycznej, który działa głównie na terenie Warszawy.

</doc>
<doc id="1031473" url="https://pl.wikipedia.org/wiki?curid=1031473" title="Three 6 Mafia">
Three 6 Mafia

Three 6 Mafia – pierwsza hip-hopowa grupa z Memphis, która zdobyła platynową płytę i druga grupa, która została nominowana i zdobyła Oscara. Zespół wykonuje podgatunek hip-hopu znany jako horrorcore. Grupa była pierwotnie złożona z 6 członków: DJ Paul, Juicy J, Lord Infamous, Crunchy Black, Gangsta Boo i Koopsta Knicca. Na początku działalności grupy nagrali wiele undergroundowych produkcji w swoim własnym studiu Prophet Entertainment (później Hypnotize Mindz Records). W początkowej fazie działalności grupa prowadziła beef z zespołem Bone Thugs-n-Harmony, spowodowany zarzutem grupy co do kopiowania szybkiego stylu rapowania przez raperów Three 6 Mafia. 
W 1997 roku członkowie zespołu zostali wcieleni do Relativity Records gdzie wydali swój pierwszy „mocny” album: „”. W 2005 roku wyszedł „Most Known Unknown” z gościnnym udziałem Lil’ Flipa, Pimp C, Lil’ Wyte, Frayser Boy i Project Pata. Z tego właśnie albumu pochodzi hit „Stay Fly z udziałem Young Bucka, 8-Balla, i MJG”. Jednak 2006 rok, był dla nich najbardziej udany. W marcu dostali Oscara w kategorii „Best Song” i stali się także pierwszymi artystami, którzy w ogóle występowali na gali Academy Awards. Grupa została nominowana za utwór „It’s Hard Out Here for a Pimp” z filmu pt. Hustle &amp; Flow. W 2006 Three 6 Mafia &amp; Hypnotize Mindz Records podpisali kontrakt z Warner Brothers Records. W 2008 roku wyszedł album "Last 2 Walk".
W 2009 roku duet rozpoczął pracę nad ostatnim albumem pt. "Laws Of Power", który pierwotnie był zapowiedziany na lato 2011 roku. Jednak jego premiera się nie odbyła. Pierwszym singlem promującym to wydawnictwo był utwór „Shake My”; ukazał się 8 września 2009 r. Po nim ukazały się kolejne piosenki: „Lil Freak (Ugh, Ugh, Ugh)” (25 września 2009), „Shots After Shots” (30 listopada 2009). Ostatnim jak dotąd utworem promującym album był „Feel It” nagrany wspólnie z Tiesto, Seanem Kingstonem i Flo Ridą. Ukazał się 1 grudnia 2009 i od razu okazał się sporym sukcesem. Dotarł do 4. miejsca notowania Hot Dance Club Songs. Został zatwierdzony jako złoto przez CRIA.

</doc>
<doc id="1031474" url="https://pl.wikipedia.org/wiki?curid=1031474" title="STOEN">
STOEN



</doc>
<doc id="1031476" url="https://pl.wikipedia.org/wiki?curid=1031476" title="ZKE">
ZKE



</doc>
<doc id="1031477" url="https://pl.wikipedia.org/wiki?curid=1031477" title="Dom Strzelecki">
Dom Strzelecki

Dom Strzelecki (niem. Schützenhaus, Pałac Panorama, d. Dom Bractwa Kurkowego) – dom położony w Stargardzie na skraju parku Panorama, przy ul. Ochronnej 9.
 Budynek wpisany jest do rejestru zabytków pod nr rej.: A-1492 z 6.11.1990
Historia.
Kompleks trzech budynków został zbudowany w 1861 roku. Największy z nich jest piętrowym budynkiem z dwoma skrzydłami. Fasadę budynku zdobi okazały ryzalit, jego część przyziemną – pięcioarkadowy portyk.
Do roku 1945 budynkiem zarządzało Bractwo Kurkowe; dom służył jego członkom za miejsce spotkań. W pobliżu kompleksu znajdowała się strzelnica, na której w 1936 roku odbyły się eliminacje strzeleckie do Igrzysk Olimpijskich w Berlinie. W czasie wojny pałac wykorzystywano jako lazaret.
Po wojnie, w roku 1958 budynki wydzierżawiono Lidze Obrony Kraju. We wschodnim skrzydle mieściła się sala kinowo-koncertowa "Panorama" (występowali w niej m.in.: Czerwone Gitary, Czesław Niemen). W 1970 roku, w wyniku pogarszającego się stanu konstrukcji, zawalił się dach nad salą kinową. Wkrótce zamknięto całe skrzydło budynku z kinem, a w roku 1988 zostało ono rozebrane. Po zamknięciu kina przez kilkanaście lat budynek niszczał.
Obecnie Dom Bractwa Kurkowego stanowi własność prywatną; budynek odrestaurowano – jest miejscem bali i bankietów.

</doc>
<doc id="1031478" url="https://pl.wikipedia.org/wiki?curid=1031478" title="PKS Gdańsk">
PKS Gdańsk

PKS Gdańsk Sp. z o.o. – przedsiębiorstwo zajmujące się usługami związanymi z rozkładowym transportem pasażerskim, transportem w komunikacji miejskiej oraz wynajmem autokarów.
22 marca 2012 roku spółka zmieniła właściciela. Grupa Orbis Transport sprzedała PKS Gdańsk firmom Przewozy Autobusowe Gryf i PB Górski. Od 1 września 2012 roku na wszystkie linie PKS Gdańsk funkcjonują pod marką Gryf. Również we wrześniu tego roku przedsiębiorstwo Górski umorzyło udziały doń należące, w zamian za przejęcie dworca autobusowego w Gdańsku.
Obsługiwane linie.
PKS Gdańsk obsługuje kilkanaście linii regionalnych w okolicach Gdańska oraz kursy dalekobieżne na trasie Gdańsk – Płock (wspólnie z PKS Płock) i Gdańsk – Kaliningrad (wspólnie z przewoźnikiem z Rosji). Od dnia 01.01.2009 do 31.12.2017 na zlecenie Zarządu Transportu Miejskiego w Gdańsku 17 autobusów należących do spółki przewoziło pasażerów na liniach: 107, 117, 174, 200, 205, 207, 232, 255, 256, 574 i N5. W latach 2018-2019 PKS Gdańsk był podwykonawcą GAiT m.in. na liniach 148, 184, 189, 227, 268 i 283. Autobusy PKS Gdańsk dowożą też pracowników do przedsiębiorstw na terenie Trójmiasta i okolic.
Tabor.
Do PKS Gdańsk należy 61 autobusów. Trzon taboru autobusowego na liniach miejskich stanowią pojazdy marki MAN Lion's City. Na liniach regionalnych jeżdżą głównie pojazdy marki Mercedes-Benz.

</doc>
<doc id="1031491" url="https://pl.wikipedia.org/wiki?curid=1031491" title="Merck (niemieckie przedsiębiorstwo)">
Merck (niemieckie przedsiębiorstwo)

Merck KGaA – założone w Niemczech przedsiębiorstwo farmaceutyczne i chemiczne z główną siedzibą w Darmstadt, uważane za najstarsze działające przedsiębiorstwo z tej branży.
Historia.
Zaczątkiem przedsiębiorstwa, należącego wówczas do rodziny Merck, była apteka Anioł ("") w Darmstadt, zakupiona przez pochodzącego ze Schweinfurtu aptekarza Friedricha Jacoba Mercka w 1668 r.
W 1816 roku aptekę przejął Heinrich Emanuel Merck, aptekarz, który wykształcenie uzyskał na studiach farmaceutycznych w Berlinie i Wiedniu. W swoim laboratorium udało mu się wyprodukować i wyizolować alkaloidy o wysokiej czystości, które w roku 1827 Merck zaprezentował i zaoferował swoim kolegom aptekarzom oraz chemikom i lekarzom. Ze względu na duże zapotrzebowanie rozpoczęto ich produkcję na skalę przemysłową.
Heinrich Emanuel Merck zmarł w 1855 roku, a przedsiębiorstwo przejęli jego trzej synowie (Carl, Georg i Wilhelm) i nadal je rozbudowywali. W 1860 roku produkowano ponad 800 różnych, podstawowych substancji leczniczych i chemikaliów; na początku XX wieku liczba ta wzrosła do 10 000. W tym czasie Merck posiadał już wiele zagranicznych filii, z których największe znajdowały się w Nowym Jorku (założona przez Georga Mercka w 1887 r., a w 1891 r. przekształcona w spółkę zależną Merck &amp; Co.), Londynie i Moskwie. W trakcie tej ekspansji fabryka w Darmstadt została w latach 1903 i 1904 przeniesiona z centrum miasta na swoje obecne miejsce.
W następstwie I wojny światowej Merck KGaA utraciła niektóre ze swoich zagranicznych spółek zależnych znajdujących się na terenie państw, z którymi Niemcy prowadziły wojnę. Ze skonfiskowanej amerykańskiej spółki córki w 1917 r. powstało niezależne przedsiębiorstwo amerykańskie Merck &amp; Co. Od tamtego czasu obydwa przedsiębiorstwa nie mają ze sobą żadnych powiązań – wspólna pozostaje jedynie nazwa Merck. W wyniku rozłączenia się obu spółek niemiecka Merck KGaA firmuje swoje produkty w Ameryce Północnej znakiem firmowym EMD, będącym skrótem od inicjałów Emanuel Merck, Darmstadt, natomiast na wszystkich innych rynkach na świecie Merck KGaA posiada prawa do nazwy Merck. Amerykańskie przedsiębiorstwo Merck &amp; Co. działa poza Ameryką Północną pod nazwą MSD (Merck Sharp &amp; Dohme).
Podczas II wojny światowej ośrodek produkcyjny w Darmstadt został silnie zniszczony w wyniku celowego ataku powietrznego. Po zakończeniu wojny zakład produkcyjny szybko odbudowano.
Aktualnie przedsiębiorstwo zatrudnia ponad 50 000 pracowników, w zakładach zlokalizowanych w 66 państwach. Merck KGaA jest przedsiębiorstwem farmaceutyczno-chemicznym o międzynarodowym zasięgu, którego obroty wyniosły w 2006 roku 6,26 miliarda euro. Rodzina Merck ma w nim 70 procent udziałów, a pozostałe 30 procent znajduje się w obrocie publicznym.
Polska.
W Polsce przedsiębiorstwo działa przez spółkę-córkę Merck sp. z o.o..
Produkty.
Początkowo Merck koncentrował się na badaniu i produkcji alkaloidów. W 1827 r. jako pierwszy zaczął wytwarzać na skalę komercyjną morfinę z opium. Pod koniec XIX wieku zaangażował się w badaniach nad kokainą jako środkiem znieczulającym. W 1884 r. współpracował w tym zakresie z Sigmundem Freudem.
W 1912 r. Merck uzyskał i opatentował 3,4-metylenodioksymetamfetaminę (substancję psychoaktywną, zawartą w tabletkach ecstasy), jednak nie poddano jej wówczas testom farmakologicznym.
Dużą wagę przywiązywano wówczas do preparatów witaminowych – wytwarzano, między innymi, witaminę C (pod nazwą handlową "Cebion") i witaminę D ("Vigantol").
W 1961 r. Merck KGaA zaczął produkować oksymetazolinę, pod nazwą handlową "Nasivin". W reklamach tego środka przedsiębiorstwo wykorzystywało fakt, że krople do nosa "Nasivin" zostały zabrane na Księżyc przez uczestników misji Apollo 11 w 1969 roku.
W roku 1998 przejął spółkę CN Biosciences, specjalizującą się w biotechnologii i inżynierii genetycznej, w 2006 szwajcarską spółkę Serono (z tej samej branży), a w listopadzie 2015 roku amerykańskie przedsiębiorstwo chemiczne i biotechnologiczne Sigma-Aldrich.
Część chemiczna koncernu wytwarza, między innymi, odczynniki i surowce chemiczne, ciekłe kryształy (badania nad nimi rozpoczęto w 1904 roku), pigmenty o efektach specjalnych (zastosowane w pierwszych szkłach hełmów kosmicznych do zabezpieczenia przed promieniowaniem słonecznym), testy do badań wody, gleby oraz żywności. W 2003 roku zespół naukowców Merck KGaA zdobył "Deutscher Zukunftspreis" ("Niemiecką Nagrodę Przyszłości"), wraz z nagrodą pieniężną wynoszącą 250 tys. euro za swoje badania nad ciekłymi kryształami. Merck KGaA prowadzi także badania w celu pozyskania nowych środków medycznych leczenia schorzeń sercowo-naczyniowych, cukrzycy oraz raka.

</doc>
<doc id="1031492" url="https://pl.wikipedia.org/wiki?curid=1031492" title="Jasa">
Jasa

Jasa także "jassa, jossa" – prawo imperium mongolskiego, stworzone przez Czyngis-chana w pierwszych latach jego działalności. Słowo prawdopodobnie pochodzi od turkijskiego „yas” – rozprzestrzeniać.
Powstanie.
Jasa ukształtowała się w pierwszych latach po ogłoszeniu Temudżina Czyngis-chanem. Jej zalążkiem była przysięga złożona chanowi przez jego pierwszych poddanych, której tekst przytacza Tajna historia Mongołów. Wymienia ona obowiązki poddanych: "Będziemy na czele armii wyruszać w pochód przeciw licznym wrogom, będziemy zdobywać [dla ciebie] piękne młode kobiety i bogate jurty, będziemy przyprowadzać ci w darze... wspaniałe konie", a także zestaw kar: "Jeżeli w dniu bitwy nie posłuchamy twojej komendy, pozbaw nas naszego mienia i naszych żon! Rzuć nasze czarne głowy na ziemię! Jeżeli w dniu pokoju naruszymy porozumienie, pozbaw nas naszych ludzi, żon i dzieci! Porzuć nas w bezpańskiej ziemi!"
Rozwój.
Jasa rozwijała się dalej w drodze kolejnych umów między chanem a przyłączającymi się do niego ludami. Od Wielkiego kurułtaju wyroki wydawane w zgodzie z jasą w postaci rozkazów wielkiego chana) miały być spisywane i stanowić precedens dla kolejnych spraw.
Pełna treść jasy nie jest znana, możemy się jej jedynie domyślać na podstawie nielicznych wzmianek w źródłach. Prócz zasad wymienionych wyżej zawierała też obowiązek pomocy towarzyszom, których życie było zagrożone w czasie walki. Wiadomo, że nie rozszerzył się zestaw kar. Były to wciąż jedynie śmierć, pozbawienie majątku i wygnanie. Zawierała też specyficzną formę uprzedzającego ułaskawienia: szczególnie zasłużeni poddani otrzymywali zwolnienie z kary za dziewięć przestępstw, które mogliby w przyszłości popełnić. Po śmierci Czyngis-chana Strażnikiem Jassy został jego syn Czagataj.

</doc>
<doc id="1031494" url="https://pl.wikipedia.org/wiki?curid=1031494" title="Ni putes ni soumises">
Ni putes ni soumises

Ni putes ni soumises (Ani dziwki, ani uległe) – francuskie stowarzyszenie feministyczne, powstałe w 2003 roku; przewodniczy mu Fadela Amara, Francuzka pochodzenia algierskiego. 
Stowarzyszenie, przez prowokującą nazwę, ma na celu zmienienie stereotypu kobiet wychowanych w rodzinach muzułmańskich, które postrzegane są, zdaniem przedstawicieli stowarzyszenia, jako „dziwki”, o ile nie dostosują się od modelu patriarchalnego. 
Stowarzyszenie powstało w reakcji na dwa wydarzenia, które wstrząsnęły francuską opinią publiczną: publikacja książki Samiry Bellil "Dans l'enfer des tournantes" ("Piekło gwałtów zbiorowych") oraz spalenie żywcem 17-letniej Sohane Benziane przez jej byłego chłopaka, chcącego „dać jej nauczkę”. Zorganizowano zatem manifestację ("La marche des femmes des quartiers contre les ghettos et pour l’égalité"; "Marsz kobiet z przedmieść przeciwko gettom i za równością"), 1 lutego 2003. 

</doc>
<doc id="1031495" url="https://pl.wikipedia.org/wiki?curid=1031495" title="Wilhelm I Pobożny">
Wilhelm I Pobożny

Wilhelm I Pobożny (zm. 6 lipca 918) – hrabia Owernii (jako Wilhelm III), książę Akwitanii, syn hrabiego Owernii Bernarda Plantapilosy i Ermengardy córki Bernarda I z Owernii. Przed 898 r. poślubił Engelbergę, córkę Bosona Prowansalskiego i Ermengardy, córki cesarza Ludwika II, ale nie miał z nią dzieci.
Po śmierci ojca w 886 r. został hrabią Owernii. Jego władza rozciągała się również na Limousin. W 893 r. podbił Księstwo Akwitanii i wygnał tamtejszego księcia Ebalusa. Wkrótce otrzymał od króla Odona formalne potwierdzenie tytułu księcia Akwitanii. Wilhelm rozciągnął również swoją władzę w kierunku Austrazji i Tuluzy.
Wilhelm podczas swoich rządów ufundował wiele klasztorów. Najważniejsza fundacja miała miejsce 11 września 910 r., kiedy to książę ufundował benedyktyńskie opactwo w Cluny. Wilhelm zwolnił zakonników z jakichkolwiek zobowiązań wobec władcy i uczynił ich podległych bezpośrednio papieżowi, który miał mianować kolejnych opatów. Wilhelm mianował tylko pierwszego z nich, Bernona de Baume.
Świadectwem znacznej niezależności Wilhelma są monety z jego imieniem bite w mennicy w Brioude. Książę zmarł w 918 r. i został pochowany w klasztorze Saint-Julien. Nie miał synów więc jego następcą został Wilhelm II Młodszy, syn jego siostry Adelindy.

</doc>
<doc id="1031496" url="https://pl.wikipedia.org/wiki?curid=1031496" title="Pinto (Hiszpania)">
Pinto (Hiszpania)

Pinto – miasto w środkowo-zachodniej Hiszpanii, we wspólnocie autonomicznej Madryt, 20 kilometrów na południe od Madrytu.
Zgodnie z miejscową tradycją nazwa Pinto pochodzi od mauretańskiej legendy o arce, która określała ten obszar jako „geograficzne centrum Półwyspu Iberyjskiego”.

</doc>
<doc id="1031497" url="https://pl.wikipedia.org/wiki?curid=1031497" title="Australian Open 2007 (gra pojedyncza kobiet)">
Australian Open 2007 (gra pojedyncza kobiet)

Linki zewnętrzne.
Drabinka na stronie ITF 

</doc>
<doc id="1031498" url="https://pl.wikipedia.org/wiki?curid=1031498" title="Yuanmousaurus">
Yuanmousaurus

Yuanmousaurus – rodzaj zauropoda należącego przypuszczalnie do rodziny euhelopów (Euhelopodidae).
"Yuanmousaurus" żył w epoce środkowej jury na obecnych terenach wschodniej Azji. Jego szczątki znaleziono w powiecie Yuanmou, w chińskiej prowincji Junnan. Został opisany w oparciu o niekompletny szkielet. Budową kręgów przypominał omeizaura i patagozaura. Według badań Lü Junchanga i współpracowników "Yuanmousaurus" jest bardziej prymitywny niż "Euhelopus", ale bardziej zaawansowany niż "Omeisaurus". Podobna budowa kręgów grzbietowych "Yuanmousaurus" i patagozaura sugeruje, że zauropody te mogły być blisko spokrewnione.

</doc>
<doc id="1031502" url="https://pl.wikipedia.org/wiki?curid=1031502" title="Mięsień najdłuższy człowieka">
Mięsień najdłuższy człowieka

Mięsień najdłuższy () – parzysty mięsień znajdujący się w warstwie głębokiej mięśniówki tułowia człowieka. Leży po obu stronach kręgosłupa w bruździe między wyrostkami kolczystymi kręgów a kątami żeber i biegnący równolegle do kręgosłupa. Wraz z mięśniem biodrowo-żebrowym jest głównym prostownikiem grzbietu i tworzy wraz z nim mięsień krzyżowo-grzbietowy.
Mięsień najdłuższy dzieli się na trzy pasma:
Mięsień najdłuższy klatki piersiowej.
Początkiem tego mięśnia jest wspólna masa mięśniowa i powierzchowna masa ścięgnista mięśnia krzyżowo-grzbietowego. Przyczepy początkowe ma też na wyrostkach poprzecznych dolnych sześciu-siedmiu kręgów piersiowych. Przyczepy końcowe ma na wyrostkach poprzecznych kręgów lędźwiowych i kątach żeber od 12 do 2 (wiązki końcowe boczne), a także na wyrostkach dodatkowych kręgów lędźwiowych i wyrostków poprzecznych wszystkich kręgów piersiowych (wiązki końcowe przyśrodkowe). 
Mięsień najdłuższy szyi.
Przyczep początkowy stanowią wyrostki poprzeczne kręgów piersiowych od Th1 do Th6, natomiast przyczep końcowy znajduje się na guzkach tylnych kręgów szyjnych od C2 do C5.
Mięsień najdłuższy głowy.
Pasmo rozpoczyna się na wyrostkach poprzecznych kręgów piersiowych od Th1 do Th3 oraz kręgów szyjnych od C3 do C7. Przyczepem końcowym tego mięśnia jest wyrostek sutkowaty kości skroniowej.
Funkcja.
Wspólnym działaniem mięśnia najdłuższego wraz z mięśniem biodrowo-żebrowym jest prostowanie i zginanie do tyłu grzbietu, utrzymywanie równowagi tułowia w czasie chodzenia, a przy głębokim wdechu prostowanie kręgosłupa. Oprócz tego mięsień najdłuższy głowy pociąga głowę do tyłu i pochyla ją.
Unerwienie i unaczynienie.
Unerwiony jest przez nerwy rdzeniowe C2-L5, a unaczyniony przez gałązki grzbietowe tętnic międzyżebrowych tylnych i tętnic lędźwiowych, a także gałązki tętnicy szyjnej głębokiej i tętnicy potylicznej.

</doc>
<doc id="1031503" url="https://pl.wikipedia.org/wiki?curid=1031503" title="Jose Antonio Reyes">
Jose Antonio Reyes



</doc>
<doc id="1031504" url="https://pl.wikipedia.org/wiki?curid=1031504" title="Roto Frank Okucia Budowlane">
Roto Frank Okucia Budowlane



</doc>
<doc id="1031510" url="https://pl.wikipedia.org/wiki?curid=1031510" title="Amygdalodon">
Amygdalodon

Amygdalodon ("Amygdalodon patagonicus") – zauropod z rodziny cetiozaurów (Cetiosauridae); jego nazwa oznacza "patagoński migdałowy ząb" (zęby amygdalodona miały kształt migdałów).
Żył w epoce środkowej jury (ok. 172-168 mln lat temu) na terenach Ameryki Południowej. Długość ciała ok. 15 m, wysokość ok. 4 m, masa ok. 24 t. Jego szczątki znaleziono w Argentynie (w prowincji Chubut).

</doc>
<doc id="1031511" url="https://pl.wikipedia.org/wiki?curid=1031511" title="Ryszard Karłowicz">
Ryszard Karłowicz

Ryszard Karłowicz (ur. 5 lutego 1919 w Warszawie, zm. 27 lipca 2007) – polski architekt i urbanista, autor wielu projektów architektonicznych i urbanistycznych w tym między innymi generalny projektant miasteczka akademickiego Uniwersytetu Mikołaja Kopernika w Toruniu. Laureat krajowych i międzynarodowych, konkursów urbanistycznych. Autor licznych publikacji naukowych. Członek Głównej Rady Nauki i Szkolnictwa Wyższego.
Życiorys.
W czasie II wojny światowej służył w 1 Dywizji Piechoty im. Tadeusza Kościuszki, po zakończeniu działań wojennych pracował w Biurze Odbudowy Stolicy, oraz był członkiem Rady Odbudowy Warszawy. Kierownik Zakładu Osiedli Robotniczych. W latach 1944–1948 należał do PPR, od 1948 należał do PZPR.
Był wieloletnim wykładowcą Wydziału Architektury Politechniki Warszawskiej, a także Politechniki Architektury i Urbanistyki w Algierze i Politechniki Białostockiej, oraz Wydziale Architektury Wyższej Szkoły Ekologii i Zarządzania w Warszawie.
Zmarł 27 lipca 2007, pochowany 3 sierpnia na Cmentarzu Wojskowym na Powązkach w Warszawie (kwatera C19-8-3).

</doc>
<doc id="1031515" url="https://pl.wikipedia.org/wiki?curid=1031515" title="Sonthi Boonyaratkalin">
Sonthi Boonyaratkalin

Sonthi Boonyaratkalin (ur. 2 października 1946) – tajlandzki wojskowy i polityk, generał. Był naczelnym dowódcą Tajskiej Armii Królewskiej i szefem Rady Bezpieczeństwa Narodowego, wojskowej junty rządzącej krajem od 2006 do 2008. 
19 września 2006 stał się "de facto" szefem rządu, po przeprowadzeniu wojskowego zamachu stanu i obaleniu premiera Thaksina Shinawatry. 
Edukacja i początki kariery.
Sonthi Boonyaratkalin ukończył w 1969 Chulachomklao Royal Military Academy i został wcielony do Korpusu Piechoty Armii Królewskiej. W czasie swej kariery wojskowej dowodził różnymi jednostkami.
W sierpniu 2004 został mianowany zastępcą dowódcy armii. W październiku 2005 objął stanowisko naczelnego dowódcy Tajskiej Armii Królewskiej.
Zamach stanu.
19 września 2006 Sonthi wraz z podległym mu wojskiem doprowadził do zamachu stanu przeciw rządowi Thaksina Shinawatry. W kraju powołano Radę Demokratycznych Reform, przekształconą później w Radę Bezpieczeństwa Narodowego. Budynki rządowe zostały otoczone przez czołgi, a nadające media opanowane przez wojskowych. Premier Shinawatra, przebywający w tym czasie na sesji ONZ w Nowym Jorku, ogłosił stan nadzwyczajny. Jednak jego przekaz nie dotarł do kraju. 
Sonthi rozwiązał gabinet, parlament i sąd konstytucyjny i tymczasowo sam przejął władzę, stając się de facto szefem rządu. Następnego dnia otrzymał oficjalny mandat do sprawowania władzy od króla Bhumobola Adulyadeja. 1 października 2006 na stanowisko premiera został powołany Surayud Chulanont, podczas gdy Sonthi zachował funkcję szefa Rady Bezpieczeństwa Narodowego.
W grudniu 2006 junta zredagowała treść nowej konstytucji, w której znalazło się kilka nowych przepisów, m.in. ograniczono limit kadencji premiera do dwóch. Konstytucja została przyjęta w referendum 19 sierpnia 2007, a miesiąc później Sonthi przeszedł w stan spoczynku.

</doc>
<doc id="1031525" url="https://pl.wikipedia.org/wiki?curid=1031525" title="Lina Rafn">
Lina Rafn

Lina Rafn właściwie Lina Rafn Sørensen (ur. 12 sierpnia 1976 w Kopenhadze) – duńska piosenkarka, autorka tekstów, producentka oraz główna wokalistka zespołu Infernal.
Lina Rafn była profesjonalną tancerką od bardzo dawna, ale jej debiut jako piosenkarki nastąpił po tym, jak założyła w 1997 roku wraz z Pawem Lagermannem i Søren Haarh zespół Infernal. Pierwszy singel "Sorti de l'Enfer" był instrumentalną piosenką dance.
Zasiadała w jury dwóch serii duńskiej edycji programu The X Factor.

</doc>
<doc id="1031533" url="https://pl.wikipedia.org/wiki?curid=1031533" title="Ammozaur">
Ammozaur

Ammozaur ("Ammosaurus major") – zauropodomorf z rodziny anchizaurów (Anchisauridae); jego nazwa znaczy "piaskowy jaszczur".
Żył w okresie wczesnej jury (ok. 195-176 mln lat temu) na terenach Ameryki Północnej. Długość ciała ok. 2,5-4 m, wysokość ok. 60 cm, masa ok. 50 kg. Jego szczątki znaleziono w USA (Connecticut i Arizona) i w Kanadzie (Nowa Szkocja).
Początkowo ammozaura traktowano jako jeden z gatunków anchizaura. Ammozaur mógł poruszać się na 2 i na 4 kończynach.

</doc>
<doc id="1031534" url="https://pl.wikipedia.org/wiki?curid=1031534" title="Twój cały świat">
Twój cały świat

"Twój cały świat" - ballada rockowa pochodząca z albumu "Mój dom" zespołu IRA. Piosenka ta została umieszczona na jedenastej pozycji, która zamyka płytę "Mój dom", jest także najkrótszym utworem znajdującym się na płycie (1 minuta, 17 sekund). Utwór ten był nagrywany przez zespół dużo wcześniej, np. podczas sesji do pierwszej płyty w lutym 1988 roku.
Utwór ma łagodne, akustyczne brzmienie, posiada krótką, otwierającą utwór solówkę gitarową. W tym utworze na tamburynie gra perkusista grupy, Wojciech Owczarek.
Kompozytorem utworu jest Maciej Kraszewski. Autorem obecnego tekstu jest Janusz Pyzowski.
Utwór pochodzi z wcześniejszej, niezarejestrowanej działalności Piotra Łukaszewskiego, stąd takie nazwisko jak Kraszewski, z którym niegdyś Łukaszewski tworzył trójmiejski zespół rockowy Angellica. 
Piosenka została skomponowana przez Kraszewskiego w 1984 roku, i w pierwotnej, anglojęzycznej wersji nosiła tytuł "Only for You". Była wykonywana przez zespół Vidmo (basistami zespołu byli Radowan Jacuniak - później zespoły Bielizna i Doktor Granat, oraz Janusz Bakun - obecnie basista Ricky'ego Martina).
W pierwotnej wersji utwór miał dwie zwrotki i dwa refreny oraz krótką solówkę gitarową. Piosenka "Only for You" trafiła wraz z Kraszewskim z zespołu Vidmo do grupy Angellica. 
Łukaszewski, dołączając do zespołu IRA, wniósł piosenkę (skracając ją) do powstającej akurat płyty zespołu.
Utwór ten stał się jednym z najbardziej rozpoznawalnych przebojów z tej płyty, był regularnie grany na trasie promującej krążek w 1992 roku. Pojawiał się także na koncertach akustycznych.
Utwór trafił także na obie płyty koncertowe. Na pierwszej z nich utwór trwa "1:25" i jest o siedem sekund dłuższy od wersji studyjnej, natomiast na drugiej płycie utwór trwa "1:27" i jest dłuższy od pierwotnej wersji o 9 sekund. Ponadto został wykonany wraz z kwartetem smyczkowym.
Obecnie utwór jest dość sporadycznie grany na koncertach grupy.
W roku 2008 na koncercie z okazji 5-lecia istnienia, radomska grupa rockowa Carrion zagrała akustyczną wersję utworu.
Teledysk.
Do utworu powstały dwie wersje teledysków. Pierwsza z nich powstała w 1991 roku, i przedstawia zespół siedzący i wykonujący utwór w studiu, druga to zaś wersja koncertowa z 1993 roku, gdzie widać twarz śpiewającego wokalisty Artura Gadowskiego, oraz tłumy rąk fanów zebranych na koncercie, i którzy chóralnie wraz z Gadowskim śpiewają utwór.
Artur Gadowski o utworze "Twój cały świat":
"Tekst tak bardzo mi się podoba, że aż żałuję, że sam go nie napisałem."
Twórcy.
IRA
Produkcja

</doc>
<doc id="1031537" url="https://pl.wikipedia.org/wiki?curid=1031537" title="Granatnik RPG-26">
Granatnik RPG-26

RPG-26 – radziecki ręczny granatnik przeciwpancerny. Zmodyfikowana wersja granatnika RPG-18, w którym wiele części bazuje na budowie amerykańskiego granatnika M72 LAW.
Wersja RSzG-2 została uzbrojona w pocisk paliwowo-powietrzny. Jest cięższa o 3,5 kg oraz jej zasięg został zmniejszony o 150 metrów.

</doc>
<doc id="1031539" url="https://pl.wikipedia.org/wiki?curid=1031539" title="Hesketh Racing">
Hesketh Racing

Hesketh Racing – brytyjski zespół Formuły 1 założony przez lorda Alexandra Hesketha w 1972 roku. Głównym konstruktorem zespołu był dr Harvey Postelethwaite. W 1973 roku odkupili bolid od firmy March. W 1972 James Hunt zdobył drugie miejsce i ustanowił rekord toru w Grand Prix Stanów Zjednoczonych w 1973 roku. W 1975 Hesketh odniósł zwycięstwo w Grand Prix Holandii. Przez następne trzy sezony Hesketh zatrudniał różnych kierowców, jednak nie odniósł żadnych sukcesów. W 1978 roku wycofał się z wyścigów Grand Prix.

</doc>
<doc id="1031540" url="https://pl.wikipedia.org/wiki?curid=1031540" title="Oblężenie Waterford">
Oblężenie Waterford

Oblężenie Waterford – oblężenie, które miało miejsce w latach 1649–1650.
Miasteczko Waterford położone na południowym wschodzie Irlandii dwukrotnie w latach 1649–1650 stało się celem oblężenia wojsk Olivera Cromwella w trakcie jego kampanii irlandzkiej (1649–1653).
Pierwsze oblężenie zostało przerwane z powodu zapadającej zimy. W mieście znajdowały się wówczas irlandzkie oddziały konfederackie oraz sprzymierzeni z nimi angielscy rojaliści pod wodzą generała Thomasa Prestona. Po przeciwnej stronie stały wojska parlamentu, na czele których stali Oliver Cromwell, Michael Jones oraz Henry Ireton.
Wstęp.
Podobnie jak większość miast Irlandii, także Waterford od roku 1641 wsparło rebelię irlandzką. W tym samym roku do miasta przybyli protestanci z Ulsteru, co doprowadziło do nieporozumień z katolikami. Po stronie uciekinierów stanął burmistrz miasta. W roku 1642 rada miejska zadecydowała o pozostaniu rebeliantów w mieście. W tej sytuacji protestanci zostali wygnani z miasta, część z nich odpłynęła do Anglii, a cały ich dobytek w mieście rozgrabiono. W roku 1646 odbył się w Waterford synod rzymskokatolickich biskupów, którzy ekskomunikowali wszystkich katolików popierających sojusz pomiędzy konfederatami a angielskimi rojalistami, który nie umożliwiał praktykowania wiary katolickiej.
Synod pogłębił tylko obawy mieszkańców. Gdy w roku 1649 w pobliże miasta nadciągnęła armia parlamentarna składająca się głównie z anty-katolików, pojawił się strach przed masakrą podobną do tej w Droghedzie.
Waterford był miastem szczególnie ważnym ze strategicznego punktu widzenia. Port miejski umożliwiał dostawy broni oraz żywności na południowy wschód wyspy.
Pierwsze oblężenie (listopad-grudzień 1649).
Przed rozpoczęciem oblężenia Cromwell musiał wpierw zdobyć otaczające miasto garnizony wojsk konfederackich. W dniach 15 października do 5 listopada Henry Ireton rozpoczął oblężenie Duncannon, którego port zabezpieczał drogę morską do Wateford. Garnizon dowodzony przez Edwarda Wogana odparł jednak wszystkie ataki Anglików. Iretonowi nie udało się zatem przetransportować urządzeń oblężniczych drogą wodną pod Waterford.
Dnia 19 października skapitulował garnizon w New Ross, miesiąc później Carrick-on-Suir. Kontratak irlandzki na tę miejscowość pod wodzą majora Geoghegana zakończył się klęską. Poległo 500 rebeliantów.
Po odizolowaniu Waterfordu ze wschodu i północy dnia 24 listopada Cromwell podszedł pod miasto. Dzięki dostawom broni i żywności z kierunku zachodniego miasto broniło się dalej. Wkrótce szeregi obrońców zasiliło też 3 000 żołnierzy pod wodzą Richarda Farella.
Ciężkie warunki pogodowe wywołały tymczasem liczne choroby i zarazę w szeregach wojsk Cromwella. Nie powiodło się zdobycie miasta od wschodu, z uwagi na bardzo grzązką ziemię, w której grzązły działa angielskie. Dnia 10 grudnia Cromwell odstąpił od miasta i skierował się na kwaterę zimową do Dungarven. Z łącznej liczby 6500 angielskich żołnierzy zaledwie 3 000 zdolnych było do dalszego marszu. Reszta zmarła na skutech chorób. Wśród ofiar zarazy znajdował się także komendant Michael Jones.
Drugie oblężenie (czerwiec-sierpień 1650).
W czerwcu 1650 r. rozpoczęło się kolejne oblężenie Waterford. Jednak już kilka miesięcy wcześniej Cromwell podjął próby izolowania miasta. Gdy w czerwcu pod miasto podciągnęły wojska Iretona, w mieście zaczęło brakować żywności. Wkrótce i tam doszło do wybuchu zarazy (podejrzewa się dżumę dymieniczną), która tygodniowo kosztowała życie 400 mieszkańców. Upadek miasta Carlow, z którego dostarczano wcześniej żywność do Waterfod, pogorszył znacznie sytuację obrońców.
Ireton tymczasem zarządził wykopanie dołów pod urządzenia oblężnicze w pobliżu murów miejskich. Blokada od strony morza skutecznie uniemożliwiała pomoc Irlandczykom z tego kierunku. Pod koniec czerwca angielska artyleria zajęła pozycję w bliskiej odległości do miasta co zmusiło Prestona do rozmów na temat kapitulacji. Zaraza uszczupliła jego siły do zaledwie 700 ludzi, posiadał też zaledwie 500 funtów prochu. Poza tym choroba nie oszczędziła i samego Prestona, który dnia 10 sierpnia 1650 r. zdecydował się na kapitulację miasta. Obrońcy mogli opuścić miasto kierując się w kierunku Galway i Athlone, cała broń, amunicja i okręty pozostały jednak w mieście. Garnizon Duncannon skapitulował 2 dni później.
Trudno jest określić straty mieszkańców Waterford, przypuszcza się liczbę kilku tysięcy ludzi (najczęściej 2 000). Po zdobyciu miasta Ireton zagwarantował cywilom ochronę życia i mienia. Waterford było ostatnim irlandzkim punktem oporu podczas rebelii irlandzkiej na wschodzie kraju. Po upadku miasta wojska katolickie kontrolowały już tylko zaledwie niewielki obszar położony na zachód od rzeki Shannon.

</doc>
<doc id="1031542" url="https://pl.wikipedia.org/wiki?curid=1031542" title="Live on the Edge of Forever">
Live on the Edge of Forever

Live on the Edge of Forever – pierwszy album koncertowy grupy Symphony X. Został nagrany podczas europejskiej trasy koncertowej. Album rozpoczynał się jak ich poprzednie dzieło "V: The New Mythology Suite", lecz ku zdziwieniu fanów utwór „Death of Balance”, który normalnie przechodził w „Lacrymosa”, podczas koncertu przechodził w „Candlelight Fantasia” z albumu The Divine Wings of Tragedy.
Po tym utworze grupa zagrała kilka utworów znanych z poprzednich płyt jak na przykład neoklasyczny „Smoke and Mirrors” i epicki „The Divine Wings of Tragedy” w całości. Na albumie nie znalazły się utwory z pierwszych dwóch albumów grupy.

</doc>
<doc id="1031543" url="https://pl.wikipedia.org/wiki?curid=1031543" title="Wilhelm II Młodszy (książę Akwitanii)">
Wilhelm II Młodszy (książę Akwitanii)

Wilhelm II Młodszy (zm. 12 grudnia 926), książę Akwitanii i hrabia Owernii, syn Akfryda I, hrabiego Razes i Carcassonne, i Adelindy, córki hrabiego Owernii Bernarda Plantapilosy, siostry księcia Akwitanii Wilhelma I Pobożnego.
Księciem Akwitanii i hrabią Owernii Wilhelm został po śmierci wuja Wilhelma I w 918 r. Początkowo był stronnikiem króla Rudolfa I i toczył wojnę z Burgundczykami i Normanami, którzy odmówili uznania Rudolfa za prawowitego króla. Wilhelm jednak nie wytrzymał długo w stronnictwie króla Rudolfa i w końcu zbuntował się przeciw niemu. Rudolf poprowadził więc swoją armię na Akwitanię, ale musiał się wycofać na wieść o zagrożeniu linii Renu przez Węgrów.
Wilhelm zmarł niedługo później. Jego następcą w Akwitanii i Owernii został jego młodszy brat Akfryd.

</doc>
<doc id="1031545" url="https://pl.wikipedia.org/wiki?curid=1031545" title="Melanorozaur">
Melanorozaur

Melanorozaur ("Melanorosaurus") – zauropodomorf z rodziny melanorozaurów (Melanorosauridae).
Żył w okresie późnego triasu (ok. 225-210 mln lat temu) na terenach Afryki. Długość ciała ok. 10-12 m, wysokość ok. 3,5 m, masa ok. 4 t. Jego szczątki znaleziono w Republice Południowej Afryki (w Kraju Przylądkowym).
Rodzaj obejmuje jeden gatunek: "Melanorosaurus readi" Haughton (1924). Opisany w 1993 roku drugi gatunek, "Melanorosaurus thabanensis", został w 2016 roku ustanowiony gatunkiem typowym odrębnego rodzaju "Meroktenos".

</doc>
<doc id="1031553" url="https://pl.wikipedia.org/wiki?curid=1031553" title="Układ współrzędnych 2000">
Układ współrzędnych 2000

Układ współrzędnych 2000 (Państwowy Układ Współrzędnych Geodezyjnych 2000, PL-2000) – układ współrzędnych płaskich prostokątnych zwany "układem „2000”", powstały w wyniku zastosowania odwzorowania Gaussa-Krügera dla elipsoidy GRS 80 (obecnie WGS 84) w czterech trzystopniowych strefach o południkach osiowych 15°E, 18°E, 21°E i 24°E, oznaczone odpowiednio numerami – 5, 6, 7 i 8. Skala długości odwzorowania na południkach osiowych wynosi "m"0 = 0,999923. Zniekształcenia na południku osiowym wynoszą −7,7 cm/km zaś na styku stref +7 cm/km.
Układ 2000 został wprowadzony Rozporządzeniem Rady Ministrów w sprawie państwowego systemu odniesień przestrzennych z 8 sierpnia 2000, od 1 stycznia 2010 jest to jedyny układ współrzędnych geodezyjnych obowiązujący w Polsce. Układ stosuje się na potrzeby wykonywania map w skalach większych od 1:10 000 – w szczególności mapy ewidencyjnej i mapy zasadniczej. Zastąpił on układ współrzędnych „1965”. 
Od roku 2012 zgodnie z nowym rozporządzeniem o państwowym systemie odniesień przestrzennych układ posiada oznaczenie PL-2000. Zastosowanie, elementy oraz parametry techniczne m.in. układu 2000 reguluje rozporządzenie Rady Ministrów z 15 października 2012 roku.
W układzie tym koncepcja nawiązuje do dawnego układu współrzędnych „1942”. Różnica polega jednak na odmienności przyjętych elipsoid odniesienia oraz na zastosowaniu dodatkowej skali podobieństwa (skali kurczenia na południkach środkowych). 
Współrzędne.
Współrzędne punktu, jednoznacznie identyfikujące go w ramach obszaru całego kraju, wyznaczane są z zależności:
formula_1
formula_2
gdzie:
Numeracja arkuszy.
Podstawą do określenia formatów i arkuszy mapy zasadniczej jest arkusz w skali 1:10000 terenu o wymiarach 5 km/8 km. 
Godło arkusza w skali 1:10000.
Godło to tworzy grupa trzech liczb rozdzielonych kropkami. 
Godło arkuszy mapy w skalach: 1:5000, 1:2000, 1:1000 oraz 1:500.
Godło w tych skalach jest godłem arkusza 1:10000, uzupełnionym cechami wynikającymi z następującego podziału:

</doc>
<doc id="1031554" url="https://pl.wikipedia.org/wiki?curid=1031554" title="Fadom Nowogród Bobrzański">
Fadom Nowogród Bobrzański

Fadom Nowogród Bobrzański – polski klub piłkarski z siedzibą w Nowogrodzie Bobrzańskim, powstały w 1978 roku z połączenia Błękitnych Krzystkowice i Zielonych Bogaczów. W 2000 roku nastąpiła fuzja z Błękitnymi Stary Kisielin. W sezonie 2014/2015 klub wycofał z rozgrywek zielonogórskiej klasy okręgowej drużynę seniorów. W sezonie 2016/2017 klub został reaktywowany i został zgłoszony do Klasy B, grupy Krosno Odrzańskie.
Stadion.
Fadom swoje domowe mecze rozgrywa na Stadionie Miejskim przy ul. Fabrycznej w Nowogrodzie Bobrzańskim. Dane techniczne obiektu:

</doc>
<doc id="1031555" url="https://pl.wikipedia.org/wiki?curid=1031555" title="Lantmarskalk">
Lantmarskalk

Lantmarskalk (landmarszałek) – wysoki państwowy urząd ustanowiony w Szwecji w 1627 roku. Istniał do 1866. Formalnie lantmarskalk (wym: lantmarszalk) pełnił funkcję marszałka Szwedzkiego Parlamentu Stanowego (Ståndsriksdagen), który istniał do roku 1866, gdy zastąpił go dzisiejszy demokratyczny Riksdag.
Nie powinno się mylić urzędu landmarszałka z urzędem zwanym Riksmarsk – naczelnym dowódcą wojskowym ówczesnej Szwecji.

</doc>
<doc id="1031556" url="https://pl.wikipedia.org/wiki?curid=1031556" title="Kamelotia">
Kamelotia

Kamelotia ("Camelotia borealis") – zauropod z rodziny melanorozaurów (Melanorosauridae); nazwa pochodzi od zamku Camelot, który miał się znajdować w pobliżu miejsca znalezienia szczątków tego dinozaura.
Żył w okresie późnego triasu (ok. 209-205 mln lat temu) na terenach współczesnej Europy. Długość ciała ok. 9 m, wysokość ok. 2 m, ciężar ok. 1 t. Jego szczątki znaleziono w Anglii (w hrabstwie Somerset).

</doc>
<doc id="1031559" url="https://pl.wikipedia.org/wiki?curid=1031559" title="Stara Synagoga w Wodzisławiu Śląskim">
Stara Synagoga w Wodzisławiu Śląskim

Stara Synagoga w Wodzisławiu Śląskim – synagoga znajdująca się w Wodzisławiu Śląskim przy obecnej ulicy Targowej.
Historia.
Została zbudowana w roku 1798 na placu podarowanym na ten cel przez dwie żydowskie rodziny. Był to budynek z drewna, który spłonął w 1822 roku podczas wielkiego pożaru miasta. Został odbudowany w 1826 roku według planu przepisanego przez władzę już jako budynek murowany.

</doc>
<doc id="1031560" url="https://pl.wikipedia.org/wiki?curid=1031560" title="Duża Synagoga">
Duża Synagoga



</doc>
<doc id="1031561" url="https://pl.wikipedia.org/wiki?curid=1031561" title="Akfryd">
Akfryd

Akfryd (zm. 927), książę Akwitanii i hrabia Owernii, młodszy syn Akfryda I, hrabiego Razes i Carcassonne, i Adelindy, córki hrabiego Owernii Bernarda Plantapilosy. Siostrzeniec księcia Akwitanii Wilhelma I Pobożnego, młodszy brat księcia Wilhelma II Młodszego.
Był księciem Akwitanii i hrabią Owernii przez kilka miesięcy po śmierci Wilhelma II pod koniec 926 r. Jako księcia wymienia go tylko dokument sporządzony już po jego śmierci w 928 r. Nosił tytuł hrabiego Owernii, ale nie posiadał wiele ziem w tej krainie, większość została już bowiem przydzielona licznym wasalom. Nie kontrolował już Akfryd Lyonnnais i Velay. Posiadał jedynie kilka hrabiowskich zamków.
Zmarł w 927 r. nie pozostawiwszy po sobie potomka. Według Ademara de Chabannes na swojego następcę wyznaczył hrabiego Poitiers Ebalusa, który był już księciem Akwitanii w latach 890-892 i pochodził z książęcego rodu. Nie miał jednak większych praw do Owernii, mimo to zgłosił pretensje również do tego hrabstwa co wywołało konflikt z hrabią Tuluzy Rajmundem Ponsem, który ciągnął się jeszcze po śmierci Ebalusa.

</doc>
<doc id="1031564" url="https://pl.wikipedia.org/wiki?curid=1031564" title="Synagoga w Wodzisławiu Śląskim">
Synagoga w Wodzisławiu Śląskim

Synagoga w Wodzisławiu Śląskim – synagoga znajdująca się w Wodzisławiu Śląskim przy obecnej ulicy Targowej. 
Historia.
Synagoga została zbudowana w 1826 roku na miejscu starej synagogi, która spłonęła podczas pożaru w 1822 roku. W okresie międzywojennym zamknięta ze względu na brak w mieście społeczności żydowskiej. 
W 1938 roku budynek synagogi zakupili przedstawiciele Związku Powstańców Śląskich, którzy przebudowali go na Dom Powstańca. Podczas II wojny światowej urządzono tu kino Czar wbrew wcześniejszej umowie, która zakładała poszanowanie tego budynku jako byłego miejsca kultu. Do 2015 roku w budynku znajdował się sklep z kosmetykami. Po jego przeprowadzce do Galerii Karuzela jego miejsce zajął sklep z odzieżą. 
Usytuowana w centrum starego miasta, budynek na początku minionego wieku wolno stojący, tynkowany, dawniej dwukondygnacyjny, zwieńczony dachem czterospadowym orientowany na planie litery T z ozdobną elewacją frontową zdobioną w części środkowej jednoosiowym ryzalitem wystającym poza lico dachu, z dużym prostokątnym oknem zamkniętym łukowato, nad nim okrągły – oculus z gwiazdą Dawida. Do wnętrza wiodły trzy wejścia łukowe w formie romańskich portali flankowane kolumnami. Wejścia boczne zdobione były nad portalami gwiazdami Dawida. Prawdopodobnie w części frontowej mieścił się przedsionek, a nad nim tzw. babiniec. Od 1938 roku przebudowana z częściowym zachowaniem pierwotnej bryły.

</doc>
<doc id="1031565" url="https://pl.wikipedia.org/wiki?curid=1031565" title="Jan Kleyna">
Jan Kleyna

Jan T. Kleyna − brytyjski astronom, pracownik naukowy Instytutu Astronomii Uniwersytetu Hawajskiego. Pracował z Davidem Jewittem i Scottem Sheppardem. Wraz z nimi odkrył 8 planetoid, a także kilkanaście księżyców Saturna, kilkanaście księżyców Jowisza i jeden księżyc Neptuna (Psamathe). W 2019 roku wraz z Marco Michelim odkrył kometę C/2019 LB7 (Kleyna).
Jego obszarem zainteresowania jest dynamika galaktyk.

</doc>
<doc id="1031567" url="https://pl.wikipedia.org/wiki?curid=1031567" title="Opętanie (powieść Tima LaHaye’a i Jerry’ego B. Jenkinsa)">
Opętanie (powieść Tima LaHaye’a i Jerry’ego B. Jenkinsa)

Opętanie (ang. "The Indwelling: The Beast Takes Possession") – VII tom bestsellerowej serii "Powieść o czasach ostatecznych" autorstwa Tima LaHaye’a i Jerry’ego B. Jenkinsa.
Opis fabuły.
Nicolae Carpathia umiera w objęciach Leona Fortunato. Wybucha panika i masowy chaos, przerażeni ludzie uciekają ze stadionu. Buck William zauważa, że strzał, który padł w kierunku Carpathii brzmiał podobnie jak ten, którym Nicolae zabił Eliego i Mojsze. Rayford Steele zastanawia się, czy to z jego ręki został zabity Antychryst. W rzeczywistości to Chaim Rozenzweig (siedzący na wózku i udający częściowo sparaliżowanego) podciął Carpathię i wbił mu "miecz" (długie ostrze) w głowę.
Ciało zamordowanego Nicolae Carpathii zostaje przetransportowane do Nowego Babilonu. Rozpoczynają się przygotowania do uroczystości pogrzebowych. Oficjalnie podaje się, że zamachowcem jest Rayford Steele, a śmierć Jego Wysokości nastąpiła od kuli (oglądane taśmy wskazują jednak, iż to Chaim był mordercą).
Hattie Durham zostaje wypuszczona z więzienia w Brukseli i udaje się do Stanów Zjednoczonych. Jest śledzona przez agentów Globalnej Wspólnoty, mających na celu odnalezienie kwatery Opozycji Ucisku. Hattie, wiedząc o tym, trzyma się z dala od bezpiecznego domu w Mount Prospect.
Buck Williams poszukuje w Jerozolimie Chaima Rozenzweiga, obawiając się, iż mógł zostać ranny lub umrzeć na atak serca. Odnajduje go i nakłania do ucieczki do USA.
Pogrzeb ma odbyć się po 3 dniach od śmierci Carpathii. Świat opłakuje swego przywódcę. Wzniesiona zostaje ogromna statua przedstawiająca Nicolae. Do Nowego Babilonu przybywają cztery miliony ludzi. Ciało Jego wysokości spoczywa w przezroczystej trumnie - tysiące osób oddają hołd zmarłemu przywódcy, przesuwając się obok niej. W trakcie pogrzebu Leon Fortunato i 10 potentatów wygłasza mowy pogrzebowe. Nagle spowita kłębami dymu statua przemawia, żądając oddania jej czci. Leon Fortunato - który okazuje się przepowiedzianym w Biblii Fałszywym Prorokiem - wpada na pomysł ogłoszenia kultu bóstwa Carpathii. Każdy człowiek na ziemi będzie musiał wyznawać ten kult lub zostanie zlikwidowany, jako przeciwnik wszechświatowego pokoju i globalnego dobrobytu. Następnie wzywa z nieba pioruny, by dosięgły tych, którzy nie pokłonią się wizerunkowi Nicolae. Wśród pierwszych zabitych znajdują się trzej spiskujący przeciw Jego Wysokości potentaci. David i jego narzeczona Annie Christopher - znajdujący się w różnych sektorach - obserwują narastający chaos.
Na oczach ludzi zgromadzonych w Nowym Babilonie i oglądających transmisję z pogrzebu w telewizji - Nicolae Carpathia, Antychryst, zmartwychwstaje. Jest to znak, iż nastąpiło opętanie (w ciało Jego Wysokości wstąpił sam Szatan).
David poszukuje Annie, ale nie może jej odnaleźć. Antychryst przemawia do ludzi - ostrzega, że ci, którzy nie uznają go za Boga i uważają, iż nastał czas Ucisku, winni być przygotowani na Wielki Ucisk.

</doc>
<doc id="1031568" url="https://pl.wikipedia.org/wiki?curid=1031568" title="Kamil Witkowski (piłkarz)">
Kamil Witkowski (piłkarz)

Kamil Witkowski (ur. 9 grudnia 1984 w Lublinie) – polski piłkarz występujący na pozycji napastnika, trener.
Syn Krzysztofa Witkowskiego, również piłkarza.
Przebieg kariery.
Karierę sportową rozpoczął w Lubliniance, następnie wyjechał do Stanów Zjednoczonych, gdzie reprezentował barwy Syracuse Blitz. Po powrocie do Polski grał w Motorze Lublin, rezerwach Wisły Kraków, Orlętach Radzyń Podlaski, Górniku Polkowice, a od 2007 w Cracovii. Przed rundą wiosenną sezonu 2008/09 został wypożyczony do Górnika Łęczna, gdzie rozegrał jedenaście meczów ligowych i zdobył cztery gole. W grudniu 2009 rozwiązał kontrakt z krakowskim klubem.
W kolejnych latach bronił barw Znicza Pruszków, Lublinianki, Lewartu Lubartów.
Po zakończeniu kariery zawodniczej został trenerem dzieci w lubelskim Motorze. W 2020 prowadził seniorski zespół Powiślaka Końskowola.

</doc>
<doc id="1031570" url="https://pl.wikipedia.org/wiki?curid=1031570" title="Ståndsriksdagen">
Ståndsriksdagen

Ståndsriksdagen – szwedzki parlament stanowy. Pierwszy raz zebrał się w 1435 w Arboga jako nieformalny zjazd szlachty szwedzkiej. W 1527 r. uzyskał kształt formalny, kiedy to król Szwecji Gustaw I Waza wprowadził do parlamentu przedstawicieli czterech stanów królestwa: duchowieństwo, szlachtę, mieszczaństwo i chłopów. W roku 1627 powstał urząd mówcy-moderatora parlamentu "Lantmarskalk". 
W roku 1866 nastąpiła demokratyzacja sposobu wyłaniania reprezentantów narodu, wtedy to stanowy parlament został zastąpiony przez demokratyczny Riksdag istniejący po dziś dzień.

</doc>
<doc id="1031572" url="https://pl.wikipedia.org/wiki?curid=1031572" title="Alfons V (król Leónu)">
Alfons V (król Leónu)

Alfons V (ur. w 994 w Viseu, zm. 5 lipca 1028) – król Galicji i Leónu od roku 999 aż do swojej śmierci, syn Bermudo II.
W chwili śmierci ojca miał zaledwie 5 lat, dlatego początkowo regencję w jego imieniu sprawowała matka Elwira Kastylijska. W czasie swego panowania odbudował miasto León zniszczone wcześniej przez Almanzora.
Był dwukrotnie żonaty. Jego pierwszą żoną była Elvira Mendes. Z tego małżeństwa pochodzili:
Drugą żoną Alfonsa V była Urraka z Nawarry, córka Garcii II, króla Nawarry.

</doc>
<doc id="1031574" url="https://pl.wikipedia.org/wiki?curid=1031574" title="Sandboard">
Sandboard



</doc>
<doc id="1031575" url="https://pl.wikipedia.org/wiki?curid=1031575" title="Kamil Witkowski (dziennikarz)">
Kamil Witkowski (dziennikarz)

Kamil Witkowski (ur. 1967 w Warszawie) – polski dziennikarz i wydawca.
Absolwent Wydziału Dziennikarstwa i Nauk Politycznych Uniwersytetu Warszawskiego. W latach 1987–1990 zastępca redaktora naczelnego „Pisma Młodej Inteligencji Enigma”, na łamach którego debiutował jako poeta. Od 1990 do 1992 prezes Warszawskiego Klubu Młodej Sztuki. Był też założycielem (1992) i od 1992 do 2001 pierwszym redaktorem naczelnym Magazynu Literackiego, później ukazującego się pod nazwą Magazyn Literacki „Książki”, poświęconego rynkowi wydawniczemu w Polsce.
W 2000 roku powołał do życia wydawnictwo Nowy Świat i został jego prezesem. W tym samym roku opublikował pozycję książkową pt. „Książka w Internecie”.

</doc>
<doc id="1031576" url="https://pl.wikipedia.org/wiki?curid=1031576" title="Reprezentacja Etiopii w piłce nożnej mężczyzn">
Reprezentacja Etiopii w piłce nożnej mężczyzn

Reprezentacja Etiopii w piłce nożnej – kadra Etiopii w piłce nożnej mężczyzn. 
Jest zarządzana przez Ethiopian Football Federation, czyli Etiopski Związek Piłki Nożnej. Zespół Etiopii nigdy nie grał w Mistrzostwach Świata. Federacja Etiopii przystąpiła do FIFA w 1952 roku, a do CAF, czyli Afrykańskiej Federacji Piłkarskiej, w 1957. Nazywana "The Walya Antelopes" ("Antylopy Walya").
Reprezentacja Etiopii zajmowała (2 stycznia 2014) 24. pozycję na kontynencie afrykańskim.
Obecnie selekcjonerem kadry Etiopii jest Ashenafi Bekele

</doc>
<doc id="1031578" url="https://pl.wikipedia.org/wiki?curid=1031578" title="Unajzaur">
Unajzaur

Unajzaur ("Unaysaurus tolentinoi") – bazalny zauropodomorf będący przedstawicielem rodziny plateozaurów (Plateosauridae) lub bazalnym przedstawicielem siostrzanego do Plateosauridae kladu Massopoda.
Żył w okresie triasu (ok. 225-200 mln lat temu) na terenach Ameryki Południowej. Długość ciała ok. 2,5 m, wysokość ok. 70-80 cm, masa ok. 70 kg. Jego szczątki znaleziono w Brazylii (w stanie Parana).

</doc>
<doc id="1031579" url="https://pl.wikipedia.org/wiki?curid=1031579" title="Aoba (wyspa)">
Aoba (wyspa)

Aoba (znana również jako Ambae) – wyspa wulkaniczna położona na południowym Pacyfiku, należąca do Vanuatu. Jeszcze w 2018 r. zamieszkiwało ją ok. 10 000 ludzi. Na wyspie nie ma większych miast, choć w największym ośrodku, mieście Longana znajduje się lotnisko Longana obsługiwane przez linie lotnicze Vanair.
14 sierpnia 2018 r. przedstawiciel rządu potwierdził ewakuację ostatnich mieszkańców Aoby z powodu erupcji wulkanu. Ponad 3000 osób zostało przeniesionych na Santo, 2600 na Maewo, a reszta ewakuowała się sama.

</doc>
<doc id="1031580" url="https://pl.wikipedia.org/wiki?curid=1031580" title="Dom Rycerstwa w Sztokholmie">
Dom Rycerstwa w Sztokholmie

Dom Rycerstwa (szw. "Riddarhuset") – budynek w Sztokholmie na Gamla stan, miejsce obrad stanu arystokratycznego – jednego z czterech reprezentowanych w szwedzkim parlamencie stanowym ("Ståndsriksdagen") istniejącym w latach 1435–1866. 
Historia.
Sam budynek został zbudowany według projektu, który przygotował urodzony we Francji architekt Simon De la Vallée. Simon został jednak zabity przez szwedzkiego szlachcica w 1642 roku. Prace ukończył więc jego syn Jean w 1660. Jest on przykład holenderskiego baroku pod względem kształtu jak i kolorystyki. 
Budynek.
Na północnej fasadzie, nad wejściem umieszczono motto: "Arte et Marte" (Sztuka i wojna), po którego bokach znajdują się posągi bogini sztuki i nauki – Minerwy i boga wojny – Marsa. Rzeźby na dachu symbolizują cnoty rycerskie: "Nobilitas" (Szlachetność), "Studium" (Pilność), "Valor" (Odwaga), "Honor", "Prudentia" (Rozwaga) i "Furtitudo" (Siła). We wnętrzu znajdują się schody prowadzące do Sali Rycerskiej, a tam można zobaczyć plafon Davida Klöckera Ehrenstrahla oraz rzeźbione hebanowe krzesło z 1623 roku. Na ścianach widnieje 2320 herbów.

</doc>
<doc id="1031582" url="https://pl.wikipedia.org/wiki?curid=1031582" title="Standsriksdagen">
Standsriksdagen



</doc>
<doc id="1031586" url="https://pl.wikipedia.org/wiki?curid=1031586" title="Shinya Terachi">
Shinya Terachi

Shinya, właśc. (ur. 24 lutego 1978 w Hirakacie) – perkusista j-rockowej grupy Dir En Grey. Dla zespołu skomponował niewiele utworów, m.in. "Yurameki", "Hotarubi", "Umbrella" czy "INCREASE BLUE". Wcześniej należał do grup Siva, Ruby i La:Sadie's. 

</doc>
<doc id="1031591" url="https://pl.wikipedia.org/wiki?curid=1031591" title="Anthony John Denison">
Anthony John Denison

Anthony John Denison, właściwie Anthony John Sarrero (ur. 20 września 1949 w Nowym Jorku) – amerykański aktor telewizyjny, teatralny i filmowy.
Życiorys.
Urodził się i dorastał w nowojorskim Harlemie jako najstarsze z trojga dzieci emigrantów z Sycylii. Pracował jako stolarz, pracownik budowlany, redaktor prasowy, agent ubezpieczeniowy sprzedający ubezpieczenia na życie w John Hancock Insurance w Poughkeepsie i szofer, zanim rozpoczął swoją przygodę z aktorstwem i reżyserstwem na scenie teatru non-profit w miasteczku New Paltz, w Nowym Jorku. Uczęszczał na Uniwersytet Stanowy Nowego Jorku.
Swój pseudonim artystyczny, 'Denison', przyjął w 1979 od nazwiska matki chrzestnej. Po raz pierwszy na dużym ekranie pojawił się w komedii "Kelnerka" ("Waitress!", 1982) z Huntem Blockiem. Zdobył uznanie magazynu „Time” jako „najlepszy czarny charakter telewizyjny w latach 80.” w serialu NBC "Crime Story" (1986-1988) jako szef mafii Ray Luca. Telewidzowie znają go także z roli agenta Johna Henry’ego Raglina przenikający skorumpowany Nowy Jork w serialu kryminalnym CBS "Cwaniak" ("Wiseguy", 1988-1989). 
W melodramacie telewizyjnym "Ofiara niewinności" ("The Girl Who Came Between Them", 1990) z Cheryl Ladd zagrał amerykańskiego weterana wojny wietnamskiej nękanego poczuciem winy z powodu przygody miłosnej z młodą Wietnamką. Był jednym z bohaterów telewizyjnej ekranizacji bestsellerowej powieści Jackie Collins "Lady Boss" (1992).

</doc>
<doc id="1031598" url="https://pl.wikipedia.org/wiki?curid=1031598" title="Euskelozaur">
Euskelozaur

Euskelozaur ("Euskelosaurus browni") – należy do rodziny plateozaurów (Plateosauridae). Prozauropod pokrewny plateozaurowi.
Gatunek "E. browni" został po raz pierwszy opisany przez Thomasa Henry’ego Huxleya w 1866 roku. Jego nazwa znaczy: jaszczur o dobrych nogach. Młodsze synonimy: Gigantoscelus, Orinosaurus.
Żył w okresie późnego triasu (ok. 227–210 mln lat temu) na terenach południowej Afryki. Jego szczątki znaleziono w Republice Południowej Afryki, Lesotho i Zimbabwe.
Zęby euskelozaura były przystosowane do jedzenia mięsa i roślin.
Jego kości udowe były łukowato wygięte, tworząc w ten sposób dodatkową przestrzeń dla przewodu pokarmowego zdolnego do przetrawienia pokarmu roślinnego. Zakrzywiona kość udowa może znaczyć też, że jego nogi umieszczone były bezpośrednio pod ciałem. Opierając się na rozmiarach tego gada, naukowcy twierdzą, że euskelozaur przez większość czasu poruszał się na wszystkich czterech kończynach. Jednak mógł także stawać tylko na tylnych kończynach, na przykład gdy chciał sięgnąć po wyżej rosnącą roślinność.

</doc>
<doc id="1031601" url="https://pl.wikipedia.org/wiki?curid=1031601" title="Waldemar Korcz">
Waldemar Korcz

Waldemar Jerzy Korcz (ur. 19 stycznia 1949 w Elblągu) – polski sztangista, wicemistrz świata.
Kariera.
Startował w wadze muszej (do 52 kg) lub koguciej (do 56 kg), choć jego naturalna waga wahała się około 60 kg. Wystąpił w wadze muszej na igrzyskach olimpijskich w Monachium w 1972 roku, ale spalił podrzut i ostatecznie nie został sklasyfikowany. Największy sukces osiągnął w 1975 roku, kiedy podczas mistrzostw świata Moskwie w 1975 roku zdobył srebrny medal w wadze koguciej (było to również wicemistrzostwo Europy). Ma także w swym dorobku brązowy medal mistrzostw Europy z 1972 roku, też w wadze koguciej. Pięć razy był wicemistrzem Polski. Był zawodnikiem Olimpii Elbląg.

</doc>
<doc id="1031611" url="https://pl.wikipedia.org/wiki?curid=1031611" title="Dzingszanozaur">
Dzingszanozaur

Dzingszanozaur ("Jingshanosaurus") – rodzaj zauropodomorfa z grupy prozauropodów (Prosauropoda).
Żył w okresie wczesnej jury (ok. 199–189 mln lat temu) na terenach wschodniej Azji. Długość ciała ok. 5–7,5 m. Jego szczątki znaleziono w Chinach (w prowincji Junnan).

</doc>
<doc id="1031613" url="https://pl.wikipedia.org/wiki?curid=1031613" title="Bank (sporty ekstremalne)">
Bank (sporty ekstremalne)

Bank – konstrukcja używana podczas uprawiania sportów ekstremalnych takich jak np. jazda na deskorolce czy BMX. Jest to płaska powierzchnia nachylona do podłoża często pod dużym kątem. Bywa zintegrowana z rurką czy murkiem, na którym można wykonać ślizg. Bank używany jest jako miejsce do wykonywania trików – po wytraceniu prędkości podczas wjazdu skater wykonuje trik (niemalże w miejscu), a następnie zjeżdża, a także do rozpędzania się, gdy istnieje możliwość wejścia na bank od strony innej niż pochylnia. Z banku można również wyskoczyć, jednak po rozpędzeniu się z innej rampy.

</doc>
<doc id="1031615" url="https://pl.wikipedia.org/wiki?curid=1031615" title="San Juan (miasto)">
San Juan (miasto)

 
San Juan de Tibás – miasto w Kostaryce; w prowincji San José; 26 300 mieszkańców (2006). Przemysł spożywczy, włókienniczy.

</doc>
<doc id="1031616" url="https://pl.wikipedia.org/wiki?curid=1031616" title="Wilhelm III Jasnowłosy">
Wilhelm III Jasnowłosy

Wilhelm III Jasnowłosy, fr. "Guillaume Tête d'Étoupe" (ur. 915 w Poitiers, zm. 3 kwietnia 963), książę Akwitanii, hrabia Poitiers (jako Wilhelm I) i Owernii, najstarszy syn księcia Ebalusa Bękarta i Emilienny.
Życiorys.
Po śmierci ojca w 935 r. odziedziczył tytuł hrabiego Poitiers. Kontrolował również Księstwo Akwitanii i używał tytułu książęcego, ale królewska kancelaria nie chciała mu go potwierdzić, gdyż w 932 r. król Rudolf I Burgundzki nadał księstwo hrabiemu Tuluzy Rajmundowi Ponsowi. Potwierdzenie tytułu księcia Akwitanii dla siebie i swoich potomków Wilhelm uzyskał dopiero niedługo przed swoją śmiercią.
Oprócz Akwitanii decyzją króla Rudolfa Rajmundowi Ponsowi przypadło również hrabstwo Owernii, które udało mu się opanować. Rozpoczęła się kilkuletnia wojna o Owernię. Wilhelm opanował ją dopiero po śmierci Rajmunda w 950 r.
Cały czas nierozwiązana pozostała kwestia Akwitanii. Król Rudolf zmarł w 936 r. i Wilhelmowi udało się dojść do porozumienia z królem Ludwikiem IV i największym panem w królestwie Hugonem Wielkim, hrabią Paryża. Wilhelm oddał nawet Hugonowi część swoich ziem. Wkrótce jednak relacje Wilhelma z Hugonem popsuły się. W 950 r. Ludwik IV nadał Hugonowi ziemie w Burgundii i Akwitanii. Przy pomocy królewskiej Hugo podjął próbę podboju Akwitanii, ale jego najazd został odparty przez Wilhelma. Ludwik IV zmarł w 954 r., a jego następca, Lotar, obawiał się potęgi Wilhelma i wsparł Hugona w jego wyprawie w 955 r. Sprzymierzeni bezskutecznie oblegali Poitiers (sierpień), jednak udało im się zmusić Wilhelma do bitwy i pokonać go.
Hugo Wielki zmarł w 956 r. Jego syn, Hugo Kapet, został mianowany księciem Akwitanii jednak nie podjął żadnych kroków w celu wywalczenia sobie władzy nad Akwitanią. Wilhelm wkrótce doszedł do porozumienia z Lotarem, który potwierdził jego tytuł książęcy.
Wilhelm ufundował opactwo Saint-Hilaire-le-Grand oraz wybudował bibliotekę w swoim pałacu w Poitiers.
W 935 r. poślubił Adelę, zwaną również Gerloc (ok. 917 - po 969), córkę Rolfa, księcia Normandii, i Poppy z Bayeux, córki Berengara II z Neustrii. Wilhelm i Adela mieli razem syna i córkę:

</doc>
<doc id="1031620" url="https://pl.wikipedia.org/wiki?curid=1031620" title="Wiktor Karger">
Wiktor Karger

Wiktor Karger (ur. 3 listopada 1880 w Cieszynie, zm. 18 lutego 1976 tamże) – austriacki historyk sztuki, kustosz Muzeum w Cieszynie.
Był synem pracownika dyrekcji Komory Cieszyńskiej. Ukończył gimnazjum w Cieszynie i wydział budowlany Politechniki Wiedeńskiej oraz studia z zakresu historii sztuki, etnologii i archeologii na Uniwersytecie Wiedeńskim. Początkowo pracował jako muzealnik w Opawie, w 1920 roku powrócił do Cieszyna. Krótko potem został kustoszem Muzeum Śląska Cieszyńskiego, którym był do 1945 roku. W czasie hitlerowskiej okupacji udało mu się zatrzymać większość zbiorów muzealnych na miejscu; nie dopuścił do zniszczenia polskich książek, które kazał przechowywać w kościele św. Trójcy.
Autor prac w języku niemieckim, polskim i czeskim na temat archeologii, numizmatyki, etnografii i historii sztuki.

</doc>
<doc id="1031625" url="https://pl.wikipedia.org/wiki?curid=1031625" title="The way I are">
The way I are



</doc>
<doc id="1031626" url="https://pl.wikipedia.org/wiki?curid=1031626" title="Yimenosaurus">
Yimenosaurus

Yimenosaurus – rodzaj prozauropoda z rodziny plateozaurów (Plateosauridae). Został opisany w 1990 roku przez Baia, Yanga i Wanga w oparciu o zniszczony szkielet z niekompletną czaszką wraz z żuchwą, obejmujący również kręgi, kości kończyn oraz kilka żeber (YXV8701). Do paratypu należą: zniszczona czaszka, większa niż holotypu, oraz kości kończyn. Skamieniałości te pochodzą z datowanych na wczesną jurę osadów formacji Fengjiahe w powiecie Yimen w Junnanie. "Yimenosaurus" był dużym prozauropodem – Bai i współpracownicy oszacowali jego długość na około dziewięć metrów. Nazwa rodzajowa "Yimenosaurus" pochodzi od miejsca znalezienia skamieniałości oraz greckiego słowa "sauros", oznaczającego „jaszczur”, zaś gatunkowa gatunku typowego, "youngi", honoruje chińskiego paleontologa Yanga Zhongjiana (znanego też jako Young Chung-Chien), który badał prozauropody z prowincji Junnan.

</doc>
<doc id="1031627" url="https://pl.wikipedia.org/wiki?curid=1031627" title="Kolarska Odznaka Pielgrzymia">
Kolarska Odznaka Pielgrzymia

Kolarska Odznaka Pielgrzymia ("KOP") – została ustanowiona przez Komisję Turystyki Kolarskiej Zarządu Głównego PTTK w porozumieniu z podkomisją Episkopatu Polski ds. Kultury Zdrowotnej i Sportu w 1991 roku.
Ma na celu popularyzację obiektów kultu religii chrześcijańskiej na ziemiach polskich, a także poza granicami kraju. 
Zdobywając punkty do odznaki, uczestnicy poznają kościoły, klasztory, kaplice itp.
Stopnie odznaki.
Idea tej odznaki łączy rowerową turystykę kwalifikowaną z ideą chrześcijaństwa. Promuje krajoznawstwo w dziedzinie kultu religijnego, a ponadto rozwija ekumenizm, ponieważ łączy poznawanie wszystkich obrządków chrześcijańskich.

</doc>
<doc id="1031628" url="https://pl.wikipedia.org/wiki?curid=1031628" title="Ribes alpinum">
Ribes alpinum



</doc>
<doc id="1031629" url="https://pl.wikipedia.org/wiki?curid=1031629" title="Kaktusówka">
Kaktusówka

Kaktusówka, sóweczka kaktusowa ("Micrathene whitneyi") – gatunek ptaka z rodziny puszczykowatych (Strigidae), jedyny przedstawiciel rodzaju Micrathene. Najmniejszy gatunek sowy. Zamieszkuje Meksyk i południowe USA.
Podgatunki i zasięg występowania.
Wyróżnia się cztery podgatunki "M. whitneyi":
Status.
Międzynarodowa Unia Ochrony Przyrody (IUCN) uznaje kaktusówkę za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznawany jest za spadkowy.

</doc>
<doc id="1031633" url="https://pl.wikipedia.org/wiki?curid=1031633" title="Tadeusz Reger">
Tadeusz Reger

Tadeusz Reger (ur. 12 kwietnia 1872 w Nowym Jorku, zm. 15 października 1938 w Bystrej Śląskiej) – polski działacz socjalistyczny na Śląsku Cieszyńskim, poseł do parlamentu Rzeszy i na sejm II RP (1919–1935), prezes Rady Narodowej Księstwa Cieszyńskiego.
Życiorys.
Był synem Karola (architekta) i Emmy z domu Koch. Po przyjeździe z USA zamieszkał w Przemyślu. W 1889 ukończył Gimnazjum Św. Anny w Krakowie. Po trzech latach praktyki aptekarskiej poświęcił się studiom farmaceutycznym na Uniwersytecie Jagiellońskim, których nie ukończył.
Już w czasie nauki zaangażował się w działalność socjalistyczną, był kilkakrotnie więziony przez władze austriackie. Udzielał się w piśmie Naprzód, organie prasowym Polskiej Partii Socjalno-Demokratyczna Galicji i Śląska Cieszyńskiego. Do 1895 roku pełnił funkcję redaktora naczelnego gazety, stanowisko po nim objął Emil Haecker. W 1895 Reger zamieszkał w Porębie w Zagłębiu Karwińskim, gdzie zajął się wspieraniem polskiego ruchu socjalistycznego na terenie Śląska Cieszyńskiego. W 1897 założył tam czasopismo "Równość", by po jego zbankrutowaniu w 1903 redagować „Robotnika Śląskiego”.
Początkowo blisko współpracował z czeską socjaldemokracją – w 1897 przyczynił się do wyboru czeskiego socjalisty Petra Cingra na posła do parlamentu w Wiedniu. W 1901 utworzył socjalistyczny Związek Górników Moraw, Galicji i Śląska (otwarty dla wszystkich narodowości), którego został sekretarzem. Na początku XX wieku rozgorzał jednak czesko-polski konflikt narodowościowy i drogi miejscowych socjalistów rozeszły się.
W 1906 jego żoną została wdowa po bracie Witoldzie (1876–1904, działacz socjalistyczny), Michalina (z domu Olearczyk).
W 1906 organizował śląski oddział PPSD. Z ramienia tej partii w maju 1907 został wybrany posłem Rady Państwa w Wiedniu kadencji XI (1907-1911). Miał reprezentować okręg Frysztat–Bogumin, jednak zrzekł się mandatu na rzecz Ignacego Daszyńskiego z Krakowa, który 16 grudnia 1907 wygrał wybory uzupełniające. Ponownie wybrany w 1911. W Radzie Państwa zajmował się sprawami socjalnymi górników i robotników śląskich. Opowiadał się przeciwko tzw. koncepcjom autonomizacyjnym czeskich socjalistów, dopatrując się w nich ukrytej chęci czechizacji polskich robotników i chłopów w Cieszyńskiem. 
W 1907 współzakładał cieszyńską „Siłę”, która stała się bazą członkowską dla powstałego w 1910 również z inicjatywy Regera Związku Strzeleckiego Śląska Cieszyńskiego. Od 1913 był radnym miejskim w Cieszynie.
W czasie I wojny światowej wspierał rozwiązanie sprawy polskiej w oparciu o Austro-Węgry, w 1914 roku był członkiem Naczelnego Komitetu Narodowego. Od grudnia 1915 do czerwca 1917 służył w Legionach Piłsudskiego.
Na wiosnę 1917 wypowiedział się na forum austriackiej Rady Państwa za przyłączeniem Śląska Cieszyńskiego do Polski. Jesienią 1918 wybrano go do zarządu Rady Narodowej Księstwa Cieszyńskiego z ramienia której prowadził negocjacje ze stroną czeską na temat podziału tego obszaru. Był jednym z sygnatariuszy umowy z 5 listopada 1918.
Na początku 1919 wybrany delegatem do Sejmu Ustawodawczego, stał się członkiem klubu PPSD, a po zjednoczeniu polskiego ruchu socjalistycznego na wiosnę tego roku został członkiem partii i klubu poselskiego PPS. Posłem z Cieszyńskiego wybierano go również w latach 1922, 1928 i 1930.
Utrzymywał kontakty z polskim ruchem narodowym i socjalistycznym (PSPR) na Śląsku Zaolziańskim, nastawiony był krytycznie do idei aneksji czeskiego Śląska przez Polskę w 1938.
Działał społecznie: przyczynił się do budowy gmachu Kasy Chorych w Cieszynie i sanatorium górniczego w Bystrej Śląskiej.
Zmarł podczas kuracji w Bystrej, załamany przedwczesną śmiercią syna Witolda zabitego przez wojsko czeskie w trakcie przejmowania przez Polaków Zaolzia. 18 października 1938 został pochowany w Cieszynie na Cmentarzu Centralnym przy ul. Katowickiej.
Jego imieniem nazwano ulice w Cieszynie, Warszawie i Łodzi oraz w dzielnicy Wapienica miasta Bielsko-Biała, a ulicę imienia jego brata Witolda nazwano w Przemyślu (1991).

</doc>
<doc id="1031634" url="https://pl.wikipedia.org/wiki?curid=1031634" title="Cerkiew Świętych Apostołów Piotra i Pawła w Stargardzie">
Cerkiew Świętych Apostołów Piotra i Pawła w Stargardzie

Cerkiew pod wezwaniem Świętych Apostołów Piotra i Pawła – prawosławna cerkiew parafialna w Stargardzie. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Zlokalizowana przy ulicy św. Jana Chrzciciela, przed bramą Świętojańską.
Świątynię wpisano do rejestru zabytków 7 lipca 1987 pod nr 1042.
Historia.
Neogotycki kościół zbudowany w latach 1889–1890 z czerwonej cegły. Od erygowania 17 września 1890 do zajęcia miasta przez Armię Czerwoną należał do gminy ewangelicko-reformowanej i nosił wezwanie Chrystusa ("Christuskirche"). Po wojnie, do 1951 kościół był wykorzystywany przez katolików. W 1953 świątynię przekazano Polskiemu Autokefalicznemu Kościołowi Prawosławnemu. 
W końcu 2007 rozpoczął się pierwszy kapitalny remont cerkwi po II wojnie światowej, który zakończono jesienią 2012. Został położony nowy dach, wymieniona stolarka i uzupełnione braki w elewacji. Konsekracja cerkwi odbyła się 17 listopada 2012. W lipcu 2013 świątynia została wyróżniona dyplomem przez Kapitułę Ruchu „Piękniejsza Polska” (jako jedno z trzech miejsc w województwie zachodniopomorskim). W tym samym roku jednak cerkiew została dwukrotnie zdewastowana i sprofanowana przez nieznanych sprawców.
W 2013 w cerkwi po raz pierwszy odbył się "Przegląd Pieśni Liturgicznych i Paraliturgicznych". W poprzednich latach (2011–2012) organizowana przez parafię impreza miała miejsce w Stargardzkim Centrum Kultury.
Architektura.
Kościół jest unikatem na Pomorzu, ponieważ już podczas budowy nadano mu niektóre cechy charakterystyczne dla wschodniej architektury sakralnej, choć był przeznaczony dla protestantów. Świątynia wzniesiona na planie krzyża greckiego z dwiema smukłymi ośmiobocznymi wieżami. Niższa, niedokończona wieża wschodnia posiada ostrosłupowy, nieznacznie górujący nad dachem hełm, a pełna wieża zachodnia przykryta jest ośmiobocznym hełmem i mierzy 33 m. Elewacja budynku jest zdobiona motywami roślinnymi i wimpergami.
Wyposażenie.
We wnętrzu znajdował się uproszczony ikonostas (z ikonami Jezusa, Matki Bożej, Piotra i Pawła – patronów cerkwi, oraz św. Mikołaja – patrona filialnej cerkwi w Dolicach). W styczniu 2019 r. umieszczono w cerkwi nowy ikonostas, wykonany w Grecji.
Na wieży umieszczony jest dzwon odlany w szczecińskiej ludwisarni w 1890.

</doc>
<doc id="1031637" url="https://pl.wikipedia.org/wiki?curid=1031637" title="Chad Trujillo">
Chad Trujillo

Chadwick (Chad) A. Trujillo (ur. 22 listopada 1973) – amerykański astronom.
Tytuł doktora w dziedzinie astronomii uzyskał w 2000 roku na Uniwersytecie Hawajskim, po czym zatrudnił się w California Institute of Technology. Od 2003 roku pracował w Obserwatorium Gemini North na Hawajach, a od 2016 roku jako "assistant professor" (odpowiednik polskiego adiunkta) na Uniwersytecie Północnej Arizony.
Jest współodkrywcą 66 planetoid, głównie obiektów transneptunowych. Najważniejsze z nich to planeta karłowata Eris (którą uważano przez pewien czas za dziesiątą planetę, gdyż to pierwszy znany obiekt transneptunowy o wielkości zbliżonej do Plutona) oraz Sedna (być może pierwszy znany obiekt wewnętrznej części Obłoku Oorta). W 2014 roku współodkrył także kometę C/2014 F3 (Sheppard-Trujillo), a w 2018 roku kometę P/2018 V5 (Trujillo-Sheppard).
Trujillo zajmuje się analizą komputerową uzyskanych za pomocą teleskopów obrazów nieba. Interesuje go głównie zewnętrzny Układ Słoneczny, zwłaszcza obiekty transneptunowe.
W uznaniu jego pracy jedną z planetoid nazwano (12101) Trujillo.

</doc>
<doc id="1031638" url="https://pl.wikipedia.org/wiki?curid=1031638" title="Emiliano Insúa">
Emiliano Insúa

Emiliano Adrián Insúa Zapata (ur. 7 stycznia 1989 w Buenos Aires) – argentyński piłkarz występujący na pozycji obrońcy. Od 2022 roku jest zawodnikiem Racing Club.
Kluby i transfer.
Wczesne lata.
Insúa nie przebił się do pierwszej drużyny Boca Juniors, dlatego też został wypożyczony na 18 miesięcy do Liverpoolu. W umowie zawarto opcję transferu definitywnego. Liverpool za wypożyczenie musiał zapłacić 100 tys. funtów. W letnim oknie transferowym 2007 roku został na stałe w Liverpoolu, gdzie powędrował w zamian za Gabriela Palettę. Insúa zadebiutował w barwach Liverpoolu 28 kwietnia 2007 roku w wyjazdowym spotkaniu Premier League przeciwko Portsmouth. 28 października 2009 roku strzelił swoją pierwszą bramkę w barwach Liverpoolu, w przegranym 2:1 spotkaniu z Arsenalem w ramach czwartej rundy Curling Cup.
Liverpool.
17 lipca 2010 Liverpool porozumiał się z Fiorentiną w sprawie transferu Insúy do tego klubu. 3 sierpnia 2010 Fiorentina potwierdziła, iż Emiliano Insua nie przejdzie do ich klubu ze względu na zbyt wygórowane zarobki zawodnika.
Sporting CP.
27 sierpnia podpisał 5-letni kontrakt ze Sportingiem za nieujawnioną kwotę. Swój debiut w portugalskiej drużynie, a zarazem pierwszego gola zaliczył przeciwko FC Zürich w wygranym 2-0 meczu Ligi Europy, rozegranym 15 września 2011.
Atletico Madryt.
25 stycznia 2013 roku podpisał 3,5 letni kontrakt z Atlético Madryt
Reprezentacja.
Emiliano reprezentował Argentynę w Mistrzostwach Świata U-20 w Kanadzie, gdzie razem z kolegami zwyciężył w turnieju. Wystąpił w pięciu meczach, m.in. w wygranym spotkaniu z Polską w 1/8 finałów mistrzostw. Brał także udział w Młodzieżowych Mistrzostwach Ameryki Południowej, które zostały rozegrane w Paragwaju.
10 października 2009 roku zadebiutował w seniorskiej reprezentacji Argentyny. W wygranym 2:1 meczu z Peru rozegrał 90 minut i pokazał się z dobrej strony.

</doc>
<doc id="1031639" url="https://pl.wikipedia.org/wiki?curid=1031639" title="Ribes nigrum">
Ribes nigrum



</doc>
<doc id="1031643" url="https://pl.wikipedia.org/wiki?curid=1031643" title="Emiliano Insua">
Emiliano Insua



</doc>
<doc id="1031644" url="https://pl.wikipedia.org/wiki?curid=1031644" title="Wilhelm IV Żelazne Ramię">
Wilhelm IV Żelazne Ramię

Wilhelm IV Żelazne Ramię, fr. "Guillaume Fièrebrace" (ur. 937, zm. 3 lutego 995) – książę Akwitanii i hrabia Poitiers (jako Wilhelm II), syn księcia Wilhelma III Jasnowłosego i Adeli, córki Rolfa, księcia Normandii.
Władzę w Akwitanii i Poitiers objął po śmierci ojca w 963 r. Jego rządy upłynęły pod znakiem wojen. Już od pierwszych lat swojego panowania toczył walki z hrabią Andegawenii Godfrydem I Szarą Opończą, który zajął Loudun.
W 988 r. Wilhelm rozpoczął wojnę przeciwko nowo wybranemu królowi Francji Hugonowi Kapetowi. Wilhelm nie uznał elekcji Hugona. Kapet wykorzystał więc fakt, że otrzymać wcześniej od króla Lotara tytuł księcia Akwitanii i podniósł pretensję do władztwa Wilhelma. W 988 r. najechał Akwitanię, ale jego armia została pokonana podczas przejścia przez dolinę Loary. Później Wilhelm przyjął na swój dwór ostatniego przedstawiciela Karolingów, Ludwika Lotaryńskiego, którego ogłosił prawowitym dziedzicem tronu Francji.
W 968 r. poślubił Emmę z Blois (zm. 1004), córkę Tybalda I, hrabiego Blois, i Luitgardy, córki Herberta II, hrabiego Vermandois. Małżeństwo to było burzliwe, gdyż Wilhelm był wielkim kobieciarzem a nade wszystko uwielbiał polowania. Emma często wypędzała z dworu kochanki męża. Małżonkowie dwukrotnie znaleźli się w separacji. Wilhelm i Emma mieli razem dwóch synów:

</doc>
<doc id="1031648" url="https://pl.wikipedia.org/wiki?curid=1031648" title="Irena Bańkowska">
Irena Bańkowska

Irena Bańkowska (ur. 1919, zm. 2017) – żołnierz AK, powstaniec warszawski.
Życiorys.
W kampanii wrześniowej 1939 r. była społeczną opiekunką rodzin zmobilizowanych rezerwistów. W latach 1940–1944 w ZWZ-AK. Przeszła przeszkolenie sanitarne oraz w zakresie kartografii wojskowej. Działała w małym sabotażu kryptonim „Wawer”. Była łączniczką Aleksandra Kamińskiego w Biurze Informacji i Propagandy w okresie od listopada 1942 do marca 1944 r. Od marca do sierpnia 1944 r. kierowała pocztą międzywydziałowej Komendy Okręgu Warszawa.
W powstaniu warszawskim była łączniczką gen. Antoniego Chruściela ps. „Monter”. Po upadku powstania znalazła się w obozach jenieckich w Niemczech, a po ich wyzwoleniu w służbach pomocniczych w I Brygadzie Spadochronowej gen. Stanisława Sosabowskiego.
30 lipca 2007 Prezydent Lech Kaczyński odznaczył Irenę Bańkowską Krzyżem Kawalerskim Orderu Odrodzenia Polski podczas obchodów 63. rocznicy wybuchu powstania warszawskiego. W 2012 została wyróżniona medalem „Pro Masovia”.

</doc>
<doc id="1031649" url="https://pl.wikipedia.org/wiki?curid=1031649" title="Northeast Corridor">
Northeast Corridor

Northeast Corridor (NEC, z ang. Korytarz Północno-wschodni) – najintensywniej użytkowana linia kolejowa w USA.
Northeast Corridor jest w pełni zelektryfikowaną linią należącą w większości do firmy Amtrak, łączącą silnie zurbanizowane obszary Waszyngtonu, Baltimore, Wilmington, Filadelfii, Trenton, Newark, Nowego Jorku, New Haven, Providence i Bostonu. Odnogi linii docierają m.in. do Harrisburga w Pensylwanii, Hartford w Connecticut i Massachusetts. Centralnym węzłem przesiadkowym jest nowojorska Pennsylvania Station, najruchliwszy dworzec USA.
Po linii jeżdżą jedyne w USA pociągi dużych prędkości Acela Express, a także konwencjonalne składy Amtraku, oraz lokalne MARC, SEPTA, NJ Transit, Shore Line East i MBTA oraz przewoźnicy towarowi.

</doc>
<doc id="1031653" url="https://pl.wikipedia.org/wiki?curid=1031653" title="7xGospel">
7xGospel

"7xGospel" festiwal muzyki gospel. Odbywa się w obecnej formie w Krakowie od 2006 r. Przekształcił się z Tygodnia Muzyki Gospel odbywającego się od 2003 r.
Na festiwal składają się koncerty, wykłady, spotkania muzyczne oraz warsztaty gospel. Gośćmi festiwalu są wykonawcy z Europy i Stanów Zjednoczonych. Koncert finałowy warsztatów gospel gromadzi co roku ok. 800 osób na scenie i 800 osób na widowni.

</doc>
<doc id="1031657" url="https://pl.wikipedia.org/wiki?curid=1031657" title="Shahid">
Shahid



</doc>
<doc id="1031658" url="https://pl.wikipedia.org/wiki?curid=1031658" title="7xgospel">
7xgospel



</doc>
<doc id="1031660" url="https://pl.wikipedia.org/wiki?curid=1031660" title="Ceratosauria">
Ceratosauria



</doc>
<doc id="1031661" url="https://pl.wikipedia.org/wiki?curid=1031661" title="Promień spektralny">
Promień spektralny

Promień spektralny elementu formula_1 algebry zespolonej z jedynką formula_2 – liczba nieujemna formula_3 zdefiniowana wzorem
gdzie symbol formula_5 oznacza widmo elementu formula_1 w algebrze formula_7 tzn. zbiór
przy czym formula_9 oznacza grupę elementów odwracalnych w algebrze formula_2 oraz formula_11 jedynkę w tej algebrze. W przypadku, gdy widmo elementu formula_1 jest puste, definiuje się
Pojęcie promienia spektralnego ma również sens dla elementów algebr, które nie mają jedynki – w tym przypadku każdy element formula_1 algebry formula_7 która nie ma jedynki utożsamia się z elementem algebry formula_16 powstałej z formula_2 poprzez dołączenie jedynki.
Podstawowe własności. Wzór Gelfanda.
Niech formula_2 będzie zespoloną algebrą Banacha z jedynką oraz niech formula_1 będzie dowolnym elementem formula_20 Wówczas
Ostatni wzór powyżej nazywany jest "wzorem Gelfanda"; został on nazwany na cześć Israela M. Gelfanda, który udowodnił go w roku 1941. Ze zwartości widma elementów algeby Banacha wynika, że
Jeżeli formula_1 jest zespoloną macierzą kwadratową, to jej promień spektralny jest największą liczbą spośród modułów jej wartości własnych.
Własności.
Operatory liniowe i ograniczone działające na ustalonej przestrzeni unormowanej formula_30 tworzą algebrę unormowaną ze składaniem operatorów jako mnożeniem oraz normą operatorową. Poniżej formula_30 jest ustaloną przestrzenią unormowaną o wymiarze co najmniej 1 oraz formula_32 są operatorami liniowymi i ciągłymi. W oznaczeniach promienia spektralnego i widma symbol algebry został pominięty.
Promień spektralny w ilorazowych C*-algebrach.
Niech formula_2 będzie C*-algebrą oraz nieh formula_45 będzie domkniętym ideałem (dwustronnym} w formula_2). Niech formula_47 oznacza kanoniczne odwzorowanie ilorazowe, tj. formula_48 Wówczas dla dowolnego formula_49 oraz liczby naturalnej formula_24 zachodzą wzory
oraz
Jest to twierdzenie udowodnione przez G.K. Pedersena.

</doc>
<doc id="1031665" url="https://pl.wikipedia.org/wiki?curid=1031665" title="Henryk II (hrabia Szampanii)">
Henryk II (hrabia Szampanii)



</doc>
<doc id="1031667" url="https://pl.wikipedia.org/wiki?curid=1031667" title="Matwiej Płatow">
Matwiej Płatow

Matwiej Iwanowicz Płatow, hrabia (ros. Матвей Иванович Платов; ur. 19 sierpnia 1753 w stanicy Czerkask; zm. 15 stycznia 1818 w słobodzie Jelanczickaja k. Taganrogu) – generał kawalerii (1809) armii Imperium Rosyjskiego i ataman dońskich wojsk kozackich (1801).
Urodził się w rodzinie podoficera armii carskiej. W 1765 jako 13-letni chłopiec wstąpił do wojska kozackiego. Brał udział w walkach przeciw Turkom w 1770 i w latach 1768–1774. Za odwagę mianowany do stopnia oficerskiego przez naczelnego dowódcę W. M. Dołgorukowa, dowodził szwadronem kawalerii. Od 1771 dowódca pułku. W 1775 uczestniczył w tłumieniu powstania Pugaczowa. Od 1782 do 1783 służył na Kubaniu i na Krymie, i walczył pod rozkazami Aleksandra Suworowa. W czasie wojny rosyjsko-tureckiej 1787–1791 walczył o opanowanie Oczakowa (1788) i szturmie Ismaili (1790), dowodząc kolumną wojsk, a potem skrzydłem. Od 1788 dowódca polowy Wojska Dońskiego. W 1797 podejrzany przez cara Pawła I o udział w spisku, został zesłany do Kostromy, potem uwięziony w twierdzy pietropawłowskiej.
W styczniu 1801 zwolniony z więzienia i wyznaczony na głównego pomocnika atamana Wojska Dońskiego, został awansowany przez cara Aleksandra I do stopnia generała dywizji, następnie mianowany atamanem wszystkich dońskich oddziałów kozackich.
Płatow brał także udział w wojnach napoleońskich, gdzie dowodził Dońskim Korpusem Kozaków. W latach 1806–1807 walczył w wojnie z Francją, a w latach 1807–1809 z Turcją. Bohater wojny z 1812. Walczył w kampanii 1813–1814.
Dnia 10 października 1812 został przyjęty do stanu hrabiowskiego. W 1814 uczestniczył w delegacji cara Aleksandra I do Anglii, gdzie był uroczyście witany jako zwycięzca nad Napoleonem i uhonorowany tytułem honorowego doktora Uniwersytetu w Oxfordzie. Zmarł 15 stycznia 1818 w słobodzie Jelanczickaja k. Taganrogu. Pochowany w soborze Wniebowstąpienia Pańskiego w Nowoczerkasku.

</doc>
<doc id="1031668" url="https://pl.wikipedia.org/wiki?curid=1031668" title="Matwiej Iwanowicz Płatow">
Matwiej Iwanowicz Płatow



</doc>
<doc id="1031670" url="https://pl.wikipedia.org/wiki?curid=1031670" title="Turrialba (miasto)">
Turrialba (miasto)

 
Turrialba - miasto w Kostaryce; w Prowincji Cartago; 30 700 mieszkańców (2006). Przemysł spożywczy, włókienniczy.

</doc>
<doc id="1031674" url="https://pl.wikipedia.org/wiki?curid=1031674" title="Jan Cichocki">
Jan Cichocki

Jan Cichocki – w latach 1942-1943 żołnierz Batalionów Chłopskich, a następnie Armii Krajowej. Brał udział w walkach z Niemcami na Zamojszczyźnie oraz w akcji „Burza”, w czasie której został ranny. Dowódca drużyny w placówce Gaj Gruszczański w obwodzie zamojskim. Był współinicjatorem połączenia dwóch organizacji AK-owskich w Światowy Związek Żołnierzy Armii Krajowej. Od 2006 r. prezes Zarządu Obwodu Białostockiego ŚZŻAK.
30 lipca 2007 prezydent Lech Kaczyński odznaczył Jana Cichockiego Krzyżem Oficerskim Orderu Odrodzenia Polski podczas obchodów 63. rocznicy wybuchu Powstania Warszawskiego.

</doc>
<doc id="1031675" url="https://pl.wikipedia.org/wiki?curid=1031675" title="Federacja Wielkiej Kolumbii">
Federacja Wielkiej Kolumbii



</doc>
<doc id="1031676" url="https://pl.wikipedia.org/wiki?curid=1031676" title="George Frederick Kunz">
George Frederick Kunz

Kunz, George Frederick (ur. 29 września 1856 w Nowym Jorku; zm. 29 czerwca 1932 tamże) – amerykański mineralog. Od jego nazwiska pochodzi nazwa minerału kunzytu.

</doc>
<doc id="1031681" url="https://pl.wikipedia.org/wiki?curid=1031681" title="Matthew Holman">
Matthew Holman

Matthew J. Holman (ur. 1967) – astrofizyk ze Smithsonian Astrophysical Observatory, wykładowca na Uniwersytecie Harvarda. Studiował na MIT, gdzie otrzymał swój licencjat z matematyki w 1989 i doktorat z planetologii w 1994.
Był częścią zespołu, który odkrył liczne nieregularne satelity Saturna (Albioriks), Urana (Prospero, Setebos, Stefano, Trinculo, Francisco, Ferdynand) i Neptuna (Halimede, Sao, Laomedeia, Neso).
Odkrył 11 planetoid, z czego 4 samodzielnie, a 7 wspólnie z innymi astronomami.
Jego imieniem została nazwana planetoida (3666) Holman.
W 1998 roku otrzymał nagrodę Newcomb Cleveland Prize za artykuł opublikowany w czasopiśmie "Science" – "The Origin of Chaos in the Outer Solar System".

</doc>
<doc id="1031684" url="https://pl.wikipedia.org/wiki?curid=1031684" title="Étienne Maurice Gérard">
Étienne Maurice Gérard

Étienne Maurice Gérard (ur. 4 kwietnia 1773 w Damvilliers; zm. 17 kwietnia 1852 w Paryżu) – francuski generał i polityk, par Francji i marszałek Francji.
Gérard walczył w 1794 jako ochotnik w Armii Północnej pod Fleurus. Został kapitanem i adiutantem króla szwedzkiego Karola IV Jana Bernadotte i służył pod jego rozkazami nad Renem i we Włoszech.
W stopniu podpułkownika wziął udział w bitwie pod Austerlitz. Jako generał brygady zorganizował w 1806 wyprawę i wykazał się jako szef sztabu generalnego 9. Korpusu Armijnego w bitwie pod Wagram, a następnie w Hiszpanii.
Walczył również pod Smoleńskiem i nad Berezyną. Pod Montereau zastąpił nieudolnie działającego marszałka Victora.
Étienne Maurice zmarł 17 kwietnia 1852 w Paryżu i spoczął na cmentarzu Villers-Saint-Paul.

</doc>
<doc id="1031685" url="https://pl.wikipedia.org/wiki?curid=1031685" title="Étienne-Maurice Gérard">
Étienne-Maurice Gérard



</doc>
<doc id="1031689" url="https://pl.wikipedia.org/wiki?curid=1031689" title="Louis Auguste Victor de Ghaisnes de Bourmont">
Louis Auguste Victor de Ghaisnes de Bourmont



</doc>
<doc id="1031699" url="https://pl.wikipedia.org/wiki?curid=1031699" title="Dyskografia Destiny’s Child">
Dyskografia Destiny’s Child

Artykuł przedstawia całkowitą dyskografię amerykańskiego zespołu R&amp;B Destiny’s Child. Grupa w sumie wydała pięć albumów studyjnych, siedemnaście singli oraz dwadzieścia cztery teledyski dzięki wytwórni Sony Music.
Debiutancki album studyjny girlsbandu zatytułowany "Destiny’s Child" ukazał się w lutym 1998 w Stanach Zjednoczonych i osiadł na pozycji #67 notowania Billboard 200. Wydawnictwo zyskało certyfikat platynowej płyty przyznany przez organizację Recording Industry Association of America (RIAA). Pierwszy singel promujący krążek, utwór „No, No, No Part 2” znalazł się na miejscu #3 zestawienia Billboard Hot 100 oraz uzyskał status platyny w USA. Kolejne single „With Me” i „Get on the Bus” nie powtórzyły sukcesu debiutanckiej piosenki promującej wydawnictwo. Po roku, od premiery debiutu, zespół zdecydował się na wydanie drugiego albumu "The Writing’s on the Wall", który stał się dla Destiny’s Child przełomem w karierze. Wydawnictwo znalazło się w Top 10 notowania najlepiej sprzedających się albumów w Stanach Zjednoczonych oraz sprzedało się na całym świecie w nakładzie przekraczającym trzynaście milionów egzemplarzy. Dwie, z czterech promujących piosenek osiadły na szczycie zestawienia Billboard Hot 100, pozostałe znalazły się w Top 40 notowania. W październiku 2000 roku zespół nagrał utwór „Independent Women Part I”, który stał się przewodnią piosenką filmu "Aniołki Charliego". Singel przez jedenaście tygodni okupował miejsce #1 notowania Billboard Hot 100.
Trzeci album studyjny, "Survivor" ukazał się na wiosnę 2001 roku i zadebiutował na szczycie zestawienia Billboard 200. Pierwsze trzy single prezentujące wydawnictwo znalazły się w Top 3 notowania Billboard Hot 100. Krążek zyskał status poczwórnej platyny w USA oraz podwójnej platyny w Australii. W październiku 2001 zespół wydał świąteczny album "8 Days of Christmas", na którym znalazły się zarówno kompozycje autorskie jak i interpretacje powszechnie znanych kolęd oraz pastorałek. W lutym 2002 roku Destiny’s Child otrzymały dwie nagrody Grammy za utwór „Say My Name” w kategoriach najlepszy wokalny występ R&amp;B duetu lub grupy i najlepsza piosenka R&amp;B.
Po trzech latach przerwy, grupa powróciła i w listopadzie 2004 wydała piąty a zarazem ostatni album "Destiny Fulfilled". Wydawnictwo osiadło na pozycji #2 w USA oraz odznaczone zostało certyfikatem potrójnej platyny. Cztery single promujące krążek zyskały komercyjny sukces zajmując miejsca w Top 30 zestawienia Billboard Hot 100. W czerwcu 2005 roku podczas ostatniej trasy koncertowej, wokalistki Destiny’s Child ogłosiły rozpad zespołu. Pożegnalna kompilacja największych hitów, #1's ukazała się w październiku 2005. Ostatnim singlem wydanym przez zespół został utwór „Stand Up for Love”.

</doc>
<doc id="1031702" url="https://pl.wikipedia.org/wiki?curid=1031702" title="Ryszard Jakubowski (żołnierz AK)">
Ryszard Jakubowski (żołnierz AK)

Ryszard Władysław Jakubowski ps. "Boruta" (ur. 1 listopada 1925 w Warszawie, zm. 13 sierpnia 2013 w Koźmicach Wielkich) – żołnierz Armii Krajowej.
Życiorys.
Syn Władysława i Zuzanny z domu Kowalskiej. Od maja 1942 w Armii Krajowej w Warszawie, a następnie w Kielcach (listopad 1943 – kwiecień 1944). Podczas powstania warszawskiego walczył na Starym Mieście. Był ranny. W 1944 odznaczony Krzyżem Srebrnym Orderu Virtuti Militari i awansowany na podporucznika czasu wojny. Do kwietnia 1945 przebywał w niewoli w obozie Sandbostel-Murnau. Numer jeniecki 102033. Po jego wyzwoleniu został przyjęty do 2 Korpusu Polskiego we Włoszech i przydzielony do 16 kompanii saperów. Po demobilizacji na emigracji w Wielkiej Brytanii, skąd powrócił w 2006. Był członkiem Koła Wieliczka Światowego Związku Żołnierzy AK.
30 lipca 2007 prezydent Lech Kaczyński odznaczył Ryszarda Jakubowskiego Krzyżem Oficerskim Orderu Odrodzenia Polski podczas obchodów 63. rocznicy wybuchu powstania warszawskiego.
Jakubowski pochowany został na cmentarzu w Gorzkowie.

</doc>
<doc id="1031703" url="https://pl.wikipedia.org/wiki?curid=1031703" title="Emu (album Varius Manx)">
Emu (album Varius Manx)



</doc>
<doc id="1031705" url="https://pl.wikipedia.org/wiki?curid=1031705" title="Piotr Słowikowski">
Piotr Słowikowski

Piotr Słowikowski ps. „Pawłowicz”, „Jurek” (ur. 1907 w Kamińsku, zm. 13/14 sierpnia 1944 w Warszawie) – inżynier, kapitan, w powstaniu warszawskim dowódca kompanii K-2 w batalionie „Karpaty” pułku „Baszta” Armii Krajowej w V Obwodzie Mokotów.
Podczas okupacji niemieckiej działał w podziemiu zbrojnym.
Poległ podczas powstania warszawskiego w natarciu na pozycje oddziałów SS w nocy z 13 na 14 sierpnia przy ul. Narbutta. Miał 37 lat. Wraz z nim zginęli: Witold Dobrowolski, Jerzy Adamiec i Jerzy Waszkiewicz. Obecnie, w tym rejonie, u zbiegu ulic Kazimierzowskiej i Madalińskiego na Mokotowie znajduje się miejsce pamięci.
Piotr Słowikowski został pośmiertnie odznaczony Orderem Virtuti Militari, rozkazem dowódcy AK nr 512 z 2 X 1944. Nr krzyża: 12920.

</doc>
<doc id="1031709" url="https://pl.wikipedia.org/wiki?curid=1031709" title="Wilhelm V Wielki">
Wilhelm V Wielki

Wilhelm V Wielki, fr. "Guillaume le Grande" (ur. 969, zm. 31 stycznia 1030 w Maillezais), książę Akwitanii i hrabia Poitiers, najstarszy syn księcia Wilhelma IV Żelazne Ramię i Emmy, córki Tybalda I, hrabiego Blois.
Życiorys.
Władzę nad Akwitanią i Poiters objął po śmierci ojca w 995 r. Chociaż był już wtedy pełnoletni do 1004 r. regencję sprawowała jego ambitna matka. Wilhelm był przyjacielem biskupa Fulberta z Chartres i został później jego mecenasem. Dzięki poparciu księcia Fulbert założył szkołę katedralną w Poitiers. Sam Wilhelm był dobrze wykształcony, miał bogaty księgozbiór i uczynił z akwitańskiego dworu czołowy ośrodek kultury w południowej Francji.
Ze zdolnościami umysłowymi księcia nie szły w parze talenty militarne. Razem z królem Robertem Pobożnym walczył bez powodzenia ze zbuntowanym wasalem, Bosonem z La Marche, który nawet przejściowo zajął Akwitanię. Wilhelm walczył również z wikingami i w 1006 r. poniósł z ich rąk kolejną klęskę. Szczęście nie towarzyszyło mu również w zmaganiach z hrabią Andegawenii Fulkiem III na rzecz którego utracił Loudunais i Mirebalais. Ponosił klęski również w walkach z Wilhelmem II d'Angoulême, ale dzięki staraniom Fulberta nie musiał płacić za klęski utratą kolejnych ziem.
Dwór Wilhelma był wówczas największym ośrodkiem kultury i sztuki w Europie, a sam Wilhelm był wielkim mecenasem. Pozbawiony talentów militarnych starał się unikać wojen i popierał kościelne idee "pokoju bożego" i "rozejmu bożego". Utrzymywał dobre stosunki z Kościołem. Ufundował opactwa w Maillezais (1010) i Bourgueil. Odbudował również katedrę i wiele innych budynków kościelnych w Poitiers po pożarze jaki spustoszył miasto. Często podróżował po Europie, corocznie pielgrzymował do Rzymu lub Hiszpanii. Wszędzie był witany z królewskim ceremoniałem. Jego dwór był też znaczącym ośrodkiem dyplomacji, często przebywali na nim posłowie cesarza Henryka II, króla Leónu Alfonsa V, króla Anglii Kanuta Wielkiego oraz króla Francji Roberta Pobożnego.
W 1024 r. przybyło do Francji poselstwo z Włoch w celu znalezienia kandydata na króla. Na miejscu dotarła do posłów informacja o śmierci cesarza Henryka. Posłowie zaproponowali żelazną koronę synowi króla Roberta, Hugonowi, ale Robert oferty nie przyjął. Posłowi zaproponowali wówczas tron Wilhelmowi Akwitańskiemu. Ten wyraził zgodę na objęcie tronu, ale niestabilna sytuacja polityczna w Italii skłoniła ostatecznie księcia do rezygnacji z korony włoskiej w imieniu swoim i swoich potomków.
Ostatnie lata jego rządów upłynęły w spokoju. Zmarł 31 stycznia 1030 r. w Maillezais i tam został pochowany. Jego następcą został jego najstarszy syn, Wilhelm VI Gruby.
Głównym źródłem do dziejów panowania Wilhelma V jest panegiryk Ademara de Chabannes.
Rodzina.
Wilhelm był trzykrotnie żonaty. Jego pierwszą żoną była Agnieszka z Gévaudan, córka Geralda, wicehrabiego Owernii, wdowa po Adalbercie I de La Marche. Wilhelm i Agnieszka mieli razem jednego syna:
Drugą żoną Wilhelma była Prisca (zm. 1018), córka Wilhelma II Sáncheza, księcia Gaskonii, i Urraki, córki Garcii I, króla Nawarry. Wilhelm i Prisca mieli razem dwóch synów i córkę:
Trzecią żoną Wilhelma została w 1019 Agnieszka (995 - 10 listopada 1068), córka Otto Wilhelma, księcia Burgundii, i Ermentrudy, córki hrabiego Renalda z Reims. Wilhelm i Agnieszka mieli razem dwóch synów i córkę:

</doc>
<doc id="1031711" url="https://pl.wikipedia.org/wiki?curid=1031711" title="PEC Zwolle">
PEC Zwolle

PEC Zwolle, właśc. Prins Hendrik Ende Desespereert Nimmer Combinatie Zwolle – holenderski klub piłkarski z siedzibą w Zwolle. Został założony w 1910 roku.
Historia.
Klub utworzono 12 czerwca 1910 roku pod nazwą Prins Hendrik Ende Desespereert Nimmer Combinatie (PH EDN Combinatie), na skutek połączenia amatorskich zespołów – jednego, który powstał na cześć Henryka, holenderskiego księcia-małżonka królowej Wilhelminy oraz drugiego, którego nazwa brzmiała: "Ende Desespereert Nimmer" (pl. "Nigdy nie trać nadziei"). Status klubu profesjonalnego uzyskał natomiast dopiero 23 lutego 1955 r. W 1971 r. zmieniono nazwę na PEC Zwolle, w 1982 na PEC Zwolle '82, w 1990 na FC Zwolle, zaś w 2012 zdecydowano się na powrót do historycznej nazwy PEC Zwolle.
Od początku swojego istnienia PEC rozegrał 13 sezonów w Eredivisie (z sezonem 2013/14 włącznie). Najlepszym osiągnięciem drużyny z IJsseldeltastadion jest 9. miejsce zajęte w sezonie 1980/81.
W sezonie 2013/2014 klub pierwszy raz w historii sięgnął po puchar Holandii gromiąc AFC Ajax aż 5:1.
Skład w sezonie 2016/2017.
"Stan na 15 lipca"

</doc>
<doc id="1031712" url="https://pl.wikipedia.org/wiki?curid=1031712" title="Simon Bernard">
Simon Bernard

Simon Bernard (ur. 28 kwietnia 1779 w Dole, Francja, zm. 5 listopada 1839) – francuski generał.
Brał udział w wyprawach wojennych podczas wojen napoleońskich. Dwukrotnie piastował urząd ministra wojny Francji, od 10 do 18 listopada 1834 oraz od 6 września 1836 do 31 marca 1839.

</doc>
<doc id="1031718" url="https://pl.wikipedia.org/wiki?curid=1031718" title="Tybald III (hrabia Szampanii)">
Tybald III (hrabia Szampanii)

Tybald III, fr. "Thibaut III" (ur. 13 maja 1179, zm. 24 maja 1201) – hrabia Szampanii w latach 1197-1201.
Życiorys.
Tybald III był młodszym synem Henryka I, hrabiego Szampanii, i Marii, córki króla Francji Ludwika VII i Eleonory Akwitańskiej. Był więc siostrzeńcem królów Francji i Anglii, Filipa Augusta i Ryszarda Lwie Serce. Szampanię odziedziczył po śmierci swojego starszego brata Henryka II, który był też królem Jerozolimy.
W 1198 r. papież Innocenty III zwołał IV krucjatę i mimo że początkowo nie została ona przyjęta entuzjastycznie, 28 listopada 1199 r. różni przedstawiciele francuskiej szlachty zebrali się na dworze Tybalda. Odbyły się zawody, a następnie wybrano Tybalda na dowódcę krucjaty. Tybald zmarł jednak rok później i na stanowisku dowodzącego zastąpił go Bonifacy z Montferratu.
Małżeństwo i potomstwo.
1 lipca 1199 r. w Chartres Tybald poślubił Blankę (ok. 1170 - 1229), najmłodszą córkę króla Nawarry Sancha Mądrego i Sanchy, córki króla Kastylii i Leónu Alfons VII Imperatora. Miał z nią jednego syna – pogrobowca Tybalda IV. Blanka jako hrabina-wdowa otrzymała siedem zamków w: Épernay, Vertus, Sézanne, Chantemerle, Pont-sur-Seine, Nogent-sur-Seine i Méry-sur-Seine. Od 24 maja 1201 r. rządziła jako regentka (przez kolejnych 21 lat). Dwie siostrzenice Tybalda III - Alicja i Filipa zakwestionowały potem dziedzictwo Tybalda IV.
Tybald III został pochowany obok swojego ojca w kościele Świętego Stefana, wybudowanym w Troyes.

</doc>
<doc id="1031724" url="https://pl.wikipedia.org/wiki?curid=1031724" title="Panhard">
Panhard

Panhard – założone w 1891 roku francuskie przedsiębiorstwo motoryzacyjne i zbrojeniowe.
Przedsiębiorstwo powstało jako Panhard et Levassor, założone przez René Panharda i Emile'a Levassora w 1887 r. Ich pierwszy automobil z silnikiem na licencji Daimlera pojawił się w sprzedaży w 1890 r. Levassor współpracował w tym okresie z Daimlerem, wymieniając się doświadczeniami.
Pierwsze pojazdy ustanowiły wiele standardów konstrukcyjnych przejętych potem przez innych producentów na lata. Wyposażone były w innowacyjne elementy, takie jak pedał sprzęgła, czy łańcuchowa skrzynia biegów oraz umieszczona z przodu chłodnica. W 1891 zbudowano pierwszy samodzielnie zaprojektowany przez Levassora, Systeme Panhard wyposażony w cztery koła, z silnikiem umieszczonym z przodu, napędzającym tylne koła za cenę 3500 franków. Zastosowana tu przekładnia pozostała standardem aż do modyfikacji wprowadzonej przez Cadillaca w 1928 r. W tym samym roku Panhard udzielił licencji na silnik producentowi rowerów Peugeotowi, który założył własną wytwórnię.
W 1894 roku samochód marki Panhard wygrał pierwszy Rajd Paryż-Rouen (ex aequo z Peugeotem).
W 1895 roku samochód marki Panhard wygrał pierwsze Grand Prix na trasie Paryż-Bordeaux. Samochody Panhard odniosły w sumie 22 zwycięstwa w wyścigach Grand Prix.
W latach 60. XX w. przedsiębiorstwo zostało wykupione przez Citroëna. Od 2005 roku jest własnością spółki Auverland.

</doc>
<doc id="1031725" url="https://pl.wikipedia.org/wiki?curid=1031725" title="Irena Kowalska-Wuttke">
Irena Kowalska-Wuttke

Irena Wiktoria Kowalska-Wuttke ps. "Irka" (ur. 21 maja 1920 w Płocku, zm. 24 września 1944 w Warszawie) – podharcmistrzyni, łączniczka, uczestniczka powstania warszawskiego, żołnierz 3. kompanii „Giewont” w batalionie „Zośka”.
Życiorys.
Córka Janiny z Benedeków Kowalskiej, absolwentki Instytutu Biologiczno-Botanicznego Uniwersytetu Lwowskiego i Henryka Kowalskiego, inżyniera teletechnika, pracownika Ministerstwa Poczt i Telegrafów. Starsza siostra Maryny Kowalskiej, sanitariuszki 3. kompanii „Giewonta”. Żona Jana Wuttkego.
Uczennica Gimnazjum im. Królowej Jadwigi i harcerka 14. Warszawskiej Żeńskiej Drużyny Harcerskiej, tzw. "Błękitnej Czternastki", w której pełniła funkcje zastępowej i przybocznej. Po zdaniu matury w 1938 rozpoczęła studia na Wydziale Elektrotechnicznym Politechniki Warszawskiej.
II wojna światowa.
Kampania wrześniowa.
Podczas kampanii wrześniowej brała udział w obronie Warszawy, była radiotelegrafistką w służbie łączności – przyjmowała zaszyfrowane depesze wojskowe, a następnie pracowała w Oddziale II Sztabu. Gasiła pożary oraz ratowała zasypanych.
Konspiracja.
Podczas okupacji niemieckiej działała w konspiracji. Jako kurier Armii Krajowej jeździła pod koniec 1942 do Wilna, Lwowa i Lublina. Należała do Organizacji Harcerek i współpracowała z Grupami Szturmowymi. Wchodziła w skład zespołu kobiecego Organizacji Małego Sabotażu „Wawer”, brała udział w akcjach sabotażowych. W czerwcu 1942 aresztowana przez Gestapo w związku ze zdjęciem flagi czerwonego krzyża z niemieckiego szpitala, spędziła kilka miesięcy na Pawiaku. Zwolniona 15 sierpnia z więzienia przy ul. Daniłowiczowskiej, wkrótce została ponownie schwytana podczas łapanki, przetrzymywana w obozie przejściowym przy ul. Skaryszewskiej i wykupiona przez matkę za sznur korali.
W marcu 1944 została komendantką dziewcząt-łączniczek w „nowych Grupach Szturmowych”.
Powstanie warszawskie.
W powstaniu warszawskim służyła jako łączniczka i sanitariuszka. Trzeciego sierpnia wraz z grupą instruktorów „Pasieki” przeszła do Śródmieścia. Do batalionu dołączyła dopiero po przebiciu „"Zośki”" do Śródmieścia.
5 września 1944 w piwnicy kamienicy Sióstr Rodziny Maryi przy ul. Hożej 15 poślubiła Jana Wuttke. Ślubu udzielił im ksiądz Józef Warszawski. Wkrótce wraz z mężem znalazła się na Czerniakowie i została przyjęta do kompanii „Rudy” batalionu „Zośka”. 23 września w rejonie ul. Wilanowskiej została wzięta do niewoli przez hitlerowców. Rozstrzelali ją dnia następnego – 24 września na Woli (najprawdopodobniej w podziemiach kościoła św. Stanisława Biskupa przy ul. Wolskiej). Miała 24 lata. Jej ciała nigdy nie odnaleziono. Symboliczna mogiła znajduje się w kwaterze żołnierzy batalionu „Zośka” na Wojskowych Powązkach w Warszawie. W tym samym grobie pochowano jej siostrę – sanitariuszkę Marię Kowalską ps. „Maryna” (kompania „Giewonta”) (kwatera A20-2-25).
Jej mąż, Jan Wuttke ps. „Czarny Jaś”, zginął 19 września 1944 przy ul. Wilanowskiej.
Upamiętnienie.
Irena Kowalska-Wuttke jest patronką 8. Szczecińskiej Drużyny Harcerek „Suma Sił”.

</doc>
<doc id="1031726" url="https://pl.wikipedia.org/wiki?curid=1031726" title="Dworzec Železná Ruda-Alžbětín – Bayerisch Eisenstein">
Dworzec Železná Ruda-Alžbětín – Bayerisch Eisenstein

Železná Ruda-Alžbětín – Bayerisch Eisenstein – stacja kolejowa i dworzec kolejowy w miejscowości Železná Ruda w Czechach na granicy z Niemcami.
Budynek.
Budynek dworca jest symetryczny – dwa dwupiętrowe budynki na skrzydłach są połączone parterową częścią, która dokładnie w swym środku jest rozdzielona granicą czesko-niemiecką. Dworzec znajduje się pod adresami Debrník 30, Železná Ruda i Bahnhofstraße 54, Bayerisch Eisenstein.
Historia.
Dworzec otwarto 20 września 1877 w obecności austriackiego cesarza. Linia kolejowa miała łączyć Pragę i Monachium, jednak ze względu na strome podjazdy i wąskie łuki nie spełniła pokładanych w niej nadziei. Po utworzeniu Czechosłowacji wspólny dworzec czesko-niemiecki był używany. W 1938 dworzec przestała przecinać granica, tereny te włączono bowiem do III Rzeszy.
W czerwcu 1945 roku otwarto na nowo linię kolejową, ale po roku 1948 cały obszar bezpośrednio przy granicy zamknięto. Teren dworca po czeskiej stronie był niedostępny, jednak po torach odbywał się ruch towarowy. Po kilku latach na życzenie Amerykanów przerwano także tory biegnące do Niemiec, stawiając na nich drewniany płot. Po niemieckiej stronie dworzec był używany. 3 września 1953 po czeskiej stronie zbudowano zabezpieczenia. Przez peron i halę wejściową przebiegał mur, przez tory przeciągnięto drut kolczasty. Po podpisaniu oficjalnej umowy w kwietniu 1990 roku wyremontowano tory i budynek dworca. 2 lipca 1991, po uroczystym otwarciu dworca w obecności premiera rządu Czechosłowacji Petra Pitharta i kanclerza Niemiec Helmuta Kohla po czeskiej stronie wznowiono ruch osobowy. Od 2000 na terenie dworca działa centrum informacyjne parku natury i parku narodowego, muzeum i kawiarnia na 80 miejsc. W 2011 odremontowano bawarską część dworca.

</doc>
<doc id="1031727" url="https://pl.wikipedia.org/wiki?curid=1031727" title="Ekanit">
Ekanit

Ekanit – minerał z gromady krzemianów, krzemian pierścieniowy. 
Należy do grupy minerałów bardzo rzadkich.
Znany od 1961 r. – został odkryty przez F.L.D. Ekanayake.
Właściwości.
Minerał metamiktyczny, po ogrzaniu rekrystalizuje w fazę tetragonalną. Często mylony jest z turmalinem. Zazwyczaj tworzy kryształy wrosłe, nieforemne (do 1 cm). Jest radioaktywny.
Występowanie.
Powstaje w strefach kontaktowych wtrąceń alkalicznych skał magmowych z utworami wapiennymi. Występuje w aluwiach.
Najczęściej współwystępuje z takimi minerałami jak: czaroit, tinaksyt, mikroklin, kwarc, kalcyt. 
Miejsca występowania: 

</doc>
<doc id="1031728" url="https://pl.wikipedia.org/wiki?curid=1031728" title="BRM">
BRM



</doc>
<doc id="1031729" url="https://pl.wikipedia.org/wiki?curid=1031729" title="Szero Rom">
Szero Rom

Szero Rom lub Siero Rom (rom. Šero Rom dosł. „Głowa-Rom”) – tradycyjny zwierzchnik niektórych romskich społeczności zamieszkałych w Polsce, w języku polskim często nazywany „królem Romów”. Funkcję tę pełnił m.in. Henryk Nudziu Kozłowski.
Instytucja Szero Roma polega na rozsądzaniu wewnętrznych sporów dotyczących przestrzegania romskich zwyczajów (romanipen), w szczególności zaś na nakładaniu bądź zdejmowaniu z danej osoby statusu skalania. Jest on ostateczną instancją orzekającą w tych kwestiach. Choć jego jurysdykcji podlegają jedynie zamieszkałe w Polsce (i pochodzące z niej) grupy Polska Roma, Chaładytka Roma i Sasytka Roma, zdarza się, iż również przedstawiciele grupy Bergitka odwołują się do jego autorytetu.
Podobne instytucje znane są wśród innych grup romskich na świecie. Zdarza się, iż ich funkcje pełni rada starszych (np. Kris u Kełderaszy i Lowarów), której odpowiednik w grupie Polska Roma jest niższą instancją tradycyjnego sądownictwa. Szero Roma należy wyraźnie odróżnić od tzw. królów cygańskich istniejących w wielu państwach nowożytnej Europy, w Polsce w czasach I Rzeczypospolitej, przed wojną oraz krótko po wojnie.

</doc>
<doc id="1031730" url="https://pl.wikipedia.org/wiki?curid=1031730" title="Dan Milisavljevic">
Dan Milisavljevic

Dan Milisavljevic – kanadyjski astronom. Wchodził w skład zespołu, który w latach 2001–2002 odkrył trzy księżyce Urana – Ferdynanda, Trinkulo i Francisco, oraz cztery księżyce Neptuna – Halimede, Sao, Laomedeę i Neso.
Życiorys.
W 2004 roku Milisavljevic otrzymał licencjat przy McMaster University, gdzie brał udział w prestiżowym programie McMaster Arts and Science, oraz otrzymał stypendium Commonwealth Scholarship, co umożliwiło mu naukę w London School of Economics. Tam w 2005 roku został magistrem filozofii i historii nauki, zaś jego praca magisterska dotyczyła interpretacji mechaniki kwantowej. W 2011 roku uzyskał stopień doktora (Ph.D.) fizyki i astronomii w Dartmouth College.
W latach 2011–2014 pracował na Harvard University, od 2014 pracuje w Smithsonian Astrophysical Observatory.

</doc>
<doc id="1031731" url="https://pl.wikipedia.org/wiki?curid=1031731" title="Dyskografia Kelly Rowland">
Dyskografia Kelly Rowland

Artykuł przedstawia całkowitą dyskografię amerykańskiej wokalistki R&amp;B Kelly Rowland. Artystka w sumie wydała cztery albumy studyjne, szesnaście solowych singli oraz osiemnaście solowych teledysków dzięki wytwórniom Universal Music oraz Sony Music.
Piosenkarka karierę muzyczną rozpoczęła w roku 1997, kiedy to stała się członkinią jednego z najpopularniejszych amerykańskich zespołów Destiny’s Child. Rowland zaczęła działać solowo w roku 2000, gościnnie użyczając wokalu w remiksie utworu "Separated" Avanta. Dwa lata później na światowych rynkach muzycznych ukazał się debiutancki solowy album wokalistki "Simply Deep". Płyta zyskała przychylność krytyków i publiczności sprzedając się w nakładzie 2,5 miliona egzemplarzy na całym świecie. Kolejne wydawnictwo wokalistki, "Ms. Kelly" wydane zostało w roku 2007 i nie powtórzyło komercyjnego sukcesu poprzednika.
Najnowszym albumem wokalistki jest "Here I Am" wydany w lipcu 2011 roku. Album wydany został w dwóch wersjach, różniących się listą utworów – amerykańską oraz międzynarodową. Singlem promującym pierwszą z edycji została kompozycja "Motivation" wydana w roku 2011, drugą zaś promował utwór "Commander" z roku 2010.

</doc>
<doc id="1031734" url="https://pl.wikipedia.org/wiki?curid=1031734" title="Citroën C-Crosser">
Citroën C-Crosser

Citroën C-Crosser − samochód osobowy typu SUV klasy średniej produkowany przez francuską markę Citroën we współpracy z Mitsubishi w latach 2007 - 2012.
Opis modelu.
Pojazd zaprezentowano po raz pierwszy podczas targów motoryzacyjnych w Genewie w 2007 roku i wprowadzono do sprzedaży w Europie w lipcu. Citroën C-Crosser wyposażony został w napęd na 4 koła z możliwością wyboru trzech trybów działania i uniwersalny układ jezdny. Auto wyposażone jest między innymi w silnik wysokoprężnyHDi o mocy 160 KM DIN (156 KM CEE) z filtrem cząstek stałych.

</doc>
<doc id="1031735" url="https://pl.wikipedia.org/wiki?curid=1031735" title="East Canton">
East Canton

East Canton – wieś w USA, w stanie Ohio, w hrabstwie Stark. Wieś została założona w roku 1700. Aktualnie (2014) burmistrzem jest Kathleen Almasy.
Liczba mieszkańców w 2010 roku wynosiła 1 629, a w roku 2012 wynosiła 1 589.

</doc>
<doc id="1031736" url="https://pl.wikipedia.org/wiki?curid=1031736" title="Antonio Puerta">
Antonio Puerta

Antonio José Puerta Pérez (ur. 26 listopada 1984 w Sewilli, zm. 28 sierpnia 2007 tamże) – piłkarz hiszpański grający na pozycji lewego pomocnika lub obrońcy.
Kariera piłkarska.
Puerta pochodził z Sewilli. Całą piłkarską karierę związał z klubem Sevilla FC. Najpierw grał w młodzieżowych drużynach tego klubu, a następnie trafił do zespołu rezerw. W 2004 roku trafił do pierwszego zespołu i 21 marca zadebiutował w Primera División w przegranym 0:1 spotkaniu z Málagą. Był to jego jedyny mecz w tamtym sezonie w lidze, a w kolejnym rozegrał tylko 6 i strzelił 1 gola (w przegranym 1:2 meczu z Numancią). W sezonie 2005/2006 Puerta był już częścią pierwszego składu i grając na przemian z Brazylijczykiem Adriano Correią. W lidze Puerta był rezerwowym, ale w rozgrywkach Pucharu UEFA grywał w pierwszym składzie i strzelił w nich 3 gole (w spotkaniach z Zenitem Petersburg, Lokomotiwem Moskwa oraz FC Schalke 04). Wystąpił także w wygranym 4:0 finale z Middlesbrough F.C. W sezonie 2006/2007 Puerta spisywał się jeszcze lepiej i był jednym z filarów Sewilli, która zajęła 3. miejsce w La Liga, do ostatniej kolejki walcząc o tytuł mistrza Hiszpanii. Powtórzyła także sukces sprzed roku, zdobywając Puchar UEFA (Antonio wystąpił w wygranym po serii rzutów karnych finale z Espanyolem Barcelona). Ma też w dorobku wywalczony Superpuchar Europy.
Kariera reprezentacyjna.
W swojej karierze Puerta występował już w młodzieżowej reprezentacji Hiszpanii U-21. Natomiast 7 października 2006 zadebiutował w pierwszej reprezentacji w przegranym 0:2 meczu ze Szwecją, rozegranym w ramach eliminacji do Euro 2008. W 52. minucie spotkania zmienił Joana Capdevilę. Był to jego jedyny mecz w drużynie narodowej.
Atak serca i śmierć.
25 sierpnia 2007, w 31. minucie meczu Sevilla FC – Getafe CF, Puerta doznał ataku serca, stracił przytomność i upadł na murawę. Dzięki natychmiastowej interwencji kolegów z drużyny, Andrésa Palopa i Ivicy Dragutinovicia, nie zakrztusił się własnym językiem. Po krótkiej chwili podniósł się o własnych siłach i pod opieką lekarza udał się do szatni, gdzie kolejny raz stracił przytomność. Piłkarza w ciężkim stanie odwieziono do szpitala. Według prasowych doniesień u zawodnika pięciokrotnie ustawała akcja serca. Zmarł 28 sierpnia o godzinie 14:30 w szpitalu Virgen del Rosario. Bezpośrednią przyczyną śmierci była niewydolność wielonarządowa oraz nieodwracalne uszkodzenia mózgu spowodowane zatrzymaniem akcji serca, do którego doprowadziła dziedziczna arytmogenna kardiomiopatia prawej komory.
Pojawiły się informacje, że nie było to pierwsze zasłabnięcie Puerty, jednakże władze klubu zapewniają, że przedsezonowe badania piłkarza nie były alarmujące. Według kolegów Puerta miał winić za to zmienne warunki meteorologiczne. Władze Sevilla FC zapewniają, że przeszedł przed rozpoczęciem sezonu dokładne badania lekarskie, które nie wykazały żadnego zagrożenia dla zdrowia piłkarza.
21 października 2007 roku na świat przyszedł syn Antonia, Aitor Antonio Puerta Roldan. Chłopiec urodził się zdrowy, ważył około 4 kg i jeszcze tego samego dnia został zarejestrowany jako członek klubu Sevilla FC.
W 2012 ulica w Sewilli, przy której mieści się dom Puerty, została nazwana jego imieniem.
Sukcesy.
Sevilla FC

</doc>
<doc id="1031737" url="https://pl.wikipedia.org/wiki?curid=1031737" title="Nicolas Joseph Maison">
Nicolas Joseph Maison

Nicolas Joseph Maison (ur. 19 grudnia 1771 w Épinay-sur-Seine pod St. Denis; zm. 13 lutego 1840) – francuski generał, marszałek Francji,
Od 30 kwietnia 1835 do 6 września 1836 piastował urząd ministra spraw zagranicznych, natomiast od 30 kwietnia 1835 do 6 września 1836 urząd ministra wojny Francji.

</doc>
<doc id="1031738" url="https://pl.wikipedia.org/wiki?curid=1031738" title="Nicolas-Joseph Maison">
Nicolas-Joseph Maison



</doc>
<doc id="1031739" url="https://pl.wikipedia.org/wiki?curid=1031739" title="East Sparta">
East Sparta

East Sparta – wieś w USA, w stanie Ohio, w hrabstwie Stark.
Liczba mieszkańców w 2010 roku wynosiła 819, a w roku 2012 wynosiła 813.

</doc>
<doc id="1031744" url="https://pl.wikipedia.org/wiki?curid=1031744" title="Edgerton (Ohio)">
Edgerton (Ohio)

Edgerton – wieś w USA, w stanie Ohio, w hrabstwie Williams. Miejscowość powstała w roku 1832, a obecną nazwę oficjalnie przyjęto w roku 1865 od nazwiska Alfreda P. Edgertona. Aktualnie (2014) burmistrzem wsi jest Lance Bowsher, a sołtysem Kevin Brooks.
W roku 2010, 24,6% mieszkańców było w wieku poniżej 18 lat, 7% było w wieku od 18 do 24 lat, 23,3% miało od 25 do 44 lat, 27,5% miało od 45 do 64 lat, 17,8% było w wieku 65 lat lub starszych. We wsi było 47,3% mężczyzn i 52,7% kobiet.
Liczba mieszkańców w 2010 roku wynosiła 2 010, a w roku 2012 wynosiła 2 001.

</doc>
<doc id="1031745" url="https://pl.wikipedia.org/wiki?curid=1031745" title="Wilhelm VI Gruby">
Wilhelm VI Gruby

Wilhelm VI Gruby, fr. "Guillaume le Gros" (ur. 1004, zm. 15 grudnia 1038), książę Akwitanii i hrabia Poitiers (jako Wilhelm IV), najstarszy syn księcia Wilhelma V Wielkiego i Agnieszki z Gévaudun, córki Geralda I, wicehrabiego Owernii.
Władzę w Akwitanii i Poitiers objął po śmierci ojca w 1030 r. Od początku musiał stawić czoła wrogości swojej macochy, Agnieszki Burgundzkiej, trzeciej żony swojego ojca, która wyszła ponownie za mąż za Godfryda II Martela, późniejszego hrabiego Andegawenii. Martel zażądał od Wilhelma władzy nad Saintonge. Wilhelm odmówił, co doprowadziło do wojny. 20 września 1034 r. Wilhelm został pojmany pod Moncontour niedaleko Saint-Jouin-de-Marnes. Wolność odzyskał dopiero w 1036 r. po oddaniu Godfrydowi miast Saintes i Bordeaux. Wkrótce po uwolnieniu ponownie rozpoczął wojnę z Godfrydem, która ponownie zakończyła się jego klęską i utratą wyspy Oléron.
Wilhelm poślubił Eustachię z Montreuil, ale nie doczekał się potomstwa. Zreorganizował administrację w Poitiers, mianując prewota. Zmarł w 1038 r. i został pochowany w Maillezais. Akwitanię odziedziczył jego młodszy brat przyrodni, Odon.

</doc>
<doc id="1031746" url="https://pl.wikipedia.org/wiki?curid=1031746" title="Edison (Ohio)">
Edison (Ohio)

Edison – wieś w USA, w hrabstwie Morrow, w stanie Ohio.
Miejscowość nazwano na cześć wynalazcy, Thomas Alva Edisona.
W roku 2010, 25,4% mieszkańców było w wieku poniżej 18 lat, 8,1% było w wieku od 18 do 24 lat, 26,8% było od 25 do 44 lat, 24,3% było od 45 do 64 lat, a 15,6% było w wieku 65 lat lub starszych. We wsi było 48,1% mężczyzn i 51,9% kobiet.
Liczba mieszkańców w 2010 roku wynosiła 437.

</doc>
<doc id="1031747" url="https://pl.wikipedia.org/wiki?curid=1031747" title="Gmina Ohrid">
Gmina Ohrid



</doc>
<doc id="1031748" url="https://pl.wikipedia.org/wiki?curid=1031748" title="Norbert Józef Motylewski">
Norbert Józef Motylewski



</doc>
<doc id="1031751" url="https://pl.wikipedia.org/wiki?curid=1031751" title="Edon (Ohio)">
Edon (Ohio)

Edon – wieś w USA, w stanie Ohio, w hrabstwie Williams.
Liczba mieszkańców w 2000 roku wynosiła 898.

</doc>
<doc id="1031752" url="https://pl.wikipedia.org/wiki?curid=1031752" title="Eldorado (Ohio)">
Eldorado (Ohio)

Eldorado – wieś w USA, w stanie Ohio, w hrabstwie Preble.
W roku 2010, 27,1% mieszkańców było w wieku poniżej 18 lat, 6,5% było w wieku od 18 do 24, 26,9% miało od 25 do 44 lat, 27,6% miało od 45 do 64, a 12% było w wieku 65 lat lub starszych. We wsi było 49,5% mężczyzn i 50,5% kobiet.
Liczba mieszkańców w 2010 roku wynosiła 509, a w 2012 wynosiła 505.

</doc>
<doc id="1031753" url="https://pl.wikipedia.org/wiki?curid=1031753" title="V symfonia Szostakowicza">
V symfonia Szostakowicza

V Symfonia d-moll (opus 47) – utwór orkiestrowy skomponowany przez Dmitrija Szostakowicza wiosną 1937. 
Po raz pierwszy została wykonana 21 listopada 1937 w Leningradzie przez filharmoników leningradzkich pod batutą Jewgienija Mrawinskiego.

</doc>
<doc id="1031757" url="https://pl.wikipedia.org/wiki?curid=1031757" title="Mattias Alexander von Ungern-Sternberg">
Mattias Alexander von Ungern-Sternberg

Mattias Alexander von Ungern-Sternberg (ur. 3 marca 1689, zm. 13 stycznia 1763) – polityk szwedzki. Należał do fakcji arystokratycznej i prorosyjskiej zwanej „Partia czapek”. Pełnił funkcję landmarszałka ("lantmarskalk") od 1742 do 1746. W 1753 został feldmarszałkiem armii szwedzkiej. Był jednym z politycznych uczniów, jakich zgromadził wokół siebie kanclerz Arvid Horn. Członek Królewskiej Szwedzkiej Akademii Nauk. Odznaczony Królewskim Orderem Serafinów.

</doc>
<doc id="1031758" url="https://pl.wikipedia.org/wiki?curid=1031758" title="Olga Saska">
Olga Saska

Olga Saska – polska pisarka.
Życiorys.
Z wykształcenia jest fizykiem. Pracuje jako tłumacz. Mieszka w Poznaniu.
Twórczość.
Zadebiutowała w 2004 roku powieścią "Błędne ścieżki Armanda Sombrevala""." Jest także autorką opowiadań: "Sen Gaspara", które wchodzi w skład zbioru "Opowieści wigilijne" (Prószyński i S-ka, 2005), oraz "Filozofia ucieczki", opublikowanego w zbiorze "Opowiadania pod psem i kotem" (Wydawnictwo MG, 2008).

</doc>
<doc id="1031761" url="https://pl.wikipedia.org/wiki?curid=1031761" title="The Idiot">
The Idiot

The Idiot – debiutancki album studyjny amerykańskiego muzyka rockowego Iggy'ego Popa, wydany 18 marca 1977 roku przez RCA Records. Płyta dotarła m.in. do 72 pozycji listy Billboard 200 w Stanach Zjednoczonych, a także do pozycji 30 na brytyjskiej liście przebojów. Jest to pierwszy z trzech albumów nagranych we współpracy z Davidem Bowiem (pozostałe to "Lust for Life" z 1977 i "Blah Blah Blah" z 1986).
Geneza tytułu.
Tytuł albumu zainspirowany był wydaną w 1869 roku powieścią Fiodora Dostojewskiego pt. "Idiota".
Pojawia się również w tekście do utworu "Sister Midnight" ("Calling sister midnight I'm an Idiot for you").
"The Idiot" a "trylogia berlińska".
Pierwszy album Popa określany jest często jako nieoficjalny wstęp do "trylogii berlińskiej" Davida Bowiego (mimo że premiera "Low" miała miejsce dwa miesiące wcześniej niż "The Idiot").
Mianem "trylogii berlińskiej" określa się albumy "Low" (1977), „Heroes” (1977) i "Lodger" (1979) Bowiego, których powstanie przypada na okres, gdy artysta przebywał w Berlinie. W rzeczywistości tylko "Heroes" zostało całkowicie nagrane w tym mieście. Część "Low" nagrana była we Francji, a "Lodger" w całości w Szwajcarii i USA.
Zarówno "The Idiot" jak i "Lust for Life" Iggy'ego Popa również powstawały w Berlinie, w tym samym czasie co dwa pierwsze albumy trylogii. Na kształt obu płyt duży wpływ miał Brytyjczyk, który nie tylko był producentem albumu, ale także współautorem wszystkich utworów na płycie.
Lista utworów.
W nawiasach podani zostali autorzy poszczególnych utworów.

</doc>
<doc id="1031762" url="https://pl.wikipedia.org/wiki?curid=1031762" title="Marie Alphonse Bedeau">
Marie Alphonse Bedeau

Marie Alphonse Bedeau (ur. 19 sierpnia 1804 w Vertou pod Nantes; zm. 30 października 1863 w Nantes) francuski generał i polityk.
Ukończył szkołę wojskową La Flêche i w 1825 jako oficer wstąpił do armii francuskiej. Od 24 lutego do 25 lutego 1848 (czyli przez zaledwie dwa dni) piastował urząd ministra wojny Francji. Zmarł w wieku 59 lat.

</doc>
<doc id="1031764" url="https://pl.wikipedia.org/wiki?curid=1031764" title="Marie-Alphonse Bedeau">
Marie-Alphonse Bedeau



</doc>
<doc id="1031771" url="https://pl.wikipedia.org/wiki?curid=1031771" title="Sebastian Malinowski">
Sebastian Malinowski

Sebastian Piotr Malinowski (ur. 18 grudnia 1970 w Bydgoszczy, zm. 4 lutego 2008 tamże) – historyk, nauczyciel, działacz społeczny oraz działacz „Solidarności”.
Życiorys.
Był synem Jana i Danuty. Uczęszczał do Szkoły Podstawowej nr 29 przy ul. Stawowej (dziś IV LO). Naukę, kontynuował w Liceum Ogólnokształcącym nr VI w Bydgoszczy. Po złożeniu egzaminu dojrzałości, 1 października 1989 rozpoczął studia historyczne o specjalności archiwistycznej na Uniwersytecie Mikołaja Kopernika w Toruniu, które ukończył w 1994. W 1995 został nauczycielem historii w III LO w Bydgoszczy, a w 2003 dodatkowo prowadził zajęcia w zakresie edukacji regionalnej w Kujawsko-Pomorskiej Szkole Wyższej.
Zgłębiał historię regionu, bliskich mu Kujaw i Bydgoszczy. Z regionalistyki czerpał inspiracje do inicjatyw kulturalnych, realizowanych najpierw na gruncie szkoły, które nabrały charakteru wydarzeń o znaczeniu lokalnym oraz ogólnopolskim.
Jego zainteresowanie historią, współczesnością oraz promocją miasta spowodowały, że angażował się w działalność bydgoskich organizacji społecznych i kulturalnych. Był aktywistą Towarzystwa Miłośników Miasta Bydgoszczy, Bydgoskiego Towarzystwa Heraldyczno-Genealogicznego, Społecznego Komitetu Budowy Pomnika Kazimierza Wielkiego, Społecznego Komitetu Rekonstrukcji Zachodniej Pierzei Starego Rynku w Bydgoszczy, Stowarzyszenia Pomocy Charytatywnej „Wschód”. W 1999 był również zatrudniony na stanowisku dyrektora Bydgoskiego Towarzystwa Naukowego. Współpracował przy organizacji Muzeum Dyplomacji i Uchodźstwa Polskiego w Bydgoszczy i przygotowaniu obchodów 40-lecia BTN. Od 2005 znalazł się w szeregach Stowarzyszenia „Kanał Bydgoski”, w którym kierował sekcją historyczną.
Był autorem artykułów poświęconych dziejom Bydgoszczy, założycielem i kustoszem Muzeum Kanału Bydgoskiego i Muzeum Wolności i Solidarności w Bydgoszczy. Pasjonował się również dawnymi Inflantami, od 2001 był kanclerzem Bractwa Inflanckiego.
Był twórcą imprez edukacyjnych, m.in. trzech edycji Forum Inicjatyw Probydgoskich i Ogólnopolskiego Konkursu Wiedzy o Kujawach oraz Konkursu Wiedzy o Kanale Bydgoskim. Był związany z rocznikiem naukowym „Zeszyty Historyczne Muzeum Wolności i Solidarności”, ogólnopolskim miesięcznikiem „Świat Inflant” oraz współpracownikiem „Encyklopedii Solidarności”.
Innym obszarem aktywności Sebastiana Malinowskiego była działalność w strukturach NSZZ Solidarność. Od czerwca 2004 pełnił funkcje, wiceprzewodniczącego Międzyzakładowej Komisji Pracowników Oświaty NSZZ „Solidarność”, od stycznia 2005 był członkiem Zarządu Sekcji Regionalnej Pracowników Oświaty i Wychowania NSZZ „Solidarność, a w czerwcu 2006 wszedł w skład Komisji Rewizyjnej Zarządu Regionu NSZZ „Solidarność”.
Stał się osobą rozpoznawalną w mieście i regionie. W 2006 został wybrany „Bydgoszczaninem Roku” przez czytelników Expresu Bydgoskiego, w marcu 2007 został odznaczony przez Radę Miasta Bydgoszczy Medalem Kazimierza Wielkiego, a w październiku 2007 za szczególne osiągnięcia w pracy dydaktyczno-wychowawczej otrzymał nagrodę Kujawsko-Pomorskiego Kuratora Oświaty.
Zmarł w nocy z niedzieli na poniedziałek (4 lutego 2008) w swym domu. Pozostawił żonę Joannę i córkę Marcelinę. Został pochowany na cmentarzu komunalnym przy ul. Wiślanej. 21 października 2008 jego grób został przeniesiony na cmentarz Starofarny przy ul. Grunwaldzkiej w Bydgoszczy.
W maju 2009 roku Rada Miasta Bydgoszczy nadała nazwę Bulwar Sebastiana Malinowskiego, północnej części bulwaru Kanału Bydgoskiego, między ulicami Bronikowskiego a Wrocławską.

</doc>
<doc id="1031772" url="https://pl.wikipedia.org/wiki?curid=1031772" title="David Tholen">
David Tholen

David J. Tholen (ur. 1955) – amerykański astronom działający przy Instytucie Astronomii Uniwersytetu Hawajskiego. Specjalizuje się w badaniach obiektów Układu Słonecznego: planetoid, komet, Plutona oraz księżyców planet. W 1984 uzyskał doktorat z planetologii na Uniwersytecie Arizony. Jest twórcą systemu klasyfikacji spektralnej planetoid.
W latach 1981–2014 odkrył 72 ponumerowane planetoidy (54 samodzielnie oraz 18 wspólnie z innymi astronomami). Do najważniejszych jego odkryć należą planetoidy z grupy Atiry: (164294) 2004 XZ130 i zgubiona 1998 DK36. Jest też współodkrywcą asteroidy z grupy Atena (99942) Apophis, znanej wcześniej jako 2004 MN4 (asteroida ta zbliży się znacznie do Ziemi 13 kwietnia 2029 roku i będzie krótko widoczna jako obiekt trzeciej wielkości gwiazdowej). Tholen wraz ze Scottem Sheppardem odkrył dwie komety: C/2015 T5 (Sheppard-Tholen) i P/2021 R9 (Sheppard-Tholen).
David Tholen otrzymał H. C. Urey Prize w 1990 roku.
W uznaniu jego pracy jedną z planetoid nazwano (3255) Tholen.

</doc>
<doc id="1031776" url="https://pl.wikipedia.org/wiki?curid=1031776" title="Odon Akwitański">
Odon Akwitański

Odo (ur. 1010, zm. 10 marca 1039 w Mauzé), książę Akwitanii i Gaskonii, hrabia Poitiers, syn księcia akwitańskiego Wilhelma V Wielkiego i jego drugiej żony Prisci, córki Wilhelma II Sáncheza, księcia Gaskonii.
Po raz pierwszy jego imię pojawia się przy okazji darowizny na rzecz kościoła św. Cypriana, jaką uczynił Odo przez 1018 r. razem ze swoim ojcem, matką i młodszym bratem Tybaldem, który zmarł niedługo później, podobnie jak i matka. Ojciec Odona zmarł w 1030 r. Dwa lata później zmarł brat matki Odona, książę Gaskonii Sancho VI Wilhelm i Odon został kolejnym księciem Gaskonii. Nie udało mu się jednak opanować całego księstwa. Berengar, jego kuzyn, występował w dokumentach do 1036 r. jako "hrabia Gaskonii", nie wiadomo, czy na podstawie swoich własnych praw, czy też jako regent w imieniu Odona. W 1033 r. Odon opanował hrabstwo Bordeaux, tradycyjną siedzibę książąt gaskońskich.
W 1038 r. zmarł bezpotomnie starszy brat przyrodni Odona, Wilhelm VI Gruby, i Odon odziedziczył Księstwo Akwitanii i hrabstwo Poitiers. Musiał jednak walczyć o potwierdzenie swoich praw do tego hrabstwa z macochą, Agnieszką Burgundzką, i młodszym bratem przyrodnim Piotrem Wilhelmem. Odon zginął podczas wojny w bitwie pod Mauzé, po kilku miesiącach rządów. Został pochowany w opactwie Maillezais. Akwitanię i Poiters odziedziczył Piotr Wilhelm jako Wilhelm VII.

</doc>
<doc id="1031777" url="https://pl.wikipedia.org/wiki?curid=1031777" title="USS Badger">
USS Badger

Okręty US Navy o nazwie USS "Badger", pochodzącej w przypadku pierwszego okrętu od zwierzęcia (borsuka), w drugim przypadku od komodora Oscara C. Badgera (1823–1899). W trzecim przypadku okręt został nazwany od czterech członków rodziny Badger, którzy byli związani z Marynarką USA. Byli to: Sekretarz Marynarki George E. Badger (1790–1865), komodor Badger, kontradmirał Charles J. Badger (1853–1932) i admirał Oscar C. Badger II (1890–1958) :
Inne okręty.
Okręty "George E. Badger" (DD-196) (później APD-33) i "Charles J. Badger" (DD-657) mogą być skrótowo i nieformalnie wymieniane jako "Badger".

</doc>
<doc id="1031782" url="https://pl.wikipedia.org/wiki?curid=1031782" title="Dołno Łakoczerej">
Dołno Łakoczerej

Dołno Łakoczerej lub Dolno Lakočerej (maced. "Долно Лакочереј") – wieś w południowo-zachodniej Macedonii Północnej, w gminie Ochryda.

</doc>
<doc id="1031784" url="https://pl.wikipedia.org/wiki?curid=1031784" title="Matcza">
Matcza

 
Matcza (tadż. "Матча") - miejscowość w Tadżykistanie (wilajet sogdyjski); 15 200 mieszkańców (2006). Ośrodek przemysłowy.

</doc>
<doc id="1031785" url="https://pl.wikipedia.org/wiki?curid=1031785" title="Mszanka (dopływ Szotkówki)">
Mszanka (dopływ Szotkówki)

Mszanka – potok, prawostronny dopływ Szotkówki o długości 5,06 km.
Źródło potoku znajduje się na Wilchwach, dzielnicy Wodzisławia Śląskiego, następnie przepływa on przez Mszanę, gdzie wpada do Szotkówki. 
 W najszerszym miejscu uregulowane koryto Mszanki ma 1,80 metra. W okolicy autostrady A1 będzie następował największy zrzut wód z drogi. W górnym biegu rzeki koryto jest szerokie na ok. 100 – 60 cm. Potok został uregulowany w 2013 roku.

</doc>
<doc id="1031786" url="https://pl.wikipedia.org/wiki?curid=1031786" title="Camille Alphonse Trézel">
Camille Alphonse Trézel

Camille Alphonse Trézel (ur. 5 stycznia 1780 w Paryżu, zm. 11 kwietnia 1860 tamże) – francuski wojskowy, generał dywizji. 21 lipca 1846 otrzymał tytuł para Francji. 9 maja 1847 został ministrem wojny w rządzie Jean-de-Dieu Soulta. Pełnił te funkcje w rządzie François Guizota do upadku monarchii lipcowej 24 lutego 1848 roku.minister wojny Francji.

</doc>
<doc id="1031788" url="https://pl.wikipedia.org/wiki?curid=1031788" title="Ramne">
Ramne

Ramne (maced. "Рамне") – wieś w południowo-zachodniej Macedonii Północnej, w gminie Ochryda.

</doc>
<doc id="1031791" url="https://pl.wikipedia.org/wiki?curid=1031791" title="Rasino">
Rasino

Rasino (maced. "Расино") – wieś w południowo-zachodniej Macedonii Północnej, w gminie Ochryda.

</doc>
<doc id="1031793" url="https://pl.wikipedia.org/wiki?curid=1031793" title="Robert I d’Artois">
Robert I d’Artois

Robert I Dobry (ur. 1216, zm. 8 lutego 1250) – królewicz francuski z dynastii Kapetyngów, hrabia Artois od 1237 roku, trzeci syn Ludwika VIII Lwa i Blanki Kastylijskiej. 
Pochodzenie.
Urodził się jako trzeci syn (drugi, który przeżył dzieciństwo) ówczesnego następny tronu Francji Ludwika i jego żony Blanki, królewny kastylijskiej. Ze strony matki był prawnukiem Eleonory Akwitańskiej (w latach 1137-1152 pierwszej żony jego pradziadka ze strony ojca, Ludwika VII). W 1223 roku po śmierci Filipa Augusta jego ojciec objął tron Francji. Trzy lata później zmarł a królem Francji został jego starszy brat Ludwik. Z uwagi na jego niepełnoletność regencję do 1236 roku sprawowała Blanka.
Ślub i potomstwo.
14 czerwca 1237 Robert poślubił Matyldę Brabancką, córkę Henryka II - księcia Brabancji. Para miała dwoje dzieci:
Hrabstwo Artois.
W 1237 roku z woli brata, króla Ludwika Świętego otrzymał hrabstwo Artois jako uposażenie. Dodatkowo, w wyniku zawarcia małżeństwa, poszerzył swoje ziemie o te sąsiadujące z Artois. Spór o prawa do Artois rozpoczął się w 1302 roku po śmierci jego syna, gdyż z roszczeniami wystąpiła wnuczka Roberta - Mahaut oraz jego prawnuk - Robert (jedyny syn Filipa, zmarłego w 1298 roku). Spór oficjalnie zakończył się w 1309 roku na korzyść Mahaut, jednak konflikt pomiędzy nią a jej bratankiem trwał jeszcze 20 lat. 
Śmierć i dziedzictwo.
Podczas VI wyprawy krzyżowej Robert doradził swemu bratu królowi Ludwikowi, aby ruszyć na Kair. Razem z Templariuszami prowadził nierozważny atak na miasto Al-Mansura - wdarli się do miasta i tam zostali uwięzieni w wąskich uliczkach. Według Jana de Joinville, Robert długo bronił się w jednym z domów, ale wreszcie uległ przewadze liczebnej przeciwnika i został zabity.
Wdowa po nim wyszła za mąż drugi raz za Gwidona III de Châtillon (zm. 1289), hrabiego de Saint-Pol (w 1254) i miała z nim kolejne dzieci. Zmarła w 1288 roku.

</doc>
<doc id="1031797" url="https://pl.wikipedia.org/wiki?curid=1031797" title="Reczica (gmina Ochryda)">
Reczica (gmina Ochryda)

Reczica lub Rečica (maced. "Речица") – wieś w południowo-zachodniej Macedonii Północnej, w gminie Ochryda.

</doc>
<doc id="1031799" url="https://pl.wikipedia.org/wiki?curid=1031799" title="Now (Tadżykistan)">
Now (Tadżykistan)

Now, Nau (tadż. Нов, ros. Нау) – osiedle typu miejskiego w Tadżykistanie (wilajet sogdyjski); 14 300 mieszkańców (2008). Ośrodek przemysłowy. Funkcjonuje w nim także regionalny teatr.
Zobacz też:

</doc>
<doc id="1031800" url="https://pl.wikipedia.org/wiki?curid=1031800" title="Wilhelm VII Śmiały">
Wilhelm VII Śmiały

Wilhelm VII Śmiały, fr. "Guillaume le Hardi" (ur. 1023, zm. jesienią 1058 pod Saumur), zwany również Orłem ("Aigret"), książę Akwitanii i hrabia Poitiers, syn księcia Wilhelma V Wielkiego i jego trzeciej żony Agnieszki, córki Otto Wilhelma, księcia Burgundii.
Życiorys.
Urodził się jako Piotr Wilhelm ("Pierre-Guillaume"). Władzę nad Akwitanią i Poitiers wywalczył zbrojnie od starszego brata przyrodniego, Odona, który zginął w bitwie pod Mauzé. Wilhelm próbował również opanować inne władztwo brata, Gaskonię, ale bez powodzenia.
Po umocnieniu swojej władzy w Akwitanii Wilhelm zażądał od hrabiego Andegawenii Godfryda II Martela (swojego ojczyma, drugiego męża Agnieszki Burgundzkiej) ziem uzyskanych od poprzednich książąt Akwitanii. Godfryd odmówił co spowodowało wieloletnią wojnę. W 1058 Wilhelm obległ Godfryda w Saumur, ale podczas oblężenia zmarł na dyzenterię.
Wilhelm poślubił Ermesindę, kobietę nieznanego pochodzenia. Miał z nią dwie córki: Klemencję, żonę hrabiego Luksemburga Konrada I, a następnie hrabiego Geldrii Gerarda I, i Stefanię. Na skutek braku męskich potomków Akwitanię odziedziczył młodszy brat Wilhelma, Wilhelm VIII.

</doc>
<doc id="1031801" url="https://pl.wikipedia.org/wiki?curid=1031801" title="Koseł">
Koseł

Koseł (maced. "Косел") – wieś w południowo-zachodniej Macedonii Północnej, w gminie Ochryda.
Na terenie miejscowości położony jest, będący ostatnią pozostałością wulkanizmu na Bałkanach, wulkan Duvalo. Obecnie wulkan jest zasadniczo bardziej polem geotermalnym niż wulkanem jako takim.

</doc>
<doc id="1031802" url="https://pl.wikipedia.org/wiki?curid=1031802" title="Robert d'Artois">
Robert d'Artois



</doc>
<doc id="1031803" url="https://pl.wikipedia.org/wiki?curid=1031803" title="Defoliant">
Defoliant



</doc>
<doc id="1031804" url="https://pl.wikipedia.org/wiki?curid=1031804" title="Mageripen">
Mageripen

Mageripen (Mageripe, Mahrime – rom. „skalanie”) – jedno z najważniejszych pojęć w ramach romskiej tradycji, dotyczące idei rytualnej „czystości-nieczystości”. Status bycia „skalanym” czyli rytualnie nieczystym jest sankcją za przekroczenie zasad romanipen, co wiąże się z różnym stopniem i formą wykluczenia danej osoby z życia społecznego.
Istnieje wiele rodzajów skalań, przez cyganologię grupowanych zasadniczo w dwie kategorie tzw. wielkich (rom. "bare mageripena") oraz małych skalań (rom. "tikne mageripena"). Najważniejsze sfery życia, które mogą powodować status skalania, to dotyczące:
Prawidłowe postępowanie w tych sferach jest szczegółowo regulowane przez romską tradycję. Warto też tu zauważyć istotną paralelę z ideą rytualnej czystości w tradycyjnej kulturze indyjskiej.
Wśród społeczności Polska Roma oprócz skalań dużych i małych wyróżnia się jeszcze dodatkowo specjalną kategorię zachowań, których sprawcy zwani "famuso" (nikczemnicy) skazywani są na szczególne potępienie, polegające na dożywotnim i całkowitym wyłączeniu ze społeczności romskiej. Taką karę otrzymują ci którzy donosili na swych współbraci, okradli ich, ciężko pobili lub zabili.
Do kategorii wielkich skalań należy szereg zachowań związanych z kobietami. Na skalanie naraża się ten (nawet mąż), kto nieodpowiednio z nimi obcuje (np. całuje w zbyt intymne miejsca), komu zarzuci ona spódnice na głowę lub uderzy pantoflem. Cyganie wystrzegają się także przebywania pod Cygankami (np. w pomieszczeniu na niższej kondygnacji). Uważają także, że skalaniu (zepsuciu) ulega żywność znajdująca się pod Cyganką (dlatego też unikają np. trzymania ziemniaków w piwnicy). Szczególne zasady obowiązują podczas porodu i połogu. Żaden Cygan, ani nawet Cyganka nie może pomagać rodzącej, ani utrzymywać z nią bliższego kontaktu przez trzy tygodnie od porodu.
Małego skalania dopuszcza się m.in. ten kto: obcuje z kobietami lekkich obyczajów, uwodzi żonę Cygana przebywającego w więzieniu, użyje noża w czasie bójki z innym Cyganem, ostrzy o próg nóż używany do krojenia żywności, przyrządza żywność w naczyniu (misce), która używana była do prania bielizny lub mycia ciała, używa do picia i przygotowywania potraw wody ze stawu, a nie z rzeki itp.
Wśród rozmaitych grup romskich istnieją różne instytucje orzekające o statusie skalania: dla tzw. Polskich Cyganów Nizinnych jest to osoba Szero Roma, dla Lowarów i Kełderaszy rada szanowanych członków społeczności zwana Kris. Dla wielu grup, np. Romów węgierskich i słowackich czy grupy Bergitka w Polsce brak takiej instytucji, zaś status skalania reguluje jedynie konsensus społeczny.

</doc>
<doc id="1031805" url="https://pl.wikipedia.org/wiki?curid=1031805" title="Końsko">
Końsko

Końsko (maced. "Коњско") – wieś w południowo-zachodniej Macedonii Północnej, w gminie Ochryda.

</doc>
<doc id="1031808" url="https://pl.wikipedia.org/wiki?curid=1031808" title="Siruła">
Siruła

Siruła (maced. "Сирула") – wieś w południowo-zachodniej Macedonii Północnej, w gminie Ochryda.

</doc>
<doc id="1031810" url="https://pl.wikipedia.org/wiki?curid=1031810" title="Szipokno">
Szipokno

Szipokno (maced. "Шипокно") – wieś w południowo-zachodniej Macedonii Północnej, w gminie Ochryda.
Znajduje się w niej skalna cerkiew p. w. św. Szczepana.

</doc>
<doc id="1031816" url="https://pl.wikipedia.org/wiki?curid=1031816" title="Pesztani">
Pesztani

Pesztani lub Peštani (maced. "Пештани") – wieś w południowo-zachodniej Macedonii Północnej, w gminie Ochryda.
Osada liczy 1 326 mieszkańców.

</doc>
<doc id="1031817" url="https://pl.wikipedia.org/wiki?curid=1031817" title="Bitwa pod Kilrush">
Bitwa pod Kilrush

Bitwa pod Kilrush – starcie zbrojne, które miało miejsce w czerwcu 1642 r. w trakcie irlandzkiej wojny konfederackiej (1641–1648) w pobliżu miejscowości Kilrush w hrabstwie Kildare. 
W roku 1642 angielskie wojska dowodzone przez Jamesa Butlera podjęły operację karną na terenach zajętych przez powstańców. Anglicy chcieli ukarać miasta irlandzkie za przystąpienie do rebelii. Oddziały Jamesa Butlera pomaszerowały z Dublina w kierunku Portlaoise, zamierzając wesprzeć tamtejszy garnizon. Po zaopatrzeniu twierdzy, w drodze powrotnej do Dublina Anglicy natknęli się na wojska irlandzkie dowodzone przez Richarda Butlera w pobliżu miasta Athy nieopodal Kilrush. 
Oddziały irlandzkie były słabo wyszkolone i uzbrojone. Po krótkiej walce, większość powstańców zbiegła z pola walki w kierunku pobliskich wrzosowisk. Podczas gdy źródła irlandzkie donoszą o niewielkiej liczbie zabitych, według Anglików poległo 500 rebeliantów, straty własne były natomiast niewielkie. 
Po bitwie James Butler ze swoim wojskiem wycofał się z powrotem do Dublina.

</doc>
<doc id="1031819" url="https://pl.wikipedia.org/wiki?curid=1031819" title="Płaće">
Płaće

Płaće (maced. "Плаќе") – wieś w południowo-zachodniej Macedonii Północnej, w gminie Ochryda.

</doc>
<doc id="1031822" url="https://pl.wikipedia.org/wiki?curid=1031822" title="Łeskoec">
Łeskoec

Łeskoec (maced. "Лескоец") – wieś w południowo-zachodniej Macedonii Północnej, w gminie Ochryda.Osada liczy 2.805 mieszkańców (2006).

</doc>
<doc id="1031824" url="https://pl.wikipedia.org/wiki?curid=1031824" title="Skrebatno">
Skrebatno

Skrebatno (maced. "Скребатно") – wieś w południowo-zachodniej Macedonii Północnej, w gminie Ochryda.

</doc>
<doc id="1031825" url="https://pl.wikipedia.org/wiki?curid=1031825" title="Rzędzian">
Rzędzian

Rzędzian – postać literacka, występująca w powieściach Henryka Sienkiewicza: "Ogniem i mieczem" (postać drugoplanowa) i "Potopie" (epizodyczna). 
W "Ogniem i mieczem" był pachołkiem Jana Skrzetuskiego. Ratując z rąk Bohuna kniaziównę Helenę Kurcewiczównę (ukochaną Skrzetuskiego), śmiertelnie postrzelił w płuca z samopału olbrzymią wróżbitkę Horpynę. Następnie skutecznie opiekował się odbitą branką i bezpiecznie przeprowadził ją przez tereny opanowane przez Kozaków oraz Tatarów.
Mieszkał w Rzędzianach, miał ojca, matkę i bardzo starego (w "Ogniem i mieczem" mającego już co najmniej dziewięćdziesiąt lat) dziadka. Jego rodzina toczy odwieczny spór z sąsiadami Jaworskimi, o gruszę „"... gruntami, a w połowie nad naszymi ma gałęzie. Owóż jak ją Jaworscy trzęsą, to i nasze gruszki opadają, a dużo idzie na miedzę. Oni tedy powiadają, że te, co na miedzy to ich..."”. Kilka lat później (w Potopie) dorobił się majątku i „"puścił Jaworskich z torbami"”. 
W "Potopie" jest bogatym szlachcicem, starostą na Wąsoszy; dzierżawi ziemie od wojewody mazowieckiego. Jego postać jest obecna tylko w kilku rozdziałach. 
Nie występuje w trzeciej części "Trylogii".
W adaptacji filmowej "Ogniem i mieczem" w reżyserii Jerzego Hoffmana w rolę Rzędziana wcielił się Wojciech Malajkat. 
We włoskiej ekranizacji Ogniem i mieczem z 1962 roku grał go Marcello Selmi.

</doc>
<doc id="1031829" url="https://pl.wikipedia.org/wiki?curid=1031829" title="Wapiła">
Wapiła

Wapiła lub Vapila (maced. "Вапила") – wieś w południowo-zachodniej Macedonii Północnej, w gminie Ochryda.
Osada liczy 135 mieszkańców.

</doc>
<doc id="1031830" url="https://pl.wikipedia.org/wiki?curid=1031830" title="Openica">
Openica

Openica (maced. "Опеница") – wieś w południowo-zachodniej Macedonii Północnej, w gminie Ochryda.

</doc>
<doc id="1031833" url="https://pl.wikipedia.org/wiki?curid=1031833" title="Patrick Kane">
Patrick Kane

Patrick Kane (ur. 19 listopada 1988 w Buffalo) – amerykański hokeista, reprezentant USA, dwukrotny olimpijczyk.
Kariera klubowa.
Patrick Kane uczęszczał do szkoły St. Martin of Tours. Zaczynał hokejową karierę grając w Cazenovia Chiefs – klubie z jego rodzinnego miasta South Buffalo.
Do OHL był dratowany w 2004 roku, ale przeszedł do London Knights w sezonie 2006/2007. Wcześniej Kane występował w reprezentacji Stanów Zjednoczonych do lat 18 (United States U-18 National Team Development). Podczas sezonu 2005/2006 zdobył 102 punkty.
Młodzieżowa kariera Kane’a w OHL rozpoczęła się od mocnego uderzenia. Grając w jednej formacji z Siarhiejem Kascicynem i Samem Gagnerem zgromadził 145 punktów, a razem z Kascicyn i Gagnerem 394. Razem z London Knights skończyli play-off przegrywając w finale konferencji zachodniej 1-4 z Plymouth Whalers. W play-off Kane strzelił 10 goli i zaliczył 21 asyst co daje 31 punktów w 16 meczach. 27 kwietnia 2007 Kane przyznano Emms Family Award dla najlepszego debiutanta w OHL.
22 czerwca 2007 w drafcie NHL z 2007 został wybrany przez Chicago Blackhawks z numerem 1. 25 lipca tego roku menedżer genralny Blackhawks Dale Tallon ogłosił, iż podpisali trzyletni kontrakt z Kanem.
2 listopada 2007 został wybrany najlepszym debiutującym zawodnikiem w NHL w październiku. W tym miesiącu strzelił 5 goli i zaliczył 11 asyst w 12 meczach.
2 grudnia 2007 Blackhawks rozgrywali wyjazdowy mecz z Buffalo Sabres. Była to pierwszy mecz Kane’a w rodzimym mieście podczas kariery w NHL. Z tej okazji odbyła się ceremonia przed spotkaniem. Chicago przegrało mecz 3:1, a jedyną bramkę strzelił Kane.
12 czerwca 2008 Kane otrzymał Calder Memorial Trophy, nagrodę dla najlepszego debiutującego zawodnika w NHL. Wygrał rywalizację z kolegami z drużyny Jonathanem Toewsem i napastnikiem Washington Capitals Nicklasem Bäckströmem.
5 grudnia 2009 przedłużył kontrakt z klubem o 5 lat.
Od października 2012 do grudnia 2012 roku na okres lokautu w sezonie NHL (2012/2013) związany kontraktem ze szwajcarskim klubem EHC Biel. Następnie na koniec 2012 roku na tej samej zasadzie zawodnik szwajcarskiej drużyny HC Davos jedynie podczas turnieju Puchar Spenglera 2012.
W lipcu 2014 przedłużył kontrakt z Chicago o osiem lat.
Kariera reprezentacyjna.
Występował w juniorskich kadrach USA na turniejach mistrzostw świata do lat 17, do lat 18 i do lat 20. W reprezentacji seniorskiej uczestniczył w turniejach mistrzostw świata 2008, 2018, 2019, zimowych igrzysk olimpijskich 2010, 2014, Pucharu Świata 2016.

</doc>
<doc id="1031835" url="https://pl.wikipedia.org/wiki?curid=1031835" title="Wełestowo">
Wełestowo

Wełestowo lub Velestovo (maced. "Велестово") – wieś w południowo-zachodniej Macedonii Północnej, w gminie Ochryda.Osada liczy 137 mieszkańców (2002).

</doc>
<doc id="1031836" url="https://pl.wikipedia.org/wiki?curid=1031836" title="Aleksiej Jermołow">
Aleksiej Jermołow

Aleksiej Piotrowicz Jermołow (ros. Алексей Петрович Ермолов; transliteracja: "Aleksej Petrovič Ermolov"; ur. 24 maja 1777 w Moskwie; zm. 11 kwietnia 1861 w Moskwie), rosyjski generał i dyplomata, generał-gubernator.
Brał udział w wojnach z Francją od 1794 roku, później w kampaniach napoleońskich. Od 1817 do 1827 generał-gubernator transkaukaskich prowincji, a następnie poseł w Persji. W roku 1826 rozbił armię Persów i Czeczeńców. Usunięty jako przeciwnik stronnictwa niemieckiego, zajął się literaturą. Po wstąpieniu na tron cara Aleksandra II Romanowa, od 1855 generał artylerii i członek Rady Państwa i dowódca pospolitego ruszenia. Założyciel miasta Grozny. Opisał swoją podróż do Persji i wojnę 1812 roku w swoich Pamiętnikach (1863).

</doc>
<doc id="1031837" url="https://pl.wikipedia.org/wiki?curid=1031837" title="Brad Paisley">
Brad Paisley

Brad Paisley (ur. 28 października 1972 w Glen Dale, Wirginia Zachodnia) – amerykański muzyk country.
Życiorys.
Brad Paisley otrzymał od dziadka swoją pierwszą gitarę, kiedy miał 8 lat. W wieku lat 13 Paisley napisał swoją pierwszą piosenkę, "Born on Christmas Day". Dyrektor szkoły, do której uczęszczał wówczas Paisley, poprosił chłopca, aby zaśpiewał tę piosenkę na spotkaniu w Klubie Rotariańskim. Tamtego dnia w klubie Brada usłyszał Tom Miller, dyrektor programu radiowego stacji WWVA. Miller był pod tak wielkim wrażeniem występu chłopca, że zaprosił Paisleya na gościnny występ w programie Jamboree USA, słynnym programie muzycznym tej stacji. Występ udał się znakomicie i wkrótce Paisley występował w Jamboree regularnie. Udział w programie pozwolił Paisleyowi występować także w corocznym festiwalu Jamboree in The Hills, gdzie regularnie występowały wielkie gwiazdy muzyki country, a widownia liczyła 60 000 ludzi lub więcej.
Paisley ukończył John Marshall High School w Glen Dale, Wirginia Zachodnia, potem krótko studiował w stanowym College'u West Liberty, kiedy otrzymał stypendium ASCAP na Uniwersytecie Belmont w Nashville w Tennessee (od 1993 do 1995). W Belmont Brad poznał Franka Rogersa, także studenta, który potem został jego producentem. Spotkał też wówczas Kelley Lovelace, z którą później wspólnie komponował piosenki.
Po ukończeniu studiów w Belmont, Paisley podpisał kontrakt jako autor piosenek z EMI Music Publishing. Napisał m.in. hit Davida Kersha "Another You", a także utwory nagrane przez Davida Balla i Tracy Byrda. Jego debiut jako piosenkarza w wytwórni Arista Nashville miał miejsce 22 lutego 1999 roku piosenką "Who needs Pictures". Wkrótce Brad Paisley miał już na swoim koncie pierwszy hit numer 1 na liście przebojów country Billboardu, "He Didn't Have To Be".
W roku 2000 Paisley zdobył prestiżową nagrodę Horizon Award amerykańskiego stowarzyszenia muzyki country: Country Music Association's (CMA); oraz nagrodę dla najlepszego nowego wokalisty od Academy of Country Music. Rok później otrzymał swoją pierwszą nominację Grammy. 17 lutego 2001 roku po 40 występach w prestiżowym, najstarszym w Ameryce muzycznym programie radiowym country Grand Ole Opry został członkiem Opry Hall of Fame, znajdując się tym samym w ścisłej elicie muzyków country.
W 2002, zdobył nagrodę CMA za Video Roku piosenką "I'm Gonna Miss Her (The Fishin' Song)".
Po debiutanckim albumie Who Needs Pictures oraz drugiej płycie Part II, Paisley wydał swoją trzecią płytę, Mud on the Tires, w 2003 roku. Na płycie znalazł się m.in. hit "Celebrity", video nakręcone do tej piosenki parodiuje programy reality show takie jak Fear Factor czy American Idol. W video tym, gościnnie wystąpiły gwiazdy takie jak Jason Alexander, Jim Belushi, Little Jimmy Dickens, Trista Rehn i William Shatner. Tytułowa piosenka z albumu, "Mud on the Tires," osiągnęła pierwszą pozycję na liście Billboardu w roku 2004. W 2005 roku Paisley koncertował z Reba McEntire i Terri Clark na tournée "Two Hats and a Redhead Tour," oraz wydał kolejną płytę "Time Well Wasted", zawierającą m.in. utwory "Alcohol", "When I Get Where I'm Going" (duet z Dolly Parton), "Out in the Parking Lot" (z Alanem Jacksonem), oraz utwór dodatkowy, "Cornography". W roku 2006, album "Time Well Wasted" wygrał nagrodę CMA na najlepszy album country.
Paisley gra na gitarach Crook Telecaster i używa wzmacniaczy Dr. Z uzyskując swoje własne, oryginalne brzmienie.
Brad Paisley nagrał 2 piosenki do filmu Disneya Auta w 2006 roku, pt.: "Find Yourself" i "Behind The Clouds". Pięć lat później, ponownie zaczął współpracować z wytwórnią Disney Pixar. Znów nagrał 2 utwory pt.: "Nobody's Fool" oraz "Collision Of Worlds" – przy pomocy Robbiego Williamsa.
W roku 2007 ukazała się jego płyta "5th Gear", z której debiutancki singel "Ticks" szybko wylądował na pierwszym miejscu listy przebojów country Billboardu. W roku 2011 natomiast, nagrał album "This Is Country Music". Piosenki z tej płyty również odnoszą sukcesy w Billboard.
Życie prywatne.
W roku 2003 Paisley ożenił się z aktorką Kimberly Williams, którą był zafascynowany od czasu kiedy obejrzał film z jej udziałem, "Ojciec panny młodej". Wspólnie z żoną (wtedy narzeczoną) wystąpił w serialu "Jim wie lepiej", w którym Kimberly była jedną z głównych gwiazd. Państwo Paisley mieszkają w miejscowości Franklin w stanie Tennessee, mają także dom w Malibu w Kalifornii. W lutym w roku 2007 małżeństwu urodził się syn William Huckleberry Paisley.

</doc>
<doc id="1031838" url="https://pl.wikipedia.org/wiki?curid=1031838" title="Liwoiszta">
Liwoiszta

Liwoiszta lub Livoišta (maced. "Ливоишта") – wieś w południowo-zachodniej Macedonii Północnej, w gminie Ochryda.

</doc>
<doc id="1031839" url="https://pl.wikipedia.org/wiki?curid=1031839" title="Aleksiej Piotrowicz Jermołow">
Aleksiej Piotrowicz Jermołow



</doc>
<doc id="1031845" url="https://pl.wikipedia.org/wiki?curid=1031845" title="Trpejca">
Trpejca

Trpejca (maced. "Трпејца") – wieś w południowo-zachodniej Macedonii Północnej, w gminie Ochryda. Leży nad jeziorem Ohrid. W 2011 roku osada liczyła 301 mieszkańców. Znajduje się 20 km od Ochrydy.

</doc>
<doc id="1031846" url="https://pl.wikipedia.org/wiki?curid=1031846" title="Swiniszta">
Swiniszta

Swiniszta lub Sviništa (maced. "Свиништа") – wieś w południowo-zachodniej Macedonii Północnej, w gminie Ochryda.

</doc>
<doc id="1031847" url="https://pl.wikipedia.org/wiki?curid=1031847" title="Michał Szopski">
Michał Szopski

Tadeusz Michał Szopski (ur. 23 marca 1915 w Warszawie, zm. 29 września 2011 tamże) – polski śpiewak operowy (tenor).
Życiorys.
Zawodową karierę śpiewaczą rozpoczął w Teatrze Wielkim w 1938, grając Jontka w operze "Halka" Stanisława Moniuszki. 
W czasie okupacji niemieckiej śpiewał m.in. w kawiarni „Gospoda Włóczęgów” przy Al. Jerozlimskich 4. 
W latach 1962–1972 solista, od 1966 Dyrektor Warszawskiej Opery Objazdowej. Na przełomie lat 1970–1971 jego Warszawska Opera Objazdowa występowała przez ponad dwa miesiące w nowo otwartym Domu Kultury w Jaśle. Michał Szopski wystąpił wtedy w operach Stanisława Moniuszki w roli Jontka w operze "Halka" i Stefana w operze "Straszny dwór". Orkiestrą dyrygowała Danuta Kołodziejska-Lasota. W operze "Straszny dwór" w roli Skołuby występował Kazimierz Poreda. Podczas tej serii występów wystawiono także opery "Rigoletto" Verdiego, "Sprzedana narzeczona" B.Smetany, "Madame Butterfly" G. Pucciniego. 
Został pochowany na cmentarzu Komunalnym Północnym w Warszawie.
Życie prywatne.
Był bratem Kazimierza Szopskiego.

</doc>
<doc id="1031849" url="https://pl.wikipedia.org/wiki?curid=1031849" title="Wilhelm VIII Akwitański">
Wilhelm VIII Akwitański

Wilhelm VIII (ur. 1025, zm. 25 września 1086) – książę Akwitanii i Gaskonii, hrabia Poitiers, najmłodszy syn księcia Akwitanii Wilhelma V Wielkiego i Agnieszki, córki księcia Burgundii Otto Wilhelma.
Urodził się jako Gwidon Godfryd ("Gui-Geoffroi"). W 1052 r. został księciem Gaskonii. Po śmierci starszego brata Wilhelma VII został w 1058 r. księciem Akwitanii i hrabią Poitiers. W 1063 r. posiłkował króla Aragonii Ramiro I podczas oblężenia Barbastro. Był to pierwowzór późniejszych wypraw krzyżowych. Wyprawę zorganizowany przy wsparciu papieża Aleksandra II pod hasłem walki z niewiernymi. W wyprawie udział wzięło rycerstwo z prawie całej zachodniej Europy. Wyprawa zakończyła się sukcesem i zdobyciem miasta.
Za panowania Wilhelma VIII zacieśniły się więzy między Akwitanią a królestwami hiszpańskimi. Świadczy o tym fakt, że Wilhelm wydał wszystkie swoje córki za hiszpańskich królów.
Wilhelm był trzykrotnie żonaty. Jego pierwszą żoną była Gersenda z Périgord, córka hrabiego Adalberta II i Alauzji, córki księcia Gaskonii Sancha VI Wilhelma. Małżonkowie nie mieli razem dzieci. Małżeństwo to zakończyło się rozwodem w listopadzie 1058 r. Gersenda została później mniszką w Saintes.
Następną żoną Wilhelma została Matoeda. Drugie małżeństwo Wilhelma zakończyło się rozwodem w maju 1068 r. Wilhelm miał z Matoedą córkę:
W 1068 r. Wilhelm poślubił Hildegardę (ok. 1056 - 1104), córkę Roberta I, księcia Burgundii, i Ermengardy, córki Fulka III, hrabiego Andegawenii. Wilhelm i Hildegarda mieli razem syna i córkę:

</doc>
<doc id="1031850" url="https://pl.wikipedia.org/wiki?curid=1031850" title="Żurawiny">
Żurawiny



</doc>
<doc id="1031851" url="https://pl.wikipedia.org/wiki?curid=1031851" title="Lubaniszta">
Lubaniszta

Lubaniszta lub Ljubaništa (maced. "Љубаништа") – wieś w południowo-zachodniej Macedonii Północnej, w gminie Ochryda.
Osada liczy 171 mieszkańców (2002).

</doc>
<doc id="1031852" url="https://pl.wikipedia.org/wiki?curid=1031852" title="Zawoj">
Zawoj

Zawoj (maced. "Завој") – wieś w południowo-zachodniej Macedonii Północnej, w gminie Ochryda.

</doc>
<doc id="1031853" url="https://pl.wikipedia.org/wiki?curid=1031853" title="Orman">
Orman

Orman (maced. "Орман") – wieś w południowo-zachodniej Macedonii Północnej, w gminie Ochryda.

</doc>
<doc id="1031854" url="https://pl.wikipedia.org/wiki?curid=1031854" title="Wilhelm IX Akwitański">
Wilhelm IX Akwitański



</doc>
<doc id="1031857" url="https://pl.wikipedia.org/wiki?curid=1031857" title="Łagadin">
Łagadin

Łagadin (maced. "Лагадин") – letniskowa wieś w południowo-zachodniej Macedonii Północnej, w gminie Ochryda.
Osada liczy 24 stałych mieszkańców (2002).

</doc>
<doc id="1031859" url="https://pl.wikipedia.org/wiki?curid=1031859" title="Kuratica">
Kuratica

Kuratica (maced. "Куратица") – wieś w południowo-zachodniej Macedonii Północnej, w gminie Ochryda.

</doc>
<doc id="1031860" url="https://pl.wikipedia.org/wiki?curid=1031860" title="Hal Hartley">
Hal Hartley

Hal Hartley (ur. 3 listopada 1959 w Lindenhurst, w stanie Nowy Jork) – amerykański reżyser, scenarzysta i kompozytor. Pionier amerykańskiego kina niezależnego.
Życiorys.
Wychował się w katolickiej irlandzkiej dzielnicy na Long Island (nazywany jest „Godardem Long Island”). Jego ojciec był jednym z najlepszych brygadzistów wznoszących drapacze chmur na Manhattanie. Młody Hal Hartley poszedł w ślady ojca – został robotnikiem wysokościowym i dołączył wraz z bratem do brygady ojca. W 1977 wyjechał jednak na studia artystyczne do Bostonu (do Massachusetts College of Art). Chciał być malarzem, w trakcie studiów odkrył jednak, że jego prawdziwym marzeniem jest film. 
W 1984 ukończył (z wyróżnieniem) wydział filmowy na Uniwersytecie Stanowym w Purchase, Nowy Jork. Początkowo pracował dorywczo jako asystent przy produkcji filmów, między innymi przy projekcie Laurie Anderson, "Home of the Brave". Wkrótce jednak znalazł stałą pracę w firmie Action Productions, realizującej reklamy i filmy na zamówienie. Zdobył sympatię jej szefa – Jerome Brownsteina. Dzięki jego przychylności, Hartley w godzinach pracy mógł pisać scenariusze i realizować filmy krótkometrażowe. 
W 1987 wziął kredyt na zakup komputera i namówił do tego samego swoich kuzynów. Za te pieniądze oraz dzięki finansowej pomocy Brownsteina, zrealizował w 1989 (za 75.000 USD) swój pierwszy film – „"Niezwykła prawda"”. Realizacja filmu trwała 11 dni, większość scen była kręcona w domach bliskich i znajomych Hartleya. Film przyniósł Hartleyowi rozgłos, otrzymał nagrodę na festiwalu filmowym w Toronto (w 1989). Kolejny film reżysera, "Trust", potwierdził jego reżyserskie umiejętności. 
Hal Hartley w swoich filmach nie stroni od eksperymentów i bawi się różnymi gatunkami filmowymi. W jego twórczości można znaleźć i film gangsterski ("Amator", 1994), i biblijne science fiction ("Księga życia", 1998) czy polityczny antykapitalistyczny pamflet ("Dziewczyna z planety Poniedziałek", 2005), a nawet dramat psychologiczny ("Henry Fool", 1997). Jego filmy charakteryzują nieruchome, pedantycznie skomponowane kadry, ekscentryczne postacie recytujące krótkie, ale koronkowo i humorystycznie skonstruowane teksty, monotonne podmiejskie pejzaże, emocje ukryte w beznamiętnym stylu narracji i manifestacyjny brak zainteresowania dla filmowego "dziania się". Bohaterami jego filmów są ekscentryczne, dziwaczne postacie (posępni amanci, ekstrawaganckie femme fatale, zakonnice, które piszą powieści pornograficzne i deklarują się jako wybredne nimfomanki-dziewice, profesorowie, którzy cały semestr poświęcają jednemu akapitowi twórczości Dostojewskiego).
Hal Hartley często sam komponuje i wykonuje muzykę do swoich filmów pod pseudonimem Ned Rifle. Jest również autorem wielu filmów krótkometrażowych, których przykładem są zrealizowane w 1991 "Teoria sukcesu (Theory of Achievement)" i "Ambicja (Ambition)" oraz filmów reklamowych.
Życie prywatne.
Hal Hartley obecnie mieszka w Berlinie. Jego żoną od 1996 jest japońska aktorka Miho Nikaido.

</doc>
<doc id="1031861" url="https://pl.wikipedia.org/wiki?curid=1031861" title="Robert II d’Artois">
Robert II d’Artois

Robert II Szlachetny (ur. 1250, zm. 11 lipca 1302) – hrabia Artois od 1250 roku, syn Roberta I i Matyldy Brabanckiej, ojciec Mahaut d'Artois.
Pochodzenie.
Urodził się w 1250 roku jako jedyny syn Roberta I z dynastii Kapetyngów, królewicza francuskiego i hrabiego Artois i Matyldy, księżniczki brabanckiej. Jego dziadkami byli król Francji Ludwik Lew oraz książę Brabancji Henryk II. Robert był pogrobowcem - jego ojciec zginął w lutym 1250 roku w Egipcie podczas VI wyprawy krzyżowej. Robert miał siostrę, królową Nawarry Blankę d'Artois.
Małżeństwa.
W 1262 poślubił Amicie de Courtenay, spokrewnioną z władcami Konstantynopola (jej ojciec był kuzynem cesarzy łacińskich Roberta i Baldwina II). Żona wniosła mu w posagu kasztelanię Conches (część Normandii). Owdowiał w 1275 roku. 
W 1277 roku później poślubił Agnieszkę de Dampierre, dziedziczkę Burbonii, której córka z pierwszego małżeństwa była żoną Roberta z Clermont. Agnieszka zmarła w 1288 roku.
W 1298 roku poślubił Małgorzatę z Hainaut (zm. 1342), córkę Jana II, hrabiego Hainaut.
Śmierć.
Robert II był doświadczonym żołnierzem, w 1297 pokonał Flamandów, w bitwie pod Furnes. W lipcu 1302 znowu został wysłany do Flandrii, gdzie zaczął pustoszyć wsie i usiłował podbić miasto Kortrijk. W decydującej bitwie pod Courtrai jego piechota pokonała Flamandów, ale Robert odwołał ją, aby zrobiła miejsce jeździe, która miała wykonać widowiskową, finałową szarżę. Jednak jeźdźcy nie mogli pokonać bagnistego terenu, a tym bardziej przerwać szyków swoich wrogów - wpadli w pułapkę i zostali zmasakrowani. Robert poprowadził rezerwy podczas drugiej szarży, ale podobnie jak za pierwszy razem, wszyscy zostali wybici przez Flamandów. Robert II zginął.
Dziedzictwo.
Po jego śmierci jego jedyna córka Mahaut została hrabiną Artois ignorując roszczenia swego bratanka Roberta. W 1309 roku spór o prawa do Artois zakończył król Francji Filip Piękny, który potwierdził prawa hrabiny do dziedzictwa po swoim ojcu. Swoją mocną pozycję na dworze królewskim Mahaut zawdzięcza również małżeństwom swoich córek Joanny i Blanki z młodszymi synami Filipa Pięknego i Joanny I (siostrzenicy Roberta). W praktyce konflikt o Artois pomiędzy córką i wnukiem Roberta zakończył się dopiero z chwilą śmierci hrabiny w listopadzie 1329 roku. 
Potomstwo.
Z pierwszą żoną miał trójkę dzieci:

</doc>
<doc id="1031863" url="https://pl.wikipedia.org/wiki?curid=1031863" title="Poczta Główna w Łodzi">
Poczta Główna w Łodzi

Poczta Główna w Łodzi – mieści się przy ul. Juliana Tuwima 38, przy skrzyżowaniu z ul. Jana Kilińskiego (dawniej zbieg ulic Przejazd i Widzewskiej).
Trzykondygnacyjny budynek powstał według, nadesłanego z Petersburga, projektu rosyjskiego architekta Michała Boczarowa. Plany zaadaptował do miejscowych warunków Dawid Lande. Opracował on także kosztorys na sumę 180 tys. rubli. Prace budowlane, prowadzone przez firmę "Olszer i Szczeciński", trwały od wiosny 1901 do połowy 1903. Budynek oddano do użytku 2 lipca 1903 roku.
Gmach ozdobiony neorenesansowymi motywami składa się z dwóch skrzydeł, usytuowanych do siebie pod kątem prostym. W ściętym narożniku, łączącym obie części budynku, znajduje się wejście główne prowadzące do obszernego hallu. Pomieszczenie to zostało ozdobione plafonem, przedstawiającym alegorycznie działalność poczty i telegrafu. Dzieło namalował Leopold Pilichowski. Narożnik gmachu zwieńczony jest ośmioboczną kopułą.

</doc>
<doc id="1031866" url="https://pl.wikipedia.org/wiki?curid=1031866" title="Harry Bromley Davenport">
Harry Bromley Davenport

Harry Bromley Davenport (ur. 15 marca 1950 w Londynie, Anglia) – angielski reżyser, producent oraz - w początkach kariery - scenarzysta filmowy. Większą popularność przyniosła mu jedynie seria horrorów science-fiction zatytułowana "Xtro", składająca się z trzech części:
1983: Xtro
1990: Xtro 2: Kolejny pojedynek (Xtro II: The Second Encounter)
1995: Xtro 3: Nawiedzona wyspa (Xtro 3: Watch the Skies)
Jego ostatnim tworem jest ciepło przyjęty przez krytykę film z 2001 roku "Ptaszek w klatce" ("Mockingbird Don't Sing"). Od tego czasu Pan Davenport wstrzymał swoją działalność w kinematografii.

</doc>
<doc id="1031868" url="https://pl.wikipedia.org/wiki?curid=1031868" title="Antromastoidektomia">
Antromastoidektomia

Antromastoidektomia (wydłutowanie wyrostka sutkowatego, ang. antromastoidectomy) – operacja laryngologiczna polegająca na otwarciu wyrostka sutkowatego i usunięciu jego zawartości. Wykonywana jest w znieczuleniu ogólnym. Pozostałością po zabiegu jest zagłębienie w kości wielkości ziarna fasoli wyczuwane za małżowiną uszną.
Wskazania.
Zasadniczym wskazaniem do tego zabiegu jest zapalenie wyrostka sutkowatego i jego powikłania oraz powikłane ostre zapalenie ucha środkowego. Może być on też przeprowadzony jako wstępny etap innych operacji otochirurgicznych.
Etapy zabiegu.
Operację kończy kontrola blaszek kostnych środkowego i tylnego dołu czaszki oraz zatoki esowatej.
W przypadku stwierdzenia zmian chorobowych wymienionych struktur, należy usunąć blaszki kostne i odsłonić oponę twardą przedniego i środkowego dołu czaszki oraz zatoki esowatej.
Postępowanie pooperacyjne.
Do jamy potrepanacyjnej zakładany jest seton oraz czasami dren Panrosego. Pacjentowi podaje się antybiotyki drogą dożylną. Po kilku dniach w znieczuleniu ogólnym wykonuje się tak zwany "głęboki opatrunek" i usuwa się seton. Jama potrepanacyjna wypełnia się ziarniną a rana za uchem stopniowo się goi.
W trakcie tej operacji nie powinno otwierać się jamy bębenkowej i tylnej kostnej części ściany przewodu słuchowego zewnętrznego.
Podczas manipulacji w okolicy "aditus ad antrum" należy szczególnie uważać aby nie doprowadzić do zwichnięcia kowadełka, co w konsekwencji może osłabić słuch.
Linki zewnętrzne.
Antromastoidektomia (zdjęcia śródoperacyjne)

</doc>
<doc id="1031869" url="https://pl.wikipedia.org/wiki?curid=1031869" title="Mastoidektomia">
Mastoidektomia



</doc>
<doc id="1031873" url="https://pl.wikipedia.org/wiki?curid=1031873" title="Vector Motors">
Vector Motors

Vector Motors – firma specjalizująca się w produkcji szybkich pojazdów szosowych. Została założona w 1971 roku przez Geralda Wiegerta.

</doc>
<doc id="1031874" url="https://pl.wikipedia.org/wiki?curid=1031874" title="Bitwa pod Tippecanoe">
Bitwa pod Tippecanoe

Bitwa pod Tippecanoe, zwanym także Miastem Proroka (ang. Prophetstown) – starcie zbrojne, które miało miejsce w dniach 7–8 listopada 1811 na terytorium Indiany w trakcie Powstania Tecumseha. Powstanie to i negocjacje z nim związane, m.in. Traktat z Greenville, miały miejsce w granicach dzisiejszych stanów Ohio i Indiana.
Bitwa zakończyła się zwycięstwem wojsk amerykańskich pod wodzą późniejszego prezydenta Stanów Zjednoczonych Williama Henry'ego Harrisona, które pokonały skonfederowanych Indian Tecumseha. Sama bitwa odbyła się w okolicy Miasta Proroka, głównego obozu Indian Tecumseha (dzisiejsza miejscowość Battle Ground w stanie Indiana, w hrabstwie Tippecanoe), w pobliżu ujścia rzeki Tippecanoe do rzeki Wabash.
Do starcia doszło podczas nieobecności Tecumseha, który wyruszył w poszukiwaniu sojuszników. W tym czasie siłami indiańskimi dowodził Tenskwatawa, jego brat i wielki prorok. Bezpośrednią komendę nad ponad 500 wojownikami objął Biały Nur z plemienia Szaunisów. Amerykanie wykorzystali nieobecność Tecumseha, zamierzając zadać decydujący cios w centrum indiańskiego sojuszu.
6 listopada 1811 roku siły amerykańskie w liczbie około 1000 regularnych żołnierzy oraz milicji lokalnej pod dowództwem Harrisona dotarły w okolice Tippecanoe. Do nadchodzących żołnierzy podjechał wówczas konno jeden z handlarzy indiańskich, prosząc ich o zawieszenie broni na okres jednego dnia w celu przygotowania spotkania pomiędzy obiema stronami.
Indianie, wysłuchawszy przepowiedni Tenskwatawy, który twierdził, że kule białych nie zrobią im krzywdy, przypuścili atak na obóz amerykański tuż przed świtem 7 listopada. Amerykanie odparli jednak skutecznie kilka kolejnych ataków.
Następnego dnia, 8 listopada 1811, Harrison wysłał niewielki oddział żołnierzy na zwiady do Tippecanoe. Różne źródła rozmaicie opisują to wydarzenie. Żołnierze twierdzili, że zastali miasto całkowicie opuszczone. Inne źródła donosiły o masakrze kobiet i dzieci. Na wszelki wypadek Harrison kazał spalić miasto i zniszczyć zapasy żywności Indian, po czym wrócił ze swoim oddziałem na pozycje wyjściowe. Straty obu stron w walce były raczej niewielkie – Amerykanie stracili 68 zabitych i 120 rannych,
Indianie odpowiednio ok. 50 zabitych i ponad 70 rannych.
Odwołania w kulturze.
Longin Jan Okoń w swojej książce przygodowej "Tecumseh" przedstawił inny obraz bitwy. Według niego prorok Tenskwatawa pozwolił wojownikom pić przysłany przez Amerykanów alkohol, co spowodowało, że podczas bitwy o Miasto Proroka (w książce to Amerykanie szturmowali) do walki była zdolna jedynie część wojowników indiańskich, co było główną przyczyną klęski.

</doc>
<doc id="1031878" url="https://pl.wikipedia.org/wiki?curid=1031878" title="Australian Open 2007 (gra pojedyncza dziewcząt)">
Australian Open 2007 (gra pojedyncza dziewcząt)



</doc>
<doc id="1031881" url="https://pl.wikipedia.org/wiki?curid=1031881" title="Trójkąt Trautmanna">
Trójkąt Trautmanna

Trójkąt Trautmanna – trójkąt w obrębie kości skroniowej zawarty pomiędzy:
Obszar ten jest jednym z punktów orientacyjnych podczas operacji otochirurgicznych.
W trójkącie Trautmanna występują komórki sutkowe (komórki trójkąta Trautmanna), które są usuwane podczas operacji otochirurgicznych.
Nazwa upamiętnia niemieckiego laryngologa Moritza Trautmanna. 

</doc>
<doc id="1031882" url="https://pl.wikipedia.org/wiki?curid=1031882" title="Hello, I Must Be Going!">
Hello, I Must Be Going!

Hello, I Must Be Going! – drugi solowy album Phila Collinsa, wydany w 1982. Nazwa pochodzi od tytułu piosenki z filmu braci Marx - "Sucharki w kształcie zwierząt".
Płyta, podobnie jak poprzedzająca ją "Face Value", jest dość mroczna i ma pesymistyczny wydźwięk. Wiele piosenek Collins nagrał pod wpływem bólu związanego z jego rozwodem. Na albumie można też usłyszeć stworzony przez niego styl muzyczny zwany "gated reverb". Jest on obecny w piosence "I Don’t Care Anymore".
Najbardziej znanym utworem pochodzącym z płyty jest cover piosenki grupy The Supremes - "You Can’t Hurry Love". Inne utwory z tego krążka nie zdobyły dużej popularności.
Płyta "Hello, I Must Be Going!" nie zdobyła dużej popularności w porównaniu do innych krążków nagranych przez Collinsa w latach 80. ("Face Value", "No Jacket Required" i "…But Seriously").
W czasopiśmie branżowym "Teraz Rock" wystawiono płycie ocenę 3 na 5.

</doc>
<doc id="1031886" url="https://pl.wikipedia.org/wiki?curid=1031886" title="Hello, I Must be Going!">
Hello, I Must be Going!



</doc>
<doc id="1031887" url="https://pl.wikipedia.org/wiki?curid=1031887" title="Washington Union Station">
Washington Union Station

Washington Union Station – stacja i reprezentacyjny dworzec kolejowy w Waszyngtonie, oddane do użytku w 1907 roku. Jej właścicielem jest Amtrak. Obsługiwane są również linie Maryland Rail Commuter (MARC) i VRE oraz miejska komunikacja Metrorail. Union Station jest końcowym dworcem linii Northeast Corridor.

</doc>
<doc id="1031891" url="https://pl.wikipedia.org/wiki?curid=1031891" title="Bănel Nicoliță">
Bănel Nicoliță

Bănel Nicolișă (ur. 7 stycznia 1985 w Faurei) – rumuński piłkarz, pomocnik, w Viitorulu Constanţa.
Jest jednym z sześciorga dzieci Martiy Nicolita. Wychował się w małej mieścinie - Faurei w południowo-wschodniej Rumunii. W jego domu się nie przelewało dlatego piłka nożna była dla Banela jedyna szansą na wybicie się z nizin społecznych. Pierwsze buty piłkarskie dostał dopiero w wieku 14 lat w prezencie od trenera Unirei. Mimo bycia zawodowym piłkarzem nie ominęły go kibicowskie pojedynki. Podczas powrotu z jednego z meczów trafił na sympatyków przeciwnej drużyny. Skończyło się na kilkutygodniowej przerwie w treningach. Obecnie jak na rumuńskie realia jest krezusem, jednak nie zapomniał o swoich korzeniach i regularnie wspomaga mieszkańców miasteczka, w którym się wychował. Zafundował miejscowym dzieciom między innymi bilety na mecz ćwierćfinałowy Pucharu UEFA z Rapidem Bukareszt.
Kariera klubowa.
Mając 16 lat dołączył do grającego w Divizie C klubu o nazwie Dacia Unirea Brăila. Pomimo tego, że grał z reguły na prawej obronie lub pomocy strzelił 23 gole i pomógł drużynie w wywalczeniu awansu do Divizie B. W 2004 zgłosiła się po niego grająca w Divizie A, prowadzona przez Dumitru Dumitriu Politehnica Timişoara. Debiut w pierwszej lidze zaliczył 30 lipca 2004 w przegranym mecz z CFR Cluj. W mieście z zachodniej Rumunii nie pograł jednak zbyt długo. Po pół roku został wypatrzony przez stołeczną Steaue. Jej właściciel Gigi Becali sprowadził go za 80 tys. euro. Podobnie jak właściciel drużyny ze stadionu Ghencea, Nicolita także jest Romem. Nikt w klubie nie był pewien jak przyjmie go prawicowa część kibiców Steauy. Jardel, jak obecnie jest nazywany, szybko zdobył status jednego z najlepszych piłkarzy w lidze rumuńskiej.
W 2011 roku przeszedł do francuskiego klubu AS Saint-Étienne. W sezonie 2013/2014 był wypożyczony do FC Nantes. W 2015 wrócił do Rumunii i został zawodnikiem Viitorulu Constanţa.
Kariera reprezentacyjna.
W kadrze swojego kraju Banel gra od 2005 roku. Wcześniej występował również w młodzieżowej reprezentacji Rumunii.

</doc>
<doc id="1031900" url="https://pl.wikipedia.org/wiki?curid=1031900" title="Bitwa morska pod Dyrrachion">
Bitwa morska pod Dyrrachion



</doc>
<doc id="1031901" url="https://pl.wikipedia.org/wiki?curid=1031901" title="Tęczanka Boesemana">
Tęczanka Boesemana

Tęczanka Boesemana, tęczanka wspaniała ("Melanotaenia boesemani") – ryba z rodziny tęczankowatych (Melanotaeniidae), została wprowadzona do hodowli akwarystycznych w 1982 roku.
Występowanie.
Indonezja w jeziorze Ajamura, prowincja Papua Zachodnia. Odkryta w trakcie wyprawy w latach 1954–1955, opisana w 1980 roku. Złowiona z przeznaczeniem do hodowli została po raz pierwszy przez Heiko Blehera w 1982 roku.
Wygląd.
Jest intensywnie ubarwiona. Głowa i przednia część ciała dorosłego samca są niebieskie, a tylna część ciała i płetwy z tyłu opalizująco żółtopomarańczowe. Samice są nieco mniejsze, słabiej wygrzbiecone i zielonkawo lub żółtawo ubarwione. Długość: do 10 cm.
Zachowanie.
Wychów nie nastręcza problemów. Intensywne ubarwienie pojawia się dopiero po upływie 12–15 miesięcy od urodzenia. Tęczanka Boesemana jest towarzyską, skorą do pływania rybą ławicową. Przeznaczone dla niej akwarium powinno być częściowo gęsto obsadzone roślinami i szczelnie przykryte, gdyż tęczanka wyskakuje ponad powierzchnię wody.

</doc>
<doc id="1031904" url="https://pl.wikipedia.org/wiki?curid=1031904" title="Konstantin von Benckendorff">
Konstantin von Benckendorff

Konstantin von Benckendorff (ros.: Константин Христофорович Бенкендорф; ur. 31 stycznia 1785; zm. 6 sierpnia 1828), generał armii Imperium Rosyjskiego i dyplomata. Młodszy brat Aleksandra von Benckendorffa
Działalność.
Od 20 lipca 1797 służył w Kolegium Spraw Zagranicznych. 20 kwietnia 1803 otrzymał tytuł Kammerjunkra. Służył w misjach dyplomatycznych w państwach niemieckich, m.in. w Królestwie Prus i Brandenburgii. Od 3 marca 1810 sekretarz ambasady w Neapolu, od 30 sierpnia 1812 szambelan. Benckendorff rozpoczął służbę wojskową w 1812. Brał udział w bitwach pod Borodino oraz w bitwie pod Smoleńskiem. W 1813 został dowódcą jednego z Korpusów w Kassel. Po awansie na stopień generała brygady jako dowódca latającego Korpusu brał udział w walkach przeciw Francuzom pod Soissons, Brienne-le-Château, Craonne (gdzie 7 marca 1814 przesądził o zwycięstwie), w zdobywaniu Reims i wkroczył jako jeden ze zwycięzców do Paryża. Podczas wojny z Persją 1826-1828 dowodził wojskami na Kaukazie. Później walczył w wojnie z Turcją. Zmarł w wyniku choroby płuc. Był odznaczony Orderem Świętego Jerzego III i IV klasy, Orderem Świętego Włodzimierza II, III i IV klasy, Orderem Świętej Anny I i II klasy, Medalem Pamiątkowym za wojnę 1812, pruskim Orderem Czerwonego Orła, bawarskim Orderem Maksymiliana Józefa, austriackim Orderem Leopolda i szwedzkim Królewskim Orderem Miecza I klasy.
Siostrą obu braci była znana w dyplomatycznym świecie księżna Dorothea von Lieven.

</doc>
<doc id="1031906" url="https://pl.wikipedia.org/wiki?curid=1031906" title="Gary Kildall">
Gary Kildall

Gary Arlen Kildall (ur. 19 maja 1942 w Seattle, zm. 11 lipca 1994 w Monterey) – amerykański informatyk.
W roku 1974 Gary Kildall stworzył w języku PL/M pierwszy dyskowy system operacyjny CP/M dla mikrokomputera zbudowanego na bazie mikroprocesora Intel 8080. Po sukcesie CP/M utworzył przedsiębiorstwo Digital Research, gdzie powstał jeden z pierwszych system okienkowy sterowanych myszką – GEM. Jako jeden z pierwszych widział mikroprocesor jako serce uniwersalnego komputera, a nie wyłącznie kontrolera jakiegoś urządzenia. Był twórcą BIOS, który w założeniach miał uczynić oprogramowanie przenośnym.
Zmarł w wieku 52 lat na atak serca.

</doc>
<doc id="1031909" url="https://pl.wikipedia.org/wiki?curid=1031909" title="Teguise">
Teguise

Teguise – miasto i okręg administracyjny na wyspie Lanzarote w archipelagu Wysp Kanaryjskich. 
Geografia.
Najwyższe wzniesienie znajduje się na wysokości 360 m n.p.m., najniższy punkt znajduje się na poziomie Oceanu Atlantyckiego. Miasto Teguise zamieszkuje 1.546 osób (2006), natomiast gminę – 16.616 (2006). Pozostałe miejscowości w gminie to:
W skład gminy wchodzą także wyspy:
Historia.
Miasto zostało założone w 1414 r. i do roku 1852 pełniło funkcję stolicy wyspy (do momentu ustania ataków piratów, kiedy stolica została przeniesiona na wybrzeże do Arrecife).
Nazwa miasta pochodzi od Teguise, imienia córki Guadarfii, ostatniego tubylczego władcy Lanzarote, wnuka króla Zonzamasa, panującego na wyspie w czasach pobytu tam Lancelotta Malocella, genueńskiego kupca i żeglarza, odkrywcy Wysp Kanaryjskich w 1312 roku. Teguise wzięła ślub z bratankiem Jeana de Bethencourta, Maciotem de Béthencourt, rządcy El Hierro i Lanzarote do 1415.
W okolicach miasta znajduje się najstarszy fort na Wyspach Kanaryjskich znany jako "Castillo de Guanapay" (urzędowa nazwa "Castillo de Santa Barbara"), położony na skraju krateru Guanapay, zbudowany w XVI w. przez Lancelotta Malocella. W forcie obecnie znajduje się "Museo del Emigrante Canario" z kolekcją obrazującą historię migracji z Wysp Kanaryjskich do nowego świata. W mieście znajduje się kilka klasztorów: "Convento de Miraflores", "Convento de Santo Domingo". W każdą niedzielę w mieście odbywa się targ gromadzący sprzedawców i turystów z całej Lanzarote.

</doc>
<doc id="1031911" url="https://pl.wikipedia.org/wiki?curid=1031911" title="Purgatory">
Purgatory

Purgatory (ang. "czyściec") – czwarty singel brytyjskiej heavymetalowej grupy Iron Maiden.
Tytułowy utwór jest przeróbką jednej z pierwszych piosenek Iron Maiden „Floating”. Autorem tekstu i muzyki jest Steve Harris.
Na stronie B płyty znajduje się instrumentalny utwór „Genghis Khan” (ang. "Czyngis-chan"). Jest to rozbudowana kompozycja z częstymi zmianami rytmu, w jednym z wywiadów ze Steve’em Harrisem nazwanymi „jak zmienianie biegów bez sprzęgła”. Intencją Harrisa było „przedstawić wrażenie i odgłos armii Czyngis-chana idącej do walki”.

</doc>
<doc id="1031912" url="https://pl.wikipedia.org/wiki?curid=1031912" title="12,8 cm FlaK 40">
12,8 cm FlaK 40

12,8 cm FlaK 40 – niemieckie działo przeciwlotnicze z okresu II wojny światowej.
W 1936 roku w III Rzeszy pojawił się projekt wprowadzenia do uzbrojenia armaty przeciwlotniczej kalibru 128 mm. Jednak prace nad tą bronią miały niski priorytet i dlatego dopiero w 1940 roku firma Rheinmetall zaprezentowała prototyp armaty oznaczonej jako "Gerät 40". Prototypowa armata była działem holowanym, ale wymiary i masa działa sprawiły, że zdecydowano, iż tylko pierwszych sześć dział, których produkcję już rozpoczęto, zostanie wykonanych w wersji mobilnej, pozostałe będą zaś montowane na ufortyfikowanych stanowiskach stacjonarnych oraz wagonach kolejowych. Produkcję wersji stacjonarnej rozpoczęto w 1942 roku. W momencie zakończenia wojny armia niemiecka miała 570 dział tego typu, broniących przed nalotami duże miasta i ośrodki przemysłowe. Powstała także podwójnie sprzężona wersja tego działa oznaczona jako "12,8 cm Flakzwilling 40". Następcą armaty FlaK 40 miał być "12,8 cm FlaK 45", ale powstał tylko prototyp tej broni.

</doc>
<doc id="1031914" url="https://pl.wikipedia.org/wiki?curid=1031914" title="Deutsche Reichsbahn">
Deutsche Reichsbahn

Deutsche Reichsbahn (pol. "Niemieckie Koleje Rzeszy") – niemieckie koleje państwowe istniejące w latach 1920–1949, następnie nazwa kolei państwowych w Niemieckiej Republice Demokratycznej.
Pod jej zarządem znalazło się w 1924 r. 58 775 km linii, 29 550 lokomotyw i 754 tys. wagonów.
Po zjednoczeniu Niemiec i po połączeniu z Deutsche Bundesbahn weszły w skład Deutsche Bahn AG.
Historia.
"Deutsche Reichseisenbahnen".
W wyniku postanowień Konstytucji weimarskiej 1 kwietnia 1920 utworzono "Deutsche Reichseisenbahnen" w skład których weszły dotychczasowe:
II wojna światowa.
Deutsche Reichsbahn była zaangażowana w przeprowadzanie transportów militarnych i zbrodnie wojenne deportując podczas II wojny światowej ludność cywilną do niemieckich obozów koncentracyjnych i na roboty przymusowe.
Kierownictwo.
Dyrektorzy generalni ("Generaldirektor"):
Zastępcy ("Ständiger Stellvertreter des Generaldirektors"):
"Reichsbahndirektionen" – dyrekcje od 1927.
"Reichsbahndirektion" (RBD) ("Dyrekcja Kolei Rzeszy")
W Bawarii do końca 1933 działała "Gruppenverwaltung Bayern" obejmująca dyrekcje:

</doc>
<doc id="1031915" url="https://pl.wikipedia.org/wiki?curid=1031915" title="Zęby Mordoru">
Zęby Mordoru



</doc>
<doc id="1031919" url="https://pl.wikipedia.org/wiki?curid=1031919" title="Narchost">
Narchost



</doc>
<doc id="1031921" url="https://pl.wikipedia.org/wiki?curid=1031921" title="Carchost">
Carchost



</doc>
<doc id="1031923" url="https://pl.wikipedia.org/wiki?curid=1031923" title="Karchost">
Karchost



</doc>
<doc id="1031924" url="https://pl.wikipedia.org/wiki?curid=1031924" title="Mutageny">
Mutageny



</doc>
<doc id="1031928" url="https://pl.wikipedia.org/wiki?curid=1031928" title="Parafia Matki Bożej Częstochowskiej w Drygałach">
Parafia Matki Bożej Częstochowskiej w Drygałach

Parafia Matki Bożej Częstochowskiej w Drygałach – została kanonicznie erygowana w 1962 roku. Parafia katolicka istniała tu już w wieku XV. W okresie reformacji kościół przejęli luteranie. Obecny kościół został zbudowany w pierwszej połowie XVIII wieku, po II wojnie światowej kościół przejęli katolicy.
W parafii istnieje kaplica dojazdowa w Pogorzeli Wielkiej.

</doc>
<doc id="1031932" url="https://pl.wikipedia.org/wiki?curid=1031932" title="Charles Emil Lewenhaupt">
Charles Emil Lewenhaupt

Charles Emil Lewenhaupt Starszy (ur. 28 marca 1691 w Sztokholmie, zm. 4 sierpnia 1743 tamże) - był szwedzkim generałem. Jego ojcem był szwedzki dowódca hrabia Carl Gustaf Lewenhaupt a matką Amalia Vilhelmina von Köningsmarck. W wieku lat 16, Lewenhaupt wszedł w służbę holenderską i uzyskał rangę kapitana w roku 1709. W 1710 roku przeszedł na służbę szwedzką. Lewenhaupt uzyskał rangę generała-porucznika i uczestniczył w bitwie pod Gadebusch w roku 1712.
W 1722 Lewenhaupt uzyskał stopień generała-majora. Podczas zebrania Riksdagu w roku 1741 działał na rzecz wypowiedzenia wojny Rosji, co zaowocowało wojną z lat 1741-1743.
20 stycznia 1743, Lewenhaupt został skazany na śmierć jako winien niepowodzeniom na froncie. Egzekucję wyznaczono na 20 lipca, a potem przełożono na 30 lipca. Syn Lewenhaupta i kilka stronników zdołało go uwolnić, lecz Lewenhaupt dostał się powtórnie w ręce władz gdy wchodził na statek płynący z Sztokholmu do Gdańska. 4 sierpnia 1743 roku stracono go w Norrtull w Sztokholmie. Jeszcze w lipcu stracony został współpracownik Lewenhaupta i również zwolennik wojny z Rosją gen. Henrik Magnus von Buddenbrock.
Życie osobiste.
W roku 1720 Lewenhaupt poślubił Beatę Cronhielm. Mieli jednego syna. Był nim Charles Emil Lewenhaupt (młodszy) (1721-1796).

</doc>
<doc id="1031933" url="https://pl.wikipedia.org/wiki?curid=1031933" title="Hello Kitty">
Hello Kitty

 – postać wymyślona przez japońską spółkę Sanrio w 1974 roku. Jest bohaterką filmów animowanych i gier komputerowych oraz ozdobą wielu gadżetów. Szczególnie lubiana i kochana przez Leona Jej wizerunek pojawił się po raz pierwszy na małej, plastikowej portmonetce. Jest bardzo popularna w Japonii i Korei, gdzie powstał nawet samochód z jej wizerunkiem.
Rodzina Hello Kitty.
Inne produkty.
Oprócz zabawek dla dzieci producent Hello Kitty oferuje także produkty dla młodzieży, m.in. koszulki o nazwie „Demon” z wizerunkiem "Hello Kitty" i z napisem „Lick it up”, co jest efektem współpracy z heavy metalowym zespołem Kiss.

</doc>
<doc id="1031936" url="https://pl.wikipedia.org/wiki?curid=1031936" title="London Tests of English">
London Tests of English

Pearson Language Tests
London Tests of English (LTE)
Kandydaci mogą przystąpić do egzaminu na dowolnym, odpowiadającym ich indywidualnym możliwościom językowym poziomie, a w miarę pogłębiania znajomości języka angielskiego przystępować do testu na kolejnych stopniach zaawansowania.
Testowane umiejętności i sposób ich oceny 
Egzamin London Tests of English składa się z części pisemnej i ustnej. 
Część pisemna 
egzaminu ma na celu sprawdzenie umiejętności rozumienia ze słuchu, rozumienia tekstu czytanego oraz pisania w języku angielskim i oceniania jest przez niezależnych egzaminatorów z Wielkiej Brytanii za pomocą systemu elektronicznego oceniania „e-pen”. 
Egzamin ustny 
oceniany jest przez wykwalifikowanych pracowników lokalnych centrów egzaminacyjnych. Egzamin jest nagrywany i wysyłany do weryfikacji w Wielkiej Brytanii, w celu zapewnienia najwyższych standardów oceniania. 
Odniesienie do Europejskiego Systemu Opisu Kształcenia Językowego (Common European Framework of Reference) 
Egzaminy London Tests of English opracowywane są zgodnie z założeniami Europejskiego Systemu Opisu Kształcenia Językowego (Common European Framework of Reference for Languages) i przeprowadzane są na sześciu poziomach zaawansowania od A1 do C2.
System ten został sformułowany przez Komitet Ministrów Rady Europy.

</doc>
<doc id="1031938" url="https://pl.wikipedia.org/wiki?curid=1031938" title="Aleksander von Benckendorff">
Aleksander von Benckendorff

Aleksander von Benckendorff (ros.: Александр Христофорович Бенкендорф; ur. 4 lipca 1783 w Tallinnie, Estonia, zm. 5 października 1844 w Petersburgu, Rosja) – generał kawalerii (ros. генерал от кавалерии) armii Imperium Rosyjskiego oraz szef carskiej tajnej policji, wolnomularz 
Jako szef III Oddziału Kancelarii Osobistej Jego Cesarskiej Mości (tzn. rosyjskiej tajnej policji) rozwinął sieć szpiegów i środki represji w państwie. Powołanie przez cara Mikołaja I 6 lipca 1826 roku III Oddziału było jedną z odpowiedzi na powstanie dekabrystów. Tajna policja miała być „spoiwem” przemieniającym rządzących i rządzonych w monolit, w którym nie byłoby możliwe pojawienie się jakiejkolwiek niezależnej myśli politycznej. 
Organizacja, licząca początkowo zaledwie 16 funkcjonariuszy, rozrastała się w szybkim tempie, ale efekty jej działań były odwrotne od zamierzonych, prowadziły bowiem do ugruntowania w rządzących złudnego przekonania, że w Rosji panuje ład, co ich usypiało. W roku 1830, w swym dorocznym raporcie Benckendorff donosił Mikołajowi, że wbrew temu co działo się we Francji i w Belgii „żadne zgubne idee nie pojawiły się w cesarstwie”. Kilka dni później wybuchło powstanie listopadowe.
Obok Mienszykowa, Kisielowa, Daszkowa i Nesselrode'a hrabia Benckendorff był członkiem ścisłego grona doradców i przyjaciół Mikołaja I. Był mu całkowicie oddany.
Wiosną 1844 roku udał się w podróż do Niemiec i w drodze powrotnej (23 września 1844 st.stylu) nagle zmarł.
Jego brat Konstantin von Benckendorff również był rosyjskim generałem. Siostrą obu braci była znana w dyplomatycznym świecie księżna Dorothea von Lieven.
W 1830 odznaczony Orderem Orła Białego.

</doc>
<doc id="1031941" url="https://pl.wikipedia.org/wiki?curid=1031941" title="Project Grudge">
Project Grudge

Project Grudge ("Projekt Uraza") był wojskowym projektem Armii Stanów Zjednoczonych dotyczącym wyłącznie obserwacji Niezidentyfikowanych Obiektów Latających, zwanych w skrócie UFO. Został zapoczątkowany w lutym roku 1949 i trwał nieprzerwanie do ostatnich miesięcy roku 1951 (od grudnia 1949 badania prowadzono z mniejszym nasileniem). Został zastąpiony pod koniec 1952 roku przez Projekt Błękitnej Księgi.

</doc>
<doc id="1031943" url="https://pl.wikipedia.org/wiki?curid=1031943" title="Altair">
Altair

Osoby:

</doc>
<doc id="1031944" url="https://pl.wikipedia.org/wiki?curid=1031944" title="Witeryt">
Witeryt

Witeryt (witheryt) – minerał z gromady węglanów. Należy do grupy minerałów bardzo rzadkich. Nazwany od imienia Williama Witheringa, angielskiego botanika i mineraloga, odkrywcy tego minerału.
Charakterystyka.
Właściwości.
Bardzo często tworzy zbliźniaczenia kryształy przyjmują postać bipiramidy heksagonalnej lub słupa o przekroju sześcioboku. Kryształy bardzo często maja równoległe do podstawy prążkowanie. Dobrze wykształcone kryształy narosłe występują w druzach w formie szczotek krystalicznych. Występuje w skupieniach zbitych, ziarnistych, promienistych, groniastych, naciekowych. Tworzy też naskorupienia. Tworzy kryształy mieszane z aragonitem, cerusytem, stroncjanitem. Z węglanem wapnia tworzy roztwór stały zwany alsonitem. Jest kruchy, przezroczysty do przeświecającego. Rozpuszcza się w zimnym, rozcieńczonym kwasie solnym – wywołuje gwałtowne „burzenie się” (wydziela dwutlenek węgla). Jest trujący. W świetle ultrafioletowym wykazuje efekt fluorescencji – świeci białoniebieskim światłem. Barwi płomień na żółtozielono (zawartość baru).
Występowanie.
Powstaje w stosunkowo niskich temperaturach, jest typowym minerałem żył hydrotermalnych. Najczęściej występuje w złożach lub gniazdach kruszcowych w paragenezie z barytem, kalcytem, fluorytem, galeną, sfalerytem. Bywa spotykany w utworach metamorficznych.
Miejsca występowania:

</doc>
<doc id="1031946" url="https://pl.wikipedia.org/wiki?curid=1031946" title="Kościół Matki Bożej Miłosierdzia w Gnieźnie">
Kościół Matki Bożej Miłosierdzia w Gnieźnie

Kościół Matki Bożej Miłosierdzia w Gnieźnie – rzymskokatolicki kościół parafialny należący do parafii pod tym samym wezwaniem. Należy do dekanatu gnieźnieńskiego I archidiecezji gnieźnieńskiej. Znajduje się w gnieźnieńskiej dzielnicy Pustachowa.
Kamień węgielny pod mający powstać kościół (przywieziony z Ostrej Bramy w Wilnie) został wmurowany przez arcybiskupa Henryka Muszyńskiego w 2008 roku. Budowa świątyni trwała 9 lat i w listopadzie 2017 roku nowy kościół został poświęcony przez Prymasa Polski arcybiskupa Wojciecha Polaka. Świątynia charakteryzuje się współczesną architekturą. Wnętrze kościoła jest nowoczesne i ozdobione niezwykłym i pięknym ołtarzem wykonanym z piaskowca z wizerunkiem Matki Bożej Miłosierdzia.

</doc>
<doc id="1031947" url="https://pl.wikipedia.org/wiki?curid=1031947" title="Benedykt Suchecki">
Benedykt Suchecki

Benedykt Suchecki (ur. 13 kwietnia 1945 w Karnicach) – polski polityk, działacz PZPR, samorządowiec, poseł na Sejm IV kadencji.
Życiorys.
W 1971 ukończył studia na Wydziale Techniki Uniwersytetu Śląskiego. Był członkiem Polskiej Zjednoczonej Partii Robotniczej od 1969 aż do rozwiązania partii. Od 1981 do 1986 zasiadał w Komitecie Centralnym PZPR, następnie do 1990 był sekretarzem Komitetu Wojewódzkiego partii. W latach 1965–1979 pracował jako nauczyciel i dyrektor szkoły w Puszczy Mariańskiej. Od 1979 piastował kierownicze stanowiska w spółdzielniach rolnych. Zasiadał również w Gminnej Radzie Narodowej w Puszczy Mariańskiej i Wojewódzkiej Radzie Narodowej w Skierniewicach (jako wiceprzewodniczący tej ostatniej). W pierwszej połowie lat 90. prowadził własną działalność gospodarczą. W latach 1994–2001 pełnił funkcję wójta gminy Puszcza Mariańska, od 1998 był także radnym powiatu żyrardowskiego.
Sprawował mandat posła IV kadencji z ramienia Sojuszu Lewicy Demokratycznej, wybranego w okręgu płockim. W wyborach w 2005 bez powodzenia ubiegał się o reelekcję. W wyborach w 2006 i w 2010 bezskutecznie kandydował w wyborach do rady powiatu. Należy do władz krajowych SLD.

</doc>
<doc id="1031948" url="https://pl.wikipedia.org/wiki?curid=1031948" title="Istanbul Cup 2007">
Istanbul Cup 2007

Tenisowy turniej WTA Istanbul Cup 2007 odbył się w dniach 21 - 28 maja w tureckim Stambule na kortach ziemnych. Pula nagród wyniosła 200 tysięcy dolarów.

</doc>
<doc id="1031949" url="https://pl.wikipedia.org/wiki?curid=1031949" title="Płytkopochodny czynnik wzrostu">
Płytkopochodny czynnik wzrostu

Płytkopochodny czynnik wzrostu, PDGF (od ang. "platelet-derived growth factor") – jeden z czynników wzrostu, czyli białek regulujących różnicowanie i podziały komórki. Odgrywa istotną rolę w angiogenezie. Jest dimerem.
Wyróżnia się pięć izoform tego czynnika: PDGF-A (zbudowany z dwóch łańcuchów A), PDGF-AB (zbudowany z łańcucha A i łańcucha B), PDGF-B (zbudowany z dwóch łańcuchów B), PDGF-C (zbudowany z dwóch łańcuchów C) i PDGF-D (zbudowany z dwóch łańcuchów D). Łańcuch B kodowany jest przez onkogen c-sis.

</doc>
<doc id="1031952" url="https://pl.wikipedia.org/wiki?curid=1031952" title="Stade Yves Allainmat">
Stade Yves Allainmat

Stade Yves Allainmat (dawniej Stade du Moustoir) – stadion piłkarski we francuskiej miejscowości Lorient, położonej w Bretanii. Obecnie jest używany przez klub piłkarski FC Lorient. Stadion może pomieścić 18 110 widzów. Obiekt ten został wybudowany w 1959 roku.

</doc>
<doc id="1031953" url="https://pl.wikipedia.org/wiki?curid=1031953" title="Maciej Jabłoński (polityk)">
Maciej Jabłoński (polityk)

Maciej Jabłoński (ur. 26 sierpnia 1976) – polski urzędnik państwowy, doktor nauk prawnych, w 2007 sekretarz stanu w Ministerstwie Rolnictwa i Rozwoju Wsi, radca prawny.
Życiorys.
W 2000 ukończył studia na Wydziale Prawa i Administracji Uniwersytetu Szczecińskiego. W 2005 uzyskał tytuł "Master of Business Administration" Uniwersytetu Szczecińskiego oraz Manchester Metropolitan University. W 2009 obronił na Wydziale Prawa Katolickiego Uniwersytetu Lubelskiego pracę doktorską "Prawno-finansowe aspekty polityki państwa w zakresie rozwoju rolnictwa i obszarów wiejskich w Polsce". W 2011 uzyskał tytuł Executive Master of Business Administration Instytutu Nauk Ekonomicznych Polskiej Akademii Nauk.
Od maja 2003 do lipca 2005 pracował jako koordynator zespołu ds. pozyskiwania środków finansowych z funduszy pomocowych Unii Europejskiej, fundacji i stowarzyszeń w Urzędzie Miejskim w Darłowie. Od sierpnia 2002 do lipca 2005 pełnił również funkcję prezesa Zarządu Portu Morskiego Darłowo. Następnie w latach 2005–2006 pozostawał prezesem Aukcji Rybnej w Ustce.
W latach 2006–2007 sprawował funkcję szefa gabinetu politycznego ministra rolnictwa i rozwoju wsi Andrzeja Leppera, a następnie od 10 maja 2007 do 27 sierpnia 2007 był sekretarzem stanu w MRiRW (jako bezpartyjny, z rekomendacji Samoobrony RP). W latach 2007–2008 pełnił funkcję pełnomocnika ds. prawnych prezesa Agencji Nieruchomości Rolnych.
Był także m.in. członkiem Komitetu Polityki Ubezpieczeń Eksportowych, przewodniczącym Zespołu Krajowego Komitetu Sterującego PROW na lata 2004–2006, przedstawicielem MRiRW w Komitecie Rady Ministrów i ekspertem Konfederacji Pracodawców Polskich. W 2007 został nauczycielem akademickim. Pracował jako adiunkt na Uniwersytecie Kardynała Stefana Wyszyńskiego w Warszawie oraz w Koszalińskiej Wyższej Szkole Nauk Humanistycznych. W latach 2009–2012 pełnił funkcję członka zarządu Zakładu Mechanicznego „Pzl-Wola” w Siedlcach.

</doc>
<doc id="1031954" url="https://pl.wikipedia.org/wiki?curid=1031954" title="Accessio possessionis">
Accessio possessionis

Accessio possessionis (łac. doliczenie czasu posiadania poprzednika) – instytucja prawa cywilnego wywodząca się z rzymskiego prawa rzeczowego, umożliwiająca utrzymanie ciągłości posiadania w przypadku zmiany posiadacza.
Jedną z przesłanek zasiedzenia jest odpowiednio długi, nieprzerwany okres posiadania (bieg zasiedzenia). Powstałe w III w. "accessio possessionis" umożliwiało kupującemu, będącemu w dobrej wierze, doliczenie czasu posiadania poprzedniego posiadacza – sprzedawcy. Rozwiązanie takie sprzyjało pewności obrotu gospodarczego.

</doc>
<doc id="1031955" url="https://pl.wikipedia.org/wiki?curid=1031955" title="Dorothea von Lieven">
Dorothea von Lieven

Dorothea Fürstin von Lieven z domu "von Benckendorff" (ur. 30 grudnia 1784 w Rydze, zm. 27 stycznia 1857 w Paryżu) – żona rosyjskiego gen. Christopha von Lievena.
Działalność.
Jej braćmi byli generałowie Aleksander von Benckendorff oraz Konstantin von Benckendorff. Była widywana na carskim dworze. Często bywała też na salonach w Berlinie, Londynie i Paryżu, dzięki czemu zyskała sobie sławę w świecie dyplomacji. W lutym 1854 po wybuchu wojny między Rosją a siłami zachodnimi przeprowadziła się do Brukseli.
Od 1855 nie opuszczała już Paryża. Jej salon w starym Hôtelu Talleyrand stał się miejscem spotkań towarzyskich świata dyplomacji i francuskiej elity.
Zmarła 27 stycznia 1857 roku w Paryżu.

</doc>
<doc id="1031956" url="https://pl.wikipedia.org/wiki?curid=1031956" title="Unfaithful">
Unfaithful

Unfaithful (pl. "Niewierna") – piosenka R&amp;B napisana przez: Ne-Yo, Tor Erik Hermansen i Mikkel S. Eriksen na drugi studyjny album Rihanny, "A Girl Like Me" (2006). Utwór został wyprodukowany przez Stargate i wydany jako drugi singel z krążka. W większości krajów świata piosenka zajmowała miejsca #1 natomiast w innych – na podobnych, wysokich pozycjach. Dzięki swojej popularności singel otrzymał złoto.
Teledysk.
Piosenka opowiada o kobiecie, która jest w związku z mężczyzną, z którym jest szczęśliwa, jednak wdaje się w romans z innym wybrankiem. Dziewczyna mówi o tym jak skrzywdziła swojego partnera i żałuje romansu.
Większość amerykańskich stacji radiowych, należących głównie do Clear Channel, odtwarzała edytowaną wersję piosenki, w której wycięto słowa „gun and” z fragmentu o następującej treści „I might as well take a gun and put it to his head. Get it over with...”.
Rihanna przyznała 26 sierpnia 2006, że hit „Unfaithful” został oparty na jej miłości z 14. roku życia. Dodała też, że nie była to miłość fizyczna.
Utwór i teledysk wydają się bazować na filmie "Niewierna" (ang. "Unfaithful") z roku 2002, w którym główne role odgrywają Diane Lane oraz Richard Gere.

</doc>
<doc id="1031957" url="https://pl.wikipedia.org/wiki?curid=1031957" title="Dorothea Lieven">
Dorothea Lieven



</doc>
<doc id="1031958" url="https://pl.wikipedia.org/wiki?curid=1031958" title="Dorota von Lieven">
Dorota von Lieven



</doc>
<doc id="1031959" url="https://pl.wikipedia.org/wiki?curid=1031959" title="Dorothea von Benckendorff">
Dorothea von Benckendorff



</doc>
<doc id="1031964" url="https://pl.wikipedia.org/wiki?curid=1031964" title="Jennersdorf">
Jennersdorf

Jennersdorf (węg. "Gyanafalva", słoweń. "Ženavci") – miasto powiatowe w Austrii, w kraju związkowym Burgenland, siedziba powiatu Jennersdorf. Liczy 4,13 tys. mieszkańców (1 stycznia 2014).

</doc>
<doc id="1031965" url="https://pl.wikipedia.org/wiki?curid=1031965" title="C-Fos">
C-Fos

c-Fos – komórkowy protoonkogen, należący do genów wczesnej odpowiedzi komórkowej. Koduje czynnik transkrypcyjny FOS, który (podobnie jak pozostałe białka z rodziny Fos - FosB, Fra-1 i Fra-2) zawiera motyw suwaka leucynowego umożliwiający im tworzenie z białkami z rodziny Jun, a także Maf, Nrl oraz ATF, heterodimerów funkcjonujących jako jądrowy czynnik transkrypcyjny AP-1 (ang. "activator protein-1"). Transkrypcja genu c-fos wzrasta pod wpływem różnorodnych czynników stresowych (promieniowanie UV, stres oksydacyjny, metale ciężkie).
Ludzki gen c-Fos położony jest na chromosomie 14 (14q24.3), ma długość ok. 4 tysięcy par zasad i zawiera trzy introny. Jest homologiem onkogenu v-Fos mysiego wirusa kostniakomięsaka FBJ.
Linki zewnętrzne.
Gen c-Fos w bazie OMIM

</doc>
<doc id="1031967" url="https://pl.wikipedia.org/wiki?curid=1031967" title="Grupy energetyczne w Polsce">
Grupy energetyczne w Polsce

Grupy energetyczne w Polsce – grupy kapitałowe powstałe w wyniku konsolidacji polskiego rynku energetycznego na mocy rządowego programu. Celem programu było m.in. utworzenie silnych ekonomicznie przedsiębiorstw, będących w stanie ponosić koszty inwestycji, stanowić konkurencję i równoważyć rynek energetyczny.
Pierwszym krokiem, zgodnie z dyrektywą EC/54/2003, było wydzielenie Operatora Systemu Przesyłowego ze struktur PSE ("PSE Operator") oraz Operatorów Systemów Dystrybucyjnych (m.in. z zakładów energetycznych np. "ZKE Dystrybucja", "RWE Stoen Operator" itd.) jako niezależnych podmiotów prawnych. Operator Systemu Przesyłowego wraz z siecią przesyłową przekazany został Skarbowi Państwa, samo PSE zostało połączone z Polską Grupą Energetyczną, jedną z czterech grup energetycznych, w jakie nastąpiła konsolidacja rynku.
Grupy energetyczne.
Zgodnie z planem powstały 4 grupy.
Polska Grupa Energetyczna (PGE).
Polska Grupa Energetyczna utworzona na bazie holdingu BOT Górnictwo i Energetyka SA, Zespołu Elektrowni Dolna Odra SA, aktywów pozostałych po wydzieleniu z PSE SA Operatora Systemu Przesyłowego wraz z majątkiem oraz 8 spółek dystrybucyjnych z Polski centralnej i wschodniej bez RWE Stoen. 29 grudnia 2006 do spółki PSE Energia wniesionych zostało 8 firm dystrybucyjnych. Ostatecznie 9 maja 2007 roku oficjalnie powstała Polska Grupa Energetyczna, w tym dniu Skarb Państwa dokonał wniesienia 85% akcji spółek PGE Energia SA i BOT Górnictwo i Energetyka SA jako wkładu niepieniężnego do Polskich Sieci Elektroenergetycznych SA. Początkowo siedzibą główną spółki PGE Energia SA był Lublin. 30 lipca 2009 została ona przeniesiona do Warszawy. PGE zadebiutowała na Giełdzie Papierów Wartościowych w Warszawie 6 listopada 2009 roku.
Przychody: 34 mld zł
Zysk netto: 1,2 mld zł
Udział w dystrybucji: 29%
Udział w produkcji: 41%
Zatrudnienie: 39 tys. osób
Tauron – Polska Energia (Grupa Energetyka Południe).
6 grudnia 2006 roku zgodnie z programem rządowym Skarb Państwa (reprezentowany przez ministra skarbu) oraz Enion, EnergiaPro i Elektrownia Stalowa Wola założyły Energetykę Południe. W skład GEP wejdą:
Przychody: około 16 mld zł
Zysk netto: 1 mld
Udział w dystrybucji: 26%
Udział w produkcji: 17%
Zatrudnienie: około 28 tys. osób
Grupa Energetyczna Centrum Enea.
Według rządowego programu w skład tej grupy wejść miały na drodze prywatyzacji lub konsolidacji:
Wobec protestów KLW Bogdanka, kopalnia została wyłączona z projektu. 100% kapitału zakładowego Elektrowni Kozienice zostało wniesione do ENEA S.A., co umożliwić ma budowę nowego bloku w elektrowni o mocy 800-1000 MW, którego koszt wyniesie około 7 miliardów złotych.
Przychody: około 8–10 mld zł
Zysk netto: brak danych
Udział w dystrybucji: 15%
Udział w produkcji: 8%
Zatrudnienie: około 10 tys. osób
Grupa Energetyczna Północ – ENERGA.
Czwartą grupą jest Grupa Energetyczna Północ. W maju 2007 r. Minister Skarbu Państwa podwyższył kapitał zarejestrowanej w styczniu tego roku spółki ENERGA SA, wnosząc do niej 85% swoich akcji Koncernu Energetycznego ENERGA oraz Zespołu Elektrowni Ostrołęka. W skład holdingu wchodzi:
Grupę kapitałową ENERGA tworzy 47 spółek, które zajmują się sprzedażą i produkcją energii elektrycznej i cieplnej, ale także zajmują się inną działalnością – od budownictwa energetycznego, poprzez usługi transportowe, informatyczne, turystyczne, iluminację obiektów, aż po usługi hotelowe.
Przychody: około 5,7 mld zł
Zysk netto: około 210 mln zł
Udział w dystrybucji: 15%
Udział w produkcji: 2%
Zatrudnienie: 8,6 tys. osób
Inne.
Do programu nie weszły sprywatyzowane wcześniej przedsiębiorstwa, np. RWE Stoen SA i Vattenfall AB (wcześniej Górnośląski Zakład Energetyczny SA). Po uregulowaniu kwestii wynikających z umowy prywatyzacyjnej i porozumienia zawartego pomiędzy Skarbem Państwa a Elektrim S.A. z inwestorem strategicznym podjęta zostanie decyzja o dyspozycji akcjami ZE PAK S.A.

</doc>
<doc id="1031968" url="https://pl.wikipedia.org/wiki?curid=1031968" title="Accipere iudicium">
Accipere iudicium

Accipere iudicium – w rzymskim procesie formułkowym przyjęcie przez pozwanego formułki zawierającej oznaczenie sędziego oraz warunki, pod jakimi miało nastąpić rozstrzygnięcie sporu. Formułkę sporządzoną przez pretora przekazywał ("edere iudicium") pozwanemu powód.
Przyjęcie formułki oznaczało zgodę na osobę wyznaczonego sędziego i zasady rozstrzygania oraz ugruntowywało spór między stronami. Kończyło to etap postępowania przed pretorem ("in iure"). Z tą chwilą następowało "litis contestatio".

</doc>
<doc id="1031969" url="https://pl.wikipedia.org/wiki?curid=1031969" title="Clarence Gilyard Jr.">
Clarence Gilyard Jr.

Clarence Darnell Gilyard Jr. (ur. 24 grudnia 1955 w Moses Lake w stanie Waszyngton, zm. 28 listopada 2022) – amerykański aktor telewizyjny, filmowy i teatralny, występował w roli Jimmy’ego Trivette’a w serialu "Strażnik Teksasu", w którym grał u boku Chucka Norrisa we wszystkich 196 odcinkach produkcji.
Poza działalnością aktorską próbował też swoich sił jako reżyser (wyreżyserował jeden z odcinków serialu "Strażnik Teksasu") i był producentem. Od 2006 r. pracował jako profesor filmu i teatru w UNLV College of Fine Arts na University of Nevada w Las Vegas.

</doc>
<doc id="1031970" url="https://pl.wikipedia.org/wiki?curid=1031970" title="Purbach am Neusiedler See">
Purbach am Neusiedler See

Purbach am Neusiedler See (węg. "Feketeváros", burg.chorw. "Porpuh") – miasto w Austrii, w kraju związkowym Burgenland, w powiecie Eisenstadt-Umgebung, nad Jeziorem Nezyderskim. Liczy 2,76 tys. mieszkańców (1 stycznia 2014).

</doc>
<doc id="1031971" url="https://pl.wikipedia.org/wiki?curid=1031971" title="Henrik Magnus von Buddenbrock">
Henrik Magnus von Buddenbrock

Henrik Magnus von Buddenbrock (ur. 22 lipca 1685, zm. 16 lipca 1743 w ie) – szwedzki dowódca generał stracony w 1743 roku.
Urodził się na terenie dzisiejszej Łotwy (Liwonia). Jego ojcem był właściciel ziemski i oficer szwedzki Henrik Gotthard von Buddenbrock (1648–1727), matką Charlotta von Cronman. Do szwedzkiego wojska zaciągnął się w 1702 w Kurlandii. Od 1711 był kapitanem Gwardii Przybocznej, od 1715 Grenadiermajor-em, od 1721 generałem-majorem, w roku 1731 został baronem, a w 1739 Generałem-porucznikiem piechoty. Na tym stanowisku rozpoczął w roku 1741 działania wojenne przeciw Rosji. Jego przełożonym był wówczas hrabia Charles Emil Lewenhaupt obaj zostali aresztowani 26 lipca 1742 i skazani na śmierć 21 maja 1743. Sstraceni przez dekapitację za niepowodzenia wojenne. 

</doc>
<doc id="1031973" url="https://pl.wikipedia.org/wiki?curid=1031973" title="Accusatio suspecti tutoris">
Accusatio suspecti tutoris

Accusatio suspecti tutoris – w prawie rzymskim skarga skierowana przeciwko opiekunowi dziecka lub niedojrzałego, z powodu złego sprawowania opieki i nadużywania zaufania.
Celem skargi było odsunięcie nieuczciwego opiekuna od sprawowania opieki. Powództwo to było skargą powszechną ("actio popularis"), tj. mogło być wniesione przez każdego obywatela, już u czasie trwania opieki. Wyrok zasądzający z takiego powództwa powodował infamię opiekuna ("actio famosa"). Skargę tę przewidywała już ustawa XII tablic.

</doc>
<doc id="1031974" url="https://pl.wikipedia.org/wiki?curid=1031974" title="Slovenský rozhlas">
Slovenský rozhlas

Slovenský rozhlas (SRo, po polsku "Słowackie Radio") – część słowackiego nadawcy radiowo-telewizyjnego Rozhlas a televízia Slovenska. Jako samodzielny nadawca istniał od 16 czerwca 1939 do 28 kwietnia 1948 oraz od 1 stycznia 1993 do 1 stycznia 2011. Siedziba radia znajduje się w stolicy kraju, Bratysławie, w budynku przypominającym odwróconą piramidę.
Programy.
Obecnie nadaje 9 kanałów radiowych:
Rádio Slovensko, Rádio Regina, Rádio Devín i Rádio_FM nadają na falach ultrakrótkich; Rádio Patria na UKF-ie i falach średnich. Wszystkie stacje nadają drogą satelitarną, w internecie, a także w DVB-T.

</doc>
<doc id="1031975" url="https://pl.wikipedia.org/wiki?curid=1031975" title="Slovensky rozhlas">
Slovensky rozhlas



</doc>
<doc id="1031978" url="https://pl.wikipedia.org/wiki?curid=1031978" title="Kościół Matki Boskiej z Gwadelupy">
Kościół Matki Boskiej z Gwadelupy



</doc>
<doc id="1031979" url="https://pl.wikipedia.org/wiki?curid=1031979" title="Slovenska televizia">
Slovenska televizia



</doc>
<doc id="1031980" url="https://pl.wikipedia.org/wiki?curid=1031980" title="Genowefa Minicka">
Genowefa Minicka

Genowefa Minicka z domu Cieślik (ur. 27 czerwca 1926 w Grudziądzu, zm. 26 kwietnia 1992 w Poznaniu) – polska lekkoatletka, olimpijka.
Była wszechstronną lekkoatletką, choć największe sukcesy osiągnęła jako sprinterka. Dwukrotnie startowała w igrzyskach olimpijskich. W Helsinkach (1952) wystąpiła w biegu na 200 metrów i w sztafecie 4 × 100 metrów, oba razy odpadając w przedbiegach. W Melbourne (1956) ponownie odpadła w przedbiegach biegu na 200 metrów i w sztafecie 4 × 100 metrów, ale w skoku w dal dostała się do finału, w którym zajęła 12. miejsce.
Dwanaście razy zdobywała mistrzostwo Polski:
Była też ośmiokrotną rekordzistką Polski.
Była zawodniczką m.in. Odzieżowca Poznań, Budowlanych Szczecin i Olimpii Poznań.

</doc>
<doc id="1031982" url="https://pl.wikipedia.org/wiki?curid=1031982" title="Berndorf (Dolna Austria)">
Berndorf (Dolna Austria)

Berndorf – miasto w Austrii, w kraju związkowym Dolna Austria, w powiecie Baden. Według Austriackiego Urzędu Statystycznego liczyło 8 898 mieszkańców (1 stycznia 2014).
Współpraca.
Miejscowości partnerskie:

</doc>
<doc id="1031983" url="https://pl.wikipedia.org/wiki?curid=1031983" title="London tests of english">
London tests of english



</doc>
<doc id="1031984" url="https://pl.wikipedia.org/wiki?curid=1031984" title="Charles Emil Lewenhaupt (młodszy)">
Charles Emil Lewenhaupt (młodszy)

Charles Emil Lewenhaupt (młodszy) (ur. 21 kwietnia 1721, zm. 29 marca 1796) - szwedzki dowódca wojskowy. 
Jego ojcem był słynny szwedzki dowódca Charles Emil Lewenhaupt urodzony w 1691 roku i stracony w 1743 za słabe osiągnięcia w wojnie z Rosją. Lewenhaupt młodszy próbował wraz z przyjaciółmi i stronnikami uwolnić ojca i uratować od kary. W listopadzie 1770 został zwolniony ze służby wojennej w randze pułkownika, Wrócił jednak w 1773 jako dowódca Korpusu. Na własną prośbę 22 maja 1775 został zwolniony z wojska w randze generała dywizji kawalerii.

</doc>
<doc id="1031987" url="https://pl.wikipedia.org/wiki?curid=1031987" title="Objaw Griesingera">
Objaw Griesingera

Objaw Griesingera – objaw stwierdzany przy zakrzepowym zapaleniu zatoki esowatej. Jest to bolesny obrzęk tkanek miękkich części tylnej wyrostka sutkowatego w okolicy ujścia żyły wypustowej sutkowej spowodowany jej zakrzepem lub też obecnością ropnia okołożylnego w kostnym kanale żyły. Wskazuje na zakażoną zakrzepicę zatoki esowatej, gdy towarzyszą mu objawy ogólne takie jak gorączka i dreszcze.

</doc>
<doc id="1031988" url="https://pl.wikipedia.org/wiki?curid=1031988" title="Graciosa (Wyspy Kanaryjskie)">
Graciosa (Wyspy Kanaryjskie)

Graciosa () – jedna z mniejszych Wysp Kanaryjskich zaliczanych do Makaronezji, położona około 2 kilometrów na północ od wyspy Lanzarote i oddzielona od niej cieśniną o nazwie "Rio". Należy do grupy 5 wysp, tworzących razem rezerwat przyrody, objętych wspólną nazwą "Archipelagu Chinijo".
Jej powierzchnia wynosi 29,05 km², a liczba ludności 658 osób (2006); ludność zamieszkuje 2 miejscowości: Caleta del Sebo i Pedro Barba. Największe wzniesienie to "Aguja Grandes", które ma 266 m wysokości.
Od 2018 r. uznana jest oficjalnie za ósmą wyspę zamieszkaną .
Na wyspie znajdują się 2 pensjonaty, 3 bary, 3 restauracje, 2 supermarkety, 1 poczta, 1 bank, 1 bankomat i kawiarenka internetowa. Na wyspie nie ma dróg, spotyka się tam jedynie samochody terenowe.

</doc>
<doc id="1031989" url="https://pl.wikipedia.org/wiki?curid=1031989" title="Wojciech Borzuchowski">
Wojciech Borzuchowski

Wojciech Borzuchowski (ur. 10 listopada 1961 w Wysokiem Mazowieckiem) – polski polityk, samorządowiec, przedsiębiorca, poseł na Sejm IV kadencji.
Życiorys.
Ukończył studia na Wydziale Budownictwa Politechniki Białostockiej. Prowadził prywatną działalność gospodarczą (w tym Zakład Realizacji Inwestycji „Dromobud”). W latach 1999–2004 pełnił funkcję wicestarosty powiatu zambrowskiego. W 2004 objął mandat posła IV kadencji z okręgu białostockiego z listy Prawa i Sprawiedliwości (w miejsce wybranego do Parlamentu Europejskiego Michała Kamińskiego). Nie został umieszczony na liście wyborczej w wyborach parlamentarnych w 2005. Rok później został ponownie radnym powiatu. W 2007 z ramienia Polskiego Stronnictwa Ludowego w przedterminowych wyborach wojewódzkich uzyskał mandat w sejmiku podlaskim (do 2010). W 2017 został dyrektorem oddziału Generalnej Dyrekcji Dróg Krajowych i Autostrad w Białymstoku, pełnił tę funkcję do 2022.

</doc>
<doc id="1031990" url="https://pl.wikipedia.org/wiki?curid=1031990" title="La Graciosa">
La Graciosa



</doc>
<doc id="1031991" url="https://pl.wikipedia.org/wiki?curid=1031991" title="Space Empires IV">
Space Empires IV

Space Empires IV – turowa gra strategiczna stworzona przez Malfador Machinations, a następnie wydana przez firmę Strategy First.
Rozgrywka.
Gra toczy się w systemie turowym. Gracz przejmuje kontrolę nad obcym imperium i stara się zwyciężyć rozgrywkę spełniając określone wymagania, najczęściej – poprzez zniszczenie pozostałych imperiów.
Space Empires IV jest jedną z najbardziej rozbudowanych gier z gatunku strategii turowych sci-fi. Gracz podczas rozgrywki posiada bardzo szerokie możliwości. W drodze po zwycięstwo może zamieniać gwiazdy w czarne dziury, tworzyć planety z pasów planetoid, minować sektory i przede wszystkim tworzyć olbrzymie floty statków, których rodzaje sam projektuje używając do tego setek dostępnych części składowych.
Gra Wieloosobowa.
Gra wieloosobowa toczy się głównie poprzez pośrednictwo strony internetowej, gdzie skupia się społeczność graczy.

</doc>
<doc id="1031992" url="https://pl.wikipedia.org/wiki?curid=1031992" title="Henri de Rigny">
Henri de Rigny

Marie Henri Daniel Gauthier de Rigny (ur. 2 lutego 1782 w Toul; zm. 6 listopada 1835 w Paryżu) – francuski admirał, polityk i dyplomata.
Uczestnik bitwy morskiej pod Navarino, stoczonej 20 października 1827 w czasie wojny o niepodległość Grecji, pomiędzy flotą turecko-egipską a francusko-angielsko-rosyjską.
Od 12 marca do 30 kwietnia 1835 roku minister wojny Francji. Zmarł 6 listopada tego samego roku w Paryżu.

</doc>
<doc id="1031994" url="https://pl.wikipedia.org/wiki?curid=1031994" title="Henri Gauthier de Rigny">
Henri Gauthier de Rigny



</doc>
<doc id="1031996" url="https://pl.wikipedia.org/wiki?curid=1031996" title="Henning Adolf Gyllenborg">
Henning Adolf Gyllenborg

Henning Adolf Gyllenborg (ur. 12 czerwca 1713, zm. 26 listopada 1775 w Sztokholmie) – szwedzki polityk z XVIII wieku. Radca stanu. Studiował w Uppsali. W latach 1751–1752 pełnił funkcję landmarszałka szwedzkiego parlamentu stanowego ("Lantmarskalk"). Wspierała go partia kapeluszy. Był członkiem Szwedzkiej Akademii Nauk. Korespondował z Linneuszem.
W 1743 roku w Berlinie załatwiał sprawy mariażu królewskiego między Ludwiką Ulryką pruską, a królem szwedzkim Fryderykiem I.

</doc>
<doc id="1032001" url="https://pl.wikipedia.org/wiki?curid=1032001" title="Jajo elektryczne">
Jajo elektryczne

Jajo elektryczne – stosowana w XIX wieku nazwa przyrządu do badań nad elektrycznością, w szczególności nad wyładowaniami elektrycznymi.
Opis.
"Źródło: Encyklopedia Orgelbranda"
Jest to naczynie eliptyczne, w którym można rozrzedzić powietrze i w którym przesuwane być mogą dwa pręty metalowe prowadzące na zewnątrz; jeżeli kulkę jednego pręta zbliżymy do konduktora, to za każdym wyładowaniem objawia się wspaniały przebieg iskier. Przy znaczniejszej długości iskra przedstawia przebieg wyraźnie zygzakowaty, na podobieństwo błyskawicy; blask i barwa iskry są różne, zależą od natury przewodników, między którymi iskra przeskakuje i zawartości naczynia, w którym przebiega.

</doc>
<doc id="1032005" url="https://pl.wikipedia.org/wiki?curid=1032005" title="Tadeusz Samborski">
Tadeusz Samborski

Tadeusz Samborski (ur. 8 sierpnia 1945 w Gańczarach) – polski polityk, dziennikarz i dyplomata, poseł na Sejm II i IV kadencji.
Życiorys.
Jest absolwentem I Liceum Ogólnokształcącego im. Tadeusza Kościuszki w Legnicy. W 1969 ukończył studia na Wydziale Humanistycznym Wyższej Szkoły Pedagogicznej w Gdańsku. W 1977 uzyskał stopień doktora nauk historycznych na Uniwersytecie Moskiewskim. W latach 1978–1983 pracował w dyplomacji, był m.in. I sekretarzem ambasady PRL w Wientianie w Laosie. Następnie do 1993 pełnił funkcję korespondenta prasy ludowej w Moskwie.
Od 1962 działał w Związku Młodzieży Wiejskiej. Od 1964 należał do Zjednoczonego Stronnictwa Ludowego, następnie przystąpił do PSL. Wybierany do władz krajowych tego ugrupowania.
Sprawował mandat posła na Sejm II i IV kadencji z ramienia Polskiego Stronnictwa Ludowego, wybranego w okręgach legnickich: nr 23 i nr 1. W latach 1994–1998 był prezesem Fundacji „Pomoc Polakom na Wschodzie”. Objął funkcję przewodniczącego rady krajowej Ruchu Stowarzyszeń Regionalnych RP.
W 2004 i 2014 kandydował do Parlamentu Europejskiego, a w 1997, 2005, 2007, 2015 i 2019 do Sejmu. W 2014 uzyskał z listy PSL mandat radnego sejmiku dolnośląskiego. 15 grudnia 2014 został wybrany na członka zarządu województwa na okres V kadencji (2014–2018). W 2018 nie odnowił mandatu radnego.
Odznaczony Krzyżem Oficerskim Orderu Odrodzenia Polski (1999). Wyróżniony odznaką „Zasłużony dla Legnicy” (2001) oraz Srebrnym Medalem „Zasłużony Kulturze Gloria Artis” (2005).
Brat m.in. Antoniego Samborskiego (posła ZSL na Sejm PRL VIII i IX kadencji).

</doc>
<doc id="1032008" url="https://pl.wikipedia.org/wiki?curid=1032008" title="Achitofel z Gilo">
Achitofel z Gilo



</doc>
<doc id="1032009" url="https://pl.wikipedia.org/wiki?curid=1032009" title="Achitofel">
Achitofel

Achitofel z Gilo (XI/X w. p.n.e.) – postać biblijna, doradca Dawida, króla Izraela.
Stanął po stronie Absaloma, gdy ten zbuntował się przeciwko ojcu. Achitofel doradzał szybkie rozprawienie się z Dawidem, widząc w tym jedyną szansę na pokonanie tego ostatniego. Absalom został jednak przekonany przez innego doradcę – Chuszaja, w rzeczywistości ukrytego stronnika Dawida – aby poczekać i zebrać liczniejsze siły. Achitofel, widząc nieuchronną klęskę Absaloma, powrócił do rodzinnego Gilo, gdzie się powiesił.
Według Hagady był największym mędrcem w Izraelu.
Synem Achitofela był Eliam, należący do Bohaterów Dawida. Przypuszcza się, że był on identyczny z Eliamem ojcem Batszeby.
Biblizmy.
"Doradca króla Dawida, zdradził go, przyłączając się do sprzysiężenia Absaloma".

</doc>
<doc id="1032011" url="https://pl.wikipedia.org/wiki?curid=1032011" title="12.7 cm Flakzwilling 40">
12.7 cm Flakzwilling 40



</doc>
<doc id="1032014" url="https://pl.wikipedia.org/wiki?curid=1032014" title="Henri Jacques Guillaume Clarke">
Henri Jacques Guillaume Clarke

Henri Jacques Guillaume Clarke d’Hunebourg (ur. 17 października 1765 w Landrecies, Hrabstwo Hainaut, zm. 28 października 1818) – francuski generał irlandzkiego pochodzenia, marszałek Francji oraz par Francji.
Clarke jako sierota wstąpił do szkoły wojskowej w Paryżu i w 1782 został żołnierzem. Po bitwie pod Landau w 1793 awansował na generała brygady. Dowodził strażą przednią Armii Reńskiej i był szefem jej sztabu.
Trzykrotnie piastował urząd ministra wojny Francji:

</doc>
<doc id="1032016" url="https://pl.wikipedia.org/wiki?curid=1032016" title="Henri Clarke d'Hunebourg">
Henri Clarke d'Hunebourg



</doc>
<doc id="1032017" url="https://pl.wikipedia.org/wiki?curid=1032017" title="Józef Fortuna">
Józef Fortuna

Józef Fortuna (ur. 11 września 1952 w Makowie Podhalańskim) – polski polityk, samorządowiec, lekarz, poseł na Sejm IV kadencji.
Życiorys.
Ukończył w 1979 studia na Wydziale Lekarskim Akademii Medycznej w Gdańsku, następnie uzyskał stopień doktora nauk medycznych. Od 1979 pracuje w szpitalu w Suchej Beskidzkiej (był m.in. zastępcą ordynatora chirurgii ogólnej). Prowadzi także indywidualną praktykę lekarską w zakresie chirurgii i onkologii.
W latach 1998–2002 pełnił funkcję radnego powiatu suskiego. W 2004 objął mandat posła IV kadencji z okręgu chrzanowskiego z listy Prawa i Sprawiedliwości (w miejsce wybranego do Parlamentu Europejskiego Adama Bielana). Nie został umieszczony na liście wyborczej w wyborach parlamentarnych w 2005. Objął w tym samym roku mandat radnego sejmiku małopolskiego za innego radnego, który został posłem. W 2006 ponownie dostał się do rady powiatu suskiego, kandydując z lokalnego i konkurencyjnego wobec PiS komitetu. W 2010 uzyskał reelekcję. Zrezygnował z mandatu w trakcie kadencji w związku z objęciem stanowiska wicedyrektora w lokalnym zakładzie opieki zdrowotnej.

</doc>
<doc id="1032018" url="https://pl.wikipedia.org/wiki?curid=1032018" title="Wrzeciono mitotyczne">
Wrzeciono mitotyczne



</doc>
<doc id="1032019" url="https://pl.wikipedia.org/wiki?curid=1032019" title="Bukowińska Ukraińska Armia Samoobrony">
Bukowińska Ukraińska Armia Samoobrony

Bukowińska Ukraińska Armia Samoobrony (ukr. Буковинська Українська Самооборонна Армія, BUSA) – ukraińska formacja zbrojna działająca na Bukowinie i w Besarabii pod koniec II wojny światowej.
Bukowińska Ukraińska Armia Samoobrony została utworzona jesienią 1943 r. Odbyło się to z rozkazu dowódcy niemieckiej 17 Armii i przy wsparciu 7 Dywizji Piechoty. W jej skład weszli jednak tylko Ukraińcy, głównie byli członkowie Kurenia Bukowińskiego melnykowskiej frakcji Organizacji Ukraińskich Nacjonalistów. Formacja nie miała też statusu niemieckiej jednostki wojskowej. Na jej czele stał sotnik Wasyl Szumka ps. "Łuhowyj". Sztab stacjonował we wsi Szepit w Karpatach Wschodnich. Latem 1944 r. formacja liczyła ok. 600 ludzi zgrupowanych w 3 oddziałach samoobrony. Walczyła przeciwko sowieckiej i rumuńskiej partyzantce komunistycznej. Z powodu współpracy z Niemcami była atakowana przez część czołowych działaczy Ukraińskiej Powstańczej Armii.
Po zajęciu Bukowiny i Besarabii przez Armię Czerwoną część członków BUSA przeszła do UPA, wchodząc w skład Grupy UPA-Zachód. Pozostali pod dowództwem Łuhowego przedostali się na Słowację, a stamtąd do Niemiec, gdzie w kwietniu 1945 r. wstąpili do nowo formowanej 1 Dywizji Ukraińskiej Armii Narodowej.

</doc>
<doc id="1032021" url="https://pl.wikipedia.org/wiki?curid=1032021" title="Paulo Batista Nsimba">
Paulo Batista Nsimba



</doc>
<doc id="1032023" url="https://pl.wikipedia.org/wiki?curid=1032023" title="P.I.Ę.Ć.G.I.E. Panama">
P.I.Ę.Ć.G.I.E. Panama

P.I.Ę.Ć.G.I.E. Panama – pierwszy album zespołu Cinq G wydany w 2004 roku.

</doc>
<doc id="1032024" url="https://pl.wikipedia.org/wiki?curid=1032024" title="ENEA">
ENEA



</doc>
<doc id="1032025" url="https://pl.wikipedia.org/wiki?curid=1032025" title="Tristan Suarez Buenos Aires">
Tristan Suarez Buenos Aires



</doc>
<doc id="1032026" url="https://pl.wikipedia.org/wiki?curid=1032026" title="Szumy uszne">
Szumy uszne

Szumy uszne () – grupa przykrych doznań dźwiękowych pochodzenia endogennego, które zwykle są objawami drobnych defektów w uchu wewnętrznym. Szumy uszne mają charakter subiektywny, słyszane są tylko przez osobę, u której powodują dyskomfort. Nie pochodzą z otoczenia, jednak może je generować zbyt głośny dźwięk. Odczuwane są w uszach lub w głowie. Szumy uszne obiektywne występują rzadziej i może je usłyszeć także osoba, która bada poprzez osłuchiwania z zewnątrz uchem lub za pomocą stetoskopu.
Wyróżnia się szum:
Etiologia.
W około 67% przypadków nie udaje się ustalić przyczyny szumów. Najprawdopodobniej w tej części przypadków przyczyna ma centralne pochodzenie (mózg). W tym przypadku defekt miałby polegać na niewłaściwej obróbce sygnałów docierających do mózgu.
W pozostałej części przypadków etiologia jest wyraźnie określona.
Do określonych przyczyn należą:
W przypadku jednostronnego, subiektywnego szumu w uchu należy podejrzewać guz kąta móżdżkowo-mostkowego lub nerwiak nerwu VIII
Objawy.
Objawy szumu w uszach występują w rozmaitych postaciach. Najczęściej są określane jako:
Fizjoterapia w leczeniu szumów usznych.
Szacuje się, że u podłoża nawet 65% subiektywnych szumów usznych leżą przyczyny somatosensoryczne, w tym mięśniowo-powięziowy zespół bólowy (ang. myofascial pain syndrome, MFPS),związany z obecnością punktów spustowych (trigger points, TrP), zlokalizowanych w obrębie mięśnio-powięzi, dlatego w wielu przypadkach jest możliwe leczenie szumów usznych przy użyciu metod fizjoterapeutycznych, do których należą:

</doc>
<doc id="1032027" url="https://pl.wikipedia.org/wiki?curid=1032027" title="Laurent Gouvion Saint-Cyr">
Laurent Gouvion Saint-Cyr



</doc>
<doc id="1032028" url="https://pl.wikipedia.org/wiki?curid=1032028" title="Rurka Geislera">
Rurka Geislera



</doc>
<doc id="1032029" url="https://pl.wikipedia.org/wiki?curid=1032029" title="Lucjan Kraszewski">
Lucjan Kraszewski

Lucjan Kraszewski (ur. 24 lipca 1820 w Prużanie, zm. 2 lutego 1892 w Honiatyczach) – polski malarz, rysownik i fotografik, jeden z prekursorów polskiej fotografii artystycznej, powstaniec.
Syn ziemian Jana i Zofii z Malskich, młodszy brat Józefa Ignacego, starszy brat Kajetana.
Ukończył gimnazjum w Świsłoczy i Uniwersytet Dorpacki. W czasie studiów przyjęty do Konwentu Polonia. Po zakończeniu nauki pędził życie ziemianina w rodzinnym majątku Dołhe w Grodzieńskiem. W czasie powstania styczniowego okazywał powstańcom szeroką pomoc, za co został zesłany do guberni permskiej. Po powrocie do kraju sprzedał rodzinny majątek, zamieszkując w Warszawie i w majątku żony, Stefanii z Sułkowskich.
Malował, szkicował i fotografował pejzaże Grodzieńszczyzny, ilustrował książki brata Józefa Ignacego. Zachował się niewielki zbiór zdjęć dworku Kraszewskich w Romanowie.
Zmarł w Honiatyczach, spoczywa na cmentarzu w Wisznicach.

</doc>
<doc id="1032034" url="https://pl.wikipedia.org/wiki?curid=1032034" title="Giffoni Film Festival">
Giffoni Film Festival

Giffoni Film Festival – festiwal filmów dla młodych widzów. Impreza odbywa się co roku w lipcu we włoskiej miejscowości Giffoni Valle Piana. 
Została zapoczątkowana w 1971 roku przez Claudia Gubitosiego. Jego celem jest promocja dobrego kina dla młodzieży. Od roku 2003 funkcjonuje cała sieć festiwali filmów dla młodych - Giffoni World Alliance.
W imprezie biorą udział przedstawiciele 30 krajów. W jury zasiadają wyłącznie dzieci i młodzież w wieku od 6 do 19 lat. Częstymi gośćmi są gwiazdy "dorosłego" kina. Dotychczas udział w imprezie wzięli między innymi Robert De Niro, Oliver Stone, Meryl Streep, Jeremy Irons, Jean-Jacques Annaud, Wim Wenders, Ben Kingsley, Kathy Bates, Krzysztof Kieślowski, Gillian Anderson i Ray Liotta.
W 2001, nagrodę za rolę kobiecą otrzymała Karolina Sawka za postać Nel we "W pustyni i w puszczy". Za ten sam film, w dwóch kategoriach został nagrodzony jego reżyser - Gavin Hood.

</doc>
<doc id="1032035" url="https://pl.wikipedia.org/wiki?curid=1032035" title="Stronnictwo kapeluszy">
Stronnictwo kapeluszy



</doc>
<doc id="1032036" url="https://pl.wikipedia.org/wiki?curid=1032036" title="Kureń Bukowiński (1919)">
Kureń Bukowiński (1919)

Kureń Bukowiński () – ukraińska ochotnicza formacja wojskowa, utworzona w 1919 roku z uchodźców z zajętej przez Rumunię Bukowiny.
Kureń Bukowiński walczył przeciw wojskom bolszewickim w składzie Żelaznej Dywizji armii Ukraińskiej Republiki Ludowej. Dowódcą Kurenia był Omelian Kantymir.

</doc>
<doc id="1032037" url="https://pl.wikipedia.org/wiki?curid=1032037" title="Axel von Fersen">
Axel von Fersen

Hrabia Fredrik Axel Fersen "Starszy" (ur. 5 kwietnia 1719, zm. 24 kwietnia 1794) – szwedzki polityk. Stronnictwem z jakim był powiązany był tzw. partia kapeluszy. Pełnił funkcje landmarszałka ("Lantmarskalk") trzykrotnie: (w latach 1755–1756, a następnie w latach: 1760–1762 i od 1769 do 1770). Jego synem był Hans Axel Fersen (1755–1810).
Życiorys.
1756-1771.
Axel von Fersen wyróżnił się w czasie wojny siedmioletniej (1756–1763). W walkach o Uznam i Wolin zadał znaczne straty wojskom pruskim. W nagrodę na obradach parlamentu z 1755/1756 roku uczyniono go landmarszałkiem. Od 1756 cała partia kapeluszy znajdowała się pod jego przywództwem. W latach sześćdziesiątych zdecydował się wesprzeć dwór przeciwko próbom dalszego ograniczania władzy królewskiej jakie podejmowała prorosyjska partia czapek, które doprowadzały do rozpaczy króla Adolfa Fryderyka. W 1766 partia czapek przejęła władzę, a Fersen znalazł się w opozycji. Gdy król abdykował na siedem dni, Fersen przywrócił spokój w stolicy wysyłając gwardię w miasto. "Kapelusze" odzyskały władzę w 1769. Fersen znów został landmarszałkiem, lecz nie uczynił niczego by ustabilizować sytuacje w Szwecji. Nie wyszedł naprzeciw tym którzy domagali się reformy konstytucji z 1719, czym niechcący wzmocnił absolutystów z popierającej księcia Gustawa (potem Gustaw III) "partii" Gustavianerna. Wieczorem 12 lutego 1771 Fersen jadł kolację w pałacu królewskim, gdy król doznał ataku serca, po czym zmarł w jego ramionach.
1771-1789.
Po przejęciu władzy, Gustaw III usiłował pogodzić zwaśnione partie dzieląc najważniejsze stanowiska między ich przedstawicieli. Von Fersen zasiadał w komitecie mającym wypracować wspólną bazę polityczną. Komitet okazał się pomysłem nieudanym. Po ponownym przywróceniu monarchii absolutnej drogą zamachu stanu przez króla (sierpień 1772) Gustaw przywołał Fersena do siebie. Jednak ich relacje nigdy nie były zbyt serdeczne. Pisma Fersena "Historiska Skrifter" pokazują, że był on bardzo zazdrosny o pozycje króla i jego zalety charakteru i nie mógł przy tym zapomnieć czasów gdy jako szef zwycięskiej partii sam decydował o wszystkim co dzieje się w państwie. Na Riksdagu roku 1778 pojawiły się już pewne rozbieżności między nimi. W 1786 Fersen przeszedł do opozycji antykrólewskiej występując przeciwko królewskim roszczeniom finansowym.
1789-1794.
Na zebraniu parlamentu roku 1789 Fersen agitował wśród arystokratów przeciw tronowi, nie zważając na trudna sytuację międzynarodową Szwecji (dwie wojny). Opóźniał subsydia dla armii przez co stracił swą renomę. 17 lutego 1789 został w końcu aresztowany i opozycja załamała się.
W sierpniu 1791 był specjalnym wysłannikiem szwedzkim w Wiedniu, próbującym wybadać czy Austria nie pomogłaby walczyć z Rewolucją Francuską. Wicekanclerz austriacki Philipp von Cobenzl sceptycznie się jednak wyraził o możliwościach powodzenia takiej operacji.
Fersen przez 17 lat rządził faktycznie Szwecją. Był człowiekiem o dużym talencie organizacyjnym, a także literackim. Jednak był nieco zbyt dumny i żądny władzy jak na wielkiego męża stanu.

</doc>
<doc id="1032038" url="https://pl.wikipedia.org/wiki?curid=1032038" title="Giffoni">
Giffoni



</doc>
<doc id="1032039" url="https://pl.wikipedia.org/wiki?curid=1032039" title="Alegranza">
Alegranza

Alegranza – niezamieszkana wyspa, należąca do archipelagu Wysp Kanaryjskich (dokładnie do Archipelagu Chinijo), znajdująca się na północ od wyspy Lanzarote i administracyjnie z nią związana (gmina Teguise). Wraz z pozostałymi wyspami archipelagu Wysp Kanaryjskich jest zaliczana do Makaronezji.
Jej powierzchnia wynosi 10,2 km², najwyższe wzniesienie wynosi 289 m i zlokalizowane jest w południowej części wyspy w "Montaña de Alegranza", z kraterem wulkanicznym o średnicy 1,1 km (widocznym na zdjęciu satelitarnym). Północna część wyspy jest płaska. Na wschodnim wybrzeżu zlokalizowana jest latarnia morska "Punta Delgada" zasilana energią słoneczną. Moc jej halogenowej lampy wynosi 150 W.

</doc>
<doc id="1032040" url="https://pl.wikipedia.org/wiki?curid=1032040" title="Kureń Bukowiński">
Kureń Bukowiński



</doc>
<doc id="1032041" url="https://pl.wikipedia.org/wiki?curid=1032041" title="Ernardo Gómez">
Ernardo Gómez

Ernardo Gómez (ur. 30 lipca 1982 roku w Caracas) – wenezuelski siatkarz, atakujący, wielokrotny reprezentant kraju. Od sezonu 2018/2019 występuje w drużynie Hapoel Kefar Sawa.
Kariera siatkarska.
Ernardo Gomez był zafascynowany piłką siatkową od najmłodszych lat. Dyscyplinę tę zaczął uprawiać w wieku 11 lat.
W 1995 roku, nie mając jeszcze 13 lat, pojawił się na treningu prowadzonym przez kubańskiego trenera Davida Suareza, odpowiedzialnego w wenezuelskiej federacji za wyszukiwanie młodych talentów. Pokazał się z bardzo dobrej strony i od tej pory zaczął trenować z młodzikami.
Wymagania były wysokie, a na dodatek Gomez tęsknił za domem i rodziną. Musiał też grać ze starszymi, większymi i bardziej ogranymi zawodnikami, gdyż jego kategoria wiekowa w ogóle nie istniała. Jednak już po trzech latach ciężka praca przyniosła efekty. Jako szesnastolatek Gomez zadebiutował w seniorskiej reprezentacji kraju, wchodząc na boisku z ławki w czasie Pucharu Ameryki, zastępując Jose Matheusa.
Początki, czyli Bolívar.
Karierę zawodniczą rozpoczynał w wenezuelskim klubie Bolívar, nabierając doświadczenia nie tylko w klubie, ale również w reprezentacjach juniorskich.
Pod koniec lat 90. zbierał doświadczenie na różnego rodzaju turniejach juniorskich, na wszystkich będąc wyróżniająca się postacią. W 1997 roku wywalczył czwarte miejsce na Mistrzostwach Świata Juniorów w Bahrajnie, kiedy to złote medale zdobywali polscy zawodnicy pod wodzą trenera Mazura. Jednak wówczas Gomez był od nich o blisko pięć lat młodszy.
Dwa lata później, będąc już liderem reprezentacji Wenezueli kadetów, zajął z nią drugie miejsce na Mistrzostwach Świata w Arabii Saudyjskiej. Grał też na mistrzostwach juniorów w Tajlandii i ponownie jego zespołowi przypadło czwarte miejsce.
Wyjazd do Brazylii.
Gomez szybko stał się gwiazdą słabej ligi wenezuelskiej, co przyczyniło się do wyjazdu za granicę. Przed sezonem przeniósł się do brazylijskiego zespołu Sport Club Ulbra, gdzie występował przez jeden sezon.
Ze swoim zespołem osiągnął jednak dobry wynik, zajmując 2. miejsce w Lidze Południowej (South Liga). Był tam jednym z lepszych zawodników, dzięki czemu otrzymał propozycję gry w Europy.
Rozkwit kariery w Olympiakosie.
Od 2000 roku reprezentował barwy Olympiakosu CP, gdzie z miejsca stał się gwiazdą. W drużynie z Pireusu odniósł swoje pierwsze i największe sukcesy w karierze. Już w pierwszym sezonie w Grecji wywalczył pierwsze w swojej karierze mistrzostwo (2000/01).
Następnie przyszły Mistrzostwa Świata Juniorów we Wrocławiu w roku 2001, gdzie zagrał fantastycznie, stając się ulubieńcem publiczności. Postawa 19-letniego wówczas Gomeza walnie przyczyniła się do wywalczenie przez wenezuelski zespół brązowego medalu.
W 2001 roku Gomez brał udział wraz z reprezentacją swojego kraju w rozgrywkach Ligi Światowej. Wenezuela zdołała w niej wygrać trzy spotkania, w tym jedno z Polską, a popularny "Harry" był już niekwestionowanym liderem drużyny. Dosyć nieoczekiwanie został też najlepiej punktującym zawodnikiem rundy interkontynentalnej Ligi Światowej.
Razem z Olympiakosem wystartował w turnieju finałowym Ligi Mistrzów, w edycji 2001/2002, w który Grecy zajęli drugie miejsce, a sam Gomez został najlepiej punktującym zawodnikiem turnieju Final Four.
W 2002 roku miał okazję zadebiutować na Mistrzostwach Świata. We wszystkich trzech meczach swojej reprezentacji – z Brazylią, Egiptem i USA, zagrał bardzo dobrze i był zdecydowanie najlepszym graczem swojej reprezentacji. Wenezuela nie zdołała jednak awansować nawet do najlepszej "szesnastki" i została sklasyfikowana na 17. pozycji.
W sezonie 2002/03 po raz drugi wywalczył mistrzostwo ligi greckiej, zaś w 2003 roku odniósł największy sukces ze swoją reprezentacją wygrywając z nią Igrzyska Panamerykańskie.
Przeprowadzka do Aten.
W 2004 roku opuścił Olympiakos i przeniósł się do zespołu lokalnego rywala zawodników z Pireusu - ateńskiego Panathinaikosu.
W zespole "Wszechateńskich koniczynek" grał do 2006 roku. Był jednym z głównych filarów drużyny. Z zespołem zdobył po raz trzeci w swojej karierze mistrzostwo Grecji (2005/06). Ponadto jego zespół zajął trzecie miejsce w rozgrywkach Pucharu CEV.
Po zdobyciu trzeciego tytułu mistrzowskiego w Grecji postanowił wyjechać do Japonii.
Japoński epizod.
Okres spędzony w klubie Toyoda Gosei nie należy do udanych w jego karierze. W japońskim zespole nie prezentował swoich nieprzeciętnych umiejętności, czego efektem był powrót do Panathinaikosu jeszcze przed końcem sezonu 2006/2007.
Podczas pobytu w Japonii otrzymał powołanie na Mistrzostwa Świata, które odbywały się właśnie w "Kraju Kwitnącej Wiśni". Jednak forma prezentowana w klubie przełożyła się na postawę w reprezentacji. Pomimo dwóch wygranych meczów Wenezuelczykom ponownie nie udało się awansować do czołowej "szesnastki" czempionatu.
Turecka przygoda.
W sezonie 2007/2008 Ernando reprezentuje barwy tureckiego Fenerbahce Stambuł. Ze swoim zespołem występuje w europejskich pucharach, w Challenge Cup.
Sukcesy klubowe.
Superpuchar Grecji:
Puchar Grecji:
Mistrzostwo Grecji:
Liga Mistrzów:
Puchar CEV:
Puchar Turcji:
Mistrzostwo Turcji:
Sukcesy reprezentacyjne.
Mistrzostwa Świata Kadetów:
Mistrzostwa Świata Juniorów:
Igrzyska Panamerykańskie:

</doc>
<doc id="1032042" url="https://pl.wikipedia.org/wiki?curid=1032042" title="Coon Rapids (Minnesota)">
Coon Rapids (Minnesota)

Coon Rapids – miasto w Stanach Zjednoczonych położone w stanie Minnesota w hrabstwie Anoka. Coon Rapids znajduje się na przedmieściach Minneapolis i jest jego rozbudowanym ośrodkiem mieszkaniowym.

</doc>
<doc id="1032044" url="https://pl.wikipedia.org/wiki?curid=1032044" title="Gydułka">
Gydułka

Gydułka (bułg. "Гъдулка") – bułgarski instrument strunowy z grupy smyczkowych. Składa się z pudła rezonansowego (wyżłobionego z jednego kawałka drewna i zakrytego jedną deską), stosunkowo krótkiego i bezprogowego gryfu, trzech metalowych strun głównych i dziesięciu rezonujących (burdonowych). W połowie XX wieku pojawiła się idea standaryzacji tegoż instrumentu.
Opis.
Gydułka od innych, zbliżonych genetycznie instrumentów strunowych odróżnia się krótkim gryfem oraz obecnością strun burdonowych.

</doc>
<doc id="1032046" url="https://pl.wikipedia.org/wiki?curid=1032046" title="Zbigniew Chrzanowski">
Zbigniew Chrzanowski

Zbigniew Chrzanowski (ur. 7 października 1963 w Makowie Mazowieckim) – polski polityk, rolnik, poseł na Sejm III i IV kadencji, były wiceminister rolnictwa.
Życiorys.
Ukończył studia na Wydziale Samochodów i Maszyn Roboczych Politechniki Warszawskiej. Prowadził indywidualne gospodarstwo rolne w Makowie Mazowieckim. Pełnił funkcję posła III kadencji z listy Akcji Wyborczej Solidarność oraz IV kadencji z listy Platformy Obywatelskiej z okręgu siedleckiego. Należał do SLCh, następnie Stronnictwa Konserwatywno-Ludowego, zaś od 2002 do rozwiązania do Stronnictwa Konserwatywno-Ludowego – Ruchu Nowej Polski. W rządzie Jerzego Buzka zajmował stanowisko wiceministra rolnictwa. Od maja do czerwca 2004 z rekomendacji Koła Poselskiego Konserwatywno-Ludowego reprezentował Sejm w Parlamencie Europejskim.
We wrześniu 2004 Zbigniew Chrzanowski wraz z rodziną wyjechał do Stanów Zjednoczonych, przesyłając z zagranicy oświadczenie o rezygnacji z mandatu poselskiego. Jako powody tej decyzji podawał rozczarowanie sceną polityczną (nie został wpisany na listę kandydatów PO do PE) i chęć podjęcia działań biznesowych. Wyjazd posła wzbudził jednak liczne kontrowersje i dywagacje m.in. z uwagi na jego zbieg czasowy z tragiczną śmiercią Marka Karpia.

</doc>
<doc id="1032050" url="https://pl.wikipedia.org/wiki?curid=1032050" title="Krykiet na Letnich Igrzyskach Olimpijskich 1900">
Krykiet na Letnich Igrzyskach Olimpijskich 1900

Zawody w krykiecie na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Odbyły się w dniach 19–20 sierpnia 1900 r. na Vélodrome de Vincennes. W jedynym meczu turnieju zmierzyły się Wielka Brytania z Francją. Spotkanie zakończyło się zwycięstwem Brytyjczyków, którzy zdobyli 158 runów.
Początkowo w turnieju brać udział miały także drużyny Belgii i Holandii, jednak wycofały się z rozgrywek. 
Brytyjczycy reprezentowani byli przez klub Devon and Somerset Wanderers, natomiast Franzuzi przez Union des Sociétés Françaises de Sports Athlétiques (USFSA) składający się głównie z brytyjskich emigrantów.
Zawody zostały uznane za olimpijskie oficjalnie w 1912 roku.
Geneza.
Krykiet znalazł się w programie Letnich Igrzysk Olimpijskich 1896, jednak z powodu zbyt małej liczby zgłoszonych drużyn turniej się nie odbył. Cztery lata później na II Letnich Igrzyskach Olimpijskich pojawił się ten sam problem. Początkowo zgłosiły się 4 drużyny, jednak Belgia i Holandia wycofały się z turnieju, gdy okazało się, że nie będą współorganizować igrzysk z Francją. Z tego względu w zawodach uczestniczyły tylko drużyna gospodarzy i Wielka Brytania.
Medaliści.
Źródło: 

</doc>
<doc id="1032051" url="https://pl.wikipedia.org/wiki?curid=1032051" title="Elektrociepłownia Szczecin">
Elektrociepłownia Szczecin



</doc>
<doc id="1032052" url="https://pl.wikipedia.org/wiki?curid=1032052" title="Elektrociepłownia Pomorzany">
Elektrociepłownia Pomorzany



</doc>
<doc id="1032053" url="https://pl.wikipedia.org/wiki?curid=1032053" title="Croker Island">
Croker Island

Croker Island – wyspa należąca do Australii, położona na Morzu Arafura, 200 km od miasta Darwin. Jej powierzchnia to 326 km². Najwyższy punkt wyspy wznosi się tylko 15 m ponad poziom morza.
W marcu 2005 r. spore zniszczenia na wyspie wywołał Cyklon Ingrid.

</doc>
<doc id="1032055" url="https://pl.wikipedia.org/wiki?curid=1032055" title="Sarangi">
Sarangi

Sarangi – instrument strunowy wywodzący się z subkontynentu indyjskiego. Składa się z 3 strun głównych, wykonanych z kozich jelit, oraz kilkunastu (do kilkudziesięciu) stalowych strun burdonowych. Sarangi są znane a całym obszarze Indii, Nepalu i Pakistanu, lecz stanowią szczególnie ważny instrument w muzyce hindustańskiej popularnej na północy Półwyspu Indyjskiego. Jest to instrument wykorzystywany głównie w muzyce klasycznej, a także do akompaniamentu tablistom podczas ich solowych występów, bądź aktorom podczas przedstawień tanecznych (Kathak).
Technika gry.
Na sarangi gra się małym smyczkiem. Ze względu na to, że sarangi nie posiadają progów, a na podstrunnicy umieszczone są struny burdonowe, stosuje się tzw. technikę paznokciową, wykorzystując skrócenie strun przy przesuwaniu paznokciem lewej ręki wzdłuż strun. Pozwala to na uzyskanie wielu płynnych tonów, z drugiej strony sprawia, że sarangi uchodzą za jeden z najtrudniejszych instrumentów pod względem koniecznych umiejętności technicznych.
Wątpliwości nazewnicze.
W Nepalu pod nazwą sarangi znany jest zupełnie inny instrument smyczkowy zbliżony budową do bengalskiej sarindy. Nie posiada on strun burdonowych, nie stosuje w grze na nim techniki paznokciowej.
W Pendżabie popularna jest nieco mniejsza odmiana tego instrumentu, zwana "ćhoti sarangi" ("małe sarangi"), natomiast sarangi używane w Kaszmirze są jeszcze mniejsze i mają mniej strun.
Sarangi w Polsce.
Jedną z nielicznych osób w Polsce grających na sarangi jest Maria Pomianowska, która studiowała ten instrument u Pandita Ram Narayana.

</doc>
<doc id="1032057" url="https://pl.wikipedia.org/wiki?curid=1032057" title="Harold Reitsema">
Harold Reitsema

Harold J. Reitsema (ur. 1948) – amerykański astronom. Wchodził w skład zespołów, które odkryły Larissę, siódmy ze znanych księżyców Neptuna, i Telesto, trzynasty księżyc Saturna. Reitsema i jego koledzy odkryli te księżyce poprzez naziemne obserwacje teleskopowe.
Wykorzystując koronograficzny system obrazowania z jednym z pierwszych elementów światłoczułych dostępnych dla astronomów, Reitsema i jego zespół zauważyli Telesto 8 kwietnia 1980, dwa miesiące po tym jak obserwowali jako jedni z pierwszych Janusa, również księżyc Saturna. Reitsema, jako część innej drużyny astronomów, odkrył Larissę 24 maja 1981, podczas obserwacji okultacji gwiazdy przez system Neptuna.
Reitsema był kierownikiem Space Science Advanced Programs przy Ball Aerospace &amp; Technologies Corp. w Boulder (Kolorado). Wchodził w skład zespołów pracujących nad wieloma misjami kosmicznymi NASA, w tym Kosmicznym Teleskopem Spitzera, Kosmicznym Teleskopem Keplera i New Horizons.
Planetoida (13327) Reitsema została nazwana na jego cześć.

</doc>
<doc id="1032058" url="https://pl.wikipedia.org/wiki?curid=1032058" title="KWB Bełchatów">
KWB Bełchatów



</doc>
<doc id="1032059" url="https://pl.wikipedia.org/wiki?curid=1032059" title="KWB Turów">
KWB Turów



</doc>
<doc id="1032061" url="https://pl.wikipedia.org/wiki?curid=1032061" title="Fidel płocka">
Fidel płocka

Fidel płocka – instrument strunowy smyczkowy. Wykonany z jednego kawałka drewna, najczęściej brzozy bądź olchy. Liczba strun, jak również ich strój pozostaje nierozstrzygnięty – od trzech – gdzie niższe kołki spełniałby rolę wsporników, do sześciu – w tym przypadku struny strojone byłyby w parach po dwie (unisono) lub każda z nich spełniała indywidualną funkcję.
Prawdopodobnie pochodzi z XVI w. Oryginał instrumentu wykopano w 1985 r. podczas badań archeologicznych na płockiej starówce. Obecnie egzemplarz ten znajduje się w Muzeum Mazowieckim w Płocku.
Budowa, technika gry.
Instrument posiada rzadki typ podstawka, o dwóch nóżkach nierównej długości, jak też i bardzo zachowawcze cechy konstrukcyjne (brak podstrunnicy i strunociągu) nawiązujące do średniowiecza. Podczas gry jest on trzymany w pozycji kolanowej, a struny skracane są przez boczny dotyk paznokciem (tzw. technika paznokciowa). Ta technika wykonawcza zanikła w Polsce pod koniec XIX wieku.
Instrument współcześnie.
 
Na podstawie prac dr hab. Ewy Dahlig warszawski lutnik, Andrzej Kuczkowski, wykonał na zamówienie Marii Pomianowskiej pierwszą współczesną kopię instrumentu. Pierwsze egzemplarze chordofonu odtworzonego według oryginału, trafiły na początku lat dziewięćdziesiątych do zbiorów Państwowego Muzeum Etnograficznego w Warszawie oraz Muzeum Ludowych Instrumentów Muzycznych w Szydłowcu. Po kilku latach od zrekonstruowania chordofonu płockiego dla zbiorów muzealnych kolejne egzemplarze powstawały już dla celów użytkowych. Pomysł zrekonstruowania fideli kolanowych na potrzeby praktyki wykonawczej wyszedł w 1994 roku od Marii Pomianowskiej. Artystka opracowała sposób strojenia fideli oraz technikę gry na niej. Ze względu na zupełny brak źródeł na temat instrumentu opracowanie to opierało się na doświadczeniach, badaniach i wiedzy artystki, m.in. dotyczącej technik gry na instrumentach bliskowschodnich oraz ewolucji instrumentów smyczkowych. Przy obecnym stanie wiedzy nie da się ocenić, na ile opracowana technika jest zgodna z pierwotnym sposobem gry.
Maria Pomianowska od 2010 r. prowadzi w Akademii Muzycznej w Krakowie na Wydziale Instrumentalnym autorską specjalność studiów „Fidele kolanowe”, gdzie naucza gry na suce biłgorajskiej oraz fideli płockiej (studia licencjackie i magisterskie). Jest to początek tworzenia pierwszego w Polsce wydziału muzyki ludowej i etnicznej na Akademii Muzycznej. W 2011 roku powstała pierwsza na świecie Suka &amp; Fidel Orchestra zwana Arcus Poloniae, składająca się z grupy suk biłgorajskich, suk mieleckich oraz fideli płockich.
Fidel weszła do instrumentarium m.in. zespołów folkowych np. Zespół Polski, Village Kolektiv (gra na niej Sylwia Świątkowska). Utwory z wykorzystaniem instrumentu ma w swoim repertuarze również polski zespół folkowy Kapela ze Wsi Warszawa.

</doc>
<doc id="1032063" url="https://pl.wikipedia.org/wiki?curid=1032063" title="Archipelag Chinijo">
Archipelag Chinijo

Archipelag Chinijo – grupa wysp, zlokalizowana na północ od wyspy Lanzarote, zaliczana do archipelagu Wysp Kanaryjskich. W jego skład wchodzą następujące wyspy:
Ich powierzchnia wynosi 192,7 km2. W 1986 ich obszar objęty jest ochroną a od 1994 jest traktowany jako obszar ochronny dla ptaków.

</doc>
<doc id="1032065" url="https://pl.wikipedia.org/wiki?curid=1032065" title="ENERGA">
ENERGA



</doc>
<doc id="1032067" url="https://pl.wikipedia.org/wiki?curid=1032067" title="Konstal 102NaW">
Konstal 102NaW



</doc>
<doc id="1032068" url="https://pl.wikipedia.org/wiki?curid=1032068" title="Vanwall">
Vanwall

Vanwall – brytyjski zespół Formuły 1. Założony został w 1955 roku przez Tony’ego Vandervella. Jako pierwszy zespół w historii wygrał klasyfikacje konstruktorów w 1958 roku.
Pierwotnie Vanwall był częścią British Racing Motors. Korporację opuścił po konfliktach spowodowanych kolektywnym zarządzaniem. Vanwall wystawiał do wyścigów swoje samochody w ramach stajni Thinwall Specials. Pierwszy egzemplarz bolidu Vanwalla pojawił się w 1955 roku i posiadał 2-litrowy silnik Nortona złożony w praktyce z czterech 1-cylindrowych silników montowanych w motocyklu Norton Manx. Zatrudnił także specjalistę Franka Costina oraz inżyniera Lotusa Colina Chapmana. W 1957 roku Tony Brooks i Stirling Moss odnieśli zwycięstwo w Grand Prix Wielkiej Brytanii. W następnym sezonie wygrali 6 wyścigów Grand Prix i wygrali mistrzostwa świata konstruktorów. W ostatnim wyścigu sezonu o Grand Prix Maroka zginął Stuart Lewis-Evans. W 1958 roku Vanwall wycofał się z wyścigów grand prix.
W zespole Vanwall jeździli m.in. Mike Hawthorn, Colin Chapman, Harry Schell.

</doc>
<doc id="1032069" url="https://pl.wikipedia.org/wiki?curid=1032069" title="Ewerthon">
Ewerthon

Ewerthon, właśc. Ewerthon Henrique de Souza (ur. 10 czerwca 1981 w São Paulo) – brazylijski piłkarz grający na pozycji skrzydłowego.
Kariera klubowa.
Éwerthon jest wychowankiem klubu Sport Club Corinthians Paulista wywodzącego się z jego rodzinnego miasta São Paulo. W 1999 roku zadebiutował w Campeonato Brasileiro. Nie mając jednak miejsca w podstawowym składzie został wypożyczony do Rio Branco Esporte Clube. Miał więc niewielki udział w wywalczeniu przez klub mistrzostwa Brazylii. Już w 2000 roku wrócił do Corinthians i wspomógł go w walce o Klubowy Puchar Świata 2000, który brazylijski klub zdobył dzięki zwycięstwu w serii rzutów karnych w finale nad Club de Regatas Vasco da Gama. W Corinthians występował także przez pierwszą połowę 2001 roku.
Latem 2001 Éwerthon przeszedł do niemieckiej Borussii Dortmund. W klubie tym spotkał swoich rodaków: Dedé, Evanilsona oraz Márcio Amoroso. W Bundeslidze zadebiutował 29 września w wygranym 2:1 wyjazdowym meczu z FC St. Pauli i w debiucie zdobył gola oraz zaliczył asystę. W całym sezonie prezentował wysoką formę strzelecką i łącznie strzelił 11 goli (10 w lidze i jednego w Pucharze UEFA w spotkaniu ze Slovanem Liberec). Po Janie Kollerze i Amoroso był najlepszym strzelcem zespołu, który wywalczył mistrzostwo Niemiec i doszedł do finału Pucharu UEFA (porażka 2:3 z Feyenoordem). W sezonie 2002/2003 Éwerthon 11-krotnie trafiał do siatki rywali, a zespół z Dortmundu zajął 3. miejsce w lidze. Brazylijczyk wystąpił także w obu fazach grupowych Ligi Mistrzów. W sezonie 2003/2004 z 16 golami był wraz z Kollerem najlepszym strzelcem zespołu, jednak Borussia spisała się słabiej zajmując 6. lokatę. W Borussii Éwerthon występował także w sezonie 2004/2005, w którym zdobył 10 bramek (7. pozycja BVB).
Latem 2005 Éwerthon zdecydował się odejść z zespołu i za 3,5 miliona euro przeszedł do hiszpańskiego Realu Saragossa. W Primera División zadebiutował 28 sierpnia w zremisowanym 0:0 meczu z Atlético Madryt. W Realu stworzył atak z Argentyńczykiem Diego Milito i z 12 golami na koncie zajął 7. lokatę w klasyfikacji strzelców La Liga wraz z Fernando Torresem. Saragossa zajęła 11. miejsce w lidze. Natomiast w sezonie 2006/2007 zdobył 6 goli, a Real do końca sezonu walczył o udział w Pucharze UEFA i ostatecznie zakończył go na 6. pozycji w lidze.
Latem 2007 Éwerthon został wypożyczony do VfB Stuttgart po tym, jak Real Saragossa zakontraktował innego brazylijskiego napastnika, Ricardo Oliveirę. Jeszcze w trakcie sezonu Éwerthon na zasadzie wypożyczenia trafił do Espanyolu Barcelona, a następnie powrócił do Realu Saragossa, który pod jego nieobecność spadł do Segunda División.
Kariera reprezentacyjna.
Éwerthon początkowo występował w młodzieżowej reprezentacji Brazylii U-20, z którą w 2001 roku zdobył Młodzieżowe Mistrzostwo Ameryki Południowej. W pierwszej reprezentacji "Canarinhos" zadebiutował 25 kwietnia 2001 roku w zremisowanym 1:1 meczu z Peru, rozegranym w ramach eliminacji do Mistrzostw Świata 2002.

</doc>
<doc id="1032070" url="https://pl.wikipedia.org/wiki?curid=1032070" title="Charles Palliser">
Charles Palliser

Charles Palliser (ur. 11 grudnia 1947 r. w stanie Massachusetts) – amerykański pisarz.
Charles Palliser studiował na uczelniach w Wielkiej Brytanii, Stanach Zjednoczonych oraz Szwajcarii. Następnie wykładał literaturę współczesną oraz twórcze pisarstwo na uniwersytetach w Glasgow, Londynie i New Jersey. Od 1990 poświęcił się wyłącznie pisarstwu.

</doc>
<doc id="1032071" url="https://pl.wikipedia.org/wiki?curid=1032071" title="Alfa-Romeo/Macchi-Marelli">
Alfa-Romeo/Macchi-Marelli



</doc>
<doc id="1032072" url="https://pl.wikipedia.org/wiki?curid=1032072" title="Poleskie Kozactwo Łozowe">
Poleskie Kozactwo Łozowe

Poleskie Kozactwo Łozowe () – ukraińska ochotnicza formacja partyzancka, działająca w latach 1939–1941 na Wołyniu.
Formacja została utworzona w lipcu 1939 roku z inicjatywy Wasyla Sydora, jako oddział zbrojny Organizacji Ukraińskich Nacjonalistów. Ogólna liczebność formacji wynosiła około 500 osób, na jej czele stali W. Wijtiuk-Pohonia, A. Karyj, A. Bulba. We wrześniu organizacja zabezpieczyła dużą ilość polskiego uzbrojenia. Po nastaniu okupacji sowieckiej, część Kozactwa przeniosła się na tereny okupowane przez armię niemiecką.
W sierpniu 1941 roku Poleskie Kozactwo Łozowe wznowiło działalność, wiążąc się z Siczą Poleską. W 1943 roku członkowie dawnego Poleskiego Kozactwa Łozowego wstąpili w szeregi Ukraińskiej Powstańczej Armii.

</doc>
<doc id="1032074" url="https://pl.wikipedia.org/wiki?curid=1032074" title="Gustavianerna">
Gustavianerna

Gustavianerna – stronnictwo polityczne w XVIII-wiecznej Szwecji, składające się ze zwolenników księcia Gustawa (potem król Gustaw III), dążące do tego by w Szwecji została przywrócona monarchia absolutna. Gdy się to już udało (zamach stanu z sierpnia 1772 roku), zwolennicy Gustawa III dążyli do pogodzenia dwóch stronnictw, które dotychczas walczyły ze sobą o wpływy w kraju ("partia kapeluszy" i "partia czapek").
Do stronnictwa "gustawiańskiego" ("Gustavianska partiet") należeli m.in.: 
Przejściowo (od 1772 do 1786 roku) należał też do niej Axel von Fersen.

</doc>
<doc id="1032076" url="https://pl.wikipedia.org/wiki?curid=1032076" title="Peter Nooten">
Peter Nooten



</doc>
<doc id="1032077" url="https://pl.wikipedia.org/wiki?curid=1032077" title="Michaił Woroncow (1782–1856)">
Michaił Woroncow (1782–1856)

Michaił Siemionowicz Woroncow, ros. "Михаил Семёнович Воронцов", "Michail Semënovič Voroncov" (ur. 19 maja 1782 w Petersburgu, zm. 6 listopada 1856 w Odessie) – rosyjski oficer i polityk. Dowódca rosyjskich sił zbrojnych, generał-gubernator Nowej Rosji (obecnie południowa Ukraina) oraz Besarabii. Wicekról Kaukazu. Reprezentował nurt liberalny, unowocześnił południe Rosji i południowy Kaukaz.
Młodość i wykształcenie.
Dzieciństwo spędził w Republice Weneckiej i w Anglii, gdzie jego ojciec Siemion Woroncow był przedstawicielem dyplomatycznym Rosji. Otrzymał solidne wykształcenie, odwiedzał parlament brytyjski i miejscowe fabryki. Wyuczył się również zawodu, gdyż jego ojciec liczył się z możliwością wybuchu rewolucji mieszczańskiej w Rosji i zniesienia przywilejów szlacheckich.
Służba w wojsku i administracji.
Od 1803 służył w wojsku na Kaukazie. W 1806 brał udział w bitwie pod Pułtuskiem, a w 1807 pod Frydlandem. W czasie wojny z Napoleonem w 1812 dowodził dywizją. W latach 1815–1818 dowodził rosyjskim Korpusem Okupacyjnym we Francji. Współdziałał z ruchami dekabrystów.
W 1823 Woroncow został mianowany generał-gubernatorem Nowej Rosji i namiestnikiem cara w Besarabii. Zgodnie z projektem Woroncowa, Besarabia weszła w skład gubernatorstwa noworosyjskiego. W latach 1828–1844 pełnił funkcję . Brał udział w wojnie z Turcją 1828–1829, m.in. w zdobyciu Warny przez Rosjan.
W 1844 został ogłoszony wicekrólem Kaukazu, i dowódcą Samodzielnego Korpusu Kawalerii. Otrzymał również tytuł książęcy. Funkcje te pełnił do 1854. W podporządkowanym gubernatorstwie wprowadzał sprzyjające warunki dla gospodarki kapitalistycznej w produkcji rolnej i w handlu, co sprzyjało rozwojowi wsi i gospodarce rolnej. Na Kaukazie prowadził politykę skłócenia feudałów Kaukazu i tym sposobem przyłączył do Rosji część terytorium Kaukazu.
Jego umysł, wykształcenie i liberalne działania wyróżniały go pozytywnie spośród carskiej administracji. W 1855 przeszedł w stan spoczynku. W 1856 Aleksander II mianował go feldmarszałkiem. Tego samego roku zmarł w Odessie i tam też został pochowany.
Odznaczenia.
Był odznaczony m.in. Orderem Świętego Andrzeja Pierwszego Powołania, Orderem Świętego Aleksandra Newskiego, Orderem Świętego Jerzego II, III i IV klasy, Orderem Świętego Włodzimierza I i IV klasy, Orderem Świętej Anny I i IV klasy, brytyjskim Orderem Łaźni, szwedzkim Królewskim Orderem Serafinów, Królewskim Orderem Miecza, pruskim Orderem Czarnego Orła, Orderem Orła Czerwonego, francuskim Orderem Świętego Ludwika, austriackim Orderem Świętego Stefana.
Rodzina.
W 1819 roku Woroncow ożenił się z Elżbietą z Branickich, córką hetmana Franciszka Ksawerego Branickiego oraz krewną księcia Grigorija Aleksandrowicza Potiomkina. Uznawany był za jednego z najbogatszych ludzi w całej Rosji.

</doc>
<doc id="1032079" url="https://pl.wikipedia.org/wiki?curid=1032079" title="Piłka nożna na Letnich Igrzyskach Olimpijskich 1900">
Piłka nożna na Letnich Igrzyskach Olimpijskich 1900

Zawody w piłce nożnej na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Wystartowały w nich trzy kluby reprezentujące trzy państwa: Belgię, Francję i Wielką Brytanię. 
W ramach piłkarskiego turnieju na Vélodrome de Vincennes rozegrane zostały 20 i 23 października dwa mecze. W pierwszym brytyjski klub Upton Park F.C. pokonał 4:0 francuski zespół wystawiony przez Union des Sociétés Françaises de Sports Athlétiques. W drugim zaś francuska drużyna wygrała 6:2 z belgijskim klubem wystawionym przez Université Libre de Bruxelles.
Początkowo piłka nożna traktowana była jako sport pokazowy, a poszczególnym zawodnikom nie przyznano medali, jednak Międzynarodowy Komitet Olimpijski postanowił uznać zawody za oficjalne. Złote medale przyznał zawodnikom Upton Park F.C., srebrne drużynie z Francji, natomiast brązowe zespołowi z Belgii.
Składy drużyn.
W poniższej tabeli przedstawione zostały składy drużyn uczestniczących w zawodach piłkarskich na Letnich Igrzyskach Olimpijskich 1900.
Camille Van Hoorden, który był rezerwowym, oraz Eugène Fraysse nie znajdują się w bazie medalistów olimpijskich Międzynarodowego Komitetu Olimpijskiego.

</doc>
<doc id="1032081" url="https://pl.wikipedia.org/wiki?curid=1032081" title="Donatas Vencevičius">
Donatas Vencevičius

Donatas Vencevičius (ur. 28 listopada 1973 w Olicie) – litewski piłkarz, obecnie trener.
Życiorys.
33-krotny reprezentant Litwy rozpoczął karierę w roku 1991 w stołecznym Žalgirisie. W pierwszym sezonie nie zagrał ani meczu, natomiast Žalgiris zdobył mistrzostwo Litwy i krajowy puchar.
Pomocnik zadebiutował w Žalgirisie w sezonie 1991/92, zaliczając 13 meczów i zdobywając po raz kolejny litewski czempionat.
Występował w tym klubie do 1997, biorąc udział w 121 meczach, strzelając 31 bramek oraz zdobywając dwa mistrzostwa i trzy krajowe puchary. Latem roku 1997 odszedł do Polonii Warszawa, gdzie spędził półtora roku, zagrał 32 meczów i strzelił dwie bramki, a wiosną sezonu 1998/1999 został wypożyczony do II-ligowego wówczas Górnika Łęczna. Do Polonii wrócił tylko na jesień następnego sezonu, aby zagrać jeden mecz – i tak jednak zalicza się mu mistrzostwo wywalczone przez Polonię w tymże sezonie. Wiosnę sezonu 1999/2000 spędził w Danii, broniąc barw FC København. Wysiłek w postaci 44 zagranych meczów i 2 strzelonych goli przyniósł efekt wiosną roku 2001 – kopenhaski zespół wywalczył tytuł najlepszej drużyny sezonu. Jesień sezonu 2001/2002 wyglądała identycznie, jak w Warszawie – Litwin zagrał jeden mecz, a zimą wyniósł się do norweskiego IK Start. Grał tam przez rok i rozegrał dwadzieścia cztery mecze i zdobył jedną bramkę, po czym wrócił do ojczyzny – konkretniej do wileńskiej Sviesy, która nosi obecnie nazwę FC Wilno. W Sviesie przez pół roku rozegrał siedemnaście meczów i strzeliwszy 3 gole wyemigrował w bardziej egzotycznym kierunku – na Maltę, gdzie podpisał kontrakt z Marsaxlokk FC. Podobnie jak w rodzinnym Wilnie, wytrzymał tam pół roku i znowu osiadł w Sviesie, jednak już pod nazwą FC Wilno.
Jego następnym klubem była znowu drużyna ze Skandynawii – pod swoje skrzydła przyjęło go GIF Sundsvall. Tam też nie zagrzał miejsca, więc dołączył do trzeciego w karierze klubu ze stolicy Litwy – tym razem była to Vetra, w której zakończył karierę piłkarską i rozpoczął szkoleniową.
W kwietniu 2009 miał zostać pierwszym trenerem Stomilu Olsztyn, jednak nie porozumiał się z działaczami. Następnie w 2010 roku podpisał umowę z Sūduva Mariampol. Od 21 maja 2011 do 27 kwietnia 2014 roku był trenerem drużyny Wigry Suwałki.

</doc>
<doc id="1032083" url="https://pl.wikipedia.org/wiki?curid=1032083" title="Beata Pawłowicz">
Beata Pawłowicz

Beata Pawłowicz (ur. w 1965 we Wrocławiu) – polska poetka, pisarka, dziennikarka.
Życiorys.
Beata Pawłowicz debiutowała jako poetka w roku 1985, na łamach tygodnika "Radar". Nakładem własnym, opublikowała we Wrocławiu zbiorki poezji "Dwoje nieznajomych" (1987) i "Ulu" (1988).
Na przełomie lat 80. i 90. prowadziła teatr poetyckiej grupy "Sans - gene" (nagrodzony na festiwalu studentów w Katowicach w roku 1987). W tym okresie redagowała kolumny literackie i artystyczne w pismach studenckich i młodzieżowych na Dolnym Śląsku: "Iglicy", "Szermierzu", "Konfrontacjach". W roku 1993 ukończyła kulturoznawstwo na Uniwersytecie Wrocławskim.
W roku 1994 w wykonaniu aktorów wrocławskiego Teatru Współczesnego odbyła się w BWA premiera spektaklu poetyckiego na podstawie jej utworów poetyckich "Rozmowa z cieniem", który w następnym roku zaistniał także w teatrze w Legnicy.
Publikacje.
Książka.
Zbiór wywiadów z dziesięcioma znanymi psychologami: Katarzyną Miller, Wojciechem Eichelbergerem, Marią Rotkiel, Miłoszem Brzezińskim, Konradem Majem, Tomaszem Srebnickim, Jagną Ambroziak, Krzysztofem Koroną, Katarzyną Wasilewską, Ireneuszem Sielskim.

</doc>
<doc id="1032084" url="https://pl.wikipedia.org/wiki?curid=1032084" title="Michał Woroncow">
Michał Woroncow



</doc>
<doc id="1032086" url="https://pl.wikipedia.org/wiki?curid=1032086" title="Olifant (czołg)">
Olifant (czołg)

Olifant – czołg podstawowy Armii Południowoafrykańskiej zbudowany na bazie brytyjskiego czołgu Centurion.
Południowoafrykańska wojna graniczna spowodowała konieczność modernizacji używanego do tej pory w Południowej Afryce czołgu Centurion, przestarzałego i nieskutecznego wobec używanego przez Angolczyków radzieckiego T-55. Modernizacja polegała głównie na przystosowaniu wozu do afrykańskiego terenu walki. Wyprodukowano około 250 sztuk.

</doc>
<doc id="1032088" url="https://pl.wikipedia.org/wiki?curid=1032088" title="Thomas Hendricks">
Thomas Hendricks

Thomas Andrews Hendricks (ur. 7 września 1819 w Fultonham, zm. 25 listopada 1885 w Indianapolis) – amerykański polityk, senator ze stanu Indiana, gubernator Indiany, 21. wiceprezydent Stanów Zjednoczonych.

</doc>
<doc id="1032090" url="https://pl.wikipedia.org/wiki?curid=1032090" title="Rugby union na Letnich Igrzyskach Olimpijskich 1900">
Rugby union na Letnich Igrzyskach Olimpijskich 1900

Rugby union na Letnich Igrzyskach Olimpijskich 1900 rozegrane zostało w dniach 14–28 października 1900 roku na stadionie Vélodrome de Vincennes położonym w Vincennes leżącym w pobliżu Paryża, gospodarza tych igrzysk. Była to pierwsza edycja olimpijskich zawodów w rugby union w historii, a do rywalizacji przystąpiły trzy zespoły reprezentujące Francję, Cesarstwo Niemieckie i Wielką Brytanię.
W czasie igrzysk zostały rozegrane dwa mecze. Reprezentacja Francji zagrała zarówno z przedstawicielami Niemiec, jak i Wielkiej Brytanii, wygrywając oba mecze i zdobywając złoty medal. Niemcy i Brytyjczycy otrzymali medale srebrne, bowiem mecz z ich udziałem nie odbył się.
Tło zawodów.
Rugby union zostało wprowadzone do programu igrzysk olimpijskich z inicjatywy Pierre'a de Coubertin – propagatora tego sportu, aktywnego zawodnika, a następnie sędziego. Zgodnie z rozporządzeniem francuskiego ministra handlu za ustalenie dyscyplin wchodzących w skład igrzysk oraz ich programu była odpowiedzialna Wysoka Komisja, przed którą odpowiadały komitety doradcze. Wszystkie zostały powołane w drugim kwartale 1899 roku. Decyzja w sprawie ostatecznego kształtu zawodów zapadła podczas spotkania komitetu doradczego 27 maja 1899 roku i została zaaprobowana przez Wysoką Komisję 3 lutego 1900 roku.
To samo rozporządzenie ministra handlu uczyniło odpowiedzialnym za przeprowadzenie zawodów Union des sociétés françaises de sports athlétiques. Zgłoszenia chętnych zespołów przyjmowane były do 15 września 1900 roku. Zgłosiły się trzy drużyny: brytyjska, z klubów z West Midlands skupiona wokół Moseley Wanderers, niemiecka, z SC 1880 Frankfurt, oraz złożona z paryskich graczy reprezentacja Francji. Ustalono zatem trzymeczowy rozkład gier według systemu kołowego, które miały odbyć się w trzy kolejne niedziele na Velodrome de Vincennes – 14, 21 i 28 października 1900 roku. Zgodnie z zasadami gry podczas tych zawodów przyłożenie oraz karny warte były trzy punkty, podwyższenie dwa, zaś inne kopy na bramkę cztery. Nagrodą dla zwycięzcy każdego meczu było dzieło sztuki, wszyscy uczestnicy otrzymali zaś pamiątki.
Turniej rugby union był ostatnią z konkurencji organizowanych przez USFSA, a jednocześnie tą, która okazała się największym sukcesem wśród publiczności. Zawody te jako jedyne przyniosły zysk organizatorom. Spośród osób, które przybyły na pierwsze spotkanie, 2060 osób zakupiło wejściówki półfrankowe i 449 dwufrankowe, podczas drugiego meczu Francuzów te liczby kształtowały się odpowiednio na poziomie 3795 i 594 widzów. Pierwszy pojedynek przyniósł zysk około 800 franków, drugi zaś, po odliczeniu kosztów kształtujących się w granicach 1500 franków, pozostawił dochód w wysokości około 1600 franków. Turniej ten okazał się zatem sukcesem finansowym zarabiając około 2400 franków, podczas gdy również dwumeczowe zawody w piłce nożnej nie osiągnęły tysiąca franków przychodu. Organizatorzy byli usatysfakcjonowani z osiągniętego wyniku, biorąc pod uwagę fakt, iż mecze odbyły się na wschodzie miasta, gdzie zainteresowanie tym sportem było mniejsze, a dodatkowo dojazd z centrum zajmował około godzinę, konieczne zatem było obniżenie cen biletów. Uważali jednocześnie, iż gdyby spotkania zaplanowano na zachodzie miasta bądź w okolicach Gare Saint-Lazare minimalne przychody z wejściówek kształtowałyby się w granicach sześciu do ośmiu tysięcy franków.
Jedną z innowacji zastosowanych podczas turnieju była tablica wyników, prócz punktacji zawierająca informacje o kolorach strojów rywalizujących drużyn. Osoba zajmująca się nią w połowie meczu Niemców z Francuzami starła wyniki sądząc, iż liczenie punktów zacznie się ponownie od zera.
Przebieg zawodów.
Mecz 1.
Pierwszym meczem zawodów było spotkanie Francuzów z Niemcami 14 października. Okazało się ono sukcesem zarówno sportowym, jak i organizacyjnym. Zbierające się od rana chmury przyniosły w końcu deszcz, jednak jeszcze przed zaplanowanym na godzinę 15 rozpoczęciem spotkania rozpogodziło się. Pomimo niesprzyjających warunków atmosferycznych na stadionie zjawiło się około 3500 widzów, z czego 2519 osób zapłaciło za wejście, pozostały tysiąc stanowili zaproszeni goście oraz prasa. Francuzi wystąpili w białych strojach z niebieskimi i czerwonymi elementami, Niemcy zaś grali na czarno-czerwono.
Zespół niemiecki przygotowywał się do tego spotkania poprzez ćwiczenia gimnastyczne i zachowanie diety, a także powstrzymywał się od używania tytoniu przez wcześniejsze piętnaście dni, dla odmiany francuski kapitan palił cygaro jeszcze dwie godziny przed meczem. Niemieccy zawodnicy od początku narzucili swój styl gry, przeważając przede wszystkim w młynie, choć według ówczesnych relacji nie dominowali nad rywalami wzrostem, wagą czy posturą, zwracając jednak na siebie uwagę zwinnością i zręcznością. Po wartym cztery punkty kopie z wolnego powiększali przewagę, gdy podwyższone następnie przyłożenia zdobyli kolejno Schmierer i Reitz. Grający pod wiatr i słońce Francuzi odpowiedzieli tuż przed przerwą jednym przyłożeniem, które zdobył po przechwycie Sarrade. Celne podwyższenie zmniejszyło przewagę w połowie meczu do 5–14 dla zawodników z Frankfurtu. W drugiej części spotkania francuski kapitan Joseph Olivier postawił większy nacisk na grę formacją młyna, spychając słabnących Niemców do obrony. Zaowocowało to przyłożeniami, których autorami byli kolejno Albert, Roosevelt, dwukrotnie Sarrade, ponownie Roosevelt oraz Reichel, jednak tylko dwa z nich zostały podwyższone. Niemcy odpowiedzieli zaledwie jednym podwyższonym przyłożeniem Ludwiga, ustalając końcowy wynik spotkania na 27-17. Trwająca ostatnie dwadzieścia minut dominacja Francuzów tłumaczona była tym, iż standardowo zawodnicy niemieccy rozgrywali mecze, których jedna połowa trwała trzydzieści minut. Po końcowym gwizdku na murawę weszli francuscy kibice wiwatując na cześć swoich reprezentantów, zaś obie drużyny zjawiły się wieczorem na wydanym dla nich bankiecie.
Mecz 2.
Problemy logistyczne zdecydowały o tym, iż brytyjsko-niemiecki pojedynek nie odbył się – w dobie amatorskiego sportu zawodnicy nie mogli pozostać na miejscu przez dwa tygodnie potrzebne do rozegrania wszystkich meczów.
Mecz 3.
Mecz Francuzów z Brytyjczykami rozegrany 28 października zgromadził jeszcze większą widownię, szacowaną na ponad sześć tysięcy kibiców – choć The Times w swej relacji wspomniał o dziesięciu tysiącach – spośród których 4389 zapłaciło za wejście. Była to jednocześnie największa liczba widzów podczas całych igrzysk.
Od początku spotkania wyraźną wyższość pokazali Francuzi. W pierwszej połowie kolejne dwa przyłożenia w turnieju zdobył Sarrade, po jednym Olivier, Collas i Gautier, a dwa z nich podwyższył Rischmann. Dopiero w drugiej części meczu Brytyjczycy zdobyli punkty poprzez karny oraz podwyższone przez Birtlesa przyłożenie Wallisa. Francuzi utrzymywali jednak przewagę, czego efektem były jeszcze przyłożenia Binoche'a i Reichela. Spotkanie zakończyło się zatem ich wyraźnym zwycięstwem 27–8. Francuskie relacje mówiły o ciekawym pojedynku z dużą ilością gry ręką.
Na jednostronny charakter rywalizacji miała wpływ długa podróż, którą brytyjscy zawodnicy odbyli w ciągu doby poprzedzającej pojedynek – pociągiem do Londynu, a następnie na wybrzeże, promem przez La Manche i ponownie pociągiem do Paryża – przybywając do celu około szóstej rano. Część z nich dodatkowo brała udział w sobotnich meczach klubowych, dla Clementa Deykina było to natomiast trzecie spotkanie w ciągu tygodnia.

</doc>
<doc id="1032092" url="https://pl.wikipedia.org/wiki?curid=1032092" title="Psalm 145">
Psalm 145

Psalm 145 – jeden z hymnów pochwalnych zgromadzonych w biblijnej Księdze Psalmów. 
Jego numer przyjęty został za Biblią hebrajską; Septuaginta i Wulgata nadają mu numer 144.
Gatunek literacki i okoliczności powstania.
Psalm 145 jest hymnem pochwalnym, według pierwszego wiersza: "Hymn Dawida" lub "Chwała Dawida".
Utwór powstał na samym końcu tworzenia się Psałterza. Wskazuje na to język psalmu, m.in. sformułowania zależne od literatury powstałej po niewoli.
Utwór ma charakter psalmu alfabetycznego. W tekście masoreckim, który wykorzystywany jest współcześnie jako główne źródło Biblii hebrajskiej brakuje wersetu rozpoczynającego się od litery "nun" (między wierszem 13 i 14). Jest ona w przekładach pomijana, lub uzupełniana na podstawie m.in. Septuaginty oraz manuskryptów z Qumran.
Psalm 145:13b:
Ponieważ jednak w uzupełnionym fragmencie Bóg zostaje nazwany "Elohim" odmiennie do całego psalmu, w którym jego autor używa imienia własnego Jahwe, wers ten uznaje się za późniejszy dodatek.
Treść i teologia.
Autor psalmu wysławia wszechmoc Bożą, przejawiającą się w jego dziełach, dobroci i miłosierdziu. Poucza, że Boga Jahwe jako króla powinno wielbić wszelkie stworzenie, nawoływania do wychwalania tego króla powtarzają się trzykrotnie w treści psalmu.
Psalm często stosowany był w liturgii izraelskiej, w synagogach odmawiano go rano i wieczorem. Talmud twierdzi, że "kto go powtarza trzy razy na dzień, może być pewny, iż należy do synów przyszłego świata".

</doc>
<doc id="1032093" url="https://pl.wikipedia.org/wiki?curid=1032093" title="Wyższa Szkoła Nauk Społecznych im. ks. Józefa Majki z siedzibą w Mińsku Mazowieckim">
Wyższa Szkoła Nauk Społecznych im. ks. Józefa Majki z siedzibą w Mińsku Mazowieckim



</doc>
<doc id="1032094" url="https://pl.wikipedia.org/wiki?curid=1032094" title="Thure Gustaf Rudbeck">
Thure Gustaf Rudbeck

Thure Gustaf Rudbeck (ur. 21 listopada 1714, zm. 8 stycznia 1786) – szwedzki polityk, baron, jeden z przywódców tzw. partii czapek.
W latach 1765–1768 pełnił funkcję przewodniczącego ("Lantmarskalk") szwedzkiego parlamentu stanowego. Ponownie o to stanowisko ubiegał się w 1769 i 1771. W 1766 został mianowany generałem dywizji, przeniesiony w stan spoczynku w 1771. W latach 1773–1782 był gubernatorem Uppsali.

</doc>
<doc id="1032103" url="https://pl.wikipedia.org/wiki?curid=1032103" title="Skoda SM11/WPK">
Skoda SM11/WPK



</doc>
<doc id="1032106" url="https://pl.wikipedia.org/wiki?curid=1032106" title="Psalm alfabetyczny">
Psalm alfabetyczny

Psalm alfabetyczny – gatunek niektórych utworów w biblijnej Księdze Psalmów. 
Psalm alfabetyczny ma charakter akrostychu. Każdy wiersz, dystych lub grupa wierszy zaczyna się od kolejnej litery alfabetu hebrajskiego. Ta regularność jest czasami naruszana przy uszkodzeniach kopii hebrajskiego tekstu psalmów, ale (np. w przypadku Psalmu 145) można ją przywrócić na podstawie przekładów starożytnych. 
Ponieważ liczy się kolejność liter, związek treści kolejnych wierszy bywa luźny. Cechy psalmów alfabetycznych nie są zachowane w przekładach na inne języki.
Do psalmów alfabetycznych należą:

</doc>
<doc id="1032108" url="https://pl.wikipedia.org/wiki?curid=1032108" title="Hans Scholl (astronom)">
Hans Scholl (astronom)

Hans Scholl (ur. 1942) – niemiecki astronom pracujący w Obserwatorium Lazurowego Wybrzeża (Observatoire de la Côte d'Azur) w Nicei we Francji. W 1999 wchodził w skład grupy, która odkryła satelity Urana: Prospero, Setebos i Stefano. W latach 2003–2005 wspólnie z Andreą Boattinim odkrył 56 planetoid.
W uznaniu jego pracy jedną z asteroid nazwano (2959) Scholl.

</doc>
<doc id="1032109" url="https://pl.wikipedia.org/wiki?curid=1032109" title="Przeciąganie liny na Letnich Igrzyskach Olimpijskich 1900">
Przeciąganie liny na Letnich Igrzyskach Olimpijskich 1900

Zawody w przeciąganiu liny podczas Letnich Igrzysk Olimpijskich 1900 w Paryżu rozegrane zostały po raz pierwszy w historii igrzysk olimpijskich. Wzięły w nich udział dwa zespoły: drużyna mieszana złożona z zawodników ze Szwecji i Danii występująca pod nazwą Skandynawia oraz reprezentacja Francji (Racing Club de France). Każda z drużyn złożona była z sześciu zawodników. Początkowo w turnieju mieli uczestniczyć także sportowcy ze Stanów Zjednoczonych, jednak program rozgrywek nałożył się ze zmaganiami lekkoatletycznymi.
Mecz decydujący o podziale medali rozgrywany był system do dwóch zwycięstw. Złoty medal zdobyła drużyna duńsko-szwedzka, która wygrała dwa pierwsze pojedynki.

</doc>
<doc id="1032110" url="https://pl.wikipedia.org/wiki?curid=1032110" title="Front Ukraińskiej Rewolucji">
Front Ukraińskiej Rewolucji

Front Ukraińskiej Rewolucji (FUR, ) – ukraińska organizacja wojskowa, utworzona jesienią 1942 w okolicach Krzemieńca, na pograniczu Wołynia i Podola.
Organizacja i działalność.
Organizacja deklarowała przywiązanie do idei demokratycznych oraz tradycji walk narodowo-wyzwoleńczych z lat 1917-1921. Przywódcą FUR był Tymisz Basiuk, były porucznik Armii Czerwonej i Wołodymyr Jaworenko „Jawir”. Oddziały partyzanckie Frontu liczyły (według różnych danych) 200-800 żołnierzy, współpracowały głównie z Siczą Poleską, często również z oddziałami OUN-M, okazjonalnie z UPA.
W lipcu część partyzantów FUR wstąpiła do UPA, część walczyła nadal jako FUR z oddziałami radzieckich partyzantów płk. NKWD Dmitrija Miedwiediewa. We wrześniu 1943 pozostała część FUR wstąpiła do Ukraińskiego Legionu Samoobrony.

</doc>
<doc id="1032111" url="https://pl.wikipedia.org/wiki?curid=1032111" title="Władysław Rak">
Władysław Rak

Władysław Jan Rak (ur. 22 czerwca 1954 w Głogowie) – polski polityk, poseł na Sejm III i IV kadencji z ramienia Sojuszu Lewicy Demokratycznej, wybrany w okręgu legnickim.
Życiorys.
W latach 1976–1985 był inspektorem ds. kryminalnych Komendy Wojewódzkiej MO w Legnicy. Ukończył w 1986 studia na Wydziale Gospodarki Narodowej Akademii Ekonomicznej we Wrocławiu. Był też kierownikiem ds. gospodarczych w Zakładzie Karnym w Głogowie. Należał do Polskiej Zjednoczonej Partii Robotniczej. W latach 80. był radnym wojewódzkim, a w latach 90. pełnił funkcję radnego Głogowa. Od 1994 do 1998 był wiceprezydentem tego miasta. Był wówczas członkiem Socjaldemokracji RP, a następnie Sojuszu Lewicy Demokratycznej. W latach 1997–2005 był posłem III i IV kadencji. Nie kandydował ponownie w wyborach parlamentarnych w 2005, rok później jako bezpartyjny bezskutecznie ubiegał się o stanowisko prezydenta miasta i mandat radnego. Bez powodzenia kandydował także w kolejnych wyborach samorządowych.

</doc>
<doc id="1032115" url="https://pl.wikipedia.org/wiki?curid=1032115" title="Martin From">
Martin From

Martin Severin Janus From (ur. 8 kwietnia 1828 w Nakskovie, zm. 6 maja 1895 w Kopenhadze) – duński mistrz szachowy z XIX wieku.
Imał się rozmaitych zajęć: próbował kariery literackiej, brał udział w pierwszej wojnie o Szlezwik, pracował także jako nadzorca więzienny. W roku 1891 otrzymał odznaczenie "Ridder af Dannebrog". Reprezentując poziom mistrzowski był najlepszym graczem swojego kraju mieszcząc się jednocześnie w szerokiej czołówce światowej. Był twórcą gambitu Froma, który jest próbą obalenia debiutu Birda.

</doc>
<doc id="1032116" url="https://pl.wikipedia.org/wiki?curid=1032116" title="Alfa Romeo 110 AF">
Alfa Romeo 110 AF

Alfa Romeo 110 AF − nazwa serii modeli trolejbusów, produkowanych w latach 1940 - 1949 przez włoską firmę Alfa Romeo z karoseriami SIAI Marchetti, Casaro, Macchi lub Piaggio i osprzętem elektrycznym Marelli, T.I.B.B., Ansaldo lub Compagnia Generale di Elettricità (CGE). Pojazdy te wyposażone był w podwozie trzyosiowe. Wszystkie odmiany miały długość 12 metrów i dwoje drzwi.
Łącznie wytworzono 22 egzemplarze tego trolejbusu w różnych odmianach.
Po II wojnie światowej cztery takie trolejbusy z karoserią Macchi i silnikami Marelli znalazły się w taborze gdyńskiego przewoźnika, sprowadzone przez Niemców z Rzymu. Były to pojazdy dwusilnikowe (2 x 58,6 kW), na trzyosiowym podwoziu - jeden silnik napędzał oś środkową, a drugi tylną, oba umieszczone były obok siebie przed osią środkową. Przód nadwozia mieścił oddzieloną przeszkloną ścianką kabinę kierowcy. Samo miejsce kierowcy było natomiast umieszczone bardzo nietypowo, bo na środku osi wzdłużnej pojazdu (w trolejbusach i autobusach włoskich miejsce kierowcy, z braku odpowiednich regulacji prawnych, umieszczano zazwyczaj po prawej stronie).

</doc>
<doc id="1032117" url="https://pl.wikipedia.org/wiki?curid=1032117" title="Józef Michał Białły">
Józef Michał Białły

Józef Michał Białły (ur. 3 czerwca 1899 w Warszewicach, zm. 21 września 1939 pod Cześnikami) – major artylerii Wojska Polskiego.
Życiorys.
Urodził się w Warszewicach, w rodzinie Witolda. Do Wojska Polskiego został przyjęty z byłej armii niemieckiej.
Na kapitana został awansowany ze starszeństwem z 1 lipca 1925 roku w korpusie oficerów artylerii. W 1932 roku pełnił służbę w Szkole Podchorążych Rezerwy Artylerii we Włodzimierzu Wołyńskim. Na stopień majora został mianowany ze starszeństwem z 1 stycznia 1936 i 26. lokatą w korpusie oficerów artylerii. Do września 1939 pełnił służbę w 3 Pułku Artylerii Lekkiej Legionów w Zamościu na stanowisku II zastępcy dowódcy pułku (kwatermistrza).
W kampanii wrześniowej 1939 roku był dowódcą II dywizjonu 51 Pułku Artylerii Lekkiej. 21 września 1939 roku poległ w bitwie pod Cześnikami. Odpierając czwarty z kolei tego dnia atak, dowodząc bohaterską obroną artyleryjską. Około godziny 16.30 w chwili, gdy będąc już ranny odłamkiem granatu, strzelał osobiście z działa, zginął trafiony kulą karabinową. Pochowany w kwaterze wojennej 1939 roku na cmentarzu parafialnym w Zamościu przy ulicy Róży Luksemburg.

</doc>
<doc id="1032120" url="https://pl.wikipedia.org/wiki?curid=1032120" title="Axel Gabriel Leijonhufvud">
Axel Gabriel Leijonhufvud

Axel Gabriel Leijonhufvud (ur. 13 września 1717, zm. 19 czerwca 1789) – szwedzki baron, dworzanin, patron sztuk, polityk i wojskowy. Leijonhufvud był kawalerem księcia następcy tronu ("kronprinsens kavaljerer"). Należał do stronników Gustawa III. Pełnił funkcję przewodniczącego szwedzkiego parlamentu stanów ("lantmarskalk") od 1771 do 1772 roku.
Był jednym z założycieli Szwedzkiej Królewskiej Akademii Muzycznej ("Kungliga Musikaliska Akademien"), a 7 grudnia 1771 roku jej pierwszym prezesem. 
Miał również miejsce w innej nieco starszej (istniejącej od 1753 roku) Królewskiej Akademii Literatury, Historii i Zabytków ("Kungliga Vitterhetsakademien").

</doc>
<doc id="1032122" url="https://pl.wikipedia.org/wiki?curid=1032122" title="Adam Saunders">
Adam Saunders

Adam Peter Saunders (ur. 6 listopada 1986 w Sydney) – australijski aktor, znany z serialu "Na wysokiej fali".
Grał między innymi w serialu "Na wysokiej fali" (ang. "Blue Water High") jako Heath Caroll. . Studiował aktorstwo na Brent Street School. .

</doc>
<doc id="1032126" url="https://pl.wikipedia.org/wiki?curid=1032126" title="SIAI Marchetti">
SIAI Marchetti



</doc>
<doc id="1032127" url="https://pl.wikipedia.org/wiki?curid=1032127" title="Krokiet na Letnich Igrzyskach Olimpijskich 1900">
Krokiet na Letnich Igrzyskach Olimpijskich 1900

Zawody w krokiecie na Letnich Igrzyskach Olimpijskich 1900 w Paryżu rozegrane zostały po raz pierwszy i jak do tej pory ostatni w historii igrzysk olimpijskich. W terminarzu znalazły się trzy konkurencje: gra indywidualna jedną piłką, gra indywidualna dwoma piłkami oraz gra podwójna. Turniej w grze podwójnej z powodu zgłoszenia się tylko jednego zespołu nie został rozegrany.
Wśród 10 zgłoszonych sportowców 9 pochodziło z Francji, 1 był Belgiem. W zawodach uczestniczyły 3 kobiety. Francuzi zdobyli wszystkie medale olimpijskie. Gaston Aumoitte, Georges Johin i Chrétien Waydelich zdobyli po dwa medale olimpijskie.
Zawody odbyły się w dniach 28 czerwca i 4 lipca w Lasku Bulońskim.
Na Letnich Igrzyskach Olimpijskich 1904 krokiet został zastąpiony przez roque będące odmianą tej dyscypliny sportu.
Uczestnicy.
W zawodach uczestniczyło 10 sportowców z 2 krajów:

</doc>
<doc id="1032128" url="https://pl.wikipedia.org/wiki?curid=1032128" title="Zygmunt Ratman">
Zygmunt Ratman

Zygmunt Ratman (ur. 19 września 1942 w Myszkowie) – polski polityk, działacz PZPR, samorządowiec, poseł na Sejm III i IV kadencji.
Życiorys.
W młodości występował na estradzie jako saksofonista. W 1972 ukończył studia na Wydziale Prawa Uniwersytetu Śląskiego. Był członkiem Polskiej Zjednoczonej Partii Robotniczej od 1965 aż do rozwiązania partii. Od 1965 do 1982 pracował w przedsiębiorstwie komunalnym i częstochowskim urzędzie wojewódzkim. W latach 80. pełnił funkcję naczelnika Myszkowa, a w latach 1994–1998 był burmistrzem tego miasta. Później do 2001 zasiadał w radzie powiatu myszkowskiego.
Sprawował mandat posła III kadencji i IV kadencji z okręgów częstochowskich: nr 9 oraz nr 28. Był wybierany z ramienia Sojuszu Lewicy Demokratycznej. W 2005 nie ubiegał się o reelekcję, rok później bezskutecznie kandydował w wyborach do rady powiatu myszkowskiego.

</doc>
<doc id="1032129" url="https://pl.wikipedia.org/wiki?curid=1032129" title="GUT (zespół muzyczny)">
GUT (zespół muzyczny)

GUT – niemiecki gore/porngrindowy zespół, obecnie zawierający w swojej muzyce także wpływy hip-hopu, hardcore punk'u i muzyki elektronicznej.

</doc>
<doc id="1032133" url="https://pl.wikipedia.org/wiki?curid=1032133" title="Kungliga Vitterhetsakademien">
Kungliga Vitterhetsakademien

Kungliga Vitterhetsakademien (właśc. Kungliga Vitterhets Historie och Antikvitets Akademien lub Vitterhetsakademien, pol. "Królewska Akademia Literatury, Historii i Zabytków") – istniejąca od 1753 placówka naukowa ufundowana przez królową Szwecji, Ludwikę Ulrykę, żonę Adolfa Fryderyka i matkę Gustawa III.
Do 1786, daty powstania Akademii Szwedzkiej, poświęcona była literaturze. Następnie przybrała charakter placówki historycznej i towarzystwa ochrony dziedzictwa historycznego. 

</doc>
<doc id="1032134" url="https://pl.wikipedia.org/wiki?curid=1032134" title="Erich Karkoschka">
Erich Karkoschka

Erich Karkoschka (ur. 6 listopada 1955 w Stuttgarcie) – astronom, pracownik naukowy w Lunar and Planetary Lab Uniwersytetu Arizony. Odkrył satelitę Urana, S/1986 U 10 (później nazwanego "Perdyta") na zdjęciach wykonanych przez sondę Voyager 2.
Napisał książkę "The Observer's Sky Atlas", wydaną w 2000.
Przygotował również film z lądowania sondy Huygens na Tytanie.
Na jego cześć nazwano planetoidę (30786) Karkoschka.

</doc>
<doc id="1032135" url="https://pl.wikipedia.org/wiki?curid=1032135" title="Cantor">
Cantor

osoby o nazwisku Cantor:
inne:

</doc>
<doc id="1032143" url="https://pl.wikipedia.org/wiki?curid=1032143" title="Płyta obrazkowa">
Płyta obrazkowa



</doc>
<doc id="1032144" url="https://pl.wikipedia.org/wiki?curid=1032144" title="Golf na Letnich Igrzyskach Olimpijskich 1900">
Golf na Letnich Igrzyskach Olimpijskich 1900

Zawody w golfie na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Zorganizowane zostały turnieje indywidualne kobiet i mężczyzn.
Turniej mężczyzn odbył się 2 października. Brało w nim udział 12 zawodników z 4 państw. Golfiści rywalizowali w dwóch rundach (36 dołków). Złotym medalistą został Amerykanin Charles Sands, medale srebrny i brązowy zdobyli Brytyjczycy Walter Rutherford i David Robertson.
Turniej kobiet odbył się 3 października. Składał się z 9 dołków. Brało w nim udział 10 zawodniczek z 2 państw. Wszystkie medale zdobyły Amerykanki. Mistrzynią olimpijską została Margaret Ives Abbott, srebrny medal zdobyła Pauline Whittier, natomiast brązowy medal - Daria Pratt. 
Zawody odbyły się w Compiègne.
Uczestnicy.
W zawodach uczestniczyło 22 sportowców z 4 państw:

</doc>
<doc id="1032145" url="https://pl.wikipedia.org/wiki?curid=1032145" title="Picture disc">
Picture disc



</doc>
<doc id="1032146" url="https://pl.wikipedia.org/wiki?curid=1032146" title="Parafia Najświętszej Maryi Panny Matki Odkupiciela w Poznaniu">
Parafia Najświętszej Maryi Panny Matki Odkupiciela w Poznaniu

Parafia NMP Matki Odkupiciela w Poznaniu – jest jedną z ośmiu rzymskokatolickich parafii w dekanacie Poznań-Piątkowo. Tytuł parafii czyli Matka Odkupiciela nawiązuje do encykliki REDEMPTORIS MATER (z łac. Matka Odkupiciela), wydanej w roku 1987 dotyczącej roli Maryi w życiu kościoła.
Terytorium parafii.
Obszar parafii obejmuje całe osiedle Władysława Jagiełły oraz Zygmunta Starego; osiedle Bolesława Chrobrego bloki od 1 do 13; ulice Stróżyńskiego, Hulewiczów, Firlika oraz kilka numerów ul. Obornickiej.
Duszpasterstwo.
Księża pracujący w parafii:

</doc>
<doc id="1032149" url="https://pl.wikipedia.org/wiki?curid=1032149" title="Gordon Thomson">
Gordon Thomson

Gordon Thomson (ur. 3 marca 1945 w Ottawie) – kanadyjski aktor telewizyjny, który odniósł sukces międzynarodowy jako Adam Carrington w dwóch amerykańskich operach mydlanych – ABC "Dynastia" oraz NBC "Santa Barbara" w roli Masona Capwella.
Życiorys.
Wczesne lata.
Urodzony w Ottawie w Ontario jako drugie dziecko i młodszy syn kanadyjskiego inżyniera. Dorastał w Montrealu. Uczęszczał do Lower Canada College. Miał rozpocząć tradycyjną karierę architekta lub prawnika, zanim mając 18 lat podjął studia na McGill University w Montrealu na wydziale teatralnym. W tym samym czasie przeżył tragedię rodzinną; jego ojciec opuścił dom i w 1963 zginął podczas jazdy po pijanemu z dziewczyną. Po ukończeniu studiów z wyróżnieniem w języku angielskim, grał w przedstawieniach teatralnych na scenie w Toronto i Chicago, m.in. sztuce Szekspira "Sen nocy letniej" i musicalu "Godspell" (1972) oraz na Stratford Shakespeare Festival; w 1973 jako Aleksiej Bielajew w "Miesiącu na wsi" Turgieniewa oraz w 1974 jako Cleante w "Chorym z urojenia" Moliera, Longaville w "Straconych zachodach miłości", Lewis w "Życiu i śmierci króla Jana", a także "A Bee in Her Bonnet" (1979) w Manitoba Theatre Center w Winnipeg i "Loot" (1980) w Studio Arena Theatre w Buffalo.
W 1974 przeprowadził się do Nowego Jorku.
Kariera.
Jego debiutem kinowym był dramat kanadyjsko-amerykański "Podmuch" ("Explosion", 1969). Prowadził kanadyjski program dla dzieci "Taniec kropkowanych drzwi" ("Polka Dot Door", 1971). Pojawił się jako sir Robin Odważny w telewizyjnym musicalu fantasy Jima Hensona "Opowieść z Muppetami: Żabi książę" ("Tales from Muppetland: The Frog Prince", 1971). Był bohaterem brytyjsko-kanadyjskiej ekranizacji noweli romantycznej Harlequina "Leopard na śniegu" ("Leopard in the Snow", 1978).
O jego popularności zdecydowała rola Arystotelesa Benedicta-White’a w operze mydlanej ABC "Ryan’s Hope" (1981–1982). Uznanie i sławę na całym niemal świecie zdobył rolą Adama Carringtona, pierworodnego syna bogatego nafciarza Blake’a (John Forsythe) i Alexis (Joan Collins), zdolnego do nieprawych czynów w operze mydlanej ABC "Dynastia" ("Dynasty", 1982-1989) oraz spin-off "Dynastia Colbych" ("The Colbys", 1985–1986). Za tę fikcyjną postać telewizyjną zdobył w 1988 roku nominację do nagrody Złotego Globu. Karierę na małym ekranie kontynuował w roli Masona Capwella w operze mydlanej NBC "Santa Barbara" (1990–1993) oraz nieco później jako drugorzędny artysta A.J. Deschanel w operze mydlanej NBC "Sunset Beach" (1998−1999).
13 stycznia 2018 powrócił na scenę Highways Performance Space w Santa Monica jako Anthony Shaw w spektaklu "Bloodbound".
Życie prywatne.
W 1967 ożenił się z Maureen Fitzgerald. Para rozwiodła się w 1982. We wrześniu 2017 aktor ujawnił się jako homoseksualista.

</doc>
<doc id="1032151" url="https://pl.wikipedia.org/wiki?curid=1032151" title="Jan Szymański (ur. 1953)">
Jan Szymański (ur. 1953)

Jan Szymański (ur. 23 września 1953 w Prudniku) – polski polityk, działacz związkowy, poseł na Sejm II, III i IV kadencji.
Życiorys.
W 1997 ukończył studia na Wydziale Organizacji i Zarządzania Akademii Ekonomicznej we Wrocławiu. W latach 1976–1982 pracował jako geodeta, następnie do 1989 w przedsiębiorstwie instalacyjno-montażowym. Od 1989 do 1993 kierował zarządem okręgu Związku Zawodowego „Budowlani”, organizacją związaną z Sojuszem Lewicy Demokratycznej i zrzeszoną w OPZZ. Z ramienia SLD od 1993 do 2005 sprawował mandat posła na Sejm II, III i IV kadencji z okręgów wrocławskich: nr 50 i nr 3. W wyborach parlamentarnych w 2005 nie uzyskał ponownie mandatu. Powrócił do pracy związkowej, został przewodniczącym rady okręgu dolnośląskiego ZZ „Budowlani”.

</doc>
<doc id="1032152" url="https://pl.wikipedia.org/wiki?curid=1032152" title="Parafia Niepokalanego Poczęcia NMP w Bydgoszczy">
Parafia Niepokalanego Poczęcia NMP w Bydgoszczy



</doc>
<doc id="1032153" url="https://pl.wikipedia.org/wiki?curid=1032153" title="Parafia Jachcice">
Parafia Jachcice



</doc>
<doc id="1032154" url="https://pl.wikipedia.org/wiki?curid=1032154" title="Swen Lagerberg">
Swen Lagerberg

Swen Lagerberg (ur. 28 marca 1672, zm. 7 października 1746 w Sztokholmie) – szwedzki polityk. Towarzyszył królowi Karolowi XII nad Połtawę (bitwa pod Połtawą – 1709) i nad Dniepr. Po klęskach szwedzkich przebywał w Wismarze i Norwegii (gdzie w 1718 roku zginął król Karol XII). Jego prawdziwa kariera polityczna rozpoczęła się jednak później. Odegrał ważną rolę podczas riksdagów w latach 1719 i 1720 jako radca stanu.
W roku 1723 został przewodniczącym ("lantmarskalk") parlamentu. Pozostał przy tym radcą stanu ("riksråd"). Lagerberg w latach 1720–1723 był też prezydentem finansów szwedzkich ("president i Statskontoret"). Jego stronnictwem macierzystym była antyabsolutystyczna „partia czapek”.

</doc>
<doc id="1032155" url="https://pl.wikipedia.org/wiki?curid=1032155" title="Żydowski kureń UHA">
Żydowski kureń UHA



</doc>
<doc id="1032157" url="https://pl.wikipedia.org/wiki?curid=1032157" title="Giełda Papierów Wartościowych w Sarajewie">
Giełda Papierów Wartościowych w Sarajewie

Giełda Papierów Wartościowych w Sarajewie (, – SASE) – giełda papierów wartościowych w Bośni i Hercegowinie, zlokalizowana w stolicy kraju – Sarajewie.

</doc>
<doc id="1032159" url="https://pl.wikipedia.org/wiki?curid=1032159" title="Sarajevo Stock Exchange">
Sarajevo Stock Exchange



</doc>
<doc id="1032163" url="https://pl.wikipedia.org/wiki?curid=1032163" title="Sarajevska Berza">
Sarajevska Berza



</doc>
<doc id="1032165" url="https://pl.wikipedia.org/wiki?curid=1032165" title="Koryfanta">
Koryfanta

Koryfanta ("Coryphantha" (Engelm.) Lem.) – rodzaj roślin z rodziny kaktusowatych ("Cactaceae"). Występują od USA do Meksyku.
Morfologia.
Są to sukulenty występujące na pustyni lub sawannie. Kwiaty: jaskrawożółte lub różowe, pojawiają się najwcześniej u roślin pięcioletnich.
Systematyka.
"Aulacothele" Monv., nom. inval., "Glandulifera" (Salm-Dyck) Fric, "Lepidocoryphantha" Backeb., "Roseia" Fric, nom. inval.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj koryfanta ("Coryphantha" (Engelm.) Lem.).
Zastosowanie.
Roślina ozdobna. W Polsce uprawiane są głównie jako rośliny doniczkowe. Gatunki występujące na pustyni charakteryzują się zazwyczaj silniejszą budową, wymagają podłoża ubogiego, przepuszczalnego, zmieszanego z dużą ilością piasku lub żwiru wulkanicznego, oraz skąpego podlewania. Słabiej uzbrojone, bardziej mięsiste gatunki z terenów trawiastych potrzebują ziemi próchnicznej, a latem mogą mieć nieco większe zapotrzebowanie na wodę.

</doc>
<doc id="1032166" url="https://pl.wikipedia.org/wiki?curid=1032166" title="Andrzej Skorulski">
Andrzej Skorulski

Andrzej Jan Skorulski (ur. 1 września 1942 w Białowieży) – polski polityk, działacz związkowy, poseł na Sejm III kadencji.
Ukończył w 1971 technikum budowlane. Z ramienia Sojuszu Lewicy Demokratycznej pełnił funkcję posła na Sejm III kadencji z okręgu Gdańsk (wybranego z listy ogólnopolskiej). W wyborach parlamentarnych w 2001 nie uzyskał ponownie mandatu.
Od lat 90. do 2006 kierował radą wojewódzką OPZZ w Gdańsku. Zasiadał w prezydium rady krajowej Związku Zawodowego „Budowlani”.
W 2002 otrzymał Krzyż Kawalerski Orderu Odrodzenia Polski.

</doc>
<doc id="1032169" url="https://pl.wikipedia.org/wiki?curid=1032169" title="Dmitrij Dochturow">
Dmitrij Dochturow

Dmitrij Sergiejewicz Dochturow (; ur. we wsi Krutoje, gubernia tulska, zm. w Moskwie) – generał carskiej armii rosyjskiej, uczestnik wojen napoleońskich.
Od 1781 porucznik, od 1784 kapitan-porucznik, od 1788 kapitan. Brał udział w wojnie ze Szwecją 1788-1790, dwukrotnie ranny. Od 1795 pułkownik, od 1797 generał-major. Był jednym z rosyjskich dowódców lewego skrzydła podczas bitwy pod Austerlitz. Brał również udział w bitwach pod Gołymiem, Eylau i pod Frydlandem. W 1810 został generałem piechoty. W bitwie pod Borodino (1812) dowodził rosyjskim Centrum, a po śmierci Piotra Bagrationa objął dowództwo nad lewym skrzydłem sił rosyjskich.

</doc>
<doc id="1032170" url="https://pl.wikipedia.org/wiki?curid=1032170" title="Strøget">
Strøget

Strøget – strefa piesza w Kopenhadze, pomiędzy Rådhuspladsen a placem Kongens Nytorv, atrakcja turystyczna stolicy Danii. Deptak, liczący około 1,1 km, jest jednym z najdłuższych deptaków handlowych w Europie.
Przebieg.
Strøget jest zakończony od strony zachodniej placem Rådhuspladsen, zaś od strony wschodniej - placem Kongens Nytorv. Cały deptak składa się z następujących odcinków (w kolejności od Rådhuspladsen):
Historia.
Strefa piesza na Strøget została utworzona w 1962 r., kiedy samochody zaczęły dominować na starych ulicach centralnej części Kopenhagi. W chwili otwarcia była to najdłuższa ulica wyłączona z ruchu samochodowego na świecie.
Kopenhaski deptak stał się wzorem do naśladowania dla innych miast w Europie i na świecie.

</doc>
<doc id="1032171" url="https://pl.wikipedia.org/wiki?curid=1032171" title="Dymitr Dochturow">
Dymitr Dochturow



</doc>
<doc id="1032173" url="https://pl.wikipedia.org/wiki?curid=1032173" title="Ernst Falkbeer">
Ernst Falkbeer

Ernst Karl Falkbeer (ur. 27 czerwca 1819 w Brnie, zm. 14 grudnia 1885 w Wiedniu) – austriacki mistrz szachowy XIX wieku.
Życiorys.
W Wiedniu studiował prawo, w końcu jednak został dziennikarzem (m.in. redaktorem naczelnym "Wiener Schachzeitung"). Jako szachista odniósł kilka sukcesów, m.in. wygrał mecz z Henry Birdem oraz zajął II miejsce na turnieju w Birmingham w 1858. W latach 1855–1858 mieścił się w pierwszej piątce szachistów świata. Jego głównym wkładem w teorię otwarć jest kontrgambit Falkbeera.

</doc>
<doc id="1032175" url="https://pl.wikipedia.org/wiki?curid=1032175" title="Ion Gheorghe Maurer">
Ion Gheorghe Maurer

Ion Gheorghe Maurer (ur. 23 września 1902 w Bukareszcie, zm. 8 lutego 2000 tamże) – rumuński prawnik i działacz komunistyczny. W latach 1958–1961 sprawował urząd Przewodniczącego Prezydium Wielkiego Zgromadzenia Narodowego Rumuńskiej Republiki Ludowej (głowa państwa rumuńskiego). Premier Rumunii od 21 marca 1961 r. do 27 lutego 1974 r.
Życiorys.
Urodził się w dobrze sytuowanej rodzinie. Ojciec był z pochodzenia Niemcem, a matka Francuzką. W 1923 roku ukończył studia na wydziale prawa Uniwersytetu Bukareszteńskiego; na tym samym uniwersytecie uzyskał również doktorat. Jako adwokat, wraz z Lucreţiu Pătrăşcanu, bronił w głośnym procesie działaczy komunistycznych w 1936 roku w Krajowej, w którym w roli oskarżonych występowali m.in. Ana Pauker i Alexandru Drăghici. W tym okresie wstąpił do Komunistycznej Partii Rumunii (KPR). W czasie II wojny światowej w latach 1942–1943 był internowany za działalność komunistyczną; po zwolnieniu przebywał w ukryciu. Organizował ucieczkę z obozu w Târgu Jiu późniejszemu Sekretarzowi Generalnemu KPR Gheorghe Gheorghiu-Dejowi na kilka tygodni przed zamachem stanu przeciwko reżimowi gen. Iona Antonescu (23 sierpnia 1944 roku), w którym komuniści odegrali ważną rolę.
Od 1945 roku był członkiem Komitetu Centralnego KPR (z przerwą w latach 1955–1960), związanym z grupą tzw. działaczy „krajowych”, której przewodził Gheorghe Gheorghiu-Dej, a która przeciwstawiała się w rozgrywkach wewnątrzpartyjnych komunistom przysłanym z Moskwy (m.in. Anie Pauker i Vasile’owi Luce). W pierwszych latach powojennych Maurer sprawował szereg funkcji ministerialnych, m.in.: podsekretarza stanu w ministerstwie komunikacji w rządzie Petru Grozy, ministra edukacji narodowej 1946–1947 i ministra przemysłu i handlu 1947–1948. Wzrost znaczenia Maurera, i przyśpieszenie jego kariery, nastąpił w drugiej połowie lat 50., kiedy objął tekę ministra spraw zagranicznych (1957–1958) oraz funkcję Przewodniczącego Prezydium Wielkiego Zgromadzenia Narodowego (1958–1961).
W 1961 roku, po podjętej na fali destalinizacji m.in. przez Iosifa Chişinevschiego i Constantina Pîrvulescu nieudanej próbie odsunięcia od władzy Gheorghe Gheorghiu-Deja, został wybrany do Biura Politycznego Komunistycznej Partii Rumunii w miejsce Pîrvulescu. W tym samym 1961 roku objął po Chivu Stoice funkcję premiera, którą sprawował nieprzerwanie przez następne 13 lat.
Według niektórych relacji, Maurer miał zostać mianowany na łożu śmierci przez Gheorghe Gheorghiu-Deja jego sukcesorem, jednak zrezygnował prawdopodobnie ze względu na swoje pochodzenie – ojca Niemca i matkę Francuzkę. W walce o sukcesję po Gheorghiu-Deju w 1965 roku przeciwstawił się kandydaturze Gheorghe Apostola na stanowisko Sekretarza Generalnego Rumuńskiej Partii Komunistycznej, umożliwiając tym samym wybór Nicolae Ceaușescu. Jego poparcie dla Ceauşescu i pomoc udzielona temu ostatniemu w marginalizacji działaczy blisko związanych z Gheorghiu-Dejem umożliwiły mu zachowanie stanowiska premiera aż do 1974 roku, kiedy popadł częściowo w niełaskę i odszedł na emeryturę. Mimo wycofania się z czynnej polityki zdołał zachować poprawne relacje z Ceauşescu, co pozwoliło mu uczestniczyć w najważniejszych uroczystościach państwowych. Zmarł w Bukareszcie w 2000 roku.

</doc>
<doc id="1032177" url="https://pl.wikipedia.org/wiki?curid=1032177" title="Giełda Papierów Wartościowych w Banja Luce">
Giełda Papierów Wartościowych w Banja Luce

Giełda Papierów Wartościowych w Banja Luce (, – BLSE) – giełda papierów wartościowych w Bośni i Hercegowinie; zlokalizowana w mieście Banja Luka.

</doc>
<doc id="1032179" url="https://pl.wikipedia.org/wiki?curid=1032179" title="Banja Luka Stock Exchange">
Banja Luka Stock Exchange



</doc>
<doc id="1032187" url="https://pl.wikipedia.org/wiki?curid=1032187" title="André Le Breton">
André Le Breton

André François Le Breton (ur. 1708 w Paryżu, zm. 5 października 1779) – francuski księgarz i wydawca. Był wraz z Michel-Antoine Davidem, Laurent Durandem i Antoine-Claude Briassonem jednym z czterech wydawców Wielkiej Encyklopedii Francuskiej. Le Breton napisał kilka artykułów do "l’Encyclopédie", ale był przede wszystkim wydawcą oraz okazjonalnym redaktorem (często wbrew woli głównego redaktora Diderota) tej encyklopedii.
W 1745 roku le Breton postanowił wydać tłumaczenie angielskiej encyklopedii pt. "Cyclopaedia" wydanej w 1728 r. przez Ephraima Chambersa. Po trudnościach z tłumaczeniem, ostatecznie Le Breton zdecydował się wydać odrębną francuską encyklopedię i w 1747 r. redaktorem naczelnym został Diderot.
Le Breton od czasu do czasu cenzorował niektóre hasła encyklopedii, co powodowało wściekłość Diderota. Chociaż w XVIII wieku uważano, że oryginalnej treści tych artykułów nie uda się odzyskać, ponieważ zostały one spalone (pogląd Friedricha von Grimma z 1777 r.) – udało się w XX wieku przedstawić rozmiar cenzury Bretona. Cenzura w największym stopniu dotknęła haseł "Sarrasins ou Arabes" i "Pyrrhoniene philosophie". W wypadku tego drugiego hasła le Breton zmienił je tak, aby było mniej przychylne Pierre’owi Bayle’owi, XVII-wiecznemu filozofowi, którego poglądy nie były wtedy akceptowane.

</doc>
<doc id="1032188" url="https://pl.wikipedia.org/wiki?curid=1032188" title="Sokolniki (stacja metra linii Sokolniczeskiej)">
Sokolniki (stacja metra linii Sokolniczeskiej)

 
Sokolniki () – stacja moskiewskiego metra na linii Sokolniczeskiej. Zaprojektowana przez Iwana Taranowa i Nadieżdę Bykową, jest stacją płytko położoną ze sklepieniem opartym na kolumnach. Stacja umożliwia przesiadkę na przystanek o tej samej nazwie na linii Bolszej Kolcewej.

</doc>
<doc id="1032189" url="https://pl.wikipedia.org/wiki?curid=1032189" title="Wonju">
Wonju

Wonju (kor. 원주시) – miasto w prowincji Gangwon w Korei Południowej.
Wonju jest miastem położonym około 140 kilometrów na wschód od Seulu. W mieście znajdują się trzy duże uniwersytety, na których uczy się wiele studentów z Seulu i innych miejsc. Siedziba rzymskokatolickiej diecezji. Wonju było miejscem bitwy w wojnie koreańskiej.

</doc>
<doc id="1032191" url="https://pl.wikipedia.org/wiki?curid=1032191" title="The Evil That Men Do">
The Evil That Men Do

The Evil That Men Do – osiemnasty singel brytyjskiej heavymetalowej grupy Iron Maiden.
Tytułowy utwór porusza motyw albumu koncepcyjnego "Seventh Son of a Seventh Son". Tytuł utworu zapożyczony jest z kwestii Marka Antoniusza z dramatu Szekspira "Juliusz Cezar".
"The Evil That Men Do” należy do popularniejszych utworów Iron Maiden. Został wydany także na kompilacjach "Best of the Beast", "Ed Hunter", "Edward the Great", "The Essential Iron Maiden" i "Somewhere Back in Time" oraz albumach koncertowych "A Real Live One", "Live at Donington", "Maiden England" i "Rock in Rio".
Utwory ze strony B płyty to ponownie nagrane kompozycje „Prowler” i „Charlotte the Harlot” z albumu "Iron Maiden". Różnią się one od starszych wersji głównie składem nagrywających je muzyków – w nagraniach z rzeczonego albumu wokalistą jest Paul Di’Anno, a jednym z gitarzystów Dennis Stratton, którzy na singlu „The Evil That Men Do” zostali zastąpieni przez Bruce’a Dickinsona oraz Adriana Smitha.

</doc>
<doc id="1032194" url="https://pl.wikipedia.org/wiki?curid=1032194" title="Andre Le Breton">
Andre Le Breton



</doc>
<doc id="1032195" url="https://pl.wikipedia.org/wiki?curid=1032195" title="Słomiana">
Słomiana



</doc>
<doc id="1032196" url="https://pl.wikipedia.org/wiki?curid=1032196" title="Języki biu-mandara A">
Języki biu-mandara A

Języki biu-mandara A – w klasyfikacji Paula Newmana z 1990 roku jest to podgałąź gałęzi biu-mandara rodziny języków czadyjskich. Zalicza się do niej około 65 języków, używanych w Nigerii, Czadzie i Kamerunie. 
Paul Newman podzielił języki biu-mandara „A” na następujące grupy językowe:

</doc>
<doc id="1032198" url="https://pl.wikipedia.org/wiki?curid=1032198" title="Krasnosielskaja">
Krasnosielskaja

Krasnosielskaja ( – "Czerwonowiejska") – stacja moskiewskiego metra na linii Sokolniczeskiej. Zaprojektowana przez B. Wileńskiego i W. Jerszowa, jest stacją płytko położoną ze sklepieniem opartym na kolumnach. Pierwotna nazwa projektu brzmiała: Gawrikowa Ulica. Była to jedna ze stacji pierwszej linii metra, otwartej 15 maja 1935. 

</doc>
<doc id="1032200" url="https://pl.wikipedia.org/wiki?curid=1032200" title="Aleksander Ostermann-Tołstoj">
Aleksander Ostermann-Tołstoj

Aleksander Iwanowicz hrabia Ostermann-Tołstoj, ros. Александр Иванович Остерман-Толсто́й, transl. "Aleksandr Ivanovič Osterman-Tolstoj" (ur. 1772, zm. 12 lutego 1857 w Le Petit-Saconnex, Szwajcaria) – oficer wojsk rosyjskich okresu wojen napoleońskich, wolnomularz.
Był prawnukiem rosyjskiego dyplomaty Heinricha Johanna Friedricha Ostermanna. Ostermann-Tołstoj walczył 1788-1790 z sukcesami podczas wyprawy przeciwko Turcji pod komendą Suworowa, brał udział m.in. w zdobyciu Izmaiła w 1790.
W 1798 awansował do stopnia generała brygady, a w 1805 na generała dywizji. Brał udział w wielu bitwach przeciw armii napoleońskiej, m.in. pod Pruską Iławą w 1807, pod Ostrownem i pod Borodino w 1812 oraz pod Budziszynem w 1813. W bitwie pod Kulm stracił lewe ramię. Odznaczony Orderem Świętego Andrzeja Apostoła Pierwszego Powołania, Orderem Świętego Aleksandra Newskiego z diamentami, Orderami Świętego Jerzego II, III i IV klasy, Orderem Świętego Włodzimierza I klasy, Orderem Świętej Anny I klasy, Złotą Szablą „Za Dzielność” z diamentami, pruskim Orderem Czarnego Orła, Orderem Pour le Mérite, Krzyżem Za Kulm 1813, austriackim Krzyżem Wielkim Orderu Marii Teresy.

</doc>
<doc id="1032201" url="https://pl.wikipedia.org/wiki?curid=1032201" title="Autostrada UFO">
Autostrada UFO



</doc>
<doc id="1032202" url="https://pl.wikipedia.org/wiki?curid=1032202" title="Słomiana (Radwanów)">
Słomiana (Radwanów)

Słomiana – przysiółek wsi Radwanów w Polsce, położony w województwie świętokrzyskim, w powiecie koneckim, w gminie Słupia Konecka.
W latach 1975–1998 przysiółek administracyjnie należał do województwa kieleckiego.
Wierni Kościoła rzymskokatolickiego należą do parafii św. Michała Archanioła w Pilczycy.

</doc>
<doc id="1032208" url="https://pl.wikipedia.org/wiki?curid=1032208" title="Komsomolskaja (stacja metra na linii Sokolniczeskaja)">
Komsomolskaja (stacja metra na linii Sokolniczeskaja)

Komsomolskaja () – stacja moskiewskiego metra na linii Sokolniczeskiej. Zaprojektowana przez D. Czeczulina i A. Tarchowa, jest stacją płytko położoną ze sklepieniem opartym na kolumnach. Otwarta wraz z pierwszą nitką moskiewskiego metra 15 maja 1935.

</doc>
<doc id="1032209" url="https://pl.wikipedia.org/wiki?curid=1032209" title="Bukowie (powiat konecki)">
Bukowie (powiat konecki)

Bukowie – osada leśna w Polsce w województwie świętokrzyskim, w powiecie koneckim, w gminie Słupia Konecka.

</doc>
<doc id="1032210" url="https://pl.wikipedia.org/wiki?curid=1032210" title="Gabrielów (Słupia)">
Gabrielów (Słupia)

Gabrielów – przysiółek wsi Słupia w Polsce, położony w województwie świętokrzyskim, w powiecie koneckim, w gminie Słupia Konecka.
W latach 1975–1998 przysiółek położony był w województwie kieleckim.

</doc>
<doc id="1032211" url="https://pl.wikipedia.org/wiki?curid=1032211" title="Krasnyje worota">
Krasnyje worota

Krasnyje worota (ros. Красные ворота – Czerwona Brama) – stacja moskiewskiego metra na linii Sokolniczeskiej. Zaprojektowana przez I. Fomina i N. Andrikanisa, jest stacją głęboko położoną ze sklepieniem łukowym. Otwarta wraz z pierwszą nitką moskiewskiego metra 15 maja 1935. 19 maja 1962 nadano jej nazwę Lermontowskaja (Лермонтовская), lecz 25 sierpnia 1986 przywrócono nazwę pierwotną.

</doc>
<doc id="1032212" url="https://pl.wikipedia.org/wiki?curid=1032212" title="Titi Buengo">
Titi Buengo

André Titi Buengo (ur. 11 lutego 1980 w Luandzie) – angolski piłkarz, napastnik.
Kariera klubowa.
Buengo urodził się w stolicy Angoli, Luandzie, jednak już w wieku 8 lat wyemigrował z rodzicami do Francji, toteż nie zna języka portugalskiego, a jedynie francuski. Karierę piłkarską rozpoczął w małym amatorskim zespole Olympique Saint-Quentin, grającym w 4. lidze. W 2001 roku Buengo trafił do drugoligowego ES Wasquehal i pomógł mu w utrzymaniu w lidze. W sezonie 2002/2003 Buengo występował w Créteil, które także dopiero w ostatnich kolejkach uniknęło degradacji do trzeciej ligi. Latem 2003 zawodnik znów zmienił klub i tym razem przeszedł do Grenoble Foot 38. Jednak odniósł kontuzję i wystąpił w zaledwie jednym ligowym spotkaniu, ale w sezonie 2004/2005 był już podstawowym zawodnikiem zespołu. Wiosnę spędził jednak w szwajcarskim Neuchâtel Xamax i zajął z nim 6. miejsce w szwajcarskiej ekstraklasie. Latem 2005 wrócił do Francji i grał w Clermont Foot, a po spadku tego zespołu do 3. ligi przeszedł do Amiens SC, gdzie występował do 2008. Sezon 2008/2009 spędził w Troyes AC, 2009/2010 w LB Châteauroux, a latem 2010 sprzedano go do Tours FC, którego barwy reprezentował przez dwa sezony.
W sezonie 2012/2013 Buengo grał w greckim drugoligowcu, Olympiakosie Wolos. Następnie występował w drugiej lidze malezyjskiej w zespole Penang FA. W 2015 roku wrócił do Francji, gdzie został zawodnikiem trzecioligowego Amiens. W sezonie 2015/2016 awansował z nim do drugiej ligi, po czym zakończył karierę.
Kariera reprezentacyjna.
W reprezentacji Angoli Buengo zadebiutował 1 marca 2006 w przegranym 0:1 meczu z Koreą Południową. W tym samym roku był w kadrze narodowej na takie turnieje jak Puchar Narodów Afryki 2006 i Mistrzostwa Świata w Niemczech, ale był tylko rezerwowym i nie wystąpił w żadnym z nich ani minuty.

</doc>
<doc id="1032216" url="https://pl.wikipedia.org/wiki?curid=1032216" title="For Unlawful Carnal Knowledge">
For Unlawful Carnal Knowledge

For Unlawful Carnal Knowledge (F.U.C.K.) – dziewiąty album amerykańskiej grupy Van Halen, i jednocześnie trzeci z Sammy Hagarem. Album został wydany w 1991 roku.

</doc>
<doc id="1032220" url="https://pl.wikipedia.org/wiki?curid=1032220" title="Podwole (Słupia)">
Podwole (Słupia)

Podwole – część wsi Słupia w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 Podwole położone było w województwie kieleckim.

</doc>
<doc id="1032222" url="https://pl.wikipedia.org/wiki?curid=1032222" title="Broda (zarost)">
Broda (zarost)

Broda – zarost na twarzy występujący głównie u mężczyzn (u kobiet w wyniku hirsutyzmu, którego możliwe przyczyny to m.in. zespół wielotorbielowatych jajników lub inne choroby endokrynologiczne). Znajduje się na dolnej części twarzy – brodzie, policzkach oraz nad ustami.
Historia.
Świat starożytny i klasyczny.
Starożytny Egipt.
W starożytnym Egipcie brody noszone były tylko przez najwyższych rangą mieszkańców. Często barwiono je lub traktowano henną na czerwono-brązowo, czasem przeplatano złotą nicią. Faraonowie nosili fałszywe brody z drewna lub metalu, doczepiane do podbródka, co było symbolem władzy najwyższej. Taką doczepianą brodę mocowano wstążką wokół głowy. zwyczaj ten istniał od około 3000 do 1580 p.n.e.
Jeśli brodę nosił mężczyzna klas niższych, to – według "Dziejów" Herodota – oznaczało to żałobę lub zwykłe niechlujstwo.
Starożytny Iran.
Irańczycy lubowali się w długich brodach. Niemalże wszyscy władcy Persji posiadali brody.
Starożytne Indie.
W starożytnych Indiach broda była symbolem mądrości i dostojeństwa (por. sadhu) i mogła być bardzo długa. Karą za rozwiązłość i cudzołóstwo było często publiczne ścięcie brody. O jej wadze świadczyło też to, że potrafiono ją również „dać pod zastaw” za długi.
Starożytna Grecja.
Starożytni Grecy uważali brodę jako świadectwo i oznakę męskości i siły. Dlatego właśnie bóstwa z panteonu takie jak Zeus, były zawsze przedstawiane z bujną brodą. Przeciwieństwem była młodość i niedoświadczenie, czyli na przykład Hermes czy Apollo. Golono się tylko podczas żałoby, choć i w tym przypadku często po prostu nie przycinano brody. W Sparcie karano tchórzy goląc ich brody. Od najwcześniejszych czasów golenie części zarostu nad ustami było częstą praktyką.
Starożytna Macedonia.
Zwyczaj gładkiego golenia twarzy wprowadzono za czasów Aleksandra Wielkiego o czym można przeczytać w dziełach Chryzypa. Jednym z rzekomych powodów tej praktyki jest obawa wielkiego wodza przed chwytaniem przez wrogów podczas walki długiej brody i wykorzystywanie tego manewru do zabicia żołnierza. Większość filozofów oparła się tej modzie, uznając brodę jako symbol swojej profesji. Wyjątkiem był Arystoteles, który brodę zgolił. Stąd zrodziło się przysłowie – „broda nie czyni filozofem” ().
Starożytny Rzym.
W początkach Republiki Rzymskiej najprawdopodobniej wcale się nie golono. Pliniusz Starszy opisał, że dopiero P. Tycyniusz jako pierwszy sprowadził golibrodę do Rzymu około 299 p.n.e. Scypion był pierwszym znanym rzymianinem, który golił swą brodę. Moda ta szybko zdobyła uznanie i wkrótce większość Rzymian chodziła gładko ogolona. Miało to dobitnie rozróżniać Rzymian od Greków. Tu również długa broda stała się symbolem niechlujstwa i nędzy.
Dopiero w drugim stuleciu naszej ery cesarz Hadrian (według Kasjusza Diona), był pierwszym władcą z brodą. Według Plutarcha zapuścił ją by ukryć swoje blizny. Dodatkowo w tym okresie wróciła fascynacja kulturą grecką, w tym modą na długie brody. Moda ta trwała do czasów panowania cesarza Konstantyna.
Średniowiecze.
W Średniowieczu, broda u rycerza była oznaką męstwa i honoru. Trzymanie lub pociągnięcie kogoś za brodę było traktowane jako poważne przestępstwo, które domagało się satysfakcji.
Podczas gdy większość z ówczesnych królów i szlachetnie urodzonych nosiło brodę, kapłani przeważnie chodzili gładko ogoleni, co miało być symbolem celibatu i czystości.
Broda we współczesnej kulturze.
Brody są w licznych kulturach uznawane za atrybut dodający mężczyźnie powagi, np. w kulturze islamu. Są też noszone, zgodnie z nakazami tradycji, przez duchowieństwo Kościołów prawosławnych i innych Kościołów wschodnich. Noszenie brody jest też obowiązkowe wśród Amiszów, ortodoksyjnych żydów, imamów oraz duchownych islamskich. Brodacze bywają głównym tematem obrazów, w takich dziełach, jak np. "Głowa starca z siwą brodą" Jana Matejki.
Najdłuższa broda świata.
Właścicielem najdłuższej w historii brody był Norweg Hans Langseth. Jego broda miała długość 5 m 33 cm. Hans Langseth zmarł w 1927 roku w USA, a od 1967 roku jego broda znajduje się w Smithsonian Institution.

</doc>
<doc id="1032223" url="https://pl.wikipedia.org/wiki?curid=1032223" title="Bania (województwo świętokrzyskie)">
Bania (województwo świętokrzyskie)

Bania – wieś w Polsce położona w województwie świętokrzyskim, w powiecie koneckim, w gminie Słupia Konecka.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="1032225" url="https://pl.wikipedia.org/wiki?curid=1032225" title="Wąsy (zarost)">
Wąsy (zarost)

Wąsy – zarost nad górną wargą. Jeden z dwóch pasm włosów składających się na zarost mężczyzny. Pojawia się u chłopców w wieku dojrzewania. U niektórych zwierząt to jeden z długich, sztywnych włosów czuciowych (wibrysów) lub wydłużonych wyrostków skórnych po obu stronach pyska.
Wąsy mogą być pielęgnowane i stylizowane przy pomocy pomady lub specjalnego wosku.

</doc>
<doc id="1032226" url="https://pl.wikipedia.org/wiki?curid=1032226" title="Sztuka baroku w Polsce">
Sztuka baroku w Polsce



</doc>
<doc id="1032228" url="https://pl.wikipedia.org/wiki?curid=1032228" title="Niezatytułowany album Korn">
Niezatytułowany album Korn

Untitled – ósmy album zespołu Korn, wydany 31 lipca 2007 w Stanach Zjednoczonych przez Virgin Records. Standardowe wydanie zawiera 13 utworów, natomiast wydanie "deluxe" 14 ("Sing Sorrow" jako bonusowy utwór).
Na forach, sklepach internetowych i stronach fanów album jest przede wszystkim znany jako Untitled, określa się go również takimi tytułami jak: "8", "Korn" (nie mylić z debiutanckim albumem), "Korn 2007" oraz żartobliwe nawiązania do poprzedniego albumu ("See You on the Other Side") " On the Other Side " lub "Welcome to the Other Side". Na etykietach i w sklepach internetowych najczęściej pojawia się nazwa "New Album" lub "New Studio Album".
Płyta została określona jako bardziej nastrojowa, ciężka i progresywna ale jest w większości uważana za niewypał między fanami przez niekonsystencję w składzie Korna. Jest to też pierwszy album na którym w ogóle nie występuje oryginalny perkusista – założyciel grupy David Silveria. Zamiast niego partie perkusyjne nagrali Terry Bozzio, Brooks Wackerman oraz wokalista Jonathan Davis.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1032231" url="https://pl.wikipedia.org/wiki?curid=1032231" title="Błagodać">
Błagodać

Błagodać – część wsi Mnin w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 Błagodać administracyjnie należała do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="1032232" url="https://pl.wikipedia.org/wiki?curid=1032232" title="Chloronaftaleny">
Chloronaftaleny

Chloronaftaleny, polichlorowane naftaleny (PCN z ang. "polychlorinated naphthalene") – organiczne związki chemiczne będące pochodnymi naftalenu, którego atom lub atomy wodoru zostały zastąpione atomami chloru. Zatem chloronaftaleny należą do chlorowanych związków aromatycznych.
Rozróżnia się:
Ogólny wzór sumaryczny chloronaftalenów:

</doc>
<doc id="1032233" url="https://pl.wikipedia.org/wiki?curid=1032233" title="1-Chloronaftalen">
1-Chloronaftalen

1-Chloronaftalen – organiczny związek chemiczny będący pochodną naftalenu. Jest bezbarwną, łatwopalną cieczą, powodującą podrażnienia w kontakcie ze skórą. Stosowany jako rozpuszczalnik olejów i tłuszczów, a także jako środek owadobójczy i grzybobójczy.

</doc>
<doc id="1032235" url="https://pl.wikipedia.org/wiki?curid=1032235" title="Mokre (Mnin)">
Mokre (Mnin)

Mokre – część wsi Mnin w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 Mokre administracyjnie należało do województwa kieleckiego.

</doc>
<doc id="1032237" url="https://pl.wikipedia.org/wiki?curid=1032237" title="Przymusów">
Przymusów

Przymusów – część wsi Mnin w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 Przymusów administracyjnie należał do województwa kieleckiego.

</doc>
<doc id="1032239" url="https://pl.wikipedia.org/wiki?curid=1032239" title="Szwedy (województwo świętokrzyskie)">
Szwedy (województwo świętokrzyskie)

Szwedy – wieś w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="1032240" url="https://pl.wikipedia.org/wiki?curid=1032240" title="Varaždinske Toplice">
Varaždinske Toplice

Varaždinske Toplice – miasto uzdrowiskowe w północnej Chorwacji, w żupanii varażdińskiej, siedziba miasta Varaždinske Toplice. W 2011 roku liczyły 1765 mieszkańców.
Opis.
Varaždinske Toplice położone są na obszarze Hrvatskiego zagorja, 16 km na południowy wschód od Varaždinu i 73 km na północny wschód od Zagrzebia, w dolnie rzeki Bednja. W mieście funkcjonuje uzdrowisko z wodami termalnymi.

</doc>
<doc id="1032242" url="https://pl.wikipedia.org/wiki?curid=1032242" title="Stanisław Jaros">
Stanisław Jaros

Stanisław Jaros (ur. 19 stycznia 1932, zm. 5 stycznia 1963) – polski elektryk, dwukrotny sprawca zamachu bombowego na Władysława Gomułkę i jednej próby zamachu na Nikitę Chruszczowa.
Pierwszego zamachu dokonał 15 lipca 1959 w czasie wizyty delegacji rządowej w mieście Zagórze (w delegacji byli m.in.: Nikita Chruszczow, Władysław Gomułka i I sekretarz KW PZPR w Katowicach Edward Gierek). Materiały wybuchowe wykradł z fabryki kotłów, w której pracował. Bomba umieszczona na drzewie wybuchła, ale nie wyrządziła nikomu krzywdy (był to jego pierwszy zamach na Gomułkę i jednocześnie na Chruszczowa).
Kolejnego zamachu dokonał w Zagórzu 3 grudnia 1961, podczas wizyty Władysława Gomułki. Tym razem bombę odpalono zbyt późno, już po przejeździe konwoju rządowego. W wyniku wybuchu ciężko ranny został mężczyzna, który zmarł w szpitalu. Ranne w zamachu dziecko zostało częściowo sparaliżowane.
Milicja badająca resztki bomby zabezpieczone na miejscu zdarzenia ustaliła, że bombę przygotowała osoba, posiadająca wiedzę z zakresu elektromechaniki, zamieszkała w pobliżu miejsca zdarzenia. W ten sposób wytypowano 50 osób i przeszukano ich mieszkania. W domu Jarosa znaleziono sprzęt i materiały, których użył do przygotowania bomby. Po kilku dniach przesłuchania Jaros przyznał się do winy, twierdząc jednocześnie, że motywem jego zamachów nie było pozbawienie życia przywódców, a jedynie demonstracja polityczna. Na rozprawie sądowej w dniach 9–25 maja 1962 został skazany na śmierć, a 5 stycznia 1963 powieszony.
Jak ustalono, Stanisław Jaros dokonał w latach 1949–1953 kilku mniej spektakularnych sabotaży: wysadził koparkę, skrzynię połączeń semaforowych, słup wysokiego napięcia, transformator w jednej z kopalni, a także należącą do sieci CPN lokalną stację paliw.

</doc>
<doc id="1032243" url="https://pl.wikipedia.org/wiki?curid=1032243" title="Stroget">
Stroget



</doc>
<doc id="1032246" url="https://pl.wikipedia.org/wiki?curid=1032246" title="Konradów (Wólka)">
Konradów (Wólka)

Konradów – kolonia wsi Wólka w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 kolonia administracyjnie należała do województwa kieleckiego.

</doc>
<doc id="1032251" url="https://pl.wikipedia.org/wiki?curid=1032251" title="Mogielnica (Wólka)">
Mogielnica (Wólka)

Mogielnica – kolonia wsi Wólka w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 kolonia administracyjnie należała do województwa kieleckiego.

</doc>
<doc id="1032252" url="https://pl.wikipedia.org/wiki?curid=1032252" title="Sailor Moon Sailor Stars">
Sailor Moon Sailor Stars

 – piąta i ostatnia seria Sailor Moon. Składa się z 34 odcinków (167-200), która została podzielona na dwie części. Anime zostało stworzone na podstawie mangi Naoko Takeuchi. Zostało wyemitowane w 1996 roku.
W 1997 roku, w 19. Anime Grand Prix, organizowanym przez magazyn Animage, piąta seria Czarodziejki zajęła piąte miejsce w kategorii: najlepsze anime.
Fabuła.
Pierwsza część jest dokończeniem historii przedstawionej w serii SuperS. Nehelenia, Królowa Zła powraca by zemścić się na Wojowniczkach. Zsyła na Ziemię tysiące odłamków lustra, a jeden z nich wpada do oka Mamoru. Staje się on wówczas niewolnikiem Neheleni, która porywa go do swojej krainy. Czarodziejki wyruszają w pogoń za Nehelenią, jednak wszystkie dziewczęta po kolei zostają uwięzione w lustrach. Uczucie Usagi łamie zaklęcie, uwalniając swe towarzyszki z więzienia, a Nehelenia powraca do swojego królestwa jako mała dziewczynka.
Druga część zaczyna się kiedy Mamoru wyjeżdża do USA dostając stypendium za swoją pracę dyplomową. Po tych zdarzeniach pojawiają się nowi wrogowie oraz trzy nowe Gwiezdne Czarodziejki:
Ukrywają się na co dzień pod postaciami trójki chłopców: Yaten Kō (Gwiezdna Czarodziejka Uzdrowienia), Taiki Kō (Gwiezdna Czarodziejka Tworzenia) i Seiya Kō (Gwiezdna Czarodziejka Walki). Tworzą oni zespół Three Lights i poprzez swoje piosenki poszukują księżniczki Kakyū. Główną antagonistką serii jest Galaxia, najpotężniejsza czarodziejka z kosmosie, która wraz z drużyną swoich pomocnic, odbiera Ziemianom gwiezdne ziarna.
Postacie.
Sailor Stars.
Gwiezdna Czarodziejka Walki.
 – jedna z trzech Sailor Stars. Jej prawdziwe imię to , co można tłumaczyć także jako "Światło Gwieździstej Nocy". W mandze po raz pierwszy pojawia się w 43 akcie, w 16 tomie, natomiast w anime – w odcinku 173. Razem z dwoma przyjaciółmi: Yatenem i Taikim, założył zespół Three Lights którego jest wokalistą. Pomimo wielu spotkań z Sailor Moon i Usagi, nie ma pojęcia o prawdziwej tożsamości dziewczyny – dopiero w odcinku 188. czarodziejki poznają swoje prawdziwe oblicza. W mandze, wspólnie z Taikim, zabił (jako Sailor Senshi) członkinię Animamates – Sailor Aluminum Siren. Następnie został uśmiercony przez Sailor Phi oraz Sailor Chi, tuż przed finałową walką z Galaxią.
Gwiezdna Czarodziejka Ocalenia.
 – jedna z trzech Sailor Stars. Jej prawdziwe imię to . W mandze po raz pierwszy pojawia się w 43 akcie, w 16 tomie, natomiast w anime – w odcinku 173. Taiki Kō wraz ze swoimi towarzyszami Yatenem (Gwiezdną Czarodziejką Swobody) i Seiyą (Gwiezdną Czarodziejką Walki) stworzyła grupę Three Lights (Trzy Gwiazdy), która poszukuje Księżniczki Kakyū. W mandze, wspólnie z Seiyą, zabił (jako Sailor Senshi) członkinię Animamates – Sailor Aluminum Siren.
Gwiezdna Czarodziejka Swobody.
 – jedna z trzech Sailor Stars. Jej prawdziwe imię to . W mandze po raz pierwszy pojawia się w 43 akcie, w 16 tomie, natomiast w anime – w odcinku 173. Yaten Kō wraz ze swoimi towarzyszami Taikim (Gwiezdną Czarodziejką Ocalenia) i Seiyą (Gwiezdną Czarodziejka Walki) stworzyła grupę Three Lights (Trzy Gwiazdy), która poszukuje Księżniczki Kakyū. W mandze, zabił (jako Sailor Senshi) członkinię Animamates – Sailor Iron Mouse.
W anime, podczas ostatecznej bitwy z Galaxią, Sailor Stars jako jedyne, prócz Sailor Moon, pozostają przy życiu i pomagają jej walczyć. Po pokonaniu Galaxii, wraz z odrodzoną Księżniczką Kakyū, powracają na swoją ojczystą planetę.
ChibiChibi.
 – mała dziewczynka, która pojawia się po raz pierwszy w 182 odcinku anime i 44 akcie mangi. Zamieszkuje ona w domu razem z Usagi, a wszyscy z otoczenia głównej bohaterki uważają ją za starszą siostrę dziewczynki. Po ujawnieniu się Księżniczki Kakyū, okazuje się, że ChibiChibi jest także czarodziejką – , dzięki której Sailor Moon zyskała nową moc. Ostatecznie okazało się, że ChibiChibi jest w rzeczywistości szukanym Promykiem Nadziei, a jednocześnie Gwiezdnym Ziarnem Galaxii, głównej antagonistki serii. Zachodzi tu różnica w porównaniu z mangą, gdzie ChibiChibi była ostateczną formą Czarodziejki z Księżyca – .
Księżniczka planety Pachnących Oliwek.
 – księżniczka, która po raz pierwszy pojawiła się w 193 odcinku anime i 44 akcie mangi. Pochodzi ona z planty Kinmoku i po jej zniszczeniu przybyła na Ziemię, by odnaleźć Promyk Nadziei. Podczas swojej ostatniej walki, na rodzinnej planecie, została ranna i przebywając na Ziemi schroniła się w imbryczku, należącym do ChibiChibi. W anime, po pokonaniu Galaxii i powrocie odzyskaniu wszystkich Gwiezdnych Ziaren, Księżniczka powraca wraz z Trzema Gwiazdami na rodzinną planetę, natomiast w mandze Księżniczka ginie. W mandze miała także możliwość zmienić się w .
Dubbing japoński.
Lista dubbingowanych postaci:

</doc>
<doc id="1032253" url="https://pl.wikipedia.org/wiki?curid=1032253" title="Bishōjo senshi Sailor Moon Sailor Stars">
Bishōjo senshi Sailor Moon Sailor Stars



</doc>
<doc id="1032261" url="https://pl.wikipedia.org/wiki?curid=1032261" title="Wyrok NSA z 4 kwietnia 2007 r.">
Wyrok NSA z 4 kwietnia 2007 r.

Wyrok Naczelnego Sądu Administracyjnego z dnia 4 kwietnia 2007 r. ("sygn. akt. II OSK 614/06") - wyrok wydany przez Naczelny Sąd Administracyjny po rozpoznaniu skargi kasacyjnej wniesionej od wyroku Wojewódzkiego Sądu Administracyjnego w Szczecinie z dnia 2 lutego 2006 r. (sygn. akt II SA/Sz 896/05), w sprawie skargi na decyzję wojewody zachodniopomorskiego z dnia 2 czerwca 2005 r. w przedmiocie odmowy przyjęcia oświadczenia o wyborze dla dziecka imienia.
Zaskarżone orzeczenie.
Przedmiotem zaskarżenia był wyrok Wojewódzkiego Sądu Administracyjnego w Szczecinie z dnia 2 lutego 2006 r., który oddalał skargę skarżących na decyzję wojewody zachodniopomorskiego z dnia 2 czerwca 2005 r. w sprawie odmowy przyjęcia oświadczenia rodziców o wyborze dla dziecka imion Tadeusz Dąb. W uzasadnieniu zaskarżonego wyroku wskazano, że decyzja ta nie narusza art. 50 ust. 1 ustawy z dnia 29 września 1986 r. Prawo o aktach stanu cywilnego (). Artykuł ten, zezwalając kierownikowi urzędu stanu cywilnego na odmowę przyjęcia oświadczenia o wyborze dla dziecka więcej niż dwóch imion, imienia ośmieszającego, nieprzyzwoitego, w formie zdrobniałej oraz imienia niepozwalającego odróżnić płci dziecka, jest przepisem wyjątkowym, pozwalającym na wkroczenie w zakres władzy rodzicielskiej. Sąd I instancji stwierdził, że organ prawidłowo uznał, iż imię Dąb nie pozwala na odróżnienie płci dziecka, dodając ponadto, że wybrane imię w przyszłości mogłoby narazić je na ośmieszenie.
Zakres i podstawa zaskarżenia.
Wyrok Wojewódzkiego Sądu Administracyjnego zaskarżony został w całości, a skarga kasacyjna oparta została na podstawie naruszenia prawa materialnego (art. 174 pkt 1 ustawy z dnia 30 sierpnia 2002 r. - Prawo o postępowaniu przed sądami administracyjnymi - ) przez błędną wykładnię przepisu art. 50 ust. 1 prawa o aktach stanu cywilnego. W uzasadnieniu stwierdzono, że w przypadku imienia Dąb nie zachodzi żadna z przesłanek odmowy przyjęcia oświadczenia o wyborze imienia dziecka.
Rozstrzygnięcie Naczelnego Sądu Administracyjnego.
Naczelny Sąd Administracyjny w uzasadnieniu wyroku nie zgodził się z tezą, że imię Dąb (jako synonim siły, honoru i szlachetności) może być ośmieszające i nie pozwala odróżnić płci dziecka, jako że spełnia wymagania zasady nr II.1.a "Zaleceń dla urzędników stanu cywilnego dotyczących nadawania imion dzieciom osób obywatelstwa polskiego i narodowości polskiej" (opublikowane w Komunikatach Komisji Kultury Języka Komitetu Językoznawstwa PAN nr 1(4)/1996), która głosi, iż imię powinno odróżniać płeć dziecka ze względów: 
Jednocześnie sąd podzielił opinię Rady Języka Polskiego, że "nie powinno się nadawać imion pochodzących od wyrazów pospolitych", zaznaczył jednak, że jest ona jedynie zaleceniem językoznawców i nie może zmieniać przepisów powszechnie obowiązującego prawa. Naczelny Sąd Administracyjny powtórzył kilkakrotnie wypowiedziany w swoim orzecznictwie pogląd, że nadanie imienia dziecku jest atrybutem władzy rodzicielskiej, a przypadki dopuszczalnej odmowy wpisania do aktu urodzenia imion zgłoszonych przez rodziców są wyczerpująco wskazane w przepisach prawa i nie podlegają rozszerzającej wykładni, mogącej prowadzić do ograniczenia władzy rodzicielskiej w zakresie swobody wyboru imienia dziecka.
W związku z powyższym zarzut naruszenia prawa materialnego przez błędną jego wykładnię sąd uznał za słuszny, a jako że w postępowaniu kasacyjnym nie stwierdzono naruszeń przepisów postępowania, które mogłyby mieć istotny wpływ na wynik sprawy, Naczelny Sąd Administracyjny działając na podstawie art. 188 ustawy Prawo o postępowaniu przed sądami administracyjnymi wydał wyrok reformatoryjny, uchylając zarówno zaskarżony wyrok, jak i decyzje organów administracyjnych obu instancji.

</doc>
<doc id="1032269" url="https://pl.wikipedia.org/wiki?curid=1032269" title="Brief">
Brief

 

</doc>
<doc id="1032282" url="https://pl.wikipedia.org/wiki?curid=1032282" title="Bazylika Katedralna św. Apostołów Piotra i Pawła w Gliwicach">
Bazylika Katedralna św. Apostołów Piotra i Pawła w Gliwicach



</doc>
<doc id="1032284" url="https://pl.wikipedia.org/wiki?curid=1032284" title="Przegląd dzieł Williama Shakespeare’a">
Przegląd dzieł Williama Shakespeare’a

Zestawienie przegląd dzieł Williama Shakespeare’a omawia pod względem gatunkowym, a także przedstawia w układzie tabelarycznym utwory napisane przez Williama Szekspira. Obejmuje tylko te, co do których nie ma wątpliwości, iż zostały napisane przynajmniej w części przez "barda ze Stratford" (akceptowane są także sztuki stworzone we współpracy z innymi dramaturgami).
Podawane polskie tłumaczenia tytułów są autorstwa Macieja Słomczyńskiego, chyba że w przypisach zaznaczono inaczej. Rozbieżności w kwestii translacji tychże wynikają zazwyczaj z uwzględniania – lub nie – ewentualnych rozbudowanych podtytułów, które pojawiają się w wybranych pierwszych edycjach. Należy także odnotować, że przedstawiony tutaj podział na kroniki, komedie, tragedie itp. jest umowny i ma charakter techniczny; nie istnieje jednoznaczny rozdział utworów tego pisarza na gatunki, głównie ze względu na obecność tzw. "sztuk problemowych" – dzieł, co do których niemożliwa jest klasyfikacja pod względem gatunkowym.
Kroniki.
Szekspir jest autorem licznych kronik historycznych, które miały charakter zarówno edukacyjny, jak i moralizujący, o czym może świadczyć np. postać bękarta, który wygłasza krytyczne uwagi na temat szlachectwa, stanowiąc jednocześnie wzór brytyjskich cnót.
Istniały dwa źródła bazowe dla tego pisarza. Jednym z nich była "The Union of the Two Noble and Illustre Families of Lancaster and York" napisana przez Edwarda Halla w 1548 roku "The Chronicles of England, Ireland and Scotland" – autorem tej drugiej pozycji jest Raphael Holinshed (1578). U podstawy tych kronik stała "Historia Anglica" Polydore'a Virgila – Włocha zatrudnionego dla spisania angielskiej historii za panowania króla Henryka VII.
Większość tych dzieł jest związana z rodem Lancasterów, a co za tym idzie – wojną Dwóch Róż. Miało to także znaczenie ideologiczne: władająca Anglią za życia pisarza Elżbieta I pochodziła z domu Tudorów, będącego w opozycji do Yorków.
Kroniki Szekspira można podzielić na pierwszą tetralogię – zbiór utworów napisanych w latach 1589–1593 i na drugą tetralogię – dzieła tworzone między 1596 a 1598 rokiem. Mimo tego, że akcja tych ostatnich jest osadzona chronologicznie wcześniej, to zostały napisane w późniejszym okresie.
Komedie.
W przypadku dzieł Williama Szekspira nie można mówić o komediach we współczesnym rozumieniu tego pojęcia. Zgodnie ze słownikiem języka polskiego komedia to „gatunek dramatu,(...) charakteryzujący się żywą akcją i pomyślnym zakończeniem, utwór mający taki charakter”. Zdarza się, że uznawane za komediowe utwory napisane przez barda ze Stratford tymczasem kończą sceny śmierci, lub bezpośrednio związane ze śmiercią ("Stracone zachody miłości") czy innymi formami cierpienia głównych bohaterów. Należy pamiętać, iż zakończenia te nie mają charakteru bezgranicznie szczęśliwych: odzwierciedlają raczej życie jako proces ciągły, który bez przerwy zaczyna się od nowa dzięki zachowaniu wartości takich jak miłość czy przyjaźń – na podstawie tego kryterium można je zaliczać jako moralizujące. Dobrym przykładem tego typu dzieła jest "Miarka za miarkę", gdzie na zakończenie pojawia się cytat z Biblii „Jaką miarką mierzycie, taką i wam odmierzą”, zaś szczęśliwy koniec jest możliwy tylko dzięki zachowaniu przez pozytywnych bohaterów wartości moralnych.
Ważną rolę w utworach Szekspira odgrywają bohaterowie komediowi, którzy pojawiają się w utworach inaczej sklasyfikowanych gatunkowo. Najlepszym przykładem takiego jest Falstaff, który mimo swojego charakteru, który niewątpliwie został stworzony z myślą o zabawianiu widza, po raz pierwszy pojawia się w kronikach historycznych związanych z życiem króla Henryka VI, a dopiero później można spotkać go w komedii "Wesołe kumoszki z Windsoru". Tego typu postaciami są także np. grabarze, występujący w "Hamlecie" – ich zadaniem jest zwrócenie uwagi widza ku komicznym cechom życia w obliczu tragedii.
W komediach tego autora kolejnym ważnym elementem jest ich aspekt rewolucyjny, związany ze zmianą pokoleń lub koniecznością obalenia despotycznej postaci. Tak jak w przypadku wymienionej już "Miarki za miarkę" w utworach tych dochodzi do zmiany prawa lub obalenia okrutnego przywódcy, co pozwala na zmianę stylu i sposobu życia mieszkańców, oczywiście zmianę na lepsze. Warto jednocześnie zauważyć, że nigdy nie dochodzi do obalenia autorytetu, który można określić jako pozytywny, takiego, jak np. autorytet ojcowski: do zmian w takich wypadkach dochodzi zawsze na drodze kompromisu.
Komedie kończą się biesiadą, podczas której spotykają się wszyscy (z nielicznymi wyjątkami, np. Malwolio w "Wieczorze Trzech Króli") bohaterowie utworu, mają tam miejsce finałowe podsumowania. W niektórych utworach, takich jak "Sen nocy letniej", publiczność jest zachęcana do wzięcia udziału w tymże przedsięwzięciu – ta idea jest szczególnie propagowana w ostatnich latach, spektakle odbywają się często na świeżym powietrzu.
Sztuki problemowe.
"Troilus i Kresyda", "Miarka za miarkę" i "Wszystko dobre, co się dobrze kończy" to utwory uznawane za tzw. "sztuki problemowe", ze względu na trudności z ich klasyfikacją gatunkową. Ich zakwalifikowanie różni się w zależności od wydania dzieł Szekspira. W klasyfikacji z Pierwszego Folio pierwsza jest uznana za tragedię, zapewne ze względu na krwawe sceny walk. Pozostałe dwie zostały tam uznane za komedie, mimo tego, że "Wszystko dobre..." zawiera liczne motywy związane ze śmiercią i żałobą, zaś zakończenie "Miarki za miarkę" jest związane z wymuszonym ślubem Angelo i Mariany.
Nie powiodły się próby jednoznacznego ich sklasyfikowania. Jedna z interpretacji głosi, iż źródłem tej złożoności jest reakcja pisarza na niespokojny okres w historii, w jakim powstały. Okres ich tworzenia przypada na rządy króla Jakuba, następcy Elżbiety I, który był zwolennikiem podporządkowywania sobie Kościoła, co nie spotykało się z poparciem społecznym.
Romanse.
Spośród sztuk Szekspira pięć, powstałych w latach 1607–1614 – a więc pod koniec życia pisarza – nazywanych jest współcześnie przez część badaczy romansami. Do romansów zaliczane są: "Perykles, książę Tyru", "Cymbelin", "Opowieść zimowa", "Burza" i "Dwóch szlachetnych krewnych". Trzeba jednocześnie zaznaczyć, że w XVII wieku, kiedy Szekspir tworzył te dzieła, nie odnoszono tego pojęcia do sztuk teatralnych, przez co w pierwszych wydaniach przyporządkowywano je do innych gatunków. W tym zestawieniu zostały one ujęte jako komedie, przy czym nie jest to także jednoznaczne. W utworach tych w życie bohaterów ingerują siły nadprzyrodzone, zazwyczaj bogowie, wpływają na ich losy, zazwyczaj z pozytywnym skutkiem. W romansach fabuła jest wielowątkowa, wiele jest też postaci, przez co zdarza się, iż widzowie mają trudności z odbiorem poszczególnych sztuk.
Tragedie.
Tragedie Williama Szekspira w naturalny sposób stanowią przeciwieństwo komedii. Podkreślają szczególnie odmienne wartości:, podczas gdy w komediach największy nacisk położony jest na ukazanie odradzającego się cyklu życiowego i na konieczności dostrzeżenia jasnej strony życia, w tragediach uwypuklone zostało to, co negatywne. Szekspir często pozostaje w tym wypadku wierny wzorcom klasycznym, stawia swoich bohaterów w sytuacjach bez wyjścia, ukazuje ich słabość wobec trudności losu: takie zabiegi literackie można napotkać w starożytnych utworach, takich, jak "Antygona" czy "Król Edyp", ale też w "Hamlecie" czy "Królu Learze".
Dla lepszego zrozumienia tych utworów należy dostrzec ich źródła, które można podzielić na kilka grup, w zależności od miejsca akcji; dla dzieł osadzonych w Rzymie są to "Żywoty równoległe" Plutarcha, dla dzieł których akcja toczy się w Brytanii jest to "Kronika" Holinsheda. Kolejnym ważnym faktem jest to, że w większości tragedie powstały w okresie zmian na tronie angielskim, co związane było ze wspominanymi niepokojami społecznymi, niepewnością jutra; z pewnością sytuacja ta sprzyjała tworzeniu utworów o charakterze moralizatorskim, ostrzegającym przed niebezpiecznym dążeniem do władzy, co można dostrzec np. w "Makbecie".
W utworach tych niebagatelną rolę odgrywają monologi, w których bohaterowie zadają pytania o sens istnienia (jak w słynnej wypowiedzi księcia Hamleta), nawołują tym samym publiczność do refleksji nad stawianymi przez nich problemami, zmusza ich to także do zauważenia nieuchronności śmierci i tym samym swego rodzaju tragizmu życia ludzkiego. Ma to znaczenie szczególnie w kontekście panującej w XVII-wiecznej Anglii sytuacji szczególnie uboższej warstwy społeczeństwa, którą raz za razem spotykały zarazy i klęski, dziesiątkujące ludność miast i wsi. Prowadziło to do stanu, w którym śmierć była wszechobecna, zarazy często doprowadzały do zamykania miejsc publicznych, takich, jak teatry; w związku z tym współcześnie odbiór motywu śmierci nie może równać się z tym, który pojawiał się wśród współczesnych bardowi ze Stratford.
Należy także odnotować, iż w zestawieniu tym "Troilus i Kresyda" została uznana za tragedię, zgodnie z klasyfikacją z Pierwszego Folio, jednocześnie nie jest to jednoznaczne: współcześni badacze uznają ją za komedię.
Wiersze i poematy.
Mniej znaną część działalności pisarskiej Williama Szekspira stanowią wiersze i poematy, które powstawały głównie jako rodzaj hołdu czy podziękowania dla sponsorów. Warto odnotować, iż ówcześni twórcy musieli posiłkować się mecenasami, aby móc tworzyć w spokoju o materialny byt. W przypadku tego dramaturga takim sponsorem był Henry Wriothesley, którego zresztą posądzano o bliższą, partnerską zażyłość z Szekspirem.
Właśnie tego mecenasa często utożsamia się z "tajemniczym młodzieńcem" będącym adresatem wielu "Sonetów". Znaleźć tam można także dedykację dla „Pana W.H.”, który jest opisywany jako „the only begetter” (ten, któremu należy przypisać wszystkie zasługi; jedyny ojciec). Oprócz wspomnianego młodego człowieka, pojawia się w nich także "konkurencyjny poeta", z którym podmiot liryczny toczy swego rodzaju spór i "dama" ("Dark Lady"), z którą tenże miał romans. Warto też zauważyć, że to utwory traktujące głównie o pięknie, miłości i moralności – szczególnie odnosi się to dwóch ostatnich, alegorycznych utworów.
Poematy epickie, tworzone głównie na początku kariery pisarza, cieszyły się różną popularnością. Niewątpliwie za jego życia utwór "Wenus i Adonis" można było uznać za największy sukces, biorąc pod uwagę wysoką częstotliwość inscenizacji. We wszystkich tych poematach pojawiają się motywy zaczerpnięte z dzieł Owidiusza, takie, jak motyw mszy. Należy także zaznaczyć, iż "Feniks i turkawka" nie powstał jako samodzielny utwór: był załącznikiem do "Męczennika miłości" Roberta Chestera, nie jest jednak znana data jego powstania, istnieje nawet hipoteza zakładająca, że Szekspir stworzył to dzieło podczas tzw. "straconych lat" – okresu życia pisarza stanowiącego zagadkę ze względu na brak zachowanych na ten temat źródeł, trwającego między 1586 a 1591 rokiem.
Utwory zaginione.
Istnieje wiele utworów przypisywanych Szekspirowi, ich autorstwo jest jednak niepotwierdzone i prawdopodobnie nigdy do takiego potwierdzenia nie dojdzie. Dwie sztuki są – z różnych względów – uważane za dzieła barda ze Stratford, do czasów współczesnych nie zachowały się jednak żadne ich wydania.
Pierwszą z nich jest "Love’s Labour’s Won", co można przetłumaczyć jako "Zyskane (zwycięskie) zachody miłości". Jest to prawdopodobna kontynuacja "Straconych zachodów miłości". Wskazywać na to może otwarte zakończenie tej ostatniej sztuki; "Zwycięskie zachody..." pojawiają się w dziele "Palladis Tamia" (1598) obok "Dwóch panów z Werony", "Straconych zachodów miłości", "Snu nocy letniej" i "Kupca weneckiego". Była to więc komedia inna niż tu wymienione, nie jest jednak wykluczone, iż jest to tytuł alternatywny dla któregoś z pozostałych utworów.
Drugą jest "Cardenio". Tekst "Cardenia" nie zachował się, wiadomo o niej jedynie tyle, że została napisana we współpracy z Johnem Fletcherem. W 1900 roku jeden z grafologów, Charles Hamilton, uznał, że tekst utworu pt. "The Second Maiden's Tragedy" to właśnie Cardenio, ze zmienionymi imionami postaci. Interpretacja ta jest uznawana za błędną, jednak część teatrów zdecydowała się wystawić to dzieło pod szyldem Cardenio.
Utwory przypisywane Szekspirowi.
Zgodnie z zaznaczeniem we wstępie tego przeglądu nie są tutaj omówione dzieła przypisywane Szekspirowi. Warto jednak nadmienić, iż zaliczyć do nich można utwory takie, jak "Edward III", "Sir Thomas More", "Thomas Lord Cromwell", "A Yorkshire Tragedy", "Sir John Oldcastle" czy "The London Prodigal".

</doc>
<doc id="1032285" url="https://pl.wikipedia.org/wiki?curid=1032285" title="Louis Jean Daubenton">
Louis Jean Daubenton

Louis Jean Daubenton, Louis Jean-Marie Daubenton lub d'Aubenton (ur. 29 maja 1716 w Montbard, zm. 1 stycznia 1800) – francuski przyrodnik, jeden z autorów Wielkiej Encyklopedii Francuskiej.
Życiorys.
Współpracował z Georges’em Buffonem, był profesorem Collège de France i Szkoły Weterynaryjnej w Paryżu. Zajmował się anatomią porównawczą, fizjologią roślin i mineralogią. Od 1793 roku był pierwszym dyrektorem i profesorem mineralogii w paryskim Muzeum Historii Naturalnej. Był członkiem Francuskiej Akademii Nauk.

</doc>
<doc id="1032288" url="https://pl.wikipedia.org/wiki?curid=1032288" title="Kościół św. Apostołów Piotra i Pawła w Katowicach">
Kościół św. Apostołów Piotra i Pawła w Katowicach



</doc>
<doc id="1032289" url="https://pl.wikipedia.org/wiki?curid=1032289" title="Louis Jean-Marie Daubenton">
Louis Jean-Marie Daubenton



</doc>
<doc id="1032293" url="https://pl.wikipedia.org/wiki?curid=1032293" title="MKS Nowe Miasteczko">
MKS Nowe Miasteczko

MKS Nowe Miasteczko – polski klub piłkarski z siedzibą w Nowym Miasteczku, powstały w 1949 roku. Obecnie występuje w rozgrywkach A-klasy.
Historia klubu.
Klub został założony w 1949 roku. Wielokrotnie w historii zmieniano nazwę klubu. Początkowo występował pod nazwą „Unia”, potem zmieniono nazwę na „Sparta”, następnie na „Górnik”. W latach 1954–1964 klub występował jako „Pogoń”, następnie zmieniono nazwę na KS „Meblarz”. Największe sukcesy drużyny przypadły na lata 1989–1992, kiedy to wywalczono awans do Ligi Międzyokręgowej, a następnie do III ligi. Spadek z III ligi (po roku) zakończył się na A-klasie. Nazwę zmieniono na Miejsko-Gminny Ludowy Klub Sportowy, a następnie na Miejski Klub Sportowy. Z A-klasy zespół awansował do „okręgówki”.
W przerwie zimowej w 2004 roku doszło do nieformalnej fuzji klubu z klubem Czarnych Jelenin, grającym w IV lidze. Zawodnicy MKS wsparli ten klub swoją grą, w zamian mecze rozgrywane były na stadionie w Nowym Miasteczku pod roboczą nazwą MKS „Czarni” Jelenin/Nowe Miasteczko. Z siódmego miejsca, jakie po rundzie jesiennej zajmował klub z Jelenina, spadł na miejsce 15. - barażowe.
W barażowym meczu z drużyną Odry Górzyca klub dwukrotnie poniósł porażkę, spadając po półrocznej przygodzie w IV lidze do klasy okręgowej. Na skutek wycofania się z III ligi klubu Włókniarz Kietrz i utrzymania się w niej Polonii Słubice w lidze IV znalazło się miejsce dla zawodników MKS. Po formalnym przejęciu przez klub IV-ligowej sekcji piłki nożnej klubu z Jelenina, w kolejnych sezonach Nowe Miasteczko grało w IV lidze pod własnym szyldem, jako MKS „Roana” Nowe Miasteczko.
Sezon 2007/2008 klub zakończył go na ostatnim, 16. miejscu tabeli, z dorobkiem 16 punktów, co skutkowało spadkiem do klasy okręgowej. W sezonie 2010/2011 MKS zakończył sezon w klasie A na 14. miejscu i spadł do klasy B, grupa Nowosolska.
Wychowankiem klubu jest Dariusz Kubicki – wielokrotny reprezentant Polski, obecnie trener.
Stadion.
MKS mecze rozgrywa na Stadionie XXX-Lecia w Nowym Miasteczku. Dane techniczne obiektu:

</doc>
<doc id="1032296" url="https://pl.wikipedia.org/wiki?curid=1032296" title="Biblioteka Miejska w Grudziądzu">
Biblioteka Miejska w Grudziądzu

Biblioteka Miejska w Grudziądzu - obecnie Biblioteka Miejska im. Wiktora Kulerskiego przy ul. Legionów 28.
XV-XIX w..
Najstarsza wiadomość o bibliotece w Grudziądzu pochodzi z inwentarza zamku krzyżackiego, gdzie w 1413 r. wzmiankowano 3 kodeksy niemieckie służące głośnej lekturze podczas wspólnych posiłków, nie licząc ksiąg łacińskich i liturgicznych. Znaczny wzrost czytelnictwa nastąpił wraz z rozwojem druku w okresie nowożytnym, chociaż - niestety - niewiele konkretnego da się powiedzieć o miejscowych księgozbiorach klasztornych, szkolnych i prywatnych w czasach I Rzeczypospolitej. W XIX w. istniały w mieście liczne księgozbiory, np. szkolne, działały wypożyczalnie i czytelnie nowości przy większych księgarniach, nie powstała jednak biblioteka o charakterze centralnym.
1901-1920.
W 1901 r. miasto otrzymało znaczną kwotę z zapisu w testamencie Gustava Roethego z Berlina, byłego wydawcy poczytnej grudziądzkiej gazety "Der Gesellige", z przeznaczeniem na budowę siedziby muzeum. Dzięki temu, z poparciem władz prowincjonalnych w Gdańsku i ministerialnych w Berlinie, które przyznały dalsze dotacje oraz dzięki darowiznom prywatnym, w latach 1909-1911 przy ul. Legionów wzniesiono budynek mieszczący pod jednym dachem 3 placówki kulturalne: muzeum (odgrywające główną rolę), bibliotekę (niem. "Stadtbibliothek Graudenz") i archiwum miejskie, oddane do użytku w 1912 r. Powstała elegancka, piętrowa willa w ogrodzie, utrzymana w modernistycznej odmianie klasycystycznego baroku, z wysokim mansardowym dachem i z ozdobnym portalem. Księgozbiór miał charakter niemiecki.
1921-1945.
Po powrocie Grudziądza do Polski od 1921 r. biblioteka i muzeum podlegały Towarzystwu Czytelni Ludowych, które już wcześniej prowadziło działalność w mieście od 15 października 1913 r. w gmachu "Bazaru". W 1939 r. liczyła 12 tysięcy woluminów i posiadała 2 filie. Ponadto, w latach 1921-1933 w gmachu głównym mieściła się Pomorska Szkoła Sztuk Pięknych prowadzona przez prof. Wacława Szczeblewskiego, później przeniesiona do Gdyni oraz - pod kierunkiem honorowego kustosza muzeum, ks. dr. Władysława Łęgi - działało Polskie Towarzystwo Krajoznawcze. Podczas okupacji gmach przejęła niemiecka Książnica Miejska (niem. "Stadtbücherei Graudenz") i ogromna większość polskich zbiorów została natychmiast z premedytacją zniszczona. Z kolei budynek został zdewastowany a księgozbiór niemiecki poniósł znaczne straty podczas walk toczonych o miasto w 1945 r.
Po 1945.
Biblioteka Miejska rozpoczęła działalność 20 maja 1946 r., jej pierwszym powojennym dyrektorem została Helena Minkiewicz. Po roku zbiory liczyły 1436 książek polskich, z których korzystało 1201 czytelników. W 1949 r. powstała pierwsza filia biblioteczna, później kolejne. W 1956 r. muzeum otrzymało nową siedzibę i biblioteka stała się głównym gospodarzem gmachu przy ul. Legionów, który dzieliła z Biblioteką Powiatową i Powiatowym Archiwum Państwowym. Tu też miał siedzibę oddział Polskiego Towarzystwa Historycznego. W latach 1972-2007 dyrektorem była Karola Skowrońska. Od czasu gruntownego remontu w latach 1973-1975, gmach służy wyłącznie celom bibliotecznym, chociaż siedzibę miały tu również Grudziądzkie Towarzystwo Kultury i Fundacja na Rzecz Tradycji Jazdy Polskiej. Do 1990 r. podlegały jej również inne biblioteki w rejonie Grudziądza. W 1996 r. otrzymała imię Wiktora Kulerskiego. Od 2007 dyrektorem jest Aleksandra Ciżnicka.
W Bibliotece Głównej mieści się wypożyczalnia książek, czytelnia czasopism, dział dziecięcy, czytelnia naukowa, a także gabinet zbiorów regionalnych im. Adama Wolnikowskiego. Zbiory liczą ponad 200 tysięcy woluminów (w tym kilkaset starodruków i unikatowe druki grudziądzkie XIX-XX w.), z których korzysta ponad 10 tysięcy stałych czytelników. Spośród 8 filii wymienić należy bibliotekę szpitalną i Ośrodek Czytelnictwa Niepełnosprawnych. Organizowane są wystawy, konkursy i prelekcje, prowadzona jest własna działalność wydawnicza.

</doc>
<doc id="1032297" url="https://pl.wikipedia.org/wiki?curid=1032297" title="Cerkiew Bizantyjsko-Ukraińska w Iławie">
Cerkiew Bizantyjsko-Ukraińska w Iławie



</doc>
<doc id="1032298" url="https://pl.wikipedia.org/wiki?curid=1032298" title="PCN">
PCN



</doc>
<doc id="1032299" url="https://pl.wikipedia.org/wiki?curid=1032299" title="Polichlorowane naftaleny">
Polichlorowane naftaleny



</doc>
<doc id="1032300" url="https://pl.wikipedia.org/wiki?curid=1032300" title="Katedra św. Piotra">
Katedra św. Piotra



</doc>
<doc id="1032301" url="https://pl.wikipedia.org/wiki?curid=1032301" title="Seth Cohen">
Seth Cohen



</doc>
<doc id="1032302" url="https://pl.wikipedia.org/wiki?curid=1032302" title="Folding at home">
Folding at home



</doc>
<doc id="1032303" url="https://pl.wikipedia.org/wiki?curid=1032303" title="Jan Chodkowski">
Jan Chodkowski

Jan Chodkowski (ur. 17 lutego 1938 w Głódkach) – polski polityk, rolnik, senator I, II i IV kadencji.
Życiorys.
Po ukończeniu liceum ogólnokształcącego w Makowie Mazowieckim studiował na Wydziale Mechanizacji Rolnictwa Politechniki Warszawskiej. Uzyskał kwalifikacje rolnicze, rozpoczął prowadzenie rodzinnego gospodarstwa rolnego. W 1980 podjął działalność w rolniczej „Solidarności”.
Sprawował mandat senatora I kadencji z ramienia Komitetu Obywatelskiego, II kadencji z ramienia Porozumienia Ludowego oraz IV kadencji z ramienia AWS. W Senacie reprezentował województwo ostrołęckie.
Należał do Stronnictwa Ludowo-Chrześcijańskiego i Stronnictwa Konserwatywno-Ludowego. W 2001 opuścił SKL, nie zgadzając się na akces tej partii do Platformy Obywatelskiej (zasiadł w zespole parlamentarnym Przymierza Prawicy). W tym samym roku nie uzyskał ponownie mandatu (kandydował w wyborach z ramienia Bloku Senat 2001) i wycofał się z bieżącej polityki. W 2007 był bezpartyjnym kandydatem do Sejmu z listy Ligi Polskich Rodzin, która nie uzyskała mandatów.
Ojciec Andrzeja Chodkowskiego, urzędnika, m.in. wiceministra rolnictwa.
Odznaczony Krzyżem Kawalerskim Orderu Odrodzenia Polski (2004).

</doc>
<doc id="1032306" url="https://pl.wikipedia.org/wiki?curid=1032306" title="Analiza spektralna">
Analiza spektralna



</doc>
<doc id="1032311" url="https://pl.wikipedia.org/wiki?curid=1032311" title="Happiness Is a Warm Gun">
Happiness Is a Warm Gun

Happiness Is a Warm Gun – utwór zespołu The Beatles pochodzący z podwójnego albumu "The Beatles" (znanego jako "Biały album"). Jest kompozycją przede wszystkim Johna Lennona, sygnowaną jednak (jak większość utworów zespołu) Lennon/McCartney. Roboczy tytuł piosenki brzmiał „Happiness Is a Warm Gun in Your Hand” i był zainspirowany okładką magazynu pokazaną Lennonowi przez George’a Martina z tak brzmiącym nagłówkiem. W 1962 roku Charles Schulz napisał książeczkę "Happiness is a Warm Puppy" z serii Fistaszki. Według niektórych tytuł nawiązywał do igły używanej przy iniekcji heroiny; sam Lennon temu zaprzeczył.
Utwór.
Lennon kiedyś stwierdził, że piosenka jest „czymś na kształt historii rock’n’rolla” przez fakt, że składa się z pięciu odmiennych stylistycznie sekcji i trwa mniej niż 3 minuty. Większość słów piosenki śpiewa John Lennon. Utwór otwiera melodyjna i spokojna sekcja („She’s not a girl who misses much...”), w której stopniowo wprowadzane są linie melodyczne perkusji, basu i gitary. Następnie rozpoczyna się sekcja zbudowana wokół powtarzanego riffu gitary („I Need a Fix”). Słowa piosenki „I need a fix/cause I’m going down” są podstawą przypuszczeń że tematem piosenki jest heroina (w czasie nagrywania "Białego albumu" muzyk był od niej uzależniony). W finałowej sekcji piosenki, nawiązującej do stylu doo wop chórek śpiewa „bang, bang, shoot shoot”. Kolejnym sekcjom utworu towarzyszą niezwykłe zmiany rytmu; utwór rozpoczyna się w rytmie 4/4, następnie podczas solo gitary i sekcji „I need a fix...” zmienia się na 3/4. W sekcji „Mother Superior” rytm zmienia się przez 6/8, 3/4 i 4/4 i wynosi 4/4 w finałowej sekcji doo wop. Po słowach „When I Hold you...” rytm zmienia się na 3/4, ale perkusja nadal utrzymuje rytm 4/4.
Tekst piosenki jest wieloznaczny; jedni widzieli w nim nawiązania do narkotyków, inni aluzje seksualne (wskazując zwłaszcza tytuł i frazę „I feel my finger on you trigger”).
Nawiązania.
Budowa utworu zainspirowała zespół Radiohead przy kompozycji utworu „Paranoid Android” z płyty "OK Computer" z 1997 roku. Na singlu Marilyn Manson "Get Your Gunn" znalazł się remiks autorstwa Trenta Reznora zatytułowany „Mother Inferior Got Her Gunn”.

</doc>
<doc id="1032313" url="https://pl.wikipedia.org/wiki?curid=1032313" title="Bitwa pod Fleurus (16 czerwca 1794)">
Bitwa pod Fleurus (16 czerwca 1794)

Bitwa pod Fleurus – starcie zbrojne, które miało miejsce 16 czerwca 1794 roku podczas wojny Francji z pierwszą koalicją.
Nowo utworzona "Armia Sambry i Mozy" dowodzona przez Jourdana, składająca się z 10 dywizji (95 000 żołnierzy) przeprawiła się 12 czerwca przez Sambrę - jedna dywizja obległa Charleroi, natomiast dwie dywizje pilnowały przepraw na Sambrze. Reszta armii (70 000 żołnierzy) rozłożyła się łukiem wokół Charleroi i oparła swe skrzydła o Sambrę (armii francuskiej towarzyszył członek Komitetu Ocalenia Publicznego Louis de Saint-Just).
W odpowiedzi z Nivelles ruszyła armia austriacko-holenderska (60 000 żołnierzy) dowodzona przez księcia Orańskiego. Wobec przeważających sił przeciwnika prawe skrzydło francuskiej armii cofnęło się i odsłoniło skrzydło francuskiego centrum. Ponieważ na lewym skrzydle Francuzi odnieśli sukces, Jourdan wykorzystał to i przegrupował siły, by dokonać próby rozerwania centrum nieprzyjaciela. Próba ta jednak nie powiodła się i toczący walkę we mgle Francuzi pod naporem sprzymierzonych zmuszeni zostali do odwrotu za Sambrę, tracąc 3 000 żołnierzy. Sprzymierzeni, którzy uważali, że trwale wyparli Francuzów, wrócili do Nivelles.

</doc>
<doc id="1032314" url="https://pl.wikipedia.org/wiki?curid=1032314" title="Słupia-Folwark">
Słupia-Folwark

Słupia-Folwark – zniesiona nazwa części wsi Słupia w Polsce położona w województwie łódzkim, w powiecie skierniewickim, w gminie Słupia.
Do 1991 r. istniały wsie: Brzostówka, Daleki Gaj, Pokoria, Słupia-Folwark. Miejscowości te włączono do wsi Słupia 1 stycznia 1992, a nazwy zniesiono.
W latach 1975–1991 miejscowość należała administracyjnie do województwa skierniewickiego.

</doc>
<doc id="1032315" url="https://pl.wikipedia.org/wiki?curid=1032315" title="Moteur Developpement International">
Moteur Developpement International

Moteur Developpement International – luksemburskie przedsiębiorstwo z siedzibą w Carros we Francji. Główną jego działalnością jest projektowanie, rozwijanie i przygotowywanie do produkcji (przygotowywanie prototypów) samochodów na sprężone powietrze.

</doc>
<doc id="1032316" url="https://pl.wikipedia.org/wiki?curid=1032316" title="Krajczy wielki koronny">
Krajczy wielki koronny

Krajczy wielki koronny (łac. "incisor Regni") – urząd dworski Korony I Rzeczypospolitej, przejął kompetencje średniowiecznego urzędu krajczego. 
Do jego zadań należało krojenie i próbowanie potraw w czasie uczt królewskich. Niekiedy zadanie sprawdzania jedzenia spadało na stolnika wielkiego koronnego. Jego odpowiednikiem w Wielkim Księstwie Litewskim był krajczy wielki litewski.
Według opisu uczty Zygmunta III Wazy w 1595 roku: "każdą potrawę podawał najpierw kuchmistrz koronny krajczemu z ukłonami, potem krajczy stolnikowi koronnemu, ten dopiero maczał kawałeczek chleba w potrawie, przykładał chleb ten do języka, na koniec rzucał go w stojący blisko duży kosz srebrny".

</doc>
<doc id="1032317" url="https://pl.wikipedia.org/wiki?curid=1032317" title="Słupia-Pokora">
Słupia-Pokora

Słupia-Pokora ("Pokora") – nieoficjalna nazwa części wsi w Polsce położona w województwie łódzkim, w powiecie skierniewickim, w gminie Słupia.
Nazwa występuje na starych skanach map, obecnie jest to Słupia.
Do 1991 r. istniały wsie: Brzostówka, Daleki Gaj, Pokoria, Słupia-Folwark. Miejscowości te włączono do wsi Słupia 1 stycznia 1992, a nazwy zniesiono.
W latach 1975–1991 miejscowość należała administracyjnie do województwa skierniewickiego.

</doc>
<doc id="1032318" url="https://pl.wikipedia.org/wiki?curid=1032318" title="Regionalne stacje radiowe BBC">
Regionalne stacje radiowe BBC

BBC nadaje 46 kanałów radiowych adresowanych do mieszkańców poszczególnych części Wielkiej Brytanii. Sześć z nich ma status „narodowych” ("Nations"). W tej grupie znajdują się po dwie stacje dla Szkocji, Walii i Irlandii Północnej. Cztery z nich nadają po angielsku, a dwie w tradycyjnych językach lokalnych. Pozostałych 40 stacji to tzw. angielskie stacje lokalne (BBC Local Radio), kierowane do mieszkańców angielskich regionów oraz Wysp Normandzkich. 
Angielskie stacje mają także logo stworzone według tego samego schematu - na środku purpurowego kwadratu znajduje się logo BBC oraz nazwa stacji i jej częstotliwość, a powyżej i poniżej napisane różnymi charakterami „odręcznego” pisma nazwy najważniejszych obsługiwanych przez stację miejscowości. 
Lista stacji.
"W nawiasach podano miasta będące główną siedzibą stacji." 

</doc>
<doc id="1032323" url="https://pl.wikipedia.org/wiki?curid=1032323" title="Kazimierz Pańtak">
Kazimierz Pańtak

Kazimierz Pańtak (ur. 5 stycznia 1949 w Szczecinie) – polski polityk, samorządowiec, radca prawny, poseł na Sejm II kadencji.
Życiorys.
Od okresu liceum należał do Związku Młodzieży Socjalistycznej, w którym pracował później jako przewodniczący w powiecie szprotawskim. Od 1973 do 1979 działał w Polskiej Zjednoczonej Partii Robotniczej. W 1979 ukończył studia na Wydziale Prawa i Administracji Uniwersytetu im. Adama Mickiewicza, następnie uzyskał uprawnienia radcy prawnego. Zajął się prowadzeniem własnej kancelarii w Zielonej Górze. Zasiadał w organach okręgowej izby radców prawnych.
Pełnił funkcję posła na Sejm II kadencji, wybranego z listy Unii Pracy w okręgu zielonogórskim. W trakcie kadencji przeszedł do Sojuszu Lewicy Demokratycznej (po poparciu wbrew linii UP Aleksandra Kwaśniewskiego w wyborach prezydenckich w 1995), z list którego nie uzyskał ponownie mandatu. W trakcie kadencji 33 razy występował przed Trybunałem Konstytucyjnym. Od kwietnia 1996 do października 1997 zasiadał także w Krajowej Radzie Sądownictwa. Od 1998 do 2014 zasiadał w sejmiku lubuskim z ramienia SLD (nie uzyskał następnie reelekcji, nie zdobył też mandatu w 2018). W latach 1998–2006 zajmował stanowisko wiceprzewodniczącego sejmiku. W 2011 kandydował z ramienia SLD do Senatu, zajmując 3. miejsce spośród 4 kandydatów w okręgu. W 2014 również bez powodzenia kandydował z listy SLD-UP do Parlamentu Europejskiego.
Odznaczenia.
Odznaczony Srebrnym (1997) i Złotym (2002) Krzyżem Zasługi.

</doc>
<doc id="1032332" url="https://pl.wikipedia.org/wiki?curid=1032332" title="Montaña Clara">
Montaña Clara

Montaña Clara – mała, niezamieszkana wyspa należąca do Archipelagu Chinijo, znajdującego się na północ od wyspy Lanzarote, należąca do archipelagu Wysp Kanaryjskich zaliczanych do Makaronezji.
Jej powierzchnia wynosi 1,48 km2, najwyższe wzniesienie ma 256 m. Na jej terenie znajduje się strefa ochronna dla ptactwa morskiego ("Parque Natural del Archipiélago Chinijo").

</doc>
<doc id="1032333" url="https://pl.wikipedia.org/wiki?curid=1032333" title="Ryszard Kalbarczyk">
Ryszard Kalbarczyk

Ryszard Kalbarczyk (ur. 15 sierpnia 1945 w Dęblinie, zm. 22 stycznia 2001) – polski polityk, nauczyciel, poseł na Sejm II kadencji.
Życiorys.
W 1976 ukończył studia na Wydziale Nauczycielskim Akademii Wychowania Fizycznego w Warszawie. Pracował jako nauczyciel w szkołach w Lubartowie. Przez wiele lat działał w Ochotniczych Strażach Pożarnych (m.in. jako członek zarządu wojewódzkiego). Był także wiceprezesem klubu sportowego Lewart Lubartów, członkiem zarządu wojewódzkiego Związku Nauczycielstwa Polskiego i sekretarzem zarządu wojewódzkiego Polskiego Stronnictwa Ludowego w Lublinie. Sprawował mandat posła II kadencji wybranym z listy PSL w okręgu lubelskim. Bez powodzenia w 1997 z list PSL ubiegał się o reelekcję, a w 1998 kandydował do sejmiku województwa lubelskiego.
Pochowany na cmentarzu parafialnym w Lubartowie. Na jego cześć zorganizowano coroczne zawody sportowe w Lubartowie pod nazwą „Memoriał Ryszarda Kalbarczyka”.

</doc>
<doc id="1032341" url="https://pl.wikipedia.org/wiki?curid=1032341" title="Klepaczanki">
Klepaczanki

Klepaczanki - powstały w 1985 roku zespół folklorystyczny działający we wsi Klepacze. Repertuar zespołu oparty jest na starych piosenkach ludowych, przyśpiewkach okolicznościowych, pieśniach patriotycznych i religijnych.
Zespół uczestniczy w licznych przeglądach folklorystycznych, a także – jako żeńska drużyna strażacka „samarytanek” przy OSP w Klepaczach – strażackich, m.in. w Warszawie, Becejłach, Ciechocinku. W swoim dorobku mają wiele nagród i wyróżnień, koncerty na Litwie i Ukrainie oraz płytę pt. "Z konopielką – wiosenne kolędowanie".
Pierwszym mecenasem Klepaczanek był nieżyjący już Eugeniusz Topolewicz, obecnie zespół działa pod opieką Miejsko-Gminnego Centrum Kultury w Choroszczy.
Z okazji dwudziestolecia zespołu staraniem Miejsko-Gminnego Centrum Kultury w Choroszczy została wydana płyta kompaktowa zespołu pod tytułem "Klepaczanki". Nagrań dokonano w 2004 roku w Studio Apollo Records w Białymstoku.

</doc>
<doc id="1032342" url="https://pl.wikipedia.org/wiki?curid=1032342" title="Roque del Oeste">
Roque del Oeste

Roque del Oeste – mała, niezamieszkana wyspa należąca do Archipelagu Chinijo, znajdującego się na północ od wyspy Lanzarote, należąca do archipelagu Wysp Kanaryjskich zaliczanych do Makaronezji.
Jej powierzchnia wynosi 0,015 km2, najwyższe wzniesienie wynosi 41m. Na jej terenie znajduje się strefa ochronna dla ptactwa morskiego ("Parque Natural del Archipiélago Chinijo").
W języku hiszpańskim jej nazwa oznacza „skałę na zachodzie”.

</doc>
<doc id="1032344" url="https://pl.wikipedia.org/wiki?curid=1032344" title="Henryk Antoni Szuman">
Henryk Antoni Szuman

Henryk Antoni Szuman (ur. 13 czerwca 1882 w Toruniu, zm. 2 października 1939 w Fordonie) – polski duchowny, dziekan i proboszcz parafii św. Mateusza w Starogardzie Gdańskim, Sługa Boży.
Życiorys.
Pochodził z wielodzietnej rodziny lekarza, społecznika Leona i Eugenii z Gumpertów. W toruńskim gimnazjum był przewodniczącym tajnej organizacji nawiązującej do tradycji filomackiej (1896–1900). Od 1904 roku studiował w Wyższym Seminarium Duchownym w Pelplinie. W tym okresie kierował patriotyczną organizacją studencką. Po ukończeniu studiów filozoficzno–teologicznych 23 lutego 1908 roku otrzymał sakrament święceń kapłańskich. Apostolat realizował duszpasterzując w Brodnicy nad Drwęcą, Lubichowie, Dobrczu, jako wikariusz w Nidzicy i Wielu. Kontynuował studia na Uniwersytecie Jagiellońskim. 3 maja 1915 roku skierowano go do Trzebcza gdzie objął obowiązki proboszcza. Zorganizował pomoc dzieciom osieroconym w wyniku I wojny światowej i uratował grupę kilkudziesięciu dzieci przed zgermanizowaniem. Taką samą funkcję pełnił od 20 maja 1920 roku w Nawrze i od 14 czerwca 1932 roku w parafii św. Mateusza w Starogardzie Gdańskim, zaś w latach 1937–1939 pełnił obowiązki dziekana dekanatu starogardzkiego.
Był budowniczym kościoła św. Wojciecha i pierwszym administratorem parafii św. Wojciecha. Należał do licznych polskich organizacji oświatowych i charytatywnych, określany jako apostoł trzeźwości i miłości wobec ubogich. Papież Pius XI nadał mu tytuł prałata.
1 września 1939 został zmuszony opuścić parafię. Zastrzelony 2 października 1939 r. w publicznej egzekucji pod murem kościoła św. Mikołaja w Fordonie k. Bydgoszczy. Przed rozstrzelaniem wzniósł okrzyk: „Niech żyje Chrystus Król, niech żyje Polska”.
Jest jednym ze 122 Sług Bożych, wobec których 17 września 2003 roku rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1032354" url="https://pl.wikipedia.org/wiki?curid=1032354" title="We Ride">
We Ride

We Ride (pl. "Jedziemy") – piosenka R&amp;B stworzona przez: Rihanna, M. Riddick, T. Hermansen, M. Eriksen na drugi studyjny album Rihanny, "A Girl Like Me" (2006). Utwór został wyprodukowany przez Stargate i potwierdzony jako trzeci singel z krążka w wywiadzie dla MTV. W Stanach Zjednoczonych singel nie odniósł sukcesu nie zajmując pozycji w Billboard Hot 100. Piosenka również nie zajęła pozycji w Kanadzie. Lepiej utwór poradził sobie w reszcie świata zajmując pozycje w Top 20 na brytyjskiej liście przebojów i w Top 10 na nowozelandzkim notowaniu. Ponieważ „We Ride” nie odniósł pożądanego sukcesu w Ameryce Północnej producenci i menadżerowie artystki zdecydowali się wydać jako czwarty singel z albumu "A Girl Like Me" (2006) utwór „Break It Off” wykonany w duecie z Seanem Paulem.
Teledysk.
Teledysk do singla nagrywany był w Miami i reżyserowany przez Anthony Mandler. Videoclip ukazuje Rihannę i jej przyjaciółki podczas zabaw na dyskotekach oraz plaży. Klip miał premierę dnia 18 września 2006 na kanadyjskim kanale MuchMusic. Teledysk premierę w programie TRL odbył dnia 20 września 2006 natomiast pięć dni później zadebiutował na miejscu #9 listy przebojów tego samego programu.
Remiksy.
Stargate wyprodukowali główny remiks utworu na singel. Wyprodukowali oni również oryginalną wersję (albumową). Lenny Bertoldo i Kurtis Mantronik zremiksowali piosenkę dla klubów.
Pozycje na listach przebojów.
„We Ride” zadebiutował na miejscu #106 amerykańskiej listy przebojów Billboard Hot 100 i nigdy nie zajął pozycji w Top 100 formując utwór jako najmniej sukcesyjnym singlem Rihanny jakie dotychczas się ukazały. Piosenka lepiej poradziła sobie w Wielkiej Brytanii debiutując na miejscu #17 tworząc z „We Ride” już piąty singel zajmujący miejsce w Top 20 UK Singles Chart. Piosenka zajęła pozycję #24 w Australii i Polsce natomiast w Kanadzie nawet nie „wkraczając” do listy. „We Ride” jest do tej pory najgorszym (pod względem sukcesów na listach przebojów) singlem Rihanny ze wszystkich, które wydała.

</doc>
<doc id="1032355" url="https://pl.wikipedia.org/wiki?curid=1032355" title="Roque del Este">
Roque del Este

Roque del Este – mała, niezamieszkana wyspa należąca do Archipelagu Chinijo, znajdującego się na północ od wyspy Lanzarote, będącej częścią archipelagu Wysp Kanaryjskich zaliczanych do Makaronezji.
Jej powierzchnia wynosi 0,06 km2, najwyższe wzniesienie ma wysokość 84 m. Na jej terenie znajduje się strefa ochronna dla ptactwa morskiego ("Parque Natural del Archipiélago Chinijo").
W języku hiszpańskim jej nazwa oznacza „skałę na wschodzie”.

</doc>
<doc id="1032356" url="https://pl.wikipedia.org/wiki?curid=1032356" title="Montana Clara">
Montana Clara



</doc>
<doc id="1032357" url="https://pl.wikipedia.org/wiki?curid=1032357" title="Leon Benois">
Leon Benois



</doc>
<doc id="1032359" url="https://pl.wikipedia.org/wiki?curid=1032359" title="Bombezyna">
Bombezyna

Bombezyna (GRP z ang. "Gastrin Releasing Peptide") to białko uwalniające gastrynę. Jest peptydem zbudowanym z 14 aminokwasów.
Została pierwotnie wyizolowana ze skóry płaza kumaka nizinnego ("Bombina bombina") z rodziny kumakowatych.
Bombezyna wywiera stymulujący wpływ na wydzielanie hormonów przysadkowych oraz pobudza sekrecję śluzowej i surowiczej wydzieliny z nosa. Obok cholecystokininy jest głównym hormonem hamującym za pomocą sprzężenia zwrotnego ujemnego przyjmowanie pokarmu. Dodatkowo bombezyna jest markerem niektórych typów nowotworów takich jak rak trzustki czy nerwiak zarodkowy.

</doc>
<doc id="1032362" url="https://pl.wikipedia.org/wiki?curid=1032362" title="MPK Olsztyn">
MPK Olsztyn



</doc>
<doc id="1032363" url="https://pl.wikipedia.org/wiki?curid=1032363" title="Ariosto">
Ariosto



</doc>
<doc id="1032370" url="https://pl.wikipedia.org/wiki?curid=1032370" title="Park Narodowy Cairngorms">
Park Narodowy Cairngorms

Park Narodowy Cairngorms (, ) – park narodowy w północno-wschodniej Szkocji, w regionie Highlands, największy pod względem powierzchni park narodowy na terenie Wielkiej Brytanii, obejmujący 4528 km². W jego obrębie w całości znajduje się pasmo górskie Cairngorms. Został utworzony decyzją Szkockiego Parlamentu w 2003 roku.
Na terenie parku znajdują się skaliste wrzosowiska oraz tereny o charakterze górskiej półtundry. Szczególnie cenne są liczne gatunki ptaków, mających tu swoje obszary lęgowe. Najważniejsze gatunki to m.in.: pardwa górska, mornel, śnieguła, orzeł przedni, drozd obrożny, rzepołuch, pardwa mszarna, sowa śnieżna, biegus morski, poświerka, głuszec, cietrzew, krzyżodziób szkocki, krzyżodziób świerkowy i sikora czubatka. Najciekawsze spośród ssaków to: jeleń szlachetny, sarna, zając bielak, kuna leśna, wiewiórka pospolita, żbik oraz wydra.

</doc>
<doc id="1032374" url="https://pl.wikipedia.org/wiki?curid=1032374" title="Lovelight">
Lovelight

Lovelight – piosenka pop napisana przez Lewisa Taylora do jego albumu z 2003 roku pt. "Stoned, Pt. 1".
Singel Robbiego Williamsa.
W 2006 roku piosenka została zapożyczona przez brytyjskiego piosenkarza Robbiego Williamsa. Została wyprodukowana tym razem przez Marka Ronsona i wydana jako drugi singel z dziesiątej solowej płyty wykonawcy "Rudebox".
Teledysk do piosenki został nakręcony przez Jake'a Nava w Wiedniu w Austrii. Akcja klipu rozgrywa się w ciemnym klubie pośród tłumu kobiet fanek i tancerek. Premiera wideoklipu odbyła się w Wielkiej Brytanii 6 października 2006.
Na brytyjskiej liście "UK Singles Chart" wykonanie Robbiego Williamsa początkowo znajdowało się na 28. pozycji. Na liście "UK Download Chart" zadebiutowała na miejscu 25., potem przeskakując na 15. Po ukazaniu się teledysku z 28. pozycji znalazła się na miejscu 8 (w "UK Singles Chart").

</doc>
<doc id="1032382" url="https://pl.wikipedia.org/wiki?curid=1032382" title="Michał Joachimowski">
Michał Joachimowski

Michał Teodor Joachimowski (ur. 26 września 1950 w Żninie, zm. 19 stycznia 2014 w Bydgoszczy) – polski lekkoatleta, trójskoczek, olimpijczyk, prawnik i polityk.
Życiorys.
Kariera sportowa.
W trakcie kariery sportowej reprezentował kluby Budowlani Bydgoszcz, Zawisza Bydgoszcz i Polonia Warszawa. Wystartował na Letnich Igrzyskach Olimpijskich w Monachium (1972) (zajmując 7. miejsce z wynikiem 16,69 m) i Montrealu (1976).
Największe sukcesy sportowe odnosił w hali. W halowych mistrzostwach Europy w Göteborgu w 1974 zdobył tytuł mistrzowski, ustanawiając halowy rekord świata – 17,03 m (nadal aktualny rekord Polski w hali), w Rotterdamie (1973 – 16,75 m) i Katowicach (1975 – 16,90 m) wywalczył srebrne medale HME.
Był także mistrzem Uniwersjady w 1975 z wynikiem 16,54 m. Zajął też 5. miejsce podczas mistrzostw Europy w Rzymie (1974 – 16,53 m). Jest sześciokrotnym mistrzem Polski w trójskoku (kolejno 1972–1976, 1978), trzykrotnym halowym mistrzem kraju w hali i byłym rekordzistą Polski w tej specjalności na stadionie (17,06 m w 1973, który to wynik pozostał jego rekordem życiowym). W rankingu „Track and Field News” notowany czterokrotnie: 1972 – 6. miejsce, 1973 – 3. miejsce, 1974 – 3. miejsce, 1975 – 4. miejsce.
Działalność zawodowa i publiczna.
Ukończył studia na Wydziale Prawa Uniwersytetu Mikołaja Kopernika w Toruniu. Uzyskał następnie uprawnienia radcy prawnego.
W latach 90. należał do Unii Demokratycznej i Unii Wolności, w 2001 został członkiem Platformy Obywatelskiej. W 1993 kandydował z ramienia UD do Sejmu. W okresie rządu Jerzego Buzka zajmował stanowisko wicewojewody bydgoskiego (1998), następnie w 1999 został wicewojewodą kujawsko-pomorskim. Funkcję tę pełnił do 2001.
Bez powodzenia kandydował do Sejmu w 2001 (z listy UW) i 2005 (z listy PO), do sejmiku województwa kujawsko-pomorskiego w 2002 (z listy POPiS) oraz do Parlamentu Europejskiego w 2004 (z listy PO).
Odznaczony medalem Kalos Kagathos (2001), Złotym Krzyżem Zasługi (2005), a pośmiertnie w 2014 Krzyżem Oficerskim Orderem Odrodzenia Polski.
Życie prywatne.
Mieszkał w Bydgoszczy. Zmarł 19 stycznia 2014 z powodu rozległego zawału serca. Pochowany został na cmentarzu parafialnym w Żninie. Jego syn – Michał także uprawiał trójskok.

</doc>
<doc id="1032385" url="https://pl.wikipedia.org/wiki?curid=1032385" title="Duszpasterstwo Rodzin">
Duszpasterstwo Rodzin

Duszpasterstwo Rodzin – dział duszpasterstwa w Kościele katolickim, którego działanie koncentruje się wokół rodziny jako podstawowej komórki Kościoła.
Pojęcie.
W Polsce pod tym pojęciem można rozumieć dwie rzeczywistości:

</doc>
<doc id="1032391" url="https://pl.wikipedia.org/wiki?curid=1032391" title="Break It off">
Break It off

Break It off – piosenka reggae/R&amp;B stworzona przez: jamajskiego wokalistę reggae i dancehall Seana Paula oraz Rihannę, D. Bennett i K. Ford na drugi studyjny album Rihanny "A Girl Like Me" (2006). Utwór został wydany jako czwarty i finalny singel z krążka artystki. Piosenka została wykonana przez wokalistkę podczas "Rockin’ New Years Eve '07". Rihanna podkreśliła, że jest zadowolona z nagrania utworu.
„Break It off” ukazał się w systemie download serwisu iTunes w lutym 2007 roku. Kilka dni po premierze piosenka znalazła się na miejscu #2 najczęściej ściąganych utworów z internetu. Utwór zadebiutował na miejscu #8 amerykańskiej listy Hot Digital Songs z ponad 75 tysiącami ściągnięć. Rozgłos w internecie pozwolił singlowi zmienić swoją pozycję na Billboard Hot 100 z #53 na #10. Najwyższą pozycję jaką utwór osiągnął to miejsce #9. Do tej pory piosenka została ściągnięta 252,265 razy.
Teledysk.
„Break It off” jest jedną z niewielu piosenek bez oficjalnego teledysku, które znajdowały się na liście Billboard Hot 100. Teledysk miał zostać wydany, jednak wytwórnie obojga artystów (Def Jam oraz Atlantic Records) zadecydowały o wycofaniu teledysku.

</doc>
<doc id="1032393" url="https://pl.wikipedia.org/wiki?curid=1032393" title="Graciosa">
Graciosa



</doc>
<doc id="1032397" url="https://pl.wikipedia.org/wiki?curid=1032397" title="Alfa Romeo GTV">
Alfa Romeo GTV

Alfa Romeo GTV – samochód sportowy klasy kompaktowej produkowany przez włoską markę Alfa Romeo w latach 1994−2004.
Historia i opis modelu.
Zarówno GTV, jak i odmiana Spider te początkowo był produkowany w fabryce Alfa Romeo (1993-2000) w Arese. W latach 2000-2004 powstawał w fabryce firmy Pininfarina w San Giorgio Canavese w Turynie.
Samochód zaprojektowano przez Enrico Fumia w studiu Pininfarina. Cechuje się on niewielkimi, częściowo przysłoniętymi, reflektorami i osłoną chłodnicy oraz krótkim, ściętym tyłem z listwą świateł na całej szerokości pojazdu. Wnętrze zostało zaprojektowane w Centro Stile Alfa Romeo, pod przewodnictwem Waltera de Silva. GTV bazuje na bardzo zmodyfikowanej płycie podłogowej Grupy Fiata "Tipo Due". Samochód napędzają silniki 1.8 TwinSpark, 2.0 TwinSpark, 2.0 V6 Turbo i 3.0 V6 sprzężone z pięcio- lub sześciostopniową manualną skrzynią biegów, przekazujące siłę napędową na przednią oś. W 2003 roku wprowadzono nowe silniki: JTS o pojemności dwóch litrów, a trzylitrową jednostkę V6 zastąpiono jej mocniejszym odpowiednikiem o pojemności 3,2 l ze skrzynią sześciostopniową. Rozkład mas dla 4-cylindrowego samochodu wynosi 61% front/39% tył, a dla V6 63% front/37% tył.
Wymiary i masy.
Spider 1506/1487 mm; 
GTV 1499/1506 mm
GTV 3.0 1508/1530 mm

</doc>
<doc id="1032398" url="https://pl.wikipedia.org/wiki?curid=1032398" title="Wilhelm Holtz">
Wilhelm Holtz

Wilhelm Holtz (ur. 15 października 1836 w Saatel w Meklemburgii, zm. 27 września 1913 w Greifswaldzie), niemiecki fizyk i wynalazca maszyny elektroinfluencyjnej zwanej też maszyną Holtza.
Życiorys.
Jako syn właściciela ziemskiego studiował od 1857 do 1862 fizykę i inne nauki przyrodnicze w Berlinie, Dijon i Edynburgu. Później eksperymentował w Berlinie z elektrycznością, dzięki czemu w 1865 udało mu się udoskonalić maszynę elektrostatyczną; swój wynalazek nazwał maszyną elektroinfluencyjną.
Doktoryzował się w 1869 na uniwersytecie w Halle, potem pracował jako asystent na uniwersytecie w Greifswaldzie; tu też się habilitował, tu pracował jako docent, a w 1884 został profesorem. Przeszedł na emeryturę w 1910.

</doc>
<doc id="1032402" url="https://pl.wikipedia.org/wiki?curid=1032402" title="Primera División (2007/2008)">
Primera División (2007/2008)

Primera División 2007/2008 – 77. edycja tych rozgrywek w historii. Brało w nich udział 20 drużyn. Pierwszy mecz rozegrano 25 sierpnia 2007, natomiast ostatni – 18 maja 2008.
Mistrzostwo Hiszpanii obronił Real Madryt, dla którego był to 31. tytuł w historii, a jednocześnie 2. z rzędu. Do Segunda División spadły Real Saragossa, Real Murcia oraz Levante UD.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1032404" url="https://pl.wikipedia.org/wiki?curid=1032404" title="Alfa Romeo Spider">
Alfa Romeo Spider

Alfa Romeo Spider – samochód sportowy klasy kompaktowej produkowany przez włoską markę Alfa Romeo w latach 1966−2010.
Pierwsza generacja.
Alfa Romeo Spider I został zaprezentowany po raz pierwszy w 1966 roku.
Pierwszy model Spidera został przedstawiony publicznie w 1966, otrzymując kod fabryczny 105. Samochód zastąpił w ofercie włoskiego producenta sportowy wariant Spider modelu Giulietta.
Pojazd wywołał kontrowersje swoim awangardowym, jak na drugą połowę lat 60., stylistykę i proporcje nadwozia. Pracownicy fabryki Alfa Romeo nadali mu nawet pogardliwą nazwę "Osso di Seppia" (skorupka kałamarnicy). W uzyskaniu kultowego statusu modelowi Spidera znacząco pomógł promujący go w pewnym sensie film Absolwent z Dustinem Hoffmanem i przede wszystkim charakterystyczny dźwięk pracującego na wysokich obrotach silnika tzw. "Alfa Sound".
Rocznie powstawało kilka tysięcy sztuk, najwięcej w 1991 roku - 9073 egzemplarzy.
Wygląd poszczególnych odmian.
Spider I był najdłużej produkowanym samochodem Alfy Romeo w historii. W ciągu 28 lat produkcji samochód przeszedł trzy duże modernizacje, z czego każda polegała głównie na zmianie wyglądu pasa przedniego i kształtu tylnej części nadwozia. Podzespoły, platforma i wiele kluczowych rozwiązań pozostało za to bez zmian.
Seria 1 (1966−1969).
Premiera pierwszej serii miała miejsce w marcu 1966 roku na Geneva Motor Show. Samochód był pierwszym niewielkim roadsterem, który powstał od początku jako oddzielny model, a nie odmiana nadwoziowa innego auta osobowego. Spider miał początkowo nazywać się zupełnie inaczej - "Duetto", jednak z powodu kłopotów z rejestracją tego emblematu Alfa Romeo ostatecznie zrezygnowała z tego pomysłu. Samochód był produkowany przez 3 lata, do 1969 roku, kiedy to przeprowadzono pierwszą dużą modernizację - głównie pod kątem wyglądu nadwozia i wystroju wnętrza.
Seria 2 (1969−1983).
Spider po pierwszej modernizacji przeszedł gruntowne zmiany w wyglądzie głównie tylnej części nadwozia. Stała się ona bardziej kanciasta i otrzymała inny kształt lamp, które odtąd były prostokątne. Zmienił się także wygląd przedniego zderzaka oraz kokpitu, w ramach czego zaktualizowano m.in. listę wyposażenia. Bez zmian pozostał rozstaw osi i szerokość nadwozia.
Seria 3 (1983−1990).
Alfa Romeo Spider pierwszej generacji przeszło drugi, mniej rozległy lifting, w 1983 roku. W jego ramach pojawiły się nowe zderzaki w przedniej i tylnej części nadwozia, zmodernizowane jednostki napędowe, kolejne poprawki w wystroju kabiny pasażerskiej oraz charakterystyczne, czarne nakładki na tylnej części nadwozia.
Seria 4 (1990−1994).
Ostatnia, trzecia modernizacja Spidera I okazała się kompleksowa i bardzo rozległa, dorównując zmianami tej z 1969 roku. W jej ramach, Spider otrzymał zupełnie inaczej wyglądający tył, który wyraźnie wydłużył nadwozie. Pojawiło się bardziej kanciaste nadwozie, charakterystyczne podłużne tylne lampy i zupełnie nowe zderzaki okalające nadwozie. Po raz pierwszy były one w kolorze karoserii, przez co optycznie samochód wyglądał jednobarwnie. Pomimo rozległych zmian, Spider I po trzeciej modernizacji zachowało dalej taki sam rozstaw osi i szerokość nadwozia. Po raz pierwszy pojawił się elektroniczny wtrysk paliwa.
Druga generacja.
Alfa Romeo Spider II został zaprezentowany po raz pierwszy w 1993 roku.
Spider drugiej generacji był pierwszym od prawie trzech dekad zupełnie nowym modelem, opracowanym od podstaw we współpracy z Pininfariną. Choć wstępna produkcja modelu ruszyła już w 1993 roku, to oficjalna premiera miała miejsce dopiero jesienią 1994 roku na Paris Motor Show. Tym razem, Spider został zbudowany także pod postacią dwudrzwiowego, czteromiejscowego coupe, które otrzymało nazwę GTV.
Sprzedaż Spidera II ruszyła oficjalnie wiosną 1995 roku. W 1997 roku Spider przeszedł pierwszą modernizację, w ramach której pojawiły się głównie zmiany w palecie jednostek napędowych. Dużo rozleglejsza była modernizacja z 2003 roku, kiedy to samochód otrzymał inaczej stylizowany przód z większą atrapą chłodnicy zajmującą teraz całą wysokość przedniej części nadwozia.
Trzecia generacja.
Alfa Romeo Spider III został zaprezentowany po raz pierwszy w 2006 roku.
Samochód zadebiutował w 2006 roku, tym razem po prezentacji odmiany coupe, która znów otrzymała inną nazwę - Brera. Pojazd produkowany był w zakładach firmy Pininfarina w San Giorgio Canavese na zlecenie Alfa Romeo. Studio Pininfarina projektując Alfę Romeo Spider uwzględniła agresywny przód, zwartą, silną sylwetkę nadwozia zamykaną niewielkim, pięciowarstwowym dachem. Samochód zbudowano na bazie płyty podłogowej modelu Brera z którą ma identyczny napęd, układ jezdny i kokpit.
Paletę silnikową stanowią dwie benzynowe jednostki z bezpośrednim wtryskiem paliwa o pojemności 2.2 i 3.2 l. Do mocniejszej wersji silnikowej można zamówić napęd na obie osie - wersja Q4. Pod koniec 2006 roku oprócz sześciostopniowej, manualnej skrzyni biegów do oferty wprowadzono automatyczną przekładnię. Oraz 2.4 JTDm w trzech odmianach o mocy 200 do 214 KM. W 2009 roku dołączyły do gamy silników także 2.0 JTDm oraz 1.75tbi
Wyprodukowano 12.488 egzemplarzy.

</doc>
<doc id="1032406" url="https://pl.wikipedia.org/wiki?curid=1032406" title="Operator normalny">
Operator normalny

Operator normalny – operator liniowy i ograniczony formula_1 na przestrzeni Hilberta formula_2 który komutuje ze swoim sprzężeniem formula_3 tj.
Analogicznie pojęcie "elementu normalnego" wprowadza się w kontekście *-algebr (w szczególności, C*-algebr) – element "a" *-algebry "A" nazywa się "normalnym", gdy
Własności.
Operatory normalne opisuje twierdzenie spektralne. Operator ograniczony formula_6 jest normalny wtedy i tylko wtedy, gdy
Innym warunkiem równoważnym normalności jest równość
Operator sprzężony do operatora normalnego jest również normalny: formula_9 oraz formula_10 mają to samo jądro i obraz. Wynika stąd, że obraz formula_9 jest gęsty w formula_12 wtedy i tylko wtedy, gdy formula_9 jest iniektywny. Poza tym
oraz
gdzie formula_16 oznacza promień spektralny operatora formula_17
Przykłady.
Przykładami operatorów normalnych są:

</doc>
<doc id="1032411" url="https://pl.wikipedia.org/wiki?curid=1032411" title="Wrończyk">
Wrończyk

Wrończyk ("Pyrrhocorax pyrrhocorax") – gatunek średniej wielkości ptaka z rodziny krukowatych (Corvidae). Występuje w zachodniej i południowej Europie, północno-zachodniej Afryce (izolowane populacje także w Etiopii) oraz zachodniej, środkowej i wschodniej Azji. Nie jest zagrożony.
Podgatunki i zasięg występowania.
Wyróżniono następujące podgatunki "P. pyrrhocorax":
Status.
W Czerwonej księdze gatunków zagrożonych IUCN wrończyk klasyfikowany jest jako gatunek najmniejszej troski (LC, "Least Concern"). Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 0,8–1,8 miliona dorosłych osobników. BirdLife International ocenia globalny trend liczebności populacji jako spadkowy.

</doc>
<doc id="1032416" url="https://pl.wikipedia.org/wiki?curid=1032416" title="Kazimierz Frieske">
Kazimierz Frieske

Kazimierz Wojciech Frieske (ur. 1945 w Wolsztynie) – polski socjolog, nauczyciel akademicki, tłumacz literatury popularnej i naukowej.
Życiorys.
Ukończył socjologię na Uniwersytecie Warszawskim (1971). Doktoryzował się w 1977. Habilitował się w 1991 na Wydziale Filozofii i Socjologii UW w oparciu o rozprawę zatytułowaną "Socjologia w działaniu. Nadzieja i rozczarowanie".
Zawodowo związany m.in. z Instytutem Pracy i Spraw Socjalnych (jako profesor nadzwyczajny i dyrektor tej jednostki, a także kierownik Zakładu Zbiorowych Stosunków Pracy) oraz Instytutem Socjologii UW. Był profesorem Wyższej Szkole Handlu i Prawa im. Ryszarda Łazarskiego oraz profesorem nadzwyczajnym Uniwersytetu Warmińsko-Mazurskiego. Powołany na zastępcę przewodniczącego Komitetu Socjologii PAN, kierownika Zakładu Problemów Społecznych i Planowania Społecznego Instytutu Socjologii UW. Członek m.in. Polskiego Towarzystwa Socjologicznego i Collegium Invisibile, zasiadał w Radzie Konsultacyjno-Doradczej przy prezesie Rady Ministrów.
Zainteresowania naukowe obejmują socjologię prawa, socjologię problemów społecznych (oraz kwestie związane z instytucjonalnymi reakcjami na owe problemy), marginalność i procesy marginalizacji społecznej.
W 2010 prezydent RP Lech Kaczyński powołał go na członka Narodowej Rady Rozwoju. W styczniu 2018 wydano książkę jubileuszową "Problemy społeczne. Między socjologią demaskatorską a polityką społeczną. Księga jubileuszowa dla Kazimierza W. Frieskego", którą wręczono w pałacu Tyszkiewiczów w Warszawie.
Odznaczony Złotym Krzyżem Zasługi (2004) oraz Krzyżem Kawalerskim Orderu Odrodzenia Polski (2011).

</doc>
<doc id="1032418" url="https://pl.wikipedia.org/wiki?curid=1032418" title="Porty rzeczne Warszawy">
Porty rzeczne Warszawy

Porty rzeczne Warszawy – trzy porty rzeczne i cztery przeładownie w granicach Warszawy. Porty rozumiane jako miejsca wyposażone w odpowiednią infrastrukturę do obsługi statków powstały tu dopiero w drugiej połowie XIX wieku, niemniej miejsca rozładunku i załadunku statków i łodzi były na brzegu Wisły znane od dawna.
Historia.
Warszawa jako miasto założone nad Wisłą rozwijało się w oparciu o rzekę nie tylko jako o źródło wody pitnej, ale i wygodny szlak komunikacyjny. W związku z częstym zmienianiem koryta rzeki po kolejnych powodziach, nie powstał tu większy port rzeczny. Duża rolę odgrywał tu Solec, gdzie umiejscowione były składy soli. W wyniku prób regulacji Wisły przez mieszkańców Solca, powstało w XV wieku jezioro Łacha na Czerniakowie. Dalsze próby regulacji rzeki w XIX wieku prowadzone przez Piotra Steinkellera zaowocowały w czasie powodzi w czerwcu 1884 znacznym zmianami koryta – na Czerniakowie przy budowanej stacji pomp rzeka odsunęła się o około 500 metrów na wschód, co wymusiło regulację odsłoniętego brzegu i wydłużenie rury ssącej wodociągów.
Port Czerniakowski.
Na odsłoniętej na Czerniakowie łasze w starym korycie postanowiono urządzić port, którego budowa trwała prawie 20 lat i zakończyła się w roku 1904. Port był głównie miejscem zimowego postoju i przeprowadzano tu remonty jednostek pływających. Po II wojnie światowej teren portu przecięty został Trasą Łazienkowską – przyczółek zachodni mostu powstał w miejscu Warsztatów Żeglugi Parowej hrabiego Andrzeja Zamoyskiego, w obrębie portu siedzibę swoją mają Warszawskie Towarzystwo Wioślarskie, a w południowej części portu znalazły się baraki Straży Miejskiej.
Port Praski.
Na początku XX wieku powstały plany budowy w Warszawie portu handlowego o odpowiednio ukształtowanych nabrzeżach, z magazynami, linią kolejową i innymi urządzeniami. Na teren portu wytypowano tzw. "Wilczą Kępę" na prawym brzegu Wisły pomiędzy Pragą a Saską Kępą. W 1901 Władysław Koleżak podaje, że Zarząd Warszawskiego Okręgu Komunikacji planuje jeszcze jeden port w górnej części tej samej łachy, za Jeziorem Kamionkowskim. Port ten miał posiadać spichlerze zbożowe, 4 elewatory, a budowę sfinansować miały zagraniczne firmy importujące polskie zboże. Plany budowy zostały pokrzyżowane przez wybuch I wojny światowej.
20 maja 1919 roku rozpoczęto prace ziemne przy budowie portu na Wilczej Kępie. W 1923 zatwierdzono nowy projekt portu zakładający budowę 9 basenów portowych o szerokości około 60 metrów każdy i kanału o długości 400 metrów. Długość nabrzeży miała wynieść 7 936 metrów, a na port przewidziano 29,9 ha gruntu, z czego 11,5 ha stanowić miała woda. W trakcie budowy portu jego teren został przecięty nasypem średnicowej linii kolejowej, w którym wykonano wiadukty przewidziane nad kanałami łączącymi poszczególne części portu. Teren zajęty obecnie przez Stadion Dziesięciolecia pokrywa obszar planowanych basenów portowych nr 6 do 9, niestety budowy w tym miejscu w ogóle nie rozpoczęto.
W 1927 oddano do użytku pierwsze 500 metrów nabrzeża. Z ambitnych planów zrealizowano basen nr 2 i częściowo nr 3, kanał portowy z obrotnicą dla statków i dźwig parowy o udźwigu 5 ton. W 1931 doprowadzono do portu bocznicę kolejową i tramwajową. O ile kolej służyła do obsługi ładunków na dalsze dystanse, to ładunki na terenie miasta transportowane były specjalnymi tramwajami towarowymi. Pomimo tego wielkość przeładunków rosła nieznacznie i port był mało rentowny wobec poniesionych wysokich kosztów inwestycji. Wysokie koszty związane były z koniecznością budowy wysokich nabrzeży wobec wahań lustra wody na Wiśle wynoszących do 6 metrów. Dodatkowo grząski grunt utrudniał prace budowlane, a basen portowy okazał się być za płytki w przypadku suszy. Koszty budowy metra bieżącego nabrzeża według inż. Tadeusza Tilingera wyniosły 2600 ówczesnych złotych.
Kolejnym etapem budowy miał być system kanałów łączący Port Praski z Kanałem Obwodowym, z którego zrezygnowano na rzecz projektu kanału łącznikowego z wykorzystaniem jeziorka Kamionkowskiego, jeziorka Gocławskiego oraz niektóre kanały melioracyjne Wawerskiej Spółki Wodnej w rejonie Gocławia. Planowano budowę kanału łącznikowego i śluzy przy basenie nr 4, co pozwoliłoby na utrzymanie w porcie stałego poziomu wody +80,5 metra. Znacznie by to obniżyło koszty inwestycji, a port rozbudowywany byłby nie w kierunku Saskiej Kępy, a Jeziora Kamionkowskiego.
W czasie II wojny światowej port został zmodernizowany – powstały nowe magazyny, nowe dźwigi i sprowadzono nowe jednostki pływające. Port miał być miejscem przeładunku żywności sprowadzanej drogą wodną do Warszawy. Po wojnie nastąpiło pewne ożywienie w porcie w związku z dużymi stratami w transporcie kolejowym. W 1950 port przejęła Żegluga Warszawska, w 1962 zlikwidowano bocznice kolejową i tramwajową, a sam port stał się miejscem zimowania jednostek pływających i magazynem. Od lat 70. XX wieku powstają kolejne plany zabudowy terenu portu, z których do dziś nic nie zrealizowano. Likwidacja portu nastąpiła w sierpniu 1980 roku. Na terenie portu znajduje się jednostka policji wodnej, a sam teren o powierzchni ok. 36 ha jest w rękach prywatnego właściciela, który podejmuje starania o zmianę wizerunku tego terenu. Planowana jest inwestycja polegająca na wybudowaniu nowego centrum prawobrzeżnej części Warszawy z nowymi, atrakcyjnymi architektonicznie budynkami, deptakami i zielenią. Teren Portu, podobnie jak większa część prawobrzeżnej Warszawy, jest terenem zalewowym. Dotychczas nie wybudowano planowanej już w latach projektowania pierwotnej wersji Portu śluzy, która stanowiłaby zabezpieczenie przeciwpowodziowe dla sporej części miasta. Istniejące obecnie nasypy kolejowe nie chronią terenu Portu Praskiego przed zalaniem, a budowa śluzy, mimo iż rozważana przez władze miasta, dotychczas nie została zaplanowana.
Port Żerański.
W 1919 rozpoczęto budowę Kanału Obwodowego z portem Żerańskim jako jego integralną częścią. Miał to być port kanałowy o stałym poziomie lustra wody, a nabrzeża równe wysokości burt miały mieć około 1 metra wysokości. Co za tym idzie, niższe były też planowane koszty budowy – 180 złotych za metr bieżący nabrzeża w porównaniu do 2600 zł w Porcie Praskim (kalkulacja inż. Tilingera, cena z 1926 roku). Powierzchnia portu miała wynieść 166 ha, z czego 22 ha to woda. Prace zaczęte przed I wojną światową zostały przerwane w 1920 i nie wznowione do II wojny światowej.
W 1948 powrócono do koncepcji budowy portu na kanale, modyfikując plan o spiętrzenie Narwi na zaporze w Dębem. Kanał Żerański wraz z portem oddano do użytku w 1963 i służy on do dziś, pomimo planów zabudowy jego terenu.
Inne.
Oprócz wymienionych portów na terenie Warszawy znajdują się cztery tzw. przeładownie, czyli odpowiednio wzmocnione nabrzeża:
W związku ze zmianami przemyśle w rejonie Warszawy na początku lat 90. XX wieku, poza ostatnią przeładownią pozostałe praktycznie nie pełnią swoich funkcji.

</doc>
<doc id="1032423" url="https://pl.wikipedia.org/wiki?curid=1032423" title="Pomnik Wilhelma de Courbière’a w Grudziądzu">
Pomnik Wilhelma de Courbière’a w Grudziądzu

Pomnik Wilhelma de Courbière’a w Grudziądzu – dzieło Karla Friedricha Schinkla z 1815, niezachowany.
Gen. Wilhelm de Courbière, dowódca pomyślnej obrony pruskiej Twierdzy Grudziądz przed wojskami napoleońskimi w 1807 otrzymał w nagrodę stopień feldmarszałka i godność gubernatora prowincji Prusy Zachodnie. Po śmierci 23 lipca 1811 spoczął wraz z żoną w skromnej mogile na wschodnim szańcu cytadeli, zaś po stabilizacji sytuacji politycznej w 1815 król Fryderyk Wilhelm III polecił ustawić na placu ćwiczeń pomnik ku jego czci. Monument zaprojektował najwybitniejszy architekt niemiecki tego czasu Karl Friedrich Schinkel już w 1811 lub 1812 r. Klasycystyczna forma przestrzenna została odlana z żeliwa w Berlinie. Forma naśladowała starożytny tropaion (trofeum) – pomnik zwycięstwa. Na kamiennym cokole na podstawie z moździerzy artyleryjskich i nad orłami podtrzymującymi pamiątkową inskrypcję, umieszczono płonące granaty. Nad nimi ustawiono zwinięte sztandary, tworzące ażurowy kształt obelisku. Strukturę wieńczył wieniec laurowy i pruski orzeł. Z czasem w pobliżu zorganizowano muzeum feldmarszałka, a w 1893 r. cytadelę nazwano jego imieniem. Pomnik, doskonale wpisany w otoczenie, stał się popularnym znakiem pruskiego Grudziądza. Według jednej z wersji tego projektu w 1816 r. wykonano pomnik poległych w Berlinie Spandau. Ponieważ znajdował się na zamkniętym terenie wojskowym, w stulecie obrony Grudziądza w 1907 r. na szańcu w okolicach kościoła garnizonowego ustawiono drugi, kamienny obelisk ku czci marszałka, z jego podobizną, figurą żołnierza i nazwiskami kilkuset obrońców twierdzy poległych podczas oblężenia (J. Tibor). Oba pomniki zostały usunięte po powrocie Grudziądza do Polski w 1920 r., a pamiątki po Wilhelmie de Courbière przekazano do Muzeum Miejskiego.

</doc>
<doc id="1032426" url="https://pl.wikipedia.org/wiki?curid=1032426" title="Jarosław Witaszczyk">
Jarosław Witaszczyk

Jarosław Witaszczyk (ur. 26 marca 1967 w Łukowie) – polski aktor teatralny i filmowy.
W latach 1991–1995 studiował na Wydziale Aktorskim we Wrocławiu Państwowej Wyższej Szkoły Teatralnej im. L. Solskiego w Krakowie. W latach 1995–1999 występował w Teatrze im. Wojciecha Bogusławskiego w Kaliszu, a następnie w Teatrze Syrena, Teatrze Kamienica oraz Stara ProchOFFnia i Teatrze Rampa w Warszawie. Obecnie kieruje Agencją Artystyczną VARSOVIA ART oraz Teatrem Oratorium w Warszawie. We wrześniu 2016 roku założył Kabaret „Tête-à-tête”.

</doc>
<doc id="1032427" url="https://pl.wikipedia.org/wiki?curid=1032427" title="Ireneusz Krzemiński">
Ireneusz Krzemiński

Ireneusz Krzemiński (ur. 22 czerwca 1949 w Ciechanowie) – polski socjolog, profesor nauk humanistycznych.
Życiorys.
W 1972 ukończył socjologię na Uniwersytecie Warszawskim. W 1980 uzyskał stopień doktora na podstawie pracy pt. "Kontrowersje wokół kontynuacji myśli teoretycznej G.H. Meada i meta-teoretyczne problemy współczesnej socjologii". Promotorem jego doktoratu był profesor Stefan Nowak. W 1993 habilitował się w oparciu o dorobek naukowy oraz publikację zatytułowaną "Co się dzieje między ludźmi? Analiza teorii interakcji społecznych". W 2013 otrzymał tytuł profesora nauk humanistycznych.
Od 1972 związany zawodowo z Instytutem Socjologii UW. W 1996 objął na tej uczelni stanowisko profesora. W latach 1997–1998 był profesorem Uniwersytetu Gdańskiego. W okresie 2001–2002 pełnił funkcję rektora Wyższej Szkoły Zarządzania Personelem, później był prorektorem Wyższej Szkoły Komunikowania i Mediów Społecznych im. Jerzego Giedroycia. Został też wykładowcą na Uniwersytecie Warmińsko-Mazurskim w Olsztynie.
Został członkiem zarządu polskiego PEN Clubu. Był związany ze środowiskiem gdańskich liberałów. Na początku lat 90. należał do Kongresu Liberalno-Demokratycznego, bez powodzenia w 1991 kandydował z listy tej partii do Sejmu.
Autor licznych publikacji dotyczących procesów zachodzących w społeczeństwach demokratycznych i komentator bieżących procesów politycznych w Polsce. Zajął się tematyką antysemityzmu we współczesnej Polsce, w Instytucie Socjologii UW kierował projektem poświęconym sytuacji mniejszości seksualnych w Polsce w świetle badań empirycznych. W 2002 został członkiem Rady Konsultacyjnej Centrum Monitoringu Wolności Prasy Stowarzyszenia Dziennikarzy Polskich. Autor artykułów w „Przeglądzie Politycznym”, a także w „Tygodniku Powszechnym”, „Gazecie Wyborczej”, „Rzeczpospolitej” i magazynie „Nigdy Więcej”.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2015). Wyróżniony Nagrodą Polskiego PEN Clubu im. Jana Strzeleckiego (1992).
Życie prywatne.
W grudniu 2010 na łamach czasopisma „Replika” publicznie potwierdził, że jest gejem. W lipcu 2010 informację tę podał za jego zgodą, cytując jego wypowiedź, „The New York Times”.

</doc>
<doc id="1032428" url="https://pl.wikipedia.org/wiki?curid=1032428" title="Elżbieta Katolik">
Elżbieta Katolik

Elżbieta Skowrońska-Katolik (ur. 9 października 1949 w Prochowni k. Warszawy - zm. 1 lipca 1983) – polska lekkoatletka, biegaczka.
Kariera.
Zawodniczka Spójni Warszawa i Wisły Kraków. Olimpijka z Monachium (1972) i Moskwy (1980 - 6. miejsce w sztafecie 4 x 400 m z czasem 3:27,9). 22-krotna rekordzistka kraju (biegi na 400 m, 800 m, 1000 m, 1500 m, 400 m pł oraz w sztafetach 4 x 400 m: klubowej i reprezentacyjnej). 
W halowych mistrzostwach Europy zdobyła w biegu na 800 m złoty medal w Göteborgu (1974; wynik 2:02,38 był jednocześnie halowym rekordem starego kontynentu) i dwa brązowe medale: w Rotterdamie (1973) i San Sebastian (1977). Wywalczyła też srebrny medal w Europejskich Igrzyskach Halowych w Belgradzie (1969) w sztafecie 1 + 2 + 3 + 4 okrążenia. 
9-krotna mistrzyni Polski: 400 m, 800 m, 400 m pł i 4 x 400 m. Także 7-krotna złota medalistka w hali (400 m). Pierwsza Polka, która przebiegła 800 m poniżej 2 minut. Rekordy życiowe: 400 m - 52,73 (1977), 800 m - 1:57,26 (1980), 1000 m - 2:37,8 (1974), 1500 m - 4:14,0 (1976), 400 m pł - 56,91 (1977). W rankingu "Track &amp; Field News" notowana 3-krotnie na 800 m: 1973 - 7. miejsce, 1974 - 6. miejsce, 1975 - 9. miejsce i raz na 400 m pł - 4. miejsce w 1977.
Zginęła tragicznie w wypadku samochodowym w Niedoniu.

</doc>
<doc id="1032431" url="https://pl.wikipedia.org/wiki?curid=1032431" title="Ptaszek w klatce">
Ptaszek w klatce

Ptaszek w klatce (z ang. Mockingbird Don’t Sing) – amerykański film fabularny (dramat) z 2001 roku w reżyserii Harry’ego Bromleya Davenporta.
Film oparty na dramatycznych faktach historii dziewczynki, o pseudonimie Genie, przetrzymywanej przez 13 lat w zamknięciu przez chorych rodziców. Sprawa została ujawniona w listopadzie 1970 roku wstrząsając opinię publiczną.

</doc>
<doc id="1032437" url="https://pl.wikipedia.org/wiki?curid=1032437" title="Psychoza amfetaminowa">
Psychoza amfetaminowa

Psychoza amfetaminowa – rodzaj psychozy wynikającej z używania amfetaminy lub metamfetaminy. Zazwyczaj pojawia się po zażyciu dużej dawki lub po dłuższym okresie używania, jednak w rzadkich przypadkach u części osób objawy mogą się pojawić po relatywnie niewielkich dawkach. Inne stymulanty mogą wywoływać podobne reakcje.
Objawy i przebieg.
Psychoza amfetaminowa może się objawiać urojeniami, halucynacjami lub innymi zaburzeniami myślenia. Uważa się, że jest to głównie wywołane zwiększoną aktywnością dopaminy i serotoniny w układzie mezolimbicznym mózgu, wywołanymi środkami zbliżonymi do amfetaminy, chociaż inne czynniki, takie jak chroniczna deprywacja snu, mogą również mieć znaczenie. Osoba w takim stanie stanowi zagrożenie dla siebie i innych, choćby ze względu na urojenia prześladowcze i agresję.
Związki między amfetaminą i psychozą zostały pierwszy raz odkryte przez Younge'a i Scolville'a w 1938 i początkowo były uważane za rzadko występujące. Po rozpowszechnieniu się amfetaminy po II wojnie światowej, stało się jasne, że długotrwałe używanie amfetaminy często prowadzi do objawów psychotycznych.
Halucynacje są często opisywane u długotrwałych użytkowników amfetaminy, ponad 80% używających przyznaje się do doświadczania omamów, zazwyczaj wzrokowych i słuchowych. Urojenia, paranoja, poczucie bycia prześladowanym, hiperaktywność i panika należą do najczęściej występujących objawów.

</doc>
<doc id="1032438" url="https://pl.wikipedia.org/wiki?curid=1032438" title="Andrzej Sikora (ur. 1945)">
Andrzej Sikora (ur. 1945)

Andrzej Jan Sikora (ur. 2 sierpnia 1945 w Gorlicach) – polski działacz związkowy, senator IV kadencji.
Życiorys.
Ukończył w 1964 Technikum Chemiczne w Tarnowie. W tym samym roku został zatrudniony w Zakładach Azotowych w Tarnowie. W 1980 wstąpił do „Solidarności”. W stanie wojennym został internowany na okres od 13 grudnia 1981 do 29 kwietnia 1982. Po zwolnieniu działał w podziemnych strukturach związku, organizował też Duszpasterstwo Ludzi Pracy w Tarnowie. W 1989 objął funkcję przewodniczącego komisji zakładowej NSZZ „S” w zakładach azotowych. Zasiadał też w Komisji Krajowej związku.
Sprawował mandat senatora IV kadencji z ramienia Akcji Wyborczej Solidarność z województwa tarnowskiego. W 2001 bez powodzenia ubiegał się o ponowny wybór na tę funkcję.
Odznaczenia.
W 2015 otrzymał Krzyż Wolności i Solidarności.

</doc>
<doc id="1032441" url="https://pl.wikipedia.org/wiki?curid=1032441" title="Honshū">
Honshū



</doc>
<doc id="1032445" url="https://pl.wikipedia.org/wiki?curid=1032445" title="Beata Wąsowska">
Beata Wąsowska

Beata Wąsowska (ur. 30 sierpnia 1955 w Orzeszu) – polska malarka, projektantka grafiki reklamowej i wydawniczej, pedagog. W latach 1971–2001 biegaczka biegu na orientację. Mieszka w Tychach.
Sztuka.
Uprawia sztuki piękne (malarstwo sztalugowe) i sztukę krytyczną (digrafia, found footage). Projektantka grafiki reklamowej i wydawniczej. Zajmuje się nowymi mediami. Od 1985 indywidualna droga artystyczna, pedagog. W latach 1986–1999 nauczyciel sztuki. Studiowała na Wydziale Grafiki w Katowicach, filii Akademii Sztuk Pięknych w Krakowie. Malarstwo studiowała w pracowni Jerzego Dudy-Gracza (1981/1982) oraz w pracowni Macieja Bieniasza. Projektowanie graficzne książki w pracowni profesora Adama Romaniuka. W 1985 roku uzyskała dyplom z projektowania graficznego książki oraz aneks do dyplomu z malarstwa (promotor dyplomu – Jacek Rykała), a następnie stypendium Ministra Kultury i Sztuki. Przygotowała 45 wystaw indywidualnych malarstwa. Brała udział w 67 prezentacjach zbiorowych malarstwa w kraju i zagranicą. Gość krajowych i międzynarodowych plenerów malarskich. Darczyńca wielu fundacji. Juror w konkursach plastycznych, instruktor warsztatów artystycznych.Pomysłodawczyni i inicjatorka projektu artystycznego Akcja Sztuki. Kuratorka I edycji pt. Akcja Sztuki &gt; Kobiety (01.12.2009 – 31.01.2010)oraz II edycji pt. Akcja Sztuki &gt; Nowe (01.12.2010 – 31.01.2011). Współinicjatorka akcji Zielona Oś 2.0 (24.09.2011).
Członek Związku Polskich Artystów Plastyków oraz Soroptimist International klub w Tychach.
Prace w zbiorach instytucji, muzeów oraz osób prywatnych w kraju i zagranicą.
Sport.
Od roku 1971 uprawiała biegi na orientację. W latach 1975–1997 była zawodniczką biegu na orientację w klubach sportowych Start Katowice, Start Podlesianka, Wawel Kraków, UNTS Warszawa.
W latach 1976–1981 instruktor sekcji bno. W latach 1975–1985 zawodniczka kadry narodowej. Mistrzyni Polski w I (1979) i II (1978) Mistrzostwach Polski w Indywidualnym Biegu na Orientację w kategorii K-19. Mistrzyni Polski w nocnym bno w kategorii K-19 w roku 1980. Wicemistrzyni Polski w VI (1982) Mistrzostwach Polski w bno w kategorii K-19. Mistrzyni Polski w II (1979) Sztafetowych Mistrzostwach Polski w kategorii K-19. 3. miejsce w VI Międzynarodowej spartakiadzie w bno 1979, Czechosłowacja. Najlepsza z Polek na Mistrzostwach Świata w Biegu na Orientację w Tampere w Finlandii w 1979. Odznaczona odznaką Mistrza Sportu.

</doc>
<doc id="1032447" url="https://pl.wikipedia.org/wiki?curid=1032447" title="Hokkaidō">
Hokkaidō



</doc>
<doc id="1032451" url="https://pl.wikipedia.org/wiki?curid=1032451" title="Elżbieta Skowrońska">
Elżbieta Skowrońska



</doc>
<doc id="1032453" url="https://pl.wikipedia.org/wiki?curid=1032453" title="Elżbieta Skowrońska-Katolik">
Elżbieta Skowrońska-Katolik



</doc>
<doc id="1032455" url="https://pl.wikipedia.org/wiki?curid=1032455" title="Haykel Guemamdia">
Haykel Guemamdia

Haykel Guemamdia (arab. هيكل قمامدية, ur. 22 grudnia 1981 w Kafsie) – piłkarz tunezyjski grający na pozycji napastnika.
Kariera klubowa.
Guemamdia jest wychowankiem klubu EGS Gafsa i w sezonie 1999/2000 grał w nim w drugiej lidze tunezyjskiej. Następnie w 2000 roku trafił do Club Sportif Sfaxien z miasta Safakis. W 2000 roku zadebiutował w jego barwach w lidze tunezyjskiej, ale w pierwszych dwóch sezonach nie miał pewnego miejsca w składzie, a klub w tym czasie dwukrotnie zajął 4. miejsce w lidze, a w 2003 roku, gdy Haykel był już podstawowym zawodnikiem, powtórzył to osiągnięcie. W sezonie 2003/2004 Sfaxien po raz czwarty z rzędu zakończyło rozgrywki na 4. pozycji, a Guemamdia był najlepszym strzelcem ligi z 10 golami. Zdobył też Puchar Tunezji oraz wygrał Arabską Ligę Mistrzów. W sezonie 2004/2005 poprawił ten dorobek i 12-krotnie trafiał do siatki rywali walnie przyczyniając się do wywalczenia przez klub mistrzostwa Tunezji.
Latem 2005 po Guemamdię zgłosił się francuski RC Strasbourg. W Ligue 1 Tunezyjczyk zadebiutował 14 sierpnia w przegranym 1:2 meczu z AS Monaco. Nie zdołał wywalczyć jednak miejsca w składzie i zawiódł kibiców nie zdołając zdobyć ani jednego gola, a na dodatek Racing zajmując przedostatnie miejsce spadł do Ligue 2. Latem 2006 Guemamdia wyjechał do Arabii Saudyjskiej i przez sezon grał w tamtejszym Al-Ahli Dżudda, a w 2007 roku podpisał kontrakt z rumuńskim Ceahlăul Piatra Neamț. Grał w nim przez sezon. W latach 2008–2012 występował w CS Sfaxien. W sezonie 2010/2011 był wypożyczony do libijskiego Al-Ahly Benghazi.
Kariera reprezentacyjna.
W reprezentacji Tunezji Guemamdia zadebiutował 26 marca 2005 roku w wygranym 7:0 meczu z Malawi, rozegranym w ramach kwalifikacji do Mistrzostw Świata 2006. W tym samym roku wystąpił w Pucharze Konfederacji, ale zespół nie wyszedł z grupy.
W 2006 roku Haykel wystąpił w Pucharze Narodów Afryki 2006, na którym doszedł z Tunezją do ćwierćfinału. Początkowo nie znalazł się w kadrze powołanej przez Rogera Lemerre na mundial w Niemczech, ale ostatecznie zastąpił w niej kontuzjowanego Mehdiego Meriaha. Na tym turnieju wystąpił w jednym spotkaniu, przegranym 1:3 z Hiszpanią.

</doc>
<doc id="1032456" url="https://pl.wikipedia.org/wiki?curid=1032456" title="Dominika Kublik-Marzec">
Dominika Kublik-Marzec

Dominika Kublik-Marzec (ur. 15 grudnia 1982) – polska tancerka.
Życiorys.
Pochodzi z Wrocławia, gdzie ukończyła Szkołę Podstawową nr 104 we Wrocławiu oraz IX Liceum Ogólnokształcące (2001). Studiowała na Akademii Wychowania Fizycznego na kierunku „turystyka i rekreacja”. Jest dyplomowanym instruktorem tańca współczesnego.
Treningi tańca zaczęła w wieku 8 lat za namową matki, również tancerki. Zawodowo partnerowali jej: Michał Skawiński (1995–2000), Patryk Mierzwa (2000–2001) i Jarosław Marzec (2001–2003). Reprezentuje najwyższą, międzynarodową klasę taneczną „S” w tańcach latynoamerykańskich i standardowych. Jest sześciokrotną mistrzynią Polski w obu stylach.
W 2005 zadebiutowała jako trenerka tańca w programie rozrywkowym TVN "Taniec z gwiazdami". Wystąpiła w trzech edycjach konkursu, a jej partnerami byli aktorzy Paweł Deląg (2005) i Peter J. Lucas (2006) oraz piosenkarz Jacek Stachurski (2007).
Życie prywatne.
Jest żoną tancerza Jarosława Marca, z którym od 2001 prowadzi klub tańca „Duet” w Warszawie.

</doc>
<doc id="1032460" url="https://pl.wikipedia.org/wiki?curid=1032460" title="Edward Garmatz">
Edward Garmatz

Edward Alexander Garmatz (ur. 7 lutego 1903, zm. 22 lipca 1986) – amerykański polityk, członek Partii Demokratycznej. W latach 1947–1973 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1032469" url="https://pl.wikipedia.org/wiki?curid=1032469" title="Glivec">
Glivec



</doc>
<doc id="1032470" url="https://pl.wikipedia.org/wiki?curid=1032470" title="Norbert Motylewski">
Norbert Motylewski

Norbert Motylewski (imię cywilne Józef; ur. 6 marca 1885 w Warszawie na Pradze w rodzinie szlacheckiej herbu "Pomian", zm. 29 września 1943 w Częstochowie) – zakonnik, paulin, trzykrotny przeor klasztoru na Jasnej Górze.
Życiorys.
Kapłaństwo.
Po ukończeniu szkoły w Warszawie i Petersburgu, w 1903 wstąpił do Wyższego Seminarium Duchownego w Warszawie. 18 października 1908 przyjął święcenia kapłańskie z rąk bpa Kazimierza Ruszkiewicza w kościele Św. Krzyża w Warszawie. Był wikariuszem w Łowiczu, Białej k. Rawy Mazowieckiej, Tarczynie, Warce, Wiskitkach, Łodzi, Brzezinach oraz proboszczem w Czermnie.
Zakon paulinów.
26 sierpnia 1925 wstąpił, za zgodą ks. kard. Aleksandra Kakowskiego, do zakonu oo. paulinów w Krakowie na Skałce. 10 września tegoż roku otrzymał nowe imię – Norbert. W zakonie pełnił obowiązki administratora domu w Leśnej Podlaskiej (1927–1929), na Jasnej Górze (1929–1930) oraz kustosza bazyliki jasnogórskiej (1930–1934).
Przeor jasnogórski.
W dniu 1 października 1934 został mianowany przeorem Jasnej Góry. Ten urząd – za specjalnym indultem Stolicy Apostolskiej – pełnił do końca życia, przez trzy kadencje (1934–1943). Na tym stanowisku odegrał opatrznościową rolę podczas okupacji hitlerowskiej. Na jego interwencję, a za aprobatą abp. Adama Sapiehy, Hans Frank wstrzymał rewizję trzech zabytkowych dzwonów, a u schyłku wojny z powodu nadciągającego frontu, anulował eksmisję ojców, oraz biblioteki i skarbca. Nie udało się o. Norbertowi Motylewskiemu obronić porywczego kaznodzei o. Romualda Kłaczyńskiego, który za stanowcze słowa o zmartwychwstaniu Polski został aresztowany i skatowany na śmierć w obozie koncentracyjnym Dachau. W czasie hitlerowskiej okupacji okazał się roztropnym dyplomatą i zarazem mądrym patriotą. Ojciec Norbert taktycznie współpracował z podziemiem zbrojnym, któremu do stałych kontaktów oddelegował co najmniej trzech ojców; sam nie zdradzał się ze swoimi patriotycznymi przekonaniami, dzięki czemu wyciszył kilka zapowiedzianych rewizji, ostrzeżony przez życzliwych policjantów. Tak też było ze stacjonującymi w klasztorze kapelanami Wehrmachtu i zwykłymi żołnierzami. Dzięki ich lojalności klasztor zaopatrywał setki wysiedlonych i ludzi podziemia w żywność, opał i artykuły codziennego użytku, które zwożono samochodami niemieckimi i rozprowadzano pod wskazane adresy. Jako jedyny z paulinów otrzymał prawo wychodzenia do chorych w godzinach nocnych. Zmarł nagle na Jasnej Górze w dniu 29 września 1943 i został pochowany w krypcie pod Kaplicą Matki Bożej w dniu 1 października 1943.

</doc>
<doc id="1032474" url="https://pl.wikipedia.org/wiki?curid=1032474" title="Andrzej Zamoyski">
Andrzej Zamoyski



</doc>
<doc id="1032478" url="https://pl.wikipedia.org/wiki?curid=1032478" title="36 widoków na górę Fuji">
36 widoków na górę Fuji



</doc>
<doc id="1032479" url="https://pl.wikipedia.org/wiki?curid=1032479" title="36 widoków na górę Fuji (Hiroshige)">
36 widoków na górę Fuji (Hiroshige)



</doc>
<doc id="1032486" url="https://pl.wikipedia.org/wiki?curid=1032486" title="Adam Sedgwick">
Adam Sedgwick

Adam Sedgwick (ur. 27 marca 1785, zm. 27 stycznia 1873) – brytyjski geolog; laureat Medalu Copleya.
Życiorys.
Absolwent i wykładowca Trinity College Uniwersytetu w Cambridge.
Badał utwory starszego paleozoiku na terenie Anglii, Belgii i Niemiec. W roku 1835 wydzielił system kambryjski a w 1839 wraz z Roderickiem Murchisonem dewoński. Był jednym z mentorów młodego Charlesa Darwina, którego latem 1831 roku kształcił indywidualnie w zakresie geologicznych prac terenowych, co umożliwiło Darwinowi wypłynięcie na „HMS Beagle”.

</doc>
<doc id="1032489" url="https://pl.wikipedia.org/wiki?curid=1032489" title="Żeglarstwo na Letnich Igrzyskach Olimpijskich 1900">
Żeglarstwo na Letnich Igrzyskach Olimpijskich 1900

Wyniki zawodów żeglarskich podczas Igrzysk Olimpijskich w Paryżu
Tabela medalowa.
Holandia także brała udział w zawodach, ale nie zdobyła żadnych medali.
Konkurencje nieolimpijskie.
Żeglarstwo ½-1 tony (wyścig 2)
Żeglarstwo 3-10 ton (wyścig 1)
Żeglarstwo plus 20 ton

</doc>
<doc id="1032492" url="https://pl.wikipedia.org/wiki?curid=1032492" title="Przeładownia">
Przeładownia



</doc>
<doc id="1032497" url="https://pl.wikipedia.org/wiki?curid=1032497" title="Tom McMillen">
Tom McMillen

Charles Thomas „Tom” McMillen (ur. 26 maja 1952 w Elmira) – amerykański koszykarz występujący na pozycjach silnego skrzydłowego oraz środkowego, wicemistrz olimpijski, po zakończeniu kariery sportowej – polityk, członek Partii Demokratycznej. W latach 1987–1993 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.
W 1986 zakończył karierę koszykarską i zaczął zajmować się polityką. W tym samym roku został wybrany w czwartym okręgu wyborczym w Maryland do 100. kadencji Izby Reprezentantów Stanów Zjednoczonych. Skutecznie ubiegał się również o reelekcję w 101. i 102. kadencji. Poniósł jednak porażkę w wyborach w 1992 roku i zajął się prywatną działalnością gospodarczą.
Koszykówka.
Za młodu, Tom McMillen uprawiał koszykówkę. W 1970 został uznany za najlepszego zawodnika amerykańskich szkół średnich – Mr. Basketball USA.
Był członkiem reprezentacji Stanów Zjednoczonych w koszykówce na Letnich Igrzyskach Olimpijskich w Monachium w 1972, z którą zdobył drugie miejsce, przegrywając w finale w dramatycznych i kontrowersyjnych okolicznościach z drużyną Związku Radzieckiego. Na znak protestu Amerykanie nie odebrali należnych im srebrnych medali. Później przeszedł na zawodowstwo i został wybrany numerem 9. w drafcie NBA w 1974 przez Buffalo Braves. Przez 11 sezonów grał w lidze NBA, reprezentując Buffalo Braves, New York Knicks, Atlanta Hawks oraz Washington Bullets.

</doc>
<doc id="1032498" url="https://pl.wikipedia.org/wiki?curid=1032498" title="Matmata">
Matmata

Matmata ( "Maţmāţah") – miejscowość w Tunezji (gubernatorstwo Kabis) w rejonie niewysokich gór Dżabal Matmata.
W miejscowości są wydrążone w skałach domostwa, które są udostępnione turystom. Na południu miejscowości znajduje się tzw. "Kraina ksarów" – ufortyfikowane osiedla berberyjskie na szczytach wzgórz. Najważniejszym elementem są kilkukondygnacyjne obronne spichlerze tzw. ghorfas. Historia ich powstania związana jest z najazdami plemion Banu Hilal, które w XI w. spustoszyły wówczas urodzajną krainę, zmuszając rdzenną ludność do usunięcia się w góry. Budowa potężnych, obecnie w większości zrujnowanych spichlerzy podyktowana była koniecznością obrony zapasów żywności.
Większość mieszkańców porzuciła swoje domostwa i przeniosła się ok. 20 km na północ do Nouvelle Matmata – wsi założonej przez władze tunezyjskie w celu odciążenia przeludnionej osady. Pozostali, w coraz mniejszym stopniu żyją z uprawy małych pól i hodowli zwierząt.
Hotele.
"Sidi Driss" obejmuje 5 wydrążonych w piaskowcu dziedzińców, pomiędzy którymi biegną podziemne tunele. Wystrój hotelu posłużył jako scenografia do niektórych ujęć "Gwiezdnych wojen". W hotelu można znaleźć pozostałości z planu filmowego. Hotele "Les Berberes" i "Marhala" to również przekształcone domy dawnych mieszkańców.
Muzeum Berberów.
Nad muzeum pieczę sprawują miejscowe kobiety. Ekspozycja jest poświęcona technikom wyrobu dywanów oraz prezentuje tradycyjne miejscowe klucze do 30 cm długości.

</doc>
<doc id="1032510" url="https://pl.wikipedia.org/wiki?curid=1032510" title="Władysław Liwak">
Władysław Liwak

Władysław Liwak (ur. 24 lutego 1942 w Branwi, zm. 11 września 2017 w Górnie) – polski prawnik i polityk, radca prawny, poseł na Sejm X i I kadencji.
Życiorys.
Ukończył w 1964 studia na Wydziale Prawa Uniwersytetu Jagiellońskiego. Od 1973 do 1996 z przerwą na czas kadencji poselskiej pracował jako radca prawny m.in. w Hucie Stalowa Wola. W latach 1965–1980 należał do Polskiej Zjednoczonej Partii Robotniczej. Po odejściu z partii przystąpił do „Solidarności”. Po wprowadzeniu stanu wojennego zajmował się organizacją pomocy dla represjonowanych, w latach 80. był wielokrotnie zatrzymywany i przesłuchiwany. W 1989 brał udział w obradach Okrągłego Stołu.
Z ramienia Komitetu Obywatelskiego sprawował mandat posła X kadencji. W trakcie kadencji przystąpił do Ruchu Obywatelskiego Akcja Demokratyczna, a następnie do Unii Demokratycznej, zasiadał w Komisji Handlu i Usług, Komisji Samorządu Terytorialnego, Komisji Ustawodawczej oraz w trzech komisjach nadzwyczajnych. W latach 1990–1991 zajmował stanowisko wojewody tarnobrzeskiego. Zasiadał także w Sejmie I kadencji z listy UD. Należał następnie do Unii Wolności. W 1996 wycofał się z działalności politycznej. W tym samym roku rozpoczął prowadzenie własnej kancelarii radcowskiej w Stalowej Woli.
W 1993 odznaczony Złotym Krzyżem Zasługi, a w 2008 Krzyżem Kawalerskim Orderu Odrodzenia Polski.
Pochowany na Cmentarzu Komunalnym w Stalowej Woli (kw. XLVIII /C/9).

</doc>
<doc id="1032511" url="https://pl.wikipedia.org/wiki?curid=1032511" title="Batalion Iwo">
Batalion Iwo

Batalion „Iwo” – oddział odwodowy AK walczący od 6 sierpnia do 12 września podczas powstania warszawskiego pod dowództwem mjra Jerzego Antoszewicza „Iwo”, w Podobwodzie Śródmieście Południowe.
Historia Batalionu.
Oddział zaczęto formować 1 sierpnia przy ul. Marszałkowskiej 74, jako „Oddział II Georga”. Organizatorem był podający się za „cichociemnego”, samozwańczy dowódca Jerzy Kucharski vel Lewicki „ppor. Georg”. W skład oddziału wchodzili żołnierze, którzy nie dotarli do swoich jednostek, odcięty od swojej kompanii pluton 195 ze Zgrupowania IV „Gurt” pod dowództwem ppor Gustawa Argasińskiego „Kos”, żołnierze NSZ oraz ochotnicy.
6 sierpnia po zweryfikowaniu „ppor. Georga” opuścił on oddział, zaś dowództwo objął dotychczasowy zastępca mjr Jerzy Antoszewicz „Iwo”, zaś jego zastępcą został kpt. Tadeusz Klimowski „Ostoja”. Oddział został przekształcony w Batalion „Iwo”, składający się z czterech kompanii:
Od 9 sierpnia batalion w Podobwodzie Śródmieście Południowe, objął odcinek „Marszałkowska”, dozorując ul. Marszałkowską do pl. Zbawiciela. 11 sierpnia od batalionu dołączyło 83 żołnierzy, którzy przeszli kanałami z „Reduty Wawelska” w Obwodu Ochota pod dowództwem ppor. Jerzego Modro „Rarańcza”. Oddział ten utworzył 3 pluton „Wawelska” w 2 kompanii. Po odejściu 3 i 4 kompanii batalion stanowił ruchomy odwód dowództwa Podobwodu. Poszczególne oddziały używane były do poszczególnych akcji. Kompanie i plutony batalionu brały udział w walkach o Politechnikę, Małą Pastę, stację kolejki EKD na ul. Nowogrodzkiej, a 31 sierpnia wzięły udział w ataku na budynki Sejmowe. We wrześniu żołnierze tego oddziału walczyli o kamienicę Lothego (Żywca) na rogu Marszałkowskiej i Al. Jerozolimskich oraz na ul. Kruczej.
27 sierpnia batalion w dwóch kompaniach strzeleckich i kompanii saperskiej liczył 574 ludzi (120 oficerów, 60 podchorążych, 77 podoficerów i 317 żołnierzy). Uzbrojenie batalionu składało się z: 4 pm, 6 kb, 32 pistoletów, 51 granatów i 208 butelek zapalających. Tego samego dnia z batalionu została oddelegowana 1 kompania rtm. Kochańskiego „Wąsal” do grupy „Sławbora” celem uzupełnienia stanów. Po odejściu kompanii, batalion liczył 323 ludzi (55 oficerów, 43 podchorążych, 46 podoficerów i 179 żołnierzy). 9 września po przejściu z Powiśla, do 2 kompanii (nieuzbrojeni do kompanii saperów), włączono oddział WSOP Elektrownia pod dowództwem kpt. Stanisława Skibniewskiego „Cubryna”. 12 września, 2 kompania batalionu oraz kompania saperów zostały włączone do nowo tworzonego Batalionu „Ostoja”.
Żołnierzem batalionu był prawdopodobnie jedyny czarnoskóry powstaniec August Agbola O’Brown.

</doc>
<doc id="1032512" url="https://pl.wikipedia.org/wiki?curid=1032512" title="Piłka wodna na Letnich Igrzyskach Olimpijskich 1900">
Piłka wodna na Letnich Igrzyskach Olimpijskich 1900

Zawody w piłce wodnej na Letnich Igrzyskach Olimpijskich 1900 w Paryżu rozegrane zostały po raz pierwszy w historii igrzysk olimpijskich. Wystartowało w nich siedem klubów reprezentujących cztery państwa: Belgię, Cesarstwo Niemieckie, Francję i Wielką Brytanię. Początkowo zgłoszonych było osiem zespołów, jednak przed początkiem zmagań wycofał się drugi zespół Osborne Swimming Club.
Turniej odbył się w dniach 11-12 sierpnia na Sekwanie. Składał się z ćwierćfinałów, półfinałów i finału. Nie rozegrano meczu o 3. miejsce, z tego względu Międzynarodowy Komitet Olimpijski przyznał dwóm drużynom brązowe medale.
Składy drużyn.
Poniższe tabele przedstawiają składy drużyn olimpijskich w piłce wodnej na Letnich Igrzyskach Olimpijskich 1900. Zostały one stworzone na podstawie bazy olimpijskich medalistów Międzynarodowego Komitetu Olimpijskiego oraz informacji zgromadzonych przez Billa Mallona – amerykańskiego lekarza zajmującego się historią igrzysk olimpijskich.

</doc>
<doc id="1032513" url="https://pl.wikipedia.org/wiki?curid=1032513" title="James Langevin">
James Langevin

James Langevin (ur. 22 kwietnia 1964) – amerykański polityk, członek Partii Demokratycznej. Od 2001 roku jest przedstawicielem drugiego okręgu wyborczego w stanie Rhode Island w Izbie Reprezentantów Stanów Zjednoczonych.

</doc>
<doc id="1032517" url="https://pl.wikipedia.org/wiki?curid=1032517" title="Adam Matuszczak">
Adam Matuszczak

Adam Jerzy Matuszczak (ur. 19 kwietnia 1941 w Rzeszowie, zm. 20 listopada 1995 tamże) – polski polityk, inżynier, poseł na Sejm X i I kadencji.
Życiorys.
Syn Edmunda i Heleny. Ukończył w 1966 studia na Wydziale Mechanicznym Wyższej Szkoły Inżynierskiej w Rzeszowie. W latach 1958–1960 i 1966–1991 pracował w Wytwórni Sprzętu Komunikacyjnego „PZL-Rzeszów”, przez pierwsze dwa lata jako wiertacz, a po ukończeniu studiów jako konstruktor oprzyrządowania. W 1980 przystąpił do Niezależnego Samorządnego Związku Zawodowego „Solidarność”. Po wprowadzeniu stanu wojennego został internowany na ponad trzy miesiące, po zwolnieniu działał w podziemnych strukturach związku.
Z ramienia Komitetu Obywatelskiego sprawował mandat posła na Sejm X kadencji. Zasiadał także w Sejmie I kadencji z listy Wyborczej Akcji Katolickiej. Klub Zjednoczenia Chrześcijańsko-Narodowego opuścił po kilku miesiącach, współtworząc później Konwencję Polską. W 1993 organizował Bezpartyjny Blok Wspierania Reform w Rzeszowie, w 1994 uzyskał mandat radnego tego miasta.
Został pochowany na Cmentarzu Wilkowyja w Rzeszowie. Odznaczony pośmiertnie Krzyżem Komandorskim Orderu Odrodzenia Polski (1995) oraz Krzyżem Wolności i Solidarności (2016). Został patronem jednej z rzeszowskich ulic.

</doc>
<doc id="1032518" url="https://pl.wikipedia.org/wiki?curid=1032518" title="Park Narodowy Fuji-Hakone-Izu">
Park Narodowy Fuji-Hakone-Izu



</doc>
<doc id="1032521" url="https://pl.wikipedia.org/wiki?curid=1032521" title="Drop olbrzymi">
Drop olbrzymi

Drop olbrzymi ("Ardeotis kori") – gatunek dużego i ciężkiego ptaka z rodziny dropi (Otididae), występujący we wschodniej i południowej Afryce. Samce dropia olbrzymiego należą do najcięższych latających ptaków żyjących współcześnie. Gatunek bliski zagrożenia wyginięciem.
Podgatunki i zasięg występowania.
Wyróżnia się dwa podgatunki "A. kori":
Morfologia.
Samce:
Samice:
Masa ciała poszczególnych osobników jest bardzo zmienna i zależna od warunków pogodowych oraz dostępności pożywienia w danym roku.
Status.
IUCN od 2013 roku uznaje dropia olbrzymiego za gatunek bliski zagrożenia (NT, "Near Threatened"); wcześniej, od 1988 roku był on klasyfikowany jako gatunek najmniejszej troski (LC, "Least Concern"). Liczebność światowej populacji nie została oszacowana, ale ptak ten opisywany jest jako nadal pospolity tam, gdzie nie jest niepokojony przez ludzi. Trend liczebności populacji uznawany jest za spadkowy.

</doc>
<doc id="1032522" url="https://pl.wikipedia.org/wiki?curid=1032522" title="Jan Gnatowski">
Jan Gnatowski

Jan Gnatowski, pseudonim artystyczny Jan Łada (ur. 22 lipca 1855 w Skarżynówce na Podolu, zm. 9 października 1925 w Warszawie) – polski pisarz i publicysta, ksiądz prałat.
Życiorys.
Do gimnazjum uczęszczał w Odessie i w Rydze, uniwersyteckie studia filozoficzne odbywał na Uniwersytecie Jagiellońskim głównie u prof. Tarnowskiego; studiował także historię sztuki we Włoszech i Grecji. Od 1882 r. przebywał w Warszawie: prowadził wtedy dział literacki w piśmie „Niwa”. Studia teologiczne ukończył w Innsbrucku, gdzie przebywał – po tym, jak w Warszawie śledzono go za działalność wśród młodzieży – od 1884 roku. W 1887 r. otrzymał święcenia kapłańskie i rok później został powołany przez papieża Leona XIII na urząd sekretarza nuncjatury apostolskiej w Monachium, gdzie pełnił swe obowiązki przez dwa lata, rozwijając działalność dyplomatyczną. W 1890 przeprowadził się do Lwowa i podjął pracę wikariusza w kościele św. Antoniego. Pełnił tu też funkcję katechety najpierw w piątym, a od 1904 – w czwartym gimnazjum państwowym. Podróżował do Austrii, Bawarii, Włoch i Turcji, a prowadząc salon literacki odgrywał znaczącą rolę w życiu kulturalnym Lwowa. Redaktor „Wiary”, „Przeglądu Katolickiego”, współpracownik „Niwy”, „Wieku” i „Ateneum”. Oceniając nowe trendy występował przeciwko krytycznemu realizmowi. Od 1905 r. na emeryturze (m.in. w związku z postępującą chorobą oczu, która odebrała mu pod koniec życia wzrok), mieszkał w Warszawie.
Prałat Honorowy Jego Świątobliwości, szambelan papieski i kanonik żytomierski uhonorowany w 1900 r. przez papieża Leona XIII krzyżem Benemerenti. W literaturze uznawany za pisarza konserwatywnego, przeciwnika nowych prądów literackich; cieszył się jednak opinią dobrze wykształconego i bywałego w świecie, był gospodarzem prowadzonego przezeń salonu literackiego, w którym spotykali się lwowscy malarze, artyści teatralni, literaci i naukowcy. Dzięki tym kontaktom był poważnie branym pod uwagę kandydatem do kierowania katedrą historii sztuki Uniwersytetu Lwowskiego.
W 1910 został odznaczony austriackim Krzyżem Komandorskim Orderu Franciszka Józefa.
Był pracownikiem Komitetu Ofiary Narodowej Tymczasowej Rady Stanu.
Pochowany na Starych Powązkach (kwatera 190–5–6/7/8).
W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="1032523" url="https://pl.wikipedia.org/wiki?curid=1032523" title="Łucznictwo na Letnich Igrzyskach Olimpijskich 1900 – au cordon doré (50 m)">
Łucznictwo na Letnich Igrzyskach Olimpijskich 1900 – au cordon doré (50 m)

Au cordon doré (50 m) było jedną z sześciu konkurencji łuczniczych na Letnich Igrzyskach Olimpijskich 1900. Eliminacje do zawodów rozegrane zostały 27 maja, natomiast finał 14 sierpnia w Lasku Vincennes w Paryżu.
Eliminacjami były zawody klubowe, które miały formę otwartą, z tego względu wzięło w nich udział bardzo wielu łuczników. Do finału klasyfikowało się ośmiu najlepszych.
Mistrzem olimpijskim został Francuz Henri Hérouin, srebrny medal zdobył Belg Hubert Van Innis, natomiast brązowy medal zdobył Francuz Émile Fisseux.
Wyniki.
Eliminacje.
Wyniki eliminacji są nieznane.

</doc>
<doc id="1032525" url="https://pl.wikipedia.org/wiki?curid=1032525" title="Łucznictwo na Letnich Igrzyskach Olimpijskich 1900 – au cordon doré (33 m)">
Łucznictwo na Letnich Igrzyskach Olimpijskich 1900 – au cordon doré (33 m)

Au cordon doré (33 m) było jedną z sześciu konkurencji łuczniczych na Letnich Igrzyskach Olimpijskich 1900. Eliminacje do zawodów rozegrane zostały 27 maja, natomiast finał 14 sierpnia w Lasku Vincennes w Paryżu.
Eliminacjami były zawody klubowe, które miały formę otwartą, z tego względu wzięło w nich udział bardzo wielu łuczników. Do finału klasyfikowało się ośmiu najlepszych.
Mistrzem olimpijskim został Belg Hubert Van Innis, medale srebrny i brązowy zdobyli Francuzi Victor Thibault i Frédèric Petit. Pozostali zawodnicy są nieznani.
Wyniki.
Eliminacje.
Wyniki eliminacji są nieznane.
Finał.
Wyniki poszczególnych zawodników są nieznane.

</doc>
<doc id="1032526" url="https://pl.wikipedia.org/wiki?curid=1032526" title="Szyling Tanzanii">
Szyling Tanzanii



</doc>
<doc id="1032528" url="https://pl.wikipedia.org/wiki?curid=1032528" title="Illusion Soft">
Illusion Soft

Illusion – japońska firma z siedzibą w Jokohamie, zajmująca się produkcją trójwymiarowych erotycznych gier komputerowych.
W 2017 roku ogłoszono, że Illusion podjęło współpracę z Fakku, amerykańskim wydawcą produkcji z gatunku hentai. Pierwsza wydana w ramach współpracy gra, Honey Select Unlimited, ukazała się 28 marca 2018 roku.

</doc>
<doc id="1032529" url="https://pl.wikipedia.org/wiki?curid=1032529" title="Patrick J. Kennedy">
Patrick J. Kennedy

Patrick Joseph Kennedy (ur. 14 lipca 1967) – amerykański polityk, członek Partii Demokratycznej.
Syn Teda Kennedy’ego, senatora z Massachusetts, oraz bratanek Johna F. Kennedy’ego, byłego prezydenta Stanów Zjednoczonych i Roberta F. Kennedy’ego, senatora z Nowego Jorku. Reprezentant pierwszego okręgu wyborczego w stanie Rhode Island w Izbie Reprezentantów Stanów Zjednoczonych w latach 1995-2011.

</doc>
<doc id="1032530" url="https://pl.wikipedia.org/wiki?curid=1032530" title="Łucznictwo na Letnich Igrzyskach Olimpijskich 1900 – au chapelet (50 m)">
Łucznictwo na Letnich Igrzyskach Olimpijskich 1900 – au chapelet (50 m)

Au chapelet (50 m) było jedną z sześciu konkurencji łuczniczych na Letnich Igrzyskach Olimpijskich 1900. Eliminacje do zawodów rozegrane zostały 27 maja, natomiast finał 14 sierpnia w Lasku Vincennes w Paryżu.
Eliminacjami były zawody klubowe, które miały formę otwartą, z tego względu wzięło w nich udział bardzo wielu łuczników. Do finału klasyfikowało się sześciu najlepszych.
Wszystkie medale zdobyli Francuzi. Mistrzem olimpijskim został Eugène Mougin, srebro zdobył Henri Helle, natomiast brąz - Émile Mercier. Czwarte miejsce zajął Belg Hubert Van Innis. Pozostali zawodnicy są nieznani.
Wyniki.
Eliminacje.
Wyniki eliminacji są nieznane.
Finał.
Wyniki poszczególnych zawodników są nieznane.

</doc>
<doc id="1032531" url="https://pl.wikipedia.org/wiki?curid=1032531" title="Lista miast w Chinach">
Lista miast w Chinach



</doc>
<doc id="1032534" url="https://pl.wikipedia.org/wiki?curid=1032534" title="Łucznictwo na Letnich Igrzyskach Olimpijskich 1900 – au chapelet (33 m)">
Łucznictwo na Letnich Igrzyskach Olimpijskich 1900 – au chapelet (33 m)

Au chapelet (33 m) było jedną z sześciu konkurencji łuczniczych na Letnich Igrzyskach Olimpijskich 1900. Eliminacje do zawodów rozegrane zostały 27 maja, natomiast finał 14 sierpnia w Lasku Vincennes w Paryżu.
Eliminacjami były zawody klubowe, które miały formę otwartą, z tego względu wzięło w nich udział bardzo wielu łuczników. Do finału klasyfikowało się sześciu najlepszych.
Mistrzem olimpijskim został Belg Hubert Van Innis, medale srebrny i brązowy zdobyli Francuzi Victor Thibault i Frédèric Petit. Pozostali zawodnicy są nieznani.
Wyniki.
Eliminacje.
Wyniki eliminacji są nieznane.
Finał.
Wyniki poszczególnych zawodników są nieznane.

</doc>
<doc id="1032536" url="https://pl.wikipedia.org/wiki?curid=1032536" title="Łucznictwo na Letnich Igrzyskach Olimpijskich 1900 – sur la perche à la herse">
Łucznictwo na Letnich Igrzyskach Olimpijskich 1900 – sur la perche à la herse

Sur la perche à la herse było jedną z sześciu konkurencji łuczniczych na Letnich Igrzyskach Olimpijskich 1900. Zawody rozegrane zostały w dniach 15-16 lipca w Lasku Vincennes w Paryżu. Wzięło w nich udział 129 zawodników z 3 państw (Belgii, Francji i Holandii).
Tarcza, do której strzelali łucznicy, ustawiona była na wysokości 28 metrów.
Mistrzem olimpijskim został Belg Emmanuel Foulon. Belg Émile Druart i Francuz Auguste Serrurier uzyskali ten sam wynik, z tego względu obu przyznano srebrne medale.
Wyniki.
Wyniki poszczególnych zawodników są nieznane.

</doc>
<doc id="1032537" url="https://pl.wikipedia.org/wiki?curid=1032537" title="Maxwell Caulfield">
Maxwell Caulfield

Maxwell Caulfield, właśc. Maxwell Newby (ur. 23 listopada 1959 w Duffield) – angielsko-amerykański aktor telewizyjny, teatralny i filmowy. Jego nazwisko pochodzi od głównego bohatera Holdena Caulfielda z powieści J.D. Salingera "Buszujący w zbożu".
Życiorys.
Wczesne lata.
Urodził się w Duffield (mimo że później twierdził, że urodził się w Glasgow, podobno miało to być „bardziej interesujące”) jako syn Oriole Maclaine i Petera Nelby’ego Maclaine’a. Dorastał z przyrodnim bratem Marcusem.
Kiedy miał 15 lat jego ojczym Amerykanin, wykładowca Korpusu Piechoty Morskiej Stanów Zjednoczonych w Parris Island, wyrzucił go z domu. Dorabiał jako tancerz Go-Go w Windmill Theatre w Londynie. W roku 1978 przeprowadził się do Stanów Zjednoczonych i otrzymał zieloną kartę.
Kariera sceniczna.
Po występie na nowojorskiej scenie w spektaklu "Hot Rock Hotel" (1978), za występ w spektaklu "Klasowy wróg" ("Class Enemy") w Player’s Theater w West Village w 1980 odebrał nagrodę Theater World Award. W 1979 zadebiutował na Broadwayu w podwójnej roli jako Derek i Cuthbert w komedii "Kiedyś katolik" z Rachel Roberts. Następnie pojawił się na scenie off-Broadwayu Cherry Lane Theater w sztuce Joego Ortona "Zajmujący Pan Sloane" ("Entertaining Mr. Sloane", 1981) jako włóczęga. 
Ma na swoim koncie nagie występy na nowojorskiej scenie, w spektaklu "Saloniki" (1985) na scenie The Public Theater jako Peter grał całkowicie rozebrany przez ponad 40 minut z Jessicą Tandy. Zagrał w broadwayowskim przedstawieniu J.B. Priestleya "Pan inspektor przyszedł" ("An Inspector Calls", 1992). Sukcesy odnosił w przedstawieniach: "Człowiek słoń" ("The Elephant Man") Josepha Merricka, "Schadzka" ("Tryst") w Promenade Theater (2006), "Nasza prowadząca pani" ("Our Leading Lady") na City Center z Manhattan Theater Club, "Chicago" jako Billy Flynn w Cambridge Theatre w Londynie, "Loot" w Mark Taper Forum w Los Angeles i "Moja noc z Reg" na scenie off-Broadwayu.
W 2007 powrócił na Broadway w roli Billy’ego Flynna w musicalu "Chicago". W marcu 2015 grał Felixa Ungera w klasycznej komedii Neila Simona "The Odd Couple" w Laguna Playhouse w Południowej Kalifornii.
Kariera ekranowa.
W 1967 pod pseudonim Maxwell Findlater w wieku siedmiu lat wystąpił w roli Teda w filmie Harolda Pintera "Wypadek" ("Accident") z udziałem Stanleya Bakera, Dirka Bogarde’a, Michaela Yorka i Alexandra Knoxa.
Z nieskazitelnym wyglądem „ładnego chłopca”, Caulfield musiał udowodnić, że jest aktorem, podczas gdy często był obsadzany w rolach przystojnych drugoplanowych głównych bohaterów. Przełomową rolę kinową miała być postać kujona w muzycznym sequelu "Grease 2" (1982) z Michelle Pfeiffer. Jednak film zebrał niepochlebne recenzje i przyniósł klęskę finansową. Był na okładce magazynów „Interview” (w marcu 1982) i „After Dark” (we wrześniu 1982).
Pomimo świetnej roli młodocianego przestępcy w realistycznym dramacie kryminalnym "Chłopcy z sąsiedztwa" ("The Boys Next Door", 1985) obok Charliego Sheena, przyćmiła ją jednak telewizyjna postać nieokrzesanego i impulsywnego Milesa Colby’ego w operze mydlanej ABC "Dynastia" ("Dynasty", 1985–1986) oraz spin-off "Dynastia Colbych" ("The Colbys", 1985-1987) i sequelu Aaron Spelling Productions "" ("Dynasty: The Reunion", 1991).
Pojawiał się potem w kinowych produkcjach klasy B, m.in. jako wokalista rockowy w "Empire Records" (1995), oraz filmach telewizyjnych, m.in. ekranizacji bestsellerowej powieści Judith Krantz CBS "Póki się znów nie spotkamy" ("Till We Meet Again", 1989) w roli londyńskiego piosenkarza Alaina Maraisa i serialu BBC "Na sygnale" ("Casualty", 2003–2004).
Życie prywatne.
2 grudnia 1980 poślubił o 18 lat starszą od siebie aktorkę Juliet Mills, z którą wystąpił w sztuce Bernarda Pomerance’a "Człowiek słoń" ("The Elephant Man", 1980) w Palm Beach na Florydzie. Jest ojczymem Seana Alquista i Melissy Miklendy. Stał się obywatelem Stanów Zjednoczonych w dniu 5 września 1991 roku, Sąd Rejonowy: Central District of California, Sąd Miejsce: Los Angeles, Kalifornia, USA (Liczba Petycja: 00893343).

</doc>
<doc id="1032540" url="https://pl.wikipedia.org/wiki?curid=1032540" title="Łucznictwo na Letnich Igrzyskach Olimpijskich 1900 – sur la perche à la pyramide">
Łucznictwo na Letnich Igrzyskach Olimpijskich 1900 – sur la perche à la pyramide

Sur la perche à la pyramide było jedną z sześciu konkurencji łuczniczych na Letnich Igrzyskach Olimpijskich 1900. Zawody rozegrane zostały w dniach 15-16 lipca w Lasku Vincennes w Paryżu. Wzięło w nich udział 129 zawodników z 3 państw (Belgii, Francji i Holandii).
Tarcza, do której strzelali łucznicy, ustawiona była na wysokości 28 metrów.
Złoty i srebrny medal olimpijski zdobyli Francuzi Émile Grumiaux i Auguste Serrurier, natomiast brąz zdobył Belg Louis Glineur.
Finał.
Wyniki poszczególnych zawodników są nieznane.

</doc>
<doc id="1032542" url="https://pl.wikipedia.org/wiki?curid=1032542" title="Oczko (typografia)">
Oczko (typografia)

Oczko – kształt znaku pisarskiego, linii lub ornamentu, uformowany jako wystająca część na czołowej powierzchni czcionki. Ogólne pojęcie oznaczające każdy znak w poligrafii.
W typografii komputerowej (DTP) oczko jest wypierane przez pojęcie glifu.

</doc>
<doc id="1032543" url="https://pl.wikipedia.org/wiki?curid=1032543" title="Obóz Narodowo-Radykalny (III Rzeczpospolita)">
Obóz Narodowo-Radykalny (III Rzeczpospolita)

Obóz Narodowo-Radykalny (ONR) – polska prawicowa, skrajnie nacjonalistyczna organizacja, przez część socjologów i publicystów określana jako faszyzująca lub faszystowska, nawiązująca do działalności istniejącego w II Rzeczypospolitej ruchu o tej samej nazwie. Od 2012 ugrupowanie jest zarejestrowane jako stowarzyszenie.
Działalność.
Obóz Narodowo-Radykalny swoją działalność realizuje przede wszystkim poprzez:
Krytyka.
ONR jest oskarżany o propagowanie ideologii totalitarnych (faszyzmu i nazizmu). Ugrupowanie korzysta z międzynarodowego rasistowskiego symbolu krzyża celtyckiego (oznaczającego tzw. białą siłę) oraz tzw. salutu rzymskiego. 4 grudnia 2008 Sąd w Strzelcach Opolskich skazał trzech członków ONR-u za wykonywanie gestu „faszystowskiego pozdrowienia” na karę 6 miesięcy w zawieszeniu na trzy lata, tysiąc złotych grzywny, dozór kuratorski oraz zakaz publicznego wykonywania gestu. 12 października 2009 Sąd Rejonowy w Opolu postanowił o zdelegalizowaniu ONR z Brzegu w związku z wykonywaniem „faszystowskich gestów” przez trzech członków organizacji podczas uroczystości państwowych na Górze Świętej Anny.
Sojusz Lewicy Demokratycznej w 2012 postulował delegalizację ONR i Młodzieży Wszechpolskiej za jawne i czytelne propagowanie faszyzmu podczas Marszu Niepodległości, a także za łamanie konstytucji i prawa. Jerzy Stępień (były prezes Trybunału Konstytucyjnego) uznał wówczas wniosek za niezasadny, ale dodał, że "„nie można pochwalać burd i haseł wznoszonych podczas demonstracji skrajnej prawicy, ale to cena, którą demokracja musi zapłacić”". Podkreślił również, że należy stawiać na edukację, a nie delegalizację. Po upublicznieniu we wrześniu 2013 rozmów Przemysława Holochera (byłego szefa Obozu) przez WikiLeaks, Janusz Korwin-Mikke oskarżył Holochera o sabotowanie jego kandydatury w wyborach uzupełniających do Senatu w Rybniku poprzez podrobienie podpisów.
16 grudnia 2013 Straż Narodowa została wcielona do Obozu. Organizacja ta przez część krytyków oskarżana jest o tworzenie bojówki nacjonalistycznej. Prof. Tomasz Nałęcz stwierdził, że "„W polskiej historii jest długa tradycja organizacji paramilitarnych. [...] Choćby w latach 1905–1907 walczyły z caratem. Tyle że jednocześnie lała się również polska krew, dochodziło do bratobójczych walk z wrogami politycznymi. Ta tradycja była później kontynuowana. Mamy w pamięci wydarzenia, gdy na ulicach miast było mnóstwo gwałtów wywoływanych przez bojówki partyjne. [...] właśnie doświadczenia historyczne zmuszają do spoglądania na Straż Narodową z dużą dozą niepokoju”". Z kolei Sylwester Michalski, rzecznik prasowy Dowództwa Wojsk Specjalnych, skrytykował wykorzystywanie przez tę formację orła polskich Wojsk Specjalnych i zażądał zaprzestania czynienia tego. Sami członkowie Straży deklarują "„obronę Polaków przed złymi wpływami z zewnątrz, na przykład przed islamem”". Utrzymują również, że w ich działaniach "„nie będzie niczego nielegalnego”". Przekonują również, że "„ludzie o radykalnych poglądach są błędnie utożsamiani z bojówkami”".
W 2016 falę krytyki wywołało zdjęcie Léona Degrelle’a, belgijskiego zwolennika faszyzmu i nazizmu oraz oficera SS, które umieścił na swoim profilu w serwisie Facebook rzecznik ONR, Tomasz Kalinowski.
3 września 2016 klub parlamentarny Platformy Obywatelskiej złożył do Prokuratora Generalnego wniosek o delegalizację Obozu Narodowo-Radykalnego w związku z propagowaniem przez tę organizację ideologii faszystowskiej.
Podczas zorganizowanych w Gdańsku w 2018 roku obchodów 84. rocznicy powstania organizacji, w pochodzie, który szedł ulicami miasta obecny był także przedstawiciel neofaszystowskiej włoskiej organizacji "Forza Nuova""."
29 sierpnia 2019 Komitet ds. Likwidacji Dyskryminacji Rasowej ONZ (CERD) przedstawił rekomendacje dla Rzeczypospolitej Polskiej w zakresie realizacji postanowień Międzynarodowej Konwencji z 1966 roku w sprawie likwidacji wszelkich form dyskryminacji rasowej. Zażądał wówczas, by Polska "zapewniła skuteczne wdrożenie prawa delegalizującego organizacje promujące lub nawołujące do dyskryminacji rasowej, takie jak Obóz Narodowo-Radykalny, Młodzież Wszechpolska, Falanga, Szturmowcy, Niklot, Kongres Narodowo-Społeczny, Autonomiczni Nacjonaliści, Stowarzyszenie Duma i Nowoczesność oraz polski oddział organizacji Krew i Honor".

</doc>
<doc id="1032546" url="https://pl.wikipedia.org/wiki?curid=1032546" title="Dalia">
Dalia



</doc>
<doc id="1032547" url="https://pl.wikipedia.org/wiki?curid=1032547" title="Dalia (ryba)">
Dalia (ryba)

Dalia, czarna ryba ("Dallia pectoralis") – gatunek słodkowodnej ryby z rodziny muławkowatych (Umbridae).
Występowanie.
Żyje masowo w niewielkich rzekach, jeziorach i bagnach tundry na Alasce i Syberii. Przez prawie 7 miesięcy w roku przebywa w stanie hibernacji zamarznięta w lodzie lub zagrzebana w mule.
Charakterystyka.
Jest to ciemno ubarwiona ryba o długości ok. 20 cm. Na płetwach i po bokach ciała wiele czarnych plam. Ikrę składa w czerwcu i lipcu.
Znaczenie gospodarcze.
Ma niewielkie, lokalne znaczenie gospodarcze.

</doc>
<doc id="1032548" url="https://pl.wikipedia.org/wiki?curid=1032548" title="Dallia pectoralis">
Dallia pectoralis



</doc>
<doc id="1032550" url="https://pl.wikipedia.org/wiki?curid=1032550" title="Zegar księżycowy">
Zegar księżycowy

Zegar księżycowy to odpowiednik zegara słonecznego używany nocą, w którym światło słoneczne jest zastąpione światłem Księżyca.
Cień rzucany przez gnomon pada na powierzchnię z siatką współrzędnych umożliwiającą odczytanie aktualnej godziny w podobny sposób, jak podczas obserwacji dziennych. Zegar księżycowy wskazuje dokładną godzinę tylko o północy podczas pełni Księżyca, ponieważ górowanie Księżyca opóźnia się 48 minut na dobę. Żeby ustalić moment koniecznym jest zatem uwzględnianie tej zmiany, jak również informacja o tym, jak wiele dni dzieli od poprzedniej pełni. Bez uwzględniania tej różnicy odczytanie czasu jest niemożliwe. Funkcjonowanie urządzenia nocą zapewnia duża jasność Księżyca, co najmniej w okresie pełni.

</doc>
<doc id="1032551" url="https://pl.wikipedia.org/wiki?curid=1032551" title="Karen Cellini">
Karen Cellini

Karen Cellini (ur. 13 maja 1958 w Filadelfii, w stanie Pensylwania) – amerykańska aktorka telewizyjna.
Zagrała postać Amandy Bedford Carrington, młodszej córki milionera-nafciarza Blake’a (John Forsythe) i Alexis (Joan Collins) w szesnastu odcinkach opery mydlanej ABC "Dynastia" ("Dynasty", 1986-87), gdy z tej fikcyjnej roli telewizyjnej zrezygnowała Catherine Oxenberg. Na kinowym ekranie pojawiła się w thrillerze "Poważnie skręcony" ("Seriously Twisted", 2005).

</doc>
<doc id="1032557" url="https://pl.wikipedia.org/wiki?curid=1032557" title="Średnia wykładnicza ruchoma">
Średnia wykładnicza ruchoma



</doc>
<doc id="1032559" url="https://pl.wikipedia.org/wiki?curid=1032559" title="MBDA Aster">
MBDA Aster

Przeciwlotniczy i przeciwrakietowy pocisk krótkiego (Aster 15) i średniego (Aster 30) zasięgu.
Aster jest dwuczłonową rakietą napędzaną paliwem stałym produkowanym przez konsorcjum Eurosam w skład którego wchodzą MBDA France, MBDA Italy (razem 66% udziałów) i Thales Group (33%).
Rakiety te powstały jako rakiety systemu woda-powietrze, jednak w toku rozwoju powstały również wersje ziemia-powietrze (system SAMP/T – Surface-to-Air Missile Platform/Terrain, Sol-Air Moyenne Portée Terrestre), startujące z pionowych wyrzutni (co daje im przewagę nad startującymi z wyrzutni nachylonych pod kątem 38° rakietami systemu Patriot).
Produkcja seryjna pocisków rozpoczęła się w 2006 roku w Selles-Saint-Denis; przez pierwsze dwa lata w ilości 5 na miesiąc, od 2011 roku w docelowej ilości ponad 20 miesięcznie. W 2012 roku wyprodukowano tysięczny pocisk.
Budowa i działanie.
Podstawowe dane systemu:
Obrona antyrakietowa.
W odpowiedzi na wzrastające globalne zagrożenie związane z proliferacją pocisków balistycznych i broni jądrowej, coraz większego znaczenia nabierają systemy obronne zdolne do skutecznego zwalczania rakiet i pocisków balistycznych. Jednymi z takich systemów, obok amerykańskich THAAD i Patriot PAC-3, są systemy antyrakietowe:

</doc>
<doc id="1032561" url="https://pl.wikipedia.org/wiki?curid=1032561" title="Oscar (kot)">
Oscar (kot)

Oscar (ur. 2005 - zm. 22 lutego 2022) – hospicyjny kot przedstawiony w specjalnym artykule w The New England Journal of Medicine ze względu na jego przypuszczalną zdolność do rozpoznania bliskiej śmierci pacjentów terminalnie chorych.
Historia i zdolności.
Oscar został przyjęty jako kociak ze schroniska dla zwierząt. Dorastał na trzecim piętrze oddziału demencyjnego w Steere House Nursing and Rehabilitation Center w Providence w stanie Rhode Island. Oddział leczy osoby z chorobą Alzheimera, Parkinsona oraz innymi chorobami w stadium terminalnym. Steere House określa się jako jednostka „przyjazna dla zwierząt". Co najmniej 6 zwierząt przebywa w budynku, dostarczając pacjentom pociechy.
Po 6 miesiącach personel zauważył, że Oscar podobnie jak lekarze i pielęgniarki, dokonuje swoich obchodów. Kot obwąchiwał i obserwował pacjentów, by potem zasnąć przy niektórych z nich. Personel z zaskoczeniem stwierdził, że pacjenci, których Oscar „wybierał” przeważnie umierali w ciągu 2 do 4 godzin od chwili przybycia zwierzęcia. Jeden z pierwszych przypadków dotyczył kobiety z zatorowością kończyny dolnej; Oscar owinął się wokół niedokrwionej nogi i pozostał przy pacjentce aż do jej śmierci.
W innym przypadku lekarz badający pacjenta stwierdził, że ten umiera, gdy kot po prostu odszedł; lekarz uznał, że niezwykła passa Oscara zakończyła się (był to 12 przypadek „rozpoznany” przez kota), by później się przekonać, że to on się pomylił, stawiając diagnozę, która potwierdziła się dopiero po kilku godzinach. Oscar ponownie „odwiedził” pacjenta po tym czasie, na dwie godziny przed jego zgonem.
Pomimo swoich zdolności, Oscar był opisywany przez dr Davida Dosa jako „kot nieprzyjazny (żyjącym) ludziom". Jeden przykład na to został opisany w artykule New England Journal of Medicine. Gdy starsza kobieta przechodziła obok Oscara w czasie jego obchodu, ten wydał „delikatny syk, ostrzeżenie przypominające to, które wydają grzechotniki”, mówiąc w ten sposób „zostaw mnie w spokoju".
Nagroda.
Home and Hospice Care of Rhode Island przekazało Oskarowi nagrodę za jego troskę i przebywanie z pacjentami w ostatnich chwilach ich życia, bez czego wielu umarłoby w samotności.
Nagrodą jest tabliczka pamiątkowa zawieszona na ścianie z wygrawerowaną na niej pochwałą: „Oscar — Steere House: za jego troskliwą opiekę w końcowych chwilach życia".
Opinie medyczne.
Nikt nie jest pewien, czy zachowanie Oscara ma znaczenie dla nauki, czy jest po prostu wynikiem tego, że Oscar żył w miejscu, gdzie większość pacjentów jest w końcowym stadium chorób, a umieranie jest powszechne i spodziewane.
Dr Joan Teno, profesor na Brown Medical School należącym do Uniwersytetu Browna w Providence opiekowała się mieszkańcami Steere House i stale spotykała się z Oscarem, o którym stwierdziła: „Nie chodzi tylko o to, że kot konsekwentnie pojawia się w tej chwili pierwszy. Oscar potrafi zawsze pojawić się we właściwej chwili i wydaje się, że zawsze w 2 ostatnich godzinach".
Dr Dosa (także związana z Brown Medical School), która opisała zjawisko w opracowaniu „NEJM" z 26 lipca 2007 roku, tak mówiła o Oscarze: „Oscar nie popełnia zbyt wielu pomyłek. Wydaje się, że rozpoznaje chwilę przed odejściem pacjenta", spekulując dalej, że „kot być może odbiera jakieś specyficzne zapachy związane ze śmiercią". Dr Teno poparła ten pogląd, mówiąc: „Myślę, że istnieją pewne związki chemiczne uwalniane w czasie gdy ktoś umiera, a Oskar potrafi je wyczuć".
Niektórzy specjaliści od behawioryzmu zwierzęcego mówią, że teoria na temat wyczuwania przez Oscara jakichś zapachów związanych ze śmiercią jest całkiem przekonywająca. „Przypuszczam, że Oscar wyczuwa jakieś związki chemiczne uwalniane przed śmiercią” - stwierdziła Margie Scherk, weterynarz w Vancouver, a także przewodnicząca American Association of Feline Practitioners. Powiedziała także, że: „Koty potrafią wyczuć wiele zapachów, których my nie potrafimy". „Jest pewne, że koty potrafią wykryć chorobę". Dr. Jill Goldman posiadająca dyplom ze stosowanej behawiorystyki zwierzęcej z Laguna Beach w Kalifornii powiedziała, że: „Koty mają znakomity węch”, dodając, że pozostawanie przy umierającym pacjencie również może być wyuczonym zachowaniem. „Istniały dla niego spore szanse na powiązanie pomiędzy „tym” zapachem (a śmiercią)".
Zdolności Oscara można wyjaśnić również na inne sposoby niż teorie związane ze zmysłem węchu. Dr. Daniel Estep posiadająca dyplom ze stosowanej behawiorystyki zwierzęcej z Littletown w Kolorado sugeruje, że „Jedną ze wspólnych cech umierających ludzi jest to, że nie poruszają się zbyt wiele. Być może kot nauczył się dostrzegać chwile, gdy osoba zachowuje się bardzo cicho w łóżku. Być może nie chodzi ani o zapachy, ani dźwięki, a o brak ruchu".
Dr. Thomas Graves, ekspert od kotów na Uniwersytecie Illinois, powiedział do BBC: „Koty często potrafią wyczuć, gdy ich właściciele są chorzy lub gdy chorują inne zwierzęta. Potrafią wyczuć zmiany pogody i znana jest ich zdolność do przeczuwania nadchodzących trzęsień ziemi".

</doc>
<doc id="1032570" url="https://pl.wikipedia.org/wiki?curid=1032570" title="MBDA">
MBDA

MBDA – europejski koncern zbrojeniowy specjalizujący się w produkcji broni rakietowej. Koncern powstał w 2001 roku z połączenia Aérospatiale-Matra Missiles (EADS), działu rakietowego Alenia Marconi Systems oraz Matra BAe Dynamics. W 2003 roku koncern zatrudniał 10 000 pracowników, a w 2005 roku jego przychody osiągnęły €3 mld.

</doc>
<doc id="1032571" url="https://pl.wikipedia.org/wiki?curid=1032571" title="Droga międzynarodowa M05 (Ukraina)">
Droga międzynarodowa M05 (Ukraina)

Droga magistralna M05 (ukr. "Автомагістраль M 05") − droga na Ukrainie w ciągu trasy europejskiej E95. Umożliwia dojazd z Kijowa do Odessy. Droga dwujezdniowa.

</doc>
<doc id="1032575" url="https://pl.wikipedia.org/wiki?curid=1032575" title="Wasylków">
Wasylków

Wasylków (, "Wasylkiw") – miasto na Ukrainie, w obwodzie kijowskim, w rejonie obuchowskim. Do 2020 roku siedziba władz rejonu wasylkowskiego.
Historia.
W 988 r. zbudowano tutaj z rozkazu Włodzimierza Wielkiego fortecę chroniącą Kijów od południa.
Pierwsza wzmianka pochodzi z 996 r. W 1586 r. wprowadzono prawo magdeburskie.
1796 r. Wasylków otrzymał status miasta. Później siedziba ujezdu wasylkowskiego.
W 1968 r. miasto liczyło 24,7 tys. mieszkańców.
W 1989 r. liczyło 40 277 mieszkańców.
W 2013 r. liczyło 36 672 mieszkańców.
26 lutego 2022 miała miejsce bitwa o Wasylków. Również 26 lutego 2022, po bombardowaniu przez rosyjskie rakiety, zapalił się skład paliwa.
Gospodarka.
W mieście rozwinął się przemysł elektromaszynowy, skórzany, mleczarski oraz ceramiczny.

</doc>
<doc id="1032576" url="https://pl.wikipedia.org/wiki?curid=1032576" title="Muchaku">
Muchaku

Muchaku (ur. 1243, data śmierci nieznana) – buddyjska mniszka japońska, mistrzyni zen.
Jej świeckie nazwisko brzmiało Chiyono. Pochodziła z Akity. Była mężatką i urodziła córkę. Gdy miała 34 lata zmarł jej mąż.
Wkrótce została mniszką i uczennicą chińskiego mistrza chan działającego w Japonii Foguanga Zuyuana (jap. Bukkō Sogen) (1226–1286), znanego także jako Wuxue Zuyuan (jap. Mugaku Sogen).
Pewnego dnia, gdy napełniała swą emaliowaną miseczkę na kwiaty wodą spływającą w dolinę strumienia, wypadło dno miseczki. Muchaku widząc przelatującą wodę doznała głębokiego intuicyjnego wglądu. Napisała wtedy wiersz, który przedstawiła mistrzowi.
Bukkō Kokushi (jap. Nauczyciel Narodowy – honorowy tytuł; z chiń. guoshi) dał jej wtedy klasyczny kōan (z chiń. Koan) Trzy bramy Huanglonga (zob. Huanglong Huinan) i drobiazgowo sprawdzał jej intuicyjne zrozumienie. 
W czasie następnej rozmowy osobistej, nauczyciel przekazał jej szatę i miski, czyli zatwierdził jako spadkobiercę Dharmy.
Słynna rodzina Uesugi wybudowała dla niej świątynię w Kioto, gdzie została pierwszą nauczycielką.
Chociaż od cesarzowej Danrin w IX w. było wiele Japonek praktykujących zen, to Muchaku jest uważana za pierwszą mniszkę, która otrzymała pełną aprobatę nauczyciela w linii zen od Szóstego Patriarchy Huinenga.

</doc>
<doc id="1032586" url="https://pl.wikipedia.org/wiki?curid=1032586" title="45 mm moździerz Brixia Mod. 35">
45 mm moździerz Brixia Mod. 35

Brixia Modello 35 – włoski lekki moździerz piechoty (granatnik) kalibru 45 mm z okresu II wojny światowej. Była to nielubiana i nieudana broń, miała bardzo skomplikowaną konstrukcję i była bardzo czasochłonna, i droga w produkcji.
Moździerz ładowany był odtylcowo i używał amunicji rozdzielnego ładowania, ładunki prochowe umieszczane były w magazynku mieszczącym dziesięć ładunków, a pociski ładowane były ręcznie. Maksymalna donośność broni wynosiła ok. 530 m, odległość strzału mogła być regulowana poprzez zmianę kąta podniesienia lufy lub poprzez regulację otworów wentylacyjnych mieszczących się w lufie. Masa pocisku wynosiła ok. 450 g. Teoretyczna szybkostrzelność maksymalna wynosiła ok. 18 strzałów na minutę, w praktyce wynosiła 8-15 strzałów.
Broń była używana przez wojska włoskie do końca II wojny światowej, zdobyczne egzemplarze używane były przez wojska australijskie w czasie kampanii afrykańskiej.
W wojsku włoskim moździerz był bronią batalionową (w przeciwieństwie do innych armii tego okresu średnie moździerze 81 mm, Mortaio da 81/14 Modello 35, używane były jako artyleria pułkowa, a nie batalionowa), do każdego batalionu piechoty przedzielone były dwa plutony, każdy wyposażony w dziewięć moździerzy.

</doc>
<doc id="1032587" url="https://pl.wikipedia.org/wiki?curid=1032587" title="Luoshan Daoxian">
Luoshan Daoxian

Luoshan Daoxian (chiń. 羅山道閑, pinyin "Luóshān Dàoxián"; kor. 라산도한 "Lasan Tohan"; jap. "Rasan Dōkan"; wiet. "La Sơn Đạo Nhàn", zm. IX wiek) – chiński mistrz chan nauczający w tradycji południowej szkoły chan.
Życiorys.
Pochodził z dawnego Changxi, obecnie miasto Xiapu w prow. Fujian.
Opuścił dom aby zostać buddyjskim mnichem i przebywał najpierw na górze Gui (góra Żółwia). Po otrzymaniu ordynacji, Luoshan wyruszył w podróż odwiedzając wielu nauczycieli. Był m.in. uczniem Xuefenga Yicuna. W końcu został uczniem i spadkobiercą Dharmy mistrza chan Yantou Quanhuo.
Pewnego dnia, czując zbliżającą się śmierć, wszedł na podwyższenie i po pewnym czasie otworzył lewą dłoń. Główny mnich tego nie zrozumiał, więc mistrz kazał opuścić salę mnichom ze wschodniej części klasztoru. Następnie otworzył prawą dłoń. Pozostali mnisi także tego nie zrozumieli, więc kazał opuścić salę mnichom z zachodniej części klasztoru. Do pozostałych ludzi rzekł "Jeśli pragniecie wyrazić swoją wdzięczność za dobroć Buddy dla was, nie możecie być zbyt poważni w propagowaniu wielkiego nauczania. A teraz... wynoście się! Wynoście. Trzymajcie się!"! Zaśmiał się i zmarł.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1032589" url="https://pl.wikipedia.org/wiki?curid=1032589" title="Zhuriwka">
Zhuriwka

Zhuriwka () – osiedle typu miejskiego na Ukrainie, w obwodzie kijowskim, w rejonie browarskim, nad rzeką Supij. Do 2020 roku siedziba władz rejonu zhuriwskiego. W 2018 roku liczyło ok. 5 tys. mieszkańców.
Historia.
Pierwsza wzmianka o miejscowości pochodzi z 1690 roku, kiedy car Piotr I nadał ziemie wraz z Zhuriwką sotnikowi basańskiemu Karłowi Jaskowskiemu. Od 1762 roku miejscowość należała do Kiriłła Razumowskiego, hetmana lewobrzeżnej Ukrainy. W 1824 wieś jako posag przeszła na własność hrabiego Arkadija Koczubieja, który uczynił z niej centrum swoich dóbr. W latach 80. XIX wieku przy majątku Koczubiejów utworzono m.in. stację meteorologiczną oraz gospodarstwo doświadczalne z trzyletnim kursem szkoleniowym. Ponadto działało wówczas w Zhuriwce ok. 80 wiatraków i 10 małych olejarni. Trzy razy do roku organizowany był jarmark. W 1913 roku uruchomiono we wsi cukrownię. W tym czasie w miejscowości funkcjonowały trzy stadniny koni.
W latach 1930–1931 i 1935-62 Zhuriwka była siedzibą władz rejonu. W 1932 roku weszła w skład obwodu charkowskiego, a w 1937 roku – połtawskiego. W czasie II wojny światowej, od 15 września 1941 roku do 21 września 1943 roku, wieś znajdowała się pod okupacją niemiecką. W 1954 roku miejscowość weszła w skład obwodu kijowskiego. W 1956 roku nadano Zhuriwce status osiedla typu miejskiego. W 1986 roku ponownie ustanowiono rejon zhuriwski z siedzibą w Zhuriwce.
W 1989 roku Zhuriwka liczyła 6942 mieszkańców, a w 2013 roku – 5338 mieszkańców.

</doc>
<doc id="1032591" url="https://pl.wikipedia.org/wiki?curid=1032591" title="Supij">
Supij

Supij () – rzeka na Ukrainie, lewy dopływ Dniepru, wpada do Zbiornika Kremieńczuckiego.
Płynie przez Nizinę Naddnieprzańską, jej długość wynosi 130 km, a powierzchnia dorzecza – 2000 km². W dorzeczu znajdują się mokradła, teren ochrony ptaków bąk, rybitwa czarna, wodniczka.

</doc>
<doc id="1032596" url="https://pl.wikipedia.org/wiki?curid=1032596" title="Patriot">
Patriot

Drużyny sportowe:
Nazwy stronnictw politycznych:
Ludzie:
Artykuły związane z kinematografią:

</doc>
<doc id="1032602" url="https://pl.wikipedia.org/wiki?curid=1032602" title="LTE">
LTE



</doc>
<doc id="1032603" url="https://pl.wikipedia.org/wiki?curid=1032603" title="Louis Moréri">
Louis Moréri

Louis Moréri (ur. 25 marca 1643 w Bargemon, zm. 10 lipca 1680 w Paryżu), francuski encyklopedysta.
Jego encyklopedia pod oryginalnym tytułem "Le grand Dictionaire historique, ou le mélange curieux de l’histoire sacrée et profane" (Wielki słownik historyczny lub antologia historii świętej i świeckiej) została po raz pierwszy opublikowana w Lyonie w roku 1674 i koncentrowała się
przede wszystkim na hasłach historycznych i biograficznych. Moréri dedykował swoją encyklopedię Gaillardowi de Longjumeau, biskupowi Apt, którego był kapelanem. Po śmierci Morériego jego jednotomowe wydanie z 1674 r. było zmieniane i rozszerzane za każdym razem kiedy się ukazywało. Zostało także przetłumaczone na angielski, niemiecki, włoski, niderlandzki i hiszpański. Łącznie wydano przynajmniej 20 różnych wydań w latach 1674–1759, a liczba woluminów doszła do 10 (od 1 woluminu w wydaniu pierwotnym).

</doc>
<doc id="1032604" url="https://pl.wikipedia.org/wiki?curid=1032604" title="Louis Moreri">
Louis Moreri



</doc>
<doc id="1032605" url="https://pl.wikipedia.org/wiki?curid=1032605" title="Rosawa">
Rosawa

Rosawa () – rzeka na Ukrainie, lewy dopływ Rosi.
Płynie przez Wyżynę Naddnieprzańską, jej długość wynosi 90 km, a powierzchnia dorzecza – 1720 km².

</doc>
<doc id="1032606" url="https://pl.wikipedia.org/wiki?curid=1032606" title="Udaj">
Udaj

Udaj () – rzeka na Ukrainie, prawy dopływ Suły.
Płynie przez Nizinę Naddnieprzańską, jej długość wynosi 327 km, a powierzchnia dorzecza – 7030 km².

</doc>
<doc id="1032607" url="https://pl.wikipedia.org/wiki?curid=1032607" title="Baryszówka">
Baryszówka

Baryszówka (ukr. Ба́ришівка, Barysziwka) – osiedle typu miejskiego na Ukrainie, w obwodzie kijowskim, w rejonie browarskim. Do 2020 roku siedziba władz rejonu baryszowskiego.
Prywatne miasto szlacheckie położone było w powiecie kijowskim województwa kijowskiego, własność wojewody krakowskiego Stanisława Lubomirskiego, w 1643 roku własność wojewody ruskiego Jakuba Sobieskiego. 
Leży nad rzeką Trubiż. Miejscowość założona w 1125.

</doc>
<doc id="1032608" url="https://pl.wikipedia.org/wiki?curid=1032608" title="Paramore">
Paramore

Paramore – amerykański zespół rockowy z Franklin, Tennessee. Od 2017 roku skład zespołu tworzą wokalistka Hayley Williams, gitarzysta Taylor York i perkusista Zac Farro.
Historia.
Pierwsze kompozycje, które grupa stworzyła w studio, trafiły na ich debiutancką płytę "All We Know Is Falling", wydaną w 2005 roku. Zespół ma na koncie występy na Warped Tour, niezależnej trasie koncertowej m.in. z Cute Is What We Aim For i wysokie miejsca na liście Billboardu.
Drugi studyjny album zespołu – "Riot!" – został wydany w 2007 roku i uzyskał status platynowej płyty w USA i Irlandii oraz status złotej płyty w Australii, Kanadzie, Nowej Zelandii i Wielkiej Brytanii.
W sierpniu 2007 roku zespół ogłoszono artystą tygodnia w MTV. W roku 2008 Paramore byli także nominowani do nagrody podczas MTV Video Music Awards (w skrócie: VMA), a także podczas MTV European Music Awards (w skrócie EMA). W tym samym roku, dwie piosenki Paramore ("Decode" oraz "I Caught Myself") znalazły się na ścieżce dźwiękowej do filmu "Zmierzch". 29 września 2009 roku wyszedł trzeci album zespołu zatytułowany "Brand New Eyes". Pierwszym promującym go singlem jest "Ignorance". Na drugi, zespół wybrał "Brick By Boring Brick". Niedługo potem na oficjalnej stronie internetowej Paramore opublikowano studyjną wersję piosenki. 8 sierpnia 2009 roku Paramore otrzymali dwie nagrody na Teen Choice Awards 2009. Zespół zdobył nagrody w kategoriach: „Rock Group” i „Rock Track”. W grudniu 2010 roku z zespołu odeszli bracia: gitarzysta Josh Farro i perkusista Zac Farro.
W 2011 roku została wydana EP-ka zespołu – Singles Club
W kwietniu 2013 roku Paramore wydało czwartą płytę studyjną, zatytułowaną po prostu "Paramore" (album ten często określany jest, jako "The Self-Titled Album"). Płyta trafiła do czołówki list sprzedaży w USA, Wielkiej Brytanii, a także w innych krajach na całym świecie. Natomiast singiel "Still Into You", także wydany w kwietniu 2013, przez ponad pół roku znajdował się w czołówce listy Billboardu.
14 grudnia 2015 roku oficjalnie ogłoszono, że zespół opuścił (już po raz drugi) basista Jeremy Davis. Powodem odejścia miało być niedogadanie się w kwestiach finansowych.
Kiedy w czerwcu 2016 roku, na oficjalnych profilach zespołu w mediach społecznościowych zaczęły pojawiać się nowe zdjęcia członków Paramore spędzających czas w towarzystwie dawnego perkusisty Zaca Farro oraz Justina Meldal-Johnsena (współpracującego z Paramore m.in. w roli producenta), zaczęto spekulować na temat powrotu Zaca do zespołu. Niedługo później, wyszło na jaw, że Zac uczestniczy w nagraniach piątego studyjnego albumu Paramore. Farro potwierdził ponowną współpracę – zaznaczył jednak, że ma ona charakter studyjny, że jedynie nagrywa on partie perkusyjne na płytę i nie oznacza to oficjalnego powrotu do zespołu. Pomimo tego, 2 lutego 2017 roku, Paramore oficjalnie ogłosili powrót perkusisty do podstawowego składu.
12 maja 2017 r. ukazał się piąty studyjny album grupy, zatytułowany "After Laughter". Krążek promuje pięć singli: wydane jeszcze przed premierą płyty "Hard Times" (19 kwietnia 2017 r.), "Told You So, który był singlem tylko w Wielkiej Brytanii" (3 maja 2017 r.), "Fake Happy (29 sierpnia 2017 r.)," "Rose-Colored Boy" (2 marca 2018 r.) oraz Caught in the Middle (26 czerwca 2018 r.).

</doc>
<doc id="1032609" url="https://pl.wikipedia.org/wiki?curid=1032609" title="Elektron (przedsiębiorstwo)">
Elektron (przedsiębiorstwo)

Elektron – szwedzki producent syntezatorów, powstały w 1998 r. Produkuje instrumenty wykorzystywane głównie w muzyce elektronicznej a także efekty oraz oprogramowanie. Instrumenty tej firmy są wykorzystywane przez m.in. Depeche Mode, The Knife, Autechre czy Jacka Sienkiewicza.

</doc>
<doc id="1032611" url="https://pl.wikipedia.org/wiki?curid=1032611" title="Jagodzin (obwód kijowski)">
Jagodzin (obwód kijowski)

Jagodzin (, "Jahotyn") – miasto na Ukrainie, w obwodzie kijowskim, w rejonie boryspolskim. Do 2020 roku siedziba władz rejonu jagodzińskiego.
Stacja kolejowa. Leży nad rzeką Supij, na Nizinie Naddnieprzańskiej.
Historia.
Miejscowość założona w 1552.
Miasto królewskie Jahotyn położone było w pierwszej połowie XVII wieku w starostwie perejasławskim w województwie kijowskim.
Status miasta posiada od 1957.
Demografia.
W 1959 liczyło 13 950 mieszkańców.
W 1974 liczyło 19 tys. mieszkańców.
W 1989 liczyło 25 278 mieszkańców.
W 2013 liczyło 20 445 mieszkańców.
W 2018 liczyło 19 818 mieszkańców.

</doc>
<doc id="1032615" url="https://pl.wikipedia.org/wiki?curid=1032615" title="Hadrozauroidy">
Hadrozauroidy

Hadrozauroidy (Hadrosauroidea) – nadrodzina dinozaurów z grupy ornitopodów (Ornithopoda).
Do nadrodziny tej zalicza się zarówno rodzinę hadrozaurów (Hadrosauridae), jak również formy bardziej bazalne, będące prawdopodobnie ogniwem pośrednim w ewolucji dinozaurów z grupy iguanodontów (Iguanodontia) w kierunku właściwych hadrozaurów. Pierwsze gatunki hadrozauroidów pojawiły się w apcie lub albie na terenach dzisiejszych: Afryki ("Ouranosaurus nigeriensis") oraz Azji ("Probactrosaurus gobiensis" i "Penelopognathus weishampeli").
Pierwsza definicja Hadrosauroidea jako nazwy kladu została przedstawiona w 1998 roku przez Paula Sereno – według niej Hadrosauroidea to klad obejmujący wszystkich przedstawicieli Hadrosauriformes bliżej spokrewnionych z parazaurolofem niż z iguanodonem. Godefroit i współpracownicy również zdefiniowali Hadrosauroidea w 1998, jednak ich definicja odnosi się do znacznie węższego kladu, obejmującego wszystkich potomków ostatniego wspólnego przodka baktrozaura, telmatozaura i hadrozaurów. Klad ten jest znacznie węższy niż Hadrosauroidea "sensu" Sereno – wedle niej hadrozauroidami nie byłyby m.in.: "Probactrosaurus", "Equijubus" czy "Protohadros".
Taksonomia.
Filogeneza.
Kladogram według: Norman (2002) oraz Godefroit, Li &amp; Shang (2005)
 Hadrosauroidea
 |--"Penelopognathus"
 |--+--"Altirhinus"
 | `--"Eolambia"
 `--+--"Protohadros"
 `--+--"Probactrosaurus"
 `--Hadrosauridae
 |--"Telmatosaurus"
 `--+--"Bactrosaurus"
 `--Euhadrosauria
 |--Hadrosaurinae
 `--Lambeosaurinae

</doc>
<doc id="1032622" url="https://pl.wikipedia.org/wiki?curid=1032622" title="Medium Extended Air Defense System">
Medium Extended Air Defense System

Medium Extended Air Defence System (MEADS) – rakietowy mobilny system antybalistyczny i przeciwlotniczy krótkiego i średniego zasięgu obrony w fazie terminalnej ("Terminal Phase Defense") w niskich warstwach atmosfery, opracowywany przez Stany Zjednoczone we współpracy z Niemcami i Włochami. System konstruowany jest do zwalczania zagrożeń atmosferycznych, w tym pocisków manewrujących, samolotów, helikopterów oraz bezzałogowych statków powietrznych (UAV), oferując przy tym nowe możliwości zwalczania taktycznych pocisków balistycznych.
Program.
Programem rozwoju systemu kieruje specjalnie powołana w tym celu agencja Sojuszu Północnoatlantyckiego NATO Medium Extended Air Defence Management Agency (NAMEADSMA). 19 maja 1999 roku NAMEADSMA wraz z amerykańska agencją rządową Ballistic Missile Defense Organization (aktualnie Missile Defense Agency) ogłosiły wybór trój-narodowego komitetu, którego decyzją głównym koordynatorem projektu została spółka joint venture MEADS International. W skład joint venture weszły amerykański Lockheed Martin, włoski MEADS Italy oraz niemiecki MEADS Germany.
Architektura systemu.
Projekt i konstrukcja systemu oparte są na podstawowych wymaganiach określających zdolność do jednoczesnego zwalczania przez system celów zarówno powietrznych jak i balistycznych, bardzo dużej szybkości systemu, wysokiej manewrowości oraz niskiej wykrywalności. System musi być zdolny do zwalczania zagrożeń z każdego kierunku jednocześnie oraz bardzo mobilny - łatwy w transporcie wraz szybkimi, mobilnymi siłami lądowymi NATO, za pomocą samolotów Lockheed C-130 Hercules i Airbus A400M oraz helikopterów CH-47 Chinook i CH-53 Super Stallion.
Pocisk.
Zgodnie z pierwotnymi założeniami, system rakietowy MEADS oparty jest o pocisk PAC-3 MSE ("Missile Segment Enhancement") wchodzący w skład najnowocześniejszej wersji systemu Patriot PAC-3 - PAC-3 Configuration 3. Prace nad tym pociskiem rozpoczęły się latach osiemdziesiątych XX wieku, kiedy Lockheed Martin prowadził prace nad pociskiem rakietowym dla Agencji Zaawansowanej Obrony Antybalistycznej Armii Stanów Zjednoczonych ("U.S. Army’s Advanced Ballistic Missile Defense Agency"). Amerykańskie Dowództwo Obrony Strategicznej zmieniło jednak wymagania wobec pocisku, domagając się umieszczenia w nim radaru zdolnego do umożliwienia pociskowi bezpośredniego dostarczenia celowi wielkiej ilości energii kinetycznej. Po zawarciu odpowiedniego kontraktu, Lockheed Martin rozpoczął prace nad prototypem wykorzystując technologię radaru pracującego w paśmie Ka i gotowy już zespół napędowy. Zespół badawczo-konstrukcyjny działu Missiles and Fire Control (Pocisków i Kontroli Ognia) koncernu Lockheed Martin opracował technologię "hit-to-kill", która pomyślnie przeszła pierwsze testy. Całemu programowi nadano wówczas nazwę "Flexible Lightweight Agile Guided Experiment" (FLAGE). W lutym 1994 roku, rozstrzygnięto konkurs, w wyniku którego prototyp Lockheed Martin pocisku ERINT ("Extended Range Interceptor Technology") został wybrany do prac nad pociskiem dla systemu Patriot PAC-3, a w październiku tego roku, Lockeed Martin rozpoczął prace nad projektem, rozwojem i produkcją pocisku spełniającego konkretne wymagania systemu PAC-3. We wrześniu 1997, Lockheed Martin pomyślnie przeprowadził pierwszy test rozwojowy systemu PAC-3 MSE, który de facto stał się też pierwszym testem elementu przyszłego systemu MEADS.

</doc>
<doc id="1032624" url="https://pl.wikipedia.org/wiki?curid=1032624" title="Pocisk manewrujący">
Pocisk manewrujący

Pocisk manewrujący – (dawniej: "samolot-pocisk") przeznaczony do dostarczenia głowicy bojowej do wyznaczonego celu bezpilotowy autonomiczny aparat latający jednorazowego użytku, którego podstawowymi cechami charakterystycznymi jest lot wykorzystujący aerodynamiczną siłę nośną do pokonania siły grawitacji oraz napędzany na całej trasie lotu przez wbudowane źródło napędu. W odróżnieniu bowiem od pocisków balistycznych, które napędzane są jedynie na początkowym etapie lotu, pociski manewrujące napędzane są wbudowanym źródłem napędu od startu aż do momentu osiągnięcia przez pocisk celu.
Warunkiem uznania obiektu za pocisk manewrujący nie jest zdolność do zmiany kierunku lotu, ani rodzaj wbudowanego napędu. Czynniki te są jedynie rezultatem postępu technicznego, nie są natomiast warunkami konstytutywnymi tego rodzaju broni. Pierwszym pociskiem manewrującym, który wszedł do produkcji seryjnej, był produkowany w latach 1918–1920 amerykański Kettering Bug, którego płatowiec napędzany był czterocylindrowym tłokowym silnikiem spalinowym. Rozwój pocisków manewrujących w dwudziestoleciu międzywojennym doprowadził do powstania i bojowego użycia podczas II wojny światowej pocisków manewrujących V-1 z napędem odrzutowym, zaś rozwój technik naprowadzania i kontroli po zakończeniu tego konfliktu, umożliwił powstanie pocisków manewrujących zdolnych do wielokrotnych zmian kierunku w trakcie lotu i precyzyjnego naprowadzania się na cel, w konsekwencji zaś uczynił je jedną z broni precyzyjnego rażenia.
Współczesne konstrukcje pocisków manewrujących są używane z dowolnych lotniczych, naziemnych i morskich platform startowych, z uwagi zaś na niewielkie rozmiary i niski profil lotu szczególnie skuteczne są w ataku na silnie bronione cele, których rażenie innymi sposobami nie jest możliwe lub też wiązałoby się z dużym ryzykiem dla życia własnych żołnierzy. W związku z brakiem w tamtym czasie precyzyjnych systemów naprowadzania i kontroli, podczas II wojny światowej pociski tego rodzaju używane były do ataków o charakterze terrorystycznym na ludność cywilną Londynu, Antwerpii i Brukseli, po jej zakończeniu zaś wielokrotnie – do przeprowadzania uderzeń precyzyjnych na centra obrony przeciwlotniczej, centra dowodzenia i łączności, bazy lotnicze i obiekty przemysłowe o znaczeniu strategicznym.
Rozwój idei.
W powszechnej świadomości przodkami współczesnych urządzeń objętych definicją pocisku manewrującego były niemieckie pociski V1. Tymczasem pociski tego rodzaju istniały już w trakcie I wojny światowej. Konstrukcja i techniczne charakterystyki pocisków manewrujących ewoluowały w każdym zakresie we wszystkich technicznie zaawansowanych państwach, przy czym na przestrzeni dziesiątek lat prym w tej mierze wiodły Związek Radziecki i Stany Zjednoczone. Ewolucja pocisków manewrujących wiodła od prostych napędzanych silnikiem bomb aerodynamicznie lecących po linii prostej od startu do celu, aż po złożone systemy zdolne do zmiany trasy dolotu, a nawet wielokrotnego podchodzenia do celu, i wciąż nie jest zakończona.
Początki: do 1941.
Idea "latających bomb" bądź też "torped powietrznych" przedstawiana była jako koncepcja operacyjna już przed I wojną światową. W 1915 roku w amerykańskiej prasie nazywano je urządzeniami, które prawdopodobnie zrewolucjonizują nowoczesny sposób prowadzenia walki, a pociski tego rodzaju określano mianem "dział przyszłości". W broni tej dostrzegano wielki potencjał, olbrzymią wartość i ogromną siłę jako środka napadu powietrznego. 
Technologią umożliwiającą wówczas konstrukcję tego rodzaju urządzeń było zastosowanie żyroskopów wbudowanych w ówczesne konstrukcje kadłubów lotniczych. Historycznie znane praktyczne próby budowy tego rodzaju broni zapoczątkowane zostały, gdy w 1915 roku amerykański inżynier Peter Hewitt, wynalazca wysokociśnieniowej lampy rtęciowej, podjął wspólne prace z Elmerem Sperrym i jego przedsiębiorstwem Sperry Gyroscope Company nad swoją „latającą bombą”. Wynalazcy ci wspólnie zaprojektowali i przetestowali automatyczny system kontroli, zaś pomyślne wyniki tych prób skłoniły ich do oficjalnej prezentacji układu. Po podjętej wkrótce i niestety nieudanej próbie zainteresowania wynalazkiem armii amerykańskiej, zwrócili się ze swoim pomysłem do amerykańskiej floty, która zgodziła się przeprowadzić oficjalne testy. 12 września 1916 roku przeprowadzono pierwsze testy automatycznego układu kontroli przed przedstawicielami US Navy, zamontowanego na przygotowanym do tego celu wodnosamolocie. Automatycznie kontrolowana maszyna wzniosła się na zaplanowany pułap, obrała właściwy kurs, przeleciała zaprogramowany dystans, zanurkowała i uderzyła w wyznaczony cel.
Już w pierwszej dekadzie lotów z użyciem napędu silnikowego, pomysł bezzałogowych, automatycznie kontrolowanych „latających bomb” rozważany był w wielu krajach, poza Stanami Zjednoczonymi zwłaszcza w Wielkiej Brytanii. Wkrótce po wybuchu wojny, Brytyjski Gabinet Wojenny zwrócił się do profesora Archibalda Lowa z wnioskiem o opracowanie dalmierza dla artylerii nadbrzeżnej. Projekt przerodził się jednak wkrótce w kontrolowaną za pomocą radia „latającą bombę”, której zadaniem było przechwytywanie niemieckich sterowców i ataki na cele naziemne. 21 marca 1917 roku Low zademonstrował opracowane przez siebie urządzenie wyższym oficerom brytyjskim, jednak pierwsza maszyna rozbiła się natychmiast po starcie, druga natomiast przeleciała niewielką odległość, po czym skierowała się w stronę obserwatorów, ulegając jednak rozbiciu niecałe 3 metry od Lowa i kontrolującego ją urządzenia radiowego. Mniej więcej w tym samym czasie, Henry Folland – konstruktor słynnego myśliwca SE-5 – opracował inny projekt pocisku. Wybudowana przez Royal Aircraft Factory maszyna o rozpiętości skrzydeł 6-6,7 metra i wadze 227 kilogramów wyposażona w silnik o mocy 35 KM, w trzech podjętych w lipcu 1917 roku próbach nie potrafiła jednak oderwać się od Ziemi, po czym projekt przerwano.
Rozwój konstrukcji „latających bomb” nabrał znacznego impetu z chwilą przystąpienia 6 kwietnia 1917 roku Stanów Zjednoczonych do I wojny światowej. Sześć dni później Naval Consulting Board zarekomendował przyznanie środków finansowych na program oparty na konstrukcji Sperry’ego, a już w maju tego roku Sekretarz Marynarki Josephus Daniels zaaprobował wydzielenie 200.000 dolarów na ten projekt. Przeprowadzone z wykorzystaniem wodnosamolotu Curtis N-9 eksperymenty nie zakończyły się jednak powodzeniem aż do 6 marca 1918 roku, kiedy „latająca bomba” przeleciała zaplanowane 1000 jardów (919,4 metra). Następne testy nie wykazały jednak dojrzałości konstrukcji, wkrótce zaś wojna dobiegła końca. Jej zakończenie nie spowodowało jednak porzucenia programu. 2 listopada 1918 roku marynarka zamówiła pięć samolotów od kompanii Witteman-Lewis, z których dwa wyposażyła w oryginalne urządzenia kontrolne Sperry’ego trzy zaś pozostałe w urządzenia zmodyfikowane. Na skutek problemów między innymi ze stabilizacją pocisku, program nie przyniósł jednak przełomu, toteż w 1922 roku został anulowany. W międzyczasie jednak, z nieco większymi sukcesami prowadziła swój program „latających bomb” armia.
Kettering Bug.
Niektóre z udanych lotów (mimo ich nieudanych zakończeń) automatycznie kontrolowanych „latających bomb” N-9 marynarki, zrobiły jednak wrażenie na obserwujących je przedstawicielach amerykańskich wojsk lądowych, w których skład wchodziły w tym czasie siły powietrzne. Toteż armia Stanów Zjednoczonych powołała czteroosobowy zespół celem ustalenia możliwości pozyskania tego rodzaju broni. Podczas gdy trzech członków zespołu wypowiedziało się negatywnie o możliwości skonstruowania takiego urządzenia, Charles Kettering – wynalazca wyposażonego w rozrusznik automobilu, a później wiceprezydent General Motors – wniósł odmienny raport mniejszości. Co nie było w tej sytuacji zaskoczeniem, Kettering otrzymał od armii kontrakt na opracowanie odpowiedniego urządzenia.
Sformowana przez Katteringa grupa kilku przedsiębiorstw (w tym należącego do Sperry’ego oraz Dayton-Wright Company), prostszą w budowie i tańszą od maszyny marynarki „latającą bombę”. Maszyna pokryta była gazą i papierem pakowym nasączonymi gliceryną i kreozotem. Celem zwiększenia stabilności Orville Wright zarekomendował skrzydła o wyraźnym wzniosie (10°), co po realizacji nadało maszynie charakterystyczny wygląd. Wkrótce też, przyjęła się jego nieoficjalna nazwa „Kettering Bug”, mimo że oficjalnie nazywał się „Liberty Eagle”.
25 stycznia 1918 roku, armia zamówiła 25 „insektów”, w przeciwieństwie jednak do marynarki, dla swojej maszyny armia nie przewidziała katapulty – Kettering Bug startował z czterokołowego wózka. Pierwsze loty nowej maszyny, pilotowanej tymczasem jeszcze przez pilota, odbyły się dopiero 19 lipca tego roku, zaś pierwsze loty automatycznie kontrolowane dopiero 14 września i 1 października ze zmiennym jednakże powodzeniem, przy czym najdłuższy z nich sięgnął 60 mil (96,5 km). Ogólnie jednak, oficerowie armii wyrażali zadowolenie z potencjału konstrukcji:
Obserwujący loty podpułkownik Bion Arnold rekomendował najwyższemu dowództwu natychmiastowe ustalenie wielkości produkcji, pozyskanie odpowiedniego pola testowego oraz poinformowanie wojsk własnych oraz sojuszniczych o istnieniu „latających bomb”. Wkrótce jednak wojna dobiegła końca, a amerykańska armia dysponowała 20 ukończonymi „insektami”, 5 płatowcami oraz 11 częściowo tylko skompletowanymi Kettering Bugami. Zakończenie wojny bynajmniej nie przerwało jednak testów nowej broni, które kontynuowano, ponownie ze zmiennym powodzeniem. Nawet jednak szesnastomilowy automatycznie kontrolowany lot w jednej z prób nie mógł przysłonić tego, że aż 10 z 14 prób tego czasu zakończyło się niepowodzeniem, toteż w marcu 1920 roku program został zakończony.
Jedynie 8 z ogółem 36 amerykańskich testów „latających bomb” Sperry’ego i Ketteringa zakończyło się sukcesem. Najważniejszymi przyczynami tego stanu była trudność przeprowadzania testów statków powietrznych, które nie były pilotowane przez człowieka, co utrudniało stwierdzenie rzeczywistych przyczyn niepowodzeń, niedoskonała konstrukcja aerodynamiczna samolotów i niedostateczna wciąż jeszcze wiedza inżynierska na temat aerodynamiki. Częściowo rozwiązywały ten problem testy „latających bomb”, w trakcie których samoloty były pilotowane przez znajdującego się w nich pilota, które pomogły uzyskać w późniejszym kresie pewne sukcesy, jednakże w niewystarczającym zakresie. Powodem niepowodzeń były także konstrukcje systemów kontroli oraz silników, które również nie zawsze pracowały zgodnie z oczekiwaniami. Armia nie zawsze też była w stanie odzyskać uszkodzone bądź zniszczone urządzenia, co z jednej strony powodowało szybkie wyczerpywanie się dostępnych dla testów maszyn, z drugiej zaś często uniemożliwiało stwierdzenie przyczyn niezamierzonego rozbicia się urządzenia. Wszystko to powodowało, że kilku ludzi z wizją, dysponujących jedynie ograniczoną wiedzą i zasobami, nie było w stanie przekształcić ideę „latających bomb” w rzeczywistość. Idea ta przetrwała jednak przez następne lata.
Larynx.
W 1920 roku brytyjskie siły powietrzne (RAF) dostrzegały trzy ścieżki potencjalnego rozwoju: kontrolowanych za pomocą żyrokompasu „latających bomb”, samolotów-celów oraz sterowanych radiowo pocisków odpalanych z powietrza. Wkrótce jednak RAF porzucił trzecią opcję, skupiając się na dwóch pierwszych koncepcjach. Na początku oraz w połowie lat 20. Wielka Brytania testowała pewna liczbę kontrolowanych radiowo samolotów, w tym maszyn Bristol Fighter, Sperry Avio, D.H.9A oraz Wolf. Równolegle jednakże rozpoczęto prace nad samolotem-celem RAE 1921 Target. Ze względów bezpieczeństwa oraz tajemnicy, rozpoczęte w lipcu 1922 roku testy przeprowadzono nad morzem. We wrześniu 1925 roku RAF rozpoczął prace nad rzeczywistą „latająca bombą”. W porównaniu z RAE 1921 Target, pocisk noszący nazwę Larynx ("Long Range Gun with Lynx Engine") był mniejszy, cięższy i szybszy. 200-konny silnik Lynx IV zapewniał pociskowi prędkość maksymalną ponad 200 mil na godzinę (322 km/h), dzięki czemu Larynx był szybszy od każdego ówczesnego samolotu myśliwskiego. Pierwszy Larynx wpadł do kanału La Manche 20 lipca 1927 roku, wkrótce po katapultowaniu z niszczyciela . 15 października 1927 roku trzeci Larynx przeleciał 180 km z prędkością 193 mph (310 km/h) trafiając 8 km od celu. Kolejne testy, przeprowadzone na pustyni w Iraku, rozczarowały jednak brytyjskie siły powietrzne serią niepowodzeń. Na przełomie lat 20. i 30., Wielka Brytania prowadziła programy rozwojowe kilku pocisków, w tym kontrolowanego za pomocą radia pocisku przeciwlotniczego, co spowodowało degradację projektu Larynx w hierarchii priorytetów, a w końcu przerwanie jego programu we wrześniu 1936 roku.
Cechy charakterystyczne.
Pocisk manewrujący jest bezpilotowym, zużywalnym, uzbrojonym aerodynamicznym i autonomicznym statkiem powietrznym, który jest napędzany przez wbudowany weń własny układ napędu. Podstawowymi cechami charakterystycznymi tego rodzaju pocisku jest lot z wykorzystaniem aerodynamicznej siły nośnej oraz napędu silnikowego na całej trasie lotu. W odróżnieniu bowiem od pocisków balistycznych, które napędzane są przez silniki jedynie na początkowym etapie lotu, silniki pocisku manewrującego napędzają go od startu aż do momentu osiągnięcia przez pocisk celu. Istotnymi elementami charakterystycznymi dla pocisków manewrujących są zużywalność – gdyż są one urządzeniami jednorazowego użytku oraz uzbrojenie. Odróżnia je to od statków powietrznych UAV – dronów bojowych lub służących do obserwacji i rekonesansu. Podkreślenie autonomiczności pocisków manewrujących wskazuje na fakt, że pocisk porusza się po z góry zaprogramowanej trasie lotu, co odróżnia go od zdalnie sterowanych maszyn powietrznych oraz pojazdów naprowadzanych komendowo.
Definicja ta opisuje ofensywną broń militarną służącą do osiągania celów bezpieczeństwa narodowego. Niektóre z tych celów mogą być osiągane za pomocą innych rodzajów broni – zwłaszcza broń rakietową. Z uwagi jednak na fakt że pociski manewrujące korzystają z tlenu zawartego w powietrzu atmosferycznym, nie muszą przenosić utleniacza jak pociski rakietowe, w konsekwencji dysponują znacząco większym zasięgiem skutecznym niż pociski o tej samej wadze napędzane silnikiem rakietowym.

</doc>
<doc id="1032625" url="https://pl.wikipedia.org/wiki?curid=1032625" title="The Beginning (album Melody Thornton)">
The Beginning (album Melody Thornton)

The Beginning – pierwszy solowy album Melody Thornton.

</doc>
<doc id="1032627" url="https://pl.wikipedia.org/wiki?curid=1032627" title="Hadrosauroidea">
Hadrosauroidea



</doc>
<doc id="1032628" url="https://pl.wikipedia.org/wiki?curid=1032628" title="One Night Only (singel)">
One Night Only (singel)

One Night Only – piosenka pochodząca z musicalu "Dreamgirls" wystawianego na Broadwayu w 1981. Autorem jej tekstu jest Tom Eyen, a muzyki Henry Krieger.
W musicalu "One Night Only" wykonywana jest dwukrotnie, w różnych wersjach – jako soulowa ballada przez Effie White oraz w wersji disco przez Deenę Jones &amp; the Dreams – konkurujących w notowaniach oraz stacjach radiowych.
Dwie wersje "One Night Only" pojawiły się jako jeden utwór na oryginalnej ścieżce dźwiękowej "Dreamgirls". Wykonywały go: Jennifer Holliday jako Effie oraz Sheryl Lee Ralph, Loretta Devine i Deborah Burrell jako Deena Jones &amp; the Dreams. Cover "One Night Only" nagrali Elaine Paige i Sylvester James. Aktor Hugh Jackman wykonał piosenkę prowadząc galę Tony Award 2004, otoczony grupami reprezentującymi musicale "Caroline, or Change", "Lakier do włosów" oraz "Little Shop of Horrors".
Musical "Dreamgirls" doczekał się adaptacji w postaci filmu pod tym samym tytułem, wyreżyserowanym i napisanym przez Billa Condona w 2006 roku. W obrazie dwie wersje "One Night Only" wykonane zostały przez Jennifer Hudson jako Effie oraz Beyoncé Knowles, Anikę Noni Rose i Sharon Leal jako Deena Jones &amp; the Dreams. Klubowy remiks "One Night Only" Deeny wydany został jako singel promujący ścieżkę dźwiękową filmu.
Sample utworu we własnej wersji "One Night Only" wykorzystał raper Lil Wayne. Grupa Breaksk8 zatańczyła do piosenki w ramach wyzwania dotyczącego Broadwayu w programie "Najlepsi tancerze Ameryki".
Pozycje na listach.
"One Night Only" 6 września 2009 roku zadebiutował na 67. miejscu UK Singles Chart, co spowodowane było wykonaniem piosenki przez Rozell Phillips w programie telewizyjnym "The X Factor".
Lista utworów.
Wydanie singla składa się z różnych wersji "One Night Only" z 2006 roku.

</doc>
<doc id="1032630" url="https://pl.wikipedia.org/wiki?curid=1032630" title="Jedlina-Zdrój (przystanek kolejowy)">
Jedlina-Zdrój (przystanek kolejowy)

Jedlina-Zdrój – przystanek osobowy, a dawniej stacja kolejowa w Jedlinie-Zdroju, w Polsce, w województwie dolnośląskim, w powiecie wałbrzyskim. Przystanek został otwarty w dniu 15 października 1880 roku razem z linią kolejową z Nowej Rudy do Wałbrzycha Głównego.
W roku 2017 przystanek obsługiwał 20–49 pasażerów na dobę.
W 1968 roku na stacji w Jedlinie-Zdroju zrealizowano część zdjęć do filmu Lalka.
Władze miasta zabiegały w 2007 roku o przejęcie budynku dworca i jednego z tuneli pod Małym Wołowcem. Deklarowano zagospodarowanie obiektów na cele turystyczne.

</doc>
<doc id="1032632" url="https://pl.wikipedia.org/wiki?curid=1032632" title="Jerzy Sienkiewicz (satyryk)">
Jerzy Sienkiewicz (satyryk)

Jerzy Sienkiewicz (ur. 6 stycznia 1925 w Krakowie, zm. 3 marca 1992 w Rzeszowie) – polski satyryk, rysownik, wieloletni współpracownik gazety „Nowiny”, wydawanej w województwie rzeszowskim.
Autor rysunkowych komentarzy ośmieszających realia biurokracji i szarej rzeczywistości lat komunizmu, gierkowskiego socjalizmu i późniejszych epok stanu wojennego i przełomów lat 90., zwykle z perspektywy tzw. prostaczka – człowieka zagubionego, lecz walczącego o normalność, przejawiającą się jednak zwykle w mentalności Kalego.
Twórca satyrycznej postaci Jacusia Rzeszowiaczka, który z właściwym sobie chłopskim rozumem i prostotą pakował się w najrozmaitsze sytuacje i zwykle wychodził z nich cało – dzięki przyrodzonemu sprytowi, nie zawsze zgodnemu z poczuciem sprawiedliwości – i zawsze z humorem.

</doc>
<doc id="1032634" url="https://pl.wikipedia.org/wiki?curid=1032634" title="Jerzy Sienkiewicz (powstaniec)">
Jerzy Sienkiewicz (powstaniec)

Jerzy Sienkiewicz ps. "Rudy, Brenner" (ur. 1927, zm. 1 sierpnia 2014 w Warszawie) – kapral podchorąży Armii Krajowej, powstaniec warszawski.
Okres II wojny światowej.
Od maja 1941 w Szarych Szeregach, konspiracyjnym ZHP. Dwukrotnie, w mundurze Luftwaffe, w lutym i w kwietniu 1944, jako kurier Komendy Głównej przewoził pocztę do 27. Wołyńskiej Dywizji Piechoty AK. Przed powstaniem warszawskim został przydzielony do Zgrupowania „Konrad” i walczył w jego szeregach.
Godzina „W” zastała go na Powiślu, w domu przy ul. Solec 24. Był dowódcą grupy szturmowej ze zgrupowania AK por. „Konrada”, którego zadaniem było zajęcie warszawskiego przyczółka mostu Poniatowskiego.
Potem walczył przez tydzień na Czerniakowie w 3. kompanii Zgrupowania „Kryska”. 4 sierpnia odpierał atak niemieckiej kolumny zmechanizowanej, która uderzyła na Czerniaków, cofając się z Pragi przez most Poniatowskiego. W nocy z 5 na 6 sierpnia wyprowadził swoją grupę na Mokotów.
Po przejściu na Mokotów znalazł się w dywizjonie 1 pułku szwoleżerów marszałka Józefa Piłsudskiego, grupie bojowej oficerów i podoficerów pod dowództwem por. Aleksandra Tyszkiewicza ps. „Góral”. Na Mokotowie był w grupie pierwszych powstańców, którzy wkroczyli na ulicę Belgijską, na której niemieccy żandarmi dokonali masakry cywilów.
27 września przeszedł kanałami do Śródmieścia. Do chwili kapitulacji powstania dowodził obroną budynku przy ulicy Nowogrodzkiej.
Po kapitulacji powstania wyszedł z Warszawy z ludnością cywilną. Uciekł z kolumny jenieckiej tuż przed obozem w Ożarowie.
Okres powojenny.
Działał w konspiracji, od 2 sierpnia 1945 w delegaturze Sił Zbrojnych. Aresztowany i zwolniony. Ponownie aresztowany w listopadzie 1945, i ostatecznie w 1949 aresztowany przez UB pod zarzutem szpiegostwa dla Amerykanów ("Od trzech lat był polskim szefem amerykańskiej misji poszukującej lotników USA zaginionych na terenie Polski"). W więzieniu siedział razem z Władysławem Bartoszewskim i Kurtem Fischerem (niemieckim zbrodniarzem wojennym). Skazany na 9 lat więzienia. Jako więzień pracował m.in. w kamieniołomach wapiennych w Bielawie koło Inowrocławia Zwolniony w 1955.
Po wyjściu na wolność pracował w budownictwie, od 1961 do emerytury prowadził zakład rzemieślniczy.
Był konsultantem tekstów o powstaniu warszawskim publikowanych w „Gazecie Stołecznej”.
Dzięki jego staraniom upamiętniono tablicą pamiątkową męczeństwo więźniów NKWD i UB w budynku przy ul. Strzeleckiej 8 w Warszawie.

</doc>
<doc id="1032635" url="https://pl.wikipedia.org/wiki?curid=1032635" title="Brixia">
Brixia



</doc>
<doc id="1032638" url="https://pl.wikipedia.org/wiki?curid=1032638" title="Probaktrozaur">
Probaktrozaur

Probaktrozaur ("Probactrosaurus") – roślinożerny dinozaur z nadrodziny hadrozauroidów (Hadrosauroidea).
Żył we wczesnej kredzie (ok. 120-100 mln lat temu) na terenach wschodniej Azji. Długość ciała ok. 5-6 m, wysokość ok. 2,5 m, ciężar ok. 1 t. Jego szczątki znaleziono w Chinach (Mongolia Wewnętrzna).
Prawdopodobnie miał bezzębny dziób - zęby (rozdrabniające pokarm na miazgę) znajdowały w tylnej części pyska.
Gatunki probaktrozaura:
Trzeci wyróżniony gatunek, ""Probactrosaurus" mazongshanensis" Lü (1997), został później ustanowiony gatunkiem typowym odrębnego rodzaju "Gongpoquansaurus".

</doc>
<doc id="1032641" url="https://pl.wikipedia.org/wiki?curid=1032641" title="Port lotniczy Hiroshima">
Port lotniczy Hiroshima

 – międzynarodowy port lotniczy położony w miejscowości Mihara, w prefekturze Hiroshima. Jest największym portem lotniczym w regionie Chūgoku. W roku 2000 obsłużył 3,3 mln pasażerów.

</doc>
<doc id="1032642" url="https://pl.wikipedia.org/wiki?curid=1032642" title="Penelopognat">
Penelopognat

Penelopognat ("Penelopognathus weishampeli") – roślinożerny dinozaur z nadrodziny hadrozauroidów (Hadrosauroidea).
Żył w okresie wczesnej kredy (ok. 111-99 mln lat temu) na terenach wschodniej Azji. Długość ciała ok. 6 m, wysokość ok. 2,5 m, masa ok. 1 t. Jego szczątki znaleziono w Chinach (Mongolia Wewnętrzna).

</doc>
<doc id="1032647" url="https://pl.wikipedia.org/wiki?curid=1032647" title="Altirin">
Altirin

Altirin ("Altirhinus") – rodzaj roślinożernego dinozaura z nadrodziny hadrozauroidów (Hadrosauroidea). Nazwa jedynego gatunku rodzaju, "Altirhinus kurzanovi", oznacza „wysoki pysk Kurzanowa” – na cześć rosyjskiego paleontologa Siergieja Kurzanowa.
Żył w epoce wczesnej kredy (ok. 120–100 mln lat temu) na terenach centralnej Azji. Długość ciała ok. 8 m, wysokość ok. 3,5 m, masa ok. 4 t. Jego szczątki znaleziono w Mongolii.
Posiadał wielkie nozdrza przed pyskiem. Prawdopodobnie znajdował się tam worek rezonansowy, który umożliwiał komunikację z innymi osobnikami oraz popisy godowe.

</doc>
<doc id="1032655" url="https://pl.wikipedia.org/wiki?curid=1032655" title="Inter Airlines">
Inter Airlines

Inter Airlines – nieistniejące tureckie czarterowe linie lotnicze z siedzibą w Antalya. Obsługiwały połączenia czarterowe do krajów europejskich, głównie do: Niemiec, Belgii i Holandii. Głównym hubem był port lotniczy Antalya.

</doc>
<doc id="1032657" url="https://pl.wikipedia.org/wiki?curid=1032657" title="Edward Thorndike">
Edward Thorndike

Edward Lee Thorndike (ur. 31 sierpnia 1874 w Williamsburg Massachusetts, zm. 9 sierpnia 1949 w Montrose, New York) – amerykański psycholog, współtwórca psychologii wychowawczej, prawa efektu, teorii koneksjonizmu. 
Był pierwszym badaczem, który podjął eksperymentalne badania laboratoryjne nad zachowaniem zwierząt. Otrzymał honorowe stypendium wielu uniwersytetów, był członkiem National Academy of Sciences, przewodniczącym American Psychological Association oraz American Association for the Advancement of Science. 
Działalność.
Thorndike zajmował się odruchami instrumentalnymi. Przyjął, że zwierzę (także człowiek) znajdujące się w odpowiednim stanie motywacyjnym może nauczyć się reakcji ruchowej lub złożonego aktu zachowania (wykształcić odruch warunkowy typu instrumentalnego).
Bodziec obojętny (ruch ręką lub komenda głosowa) → reakcja (podanie łapy) → wzmocnienie (kawałek mięsa). W tym wypadku pies uczy się (podlega warunkowaniu), kojarząc w czasie bodziec obojętny ze swoją konkretną reakcją (ważny jest poziom motywacji).
Najbardziej znaną teorią Thorndike'a jest tzw. prawo efektu (ang. "law of effect") - reakcja, która spowodowała satysfakcjonujący rezultat, w danej sytuacji, będzie z większym prawdopodobieństwem powtarzana w przyszłości; natomiast reakcja, która spowodowała niesatysfakcjonujący rezultat, będzie z większym prawdopodobieństwem niepowtarzana w przyszłości. Prawo to dotyczy wszystkich zwierząt (również ludzi).
W 1898 rozpoczął nauczanie psychologii w college'u dla kobiet na Western Reserve University w Cleveland, Ohio; w 1899, na skutek rekomendacji W. Jamesa, został wykładowcą psychologii w Teachers College, Columbia University, tytuł profesora psychologii wychowania i nauczania otrzymał w 1904, w 1922 dodatkowo pełnił obowiązki dyrektora sekcji psychologii w Institute od Educational Research; na emeryturę przeszedł w 1940, nie zaprzestając działalności pisarskiej, w 1949 opublikował "Selected Writings From a Connectionist's Psychology".
Publikacje.
Jest autorem ponad 500 opublikowanych prac. Wyróżniane są m.in.:

</doc>
<doc id="1032661" url="https://pl.wikipedia.org/wiki?curid=1032661" title="Ihar Astapkowicz">
Ihar Astapkowicz

Ihar Astapkowicz (białorus. Ігар Вячаслававіч Астапковіч; ros. Игорь Вячеславович Астапкович', "Igor' Wiaczesławowicz Astapkowicz"; ur. 4 stycznia 1963 w Nowopołocku) – lekkoatleta, specjalizujący się w rzucie młotem, który początkowo startował w barwach Związku Radzieckiego a następnie Białorusi.
Czterokrotnie brał udział w igrzyskach olimpijskich zdobywając w 1992 roku srebrny, a w 2000 brązowy medal. Ma w swoim dorobku także trzy srebrne medale mistrzostw świata (Tokio 1991, Stuttgart 1993 i Göteborg 1995). Podczas mistrzostw Europy w Splicie (1990) zdobył złoto, a cztery lata później podczas czempionatu w Helsinkach był drugi. W 1987 oraz 1989 zwyciężał na uniwersjadzie. Dwukrotnie był mistrzem ZSRR (1989, 1990), jednokrotnie Wspólnoty Niepodległych Państw (1992) i Białorusi (1997). Rekord życiowy: 84,62 (6 czerwca 1992, Sewilla). Wynik ten do lipca 2005 roku był rekordem Białorusi.
Jego żona Iryna Jatczanka jest dyskobolką, a brat Kanstancin Astapkowicz młociarzem.

</doc>
<doc id="1032662" url="https://pl.wikipedia.org/wiki?curid=1032662" title="Krajczy wielki litewski">
Krajczy wielki litewski

Krajczy wielki litewski (łac. "incisor Lithuaniae") – urząd dworski Wielkiego Księstwa Litewskiego I Rzeczypospolitej, utworzony w 1569 na wzór krajczego wielkiego koronnego. Jednak krajczowie pojawiają się na Litwie znacznie wcześniej. Pierwszym znanym krajczym litewskim był Fedko Chomicz, krajczy Świdrygiełły w 1446 r.
Do zadań krajczego wielkiego litewskiego należało krojenie i próbowanie potraw w czasie uczt wielkiego księcia. Niekiedy zadanie sprawdzania jedzenia spadało na stolnika wielkiego litewskiego. 

</doc>
<doc id="1032663" url="https://pl.wikipedia.org/wiki?curid=1032663" title="Kościół Królowej Różańca Świętego w Poznaniu">
Kościół Królowej Różańca Świętego w Poznaniu



</doc>
<doc id="1032667" url="https://pl.wikipedia.org/wiki?curid=1032667" title="Tajemnice Palm Springs">
Tajemnice Palm Springs

Tajemnice Palm Springs (ang. "Hidden Palms") – serial telewizyjny emitowany przez amerykańską telewizję the CW. 8 sierpnia 2007 r. rozpoczęła się emisja tego serialu na platformie Cyfrowego Polsatu w stacji Fox Life. Na początku planowano nakręcenie 13 odcinków ale ilość ich spadła do 8 i na tylu epizodach stacja poprzestała. Serial nie będzie już nagrywany.
Miejsce kręcenia zdjęć.
Serial był kręcony w mieście Palm Springs w Kalifornii.
Z powodu wysokich kosztów filmowania w Palm Springs zdjęcia zostały przeniesione do studia w Phoenix w stanie Arizona.
Fabuła.
Serial opowiada o nastolatku pochodzącym z bogatej rodziny, którego życie zmienia się kompletnie jednej nocy, w której na jego oczach ojciec popełnia samobójstwo. Rok po tym wydarzeniu Johnny Miller wraz z matką i ojczymem przeprowadza się do Palm Springs. Miasto wygląda jak raj na ziemi, jest tam wiele pól golfowych, basenów, ekskluzywnych restauracji i dyskotek. Z biegiem czasu Johnny odkrywa sekrety i kłamstwa swoich sąsiadów oraz zagmatwaną historię poprzedniego mieszkańca jego domu.

</doc>
<doc id="1032672" url="https://pl.wikipedia.org/wiki?curid=1032672" title="Hidden Palms">
Hidden Palms



</doc>
<doc id="1032674" url="https://pl.wikipedia.org/wiki?curid=1032674" title="ABK Aalborg">
ABK Aalborg



</doc>
<doc id="1032676" url="https://pl.wikipedia.org/wiki?curid=1032676" title="Skupniów Upłaz">
Skupniów Upłaz

Skupniów Upłaz, Skupniowy Upłaz – nazwa określająca zbocza i grzbiet pomiędzy doliną Jaworzynką a Doliną Olczyską w Tatrach Zachodnich (powyżej Skupniowego Przechodu).
Topografia.
Wznosi się na wysokość ok. 1300–1470 m n.p.m. Od Wielkiej Kopy Królowej oddzielony jest przełęczą zwana Diabełek (ok. 1470 m) i Żlebem Roja. Na północ opada po przełęcz Skupniów Przechód (ok. 1275 m) i wschodni grzbiet Wysokiego. Z przełęczy Diabełek opada do doliny Jaworzynki Długi Żleb, stanowiący orograficznie jej prawe odgałęzienie. Od strony Doliny Olczyskiej stok Skupniowego Upłazu jest całkowicie równy, umiarkowanie stromy i pozbawiony skałek, górą kamienisto-trawiasty, niżej trawiasty. Od strony doliny Jaworzynki stok jest znacznie bardziej stromy. Wznoszą się w nim liczne, niewielkie skały i turniczki, większe z nich mają własne nazwy: Parzące Turnie, Gruba Turnia, Krzemionka, Mnich i inne.
Nazewnictwo.
Historycznie nazwa "Skupniów Upłaz" odnosiła się tylko do tych jego zboczy, które opadają do Doliny Olczyskiej na odcinku pomiędzy Boczaniem a Przełęczą między Kopami. Obecnie nazwa ta rozciągana jest również na cały grzbiet wzdłuż tych zboczy. Nazwa pochodzi od góralskiego nazwiska Skupień, upłaz zaś w gwarze góralskiej oznacza łagodny, trawiasty grzbiet. Intensywne dawniej pasterstwo, jak również prace górnicze skutkowały tym, że nadano tutaj nazwę każdemu fragmentowi zboczy, który dla pasterzy i górników miał jakieś znaczenie. Obecnie nazwy te straciły swoje znaczenie i nie są już używane, gdyż nie są potrzebne.
Opis.
Zbudowany jest z wapiennych i dolomitowych skał. Obecnie Skupniów Upłaz to siedlisko bogatej flory wapieniolubnych roślin tatrzańskich porastającej niezalesione fragmenty murawy i skały wapienne. Rośnie tu m.in.: dębik ośmiopłatkowy, gnidosz dwubarwny, kosatka kielichowa, łyszczec rozesłany, naradka włosista, ostrołódka karpacka, powojnik alpejski, przelot alpejski, oset siny, piaskowiec orzęsiony, pleszczotka górska, sesleria tatrzańska, skalnica seledynowa, gronkowa, nakrapiana, naprzeciwlistna i zwisła, stokrotnica górska, tłustosz alpejski, szarotka alpejska, zerwa kulista i inne. M.in. stwierdzono tutaj występowanie szaroty Hoppego i potrostka alpejskiego – bardzo rzadkich gatunków roślin, w Polsce występujących tylko w Tatrach i to w nielicznych tylko miejscach. Ze szlaku turystycznego prowadzącego po wschodniej stronie, tuż poniżej zbudowanej z dolomitów triasowych grani, interesujące widoki na Dolinę Olczyską, pobliski Wielki Kopieniec i Giewont.
Historia.
Dawniej był wypasany. Stoki wschodnie wchodziły w skład Hali Skupniowej (potem Hali Olczysko), stoki zachodnie Hali Jaworzynka. Nadmiernie intensywny wypas doprowadził do ogromnej erozji stoku od strony doliny Jaworzynki i niemal całkowitego zniszczenia gleby, która rozdeptana przez stada owiec zmyta została przez spływające po obfitych ulewach wody. Antoni Wrzosek w 1933 r. opisywał stoki Skupniowego Upłazu jako "„tworzące ponury krajobraz krasowej pustyni żwirowej”". Obszar ten jest przykładem ogromnych zniszczeń dokonanych przez człowieka w Tatrach. Dla potrzeb pasterskich, jak również dla huty w Kuźnicach wycięto całkowicie las, a nawet kosówkę. Stoki te, począwszy od lat międzywojennych, zaczęto regenerować m.in. nasadzeniami modrzewia i obecnie są one już w dużej części pokryte roślinnością. Natomiast wskutek ogromnego nasilenia pieszego ruchu turystycznego w tym rejonie ulegają erozji zbocza od strony Doliny Olczyskiej. Szlak przez Boczań i Skupniów Upłaz na Dolinę Gąsienicową to bowiem jeden z najbardziej zatłoczonych tatrzańskich szlaków. Prowadzi dawną drogą górniczą, którą zwożono do Kuźnic rudę żelaza, a do góry wożono drewno niezbędne do obudowy sztolni. Jadwiga Łuszczewska w 1860 r. pisała: "„górnicy chcąc sprowadzić wózek pełen ciężaru muszą zdjąć z niego tylne koła i powtykać sękate gałęzie, które czepiając się głazów, tworzą niby wielki hamulec”".

</doc>
<doc id="1032677" url="https://pl.wikipedia.org/wiki?curid=1032677" title="AB Aalborg">
AB Aalborg



</doc>
<doc id="1032678" url="https://pl.wikipedia.org/wiki?curid=1032678" title="Teatr im. Aleksandra Fredry w Gnieźnie">
Teatr im. Aleksandra Fredry w Gnieźnie

Teatr im. Aleksandra Fredry w Gnieźnie – powstał dzięki społecznej inicjatywie Sekcji Teatralnej Towarzystwa Przyjaciół Gniezna, a jego siedzibą stał się budynek kina „Słońce” przy ul. Chrobrego. Teatr zainaugurował swą działalność 1 maja 1946 inscenizacją komedii Józefa Korzeniewskiego STARY KAWALER w reżyserii Henryka Barwińskiego, swego pierwszego kierownika artystycznego. Pod koniec lat czterdziestych Teatr upaństwowiono, a od 1955 roku, jako jedyna profesjonalna scena dramatyczna w kraju, nosi imię Aleksandra Fredry. 
Przez 45 lat Teatr funkcjonował jako scena objazdowa. W roku 1991, po zakończeniu trwającej 5 lat przebudowy obiektu, stał się placówką wyłącznie stacjonarną. Jego powtórnym narodzinom w dniu 17 maja 1991 roku towarzyszył Henryk Tomaszewski, światowej sławy mim, tancerz, choreograf, reżyser, założyciel i wieloletni dyrektor Wrocławskiego Teatru Pantomimy, który wraz z ówczesnym dyrektorem Teatru im. A. Fredry Tomaszem Szymańskim otworzył nowy rozdział w działalności gnieźnieńskiej sceny, znaczony kilkuletnią owocną współpracą Gniezna i Wrocławia. Wtedy to powstały tak znaczące inscenizacje jak: Sen nocy letniej (1992) Przypowieści (1993) oraz Spór Pierre’a de Marivaux (1995). 
Wyróżnikiem repertuaru Teatru stały się liczne inscenizacje klasyki polskiej i obcej, od Sofoklesa po Gombrowicza, ze szczególnym uwzględnieniem dzieł patrona (tu właśnie w roku 2013 miały miejsce najbardziej uroczyste obchody 220-tej rocznicy urodzin ojca komedii polskiej), oraz szeroka oferta programowa, oparta o klasykę gatunku,  skierowana do najmłodszego widza. Obok Tomasza Szymańskiego reżyserowali tu m.in. Józef Jasielski, Lech Raczak, Piotr Kruszczyński, Stanisław Brejdygant, Zdzisław Wardejn, Konrad Szachnowski, z teatrem współpracowali tacy scenografowie jak: Władysław Wigura, Barbara i Lucjan Zachmocowie, Elżbieta Iwona Dytrych, Pavel Hubička, Ewa i Piotr Tetlakowie, Jan Kozikowski, Mirek Kaczmarek. 
Teatr prezentował swe dokonania również poza Gnieznem. W roku 2004 współpracował ze Sceną Polską w Holandii podczas organizowanych tam obchodów 200-lecia urodzin Adama Mickiewicza, w roku 2006 uczestniczył w Międzynarodowym Festiwalu w Sarajewie, w latach 2007-2008 współpracował z Teatrem Narodowym w Tuzli. Spektakl „Kartoteka” Tadeusza Różewicza w reż. Piotra Kruszczyńskiego można było zobaczyć w finale  IV edycji Festiwalu Sztuki Reżyserskiej „Interpretacje” w Katowicach w 2001 roku, „Trans-Antlantyk” Witolda Gombrowicza w reż. Lecha Raczaka wziął udział w VII Międzynarodowym Festiwalu Gombrowiczowskim w Radomiu w r. 2006 oraz rok wcześniej w Międzynarodowym Festiwalu „Malta” w Poznaniu. Na poznańskiej „Malcie” w r. 2012 Teatr zaprezentował również „Nie-Boską Komedię. Rzecz o krzyżu” wg Zygmunta Krasińskiego w reż. Piotra Kruszczyńskiego. Ten sam spektakl w roku 2014 został zaproszony do udziału w 39-tych Opolskich Konfrontacjach Teatralnych „Klasyka Polska”. 
W 2013 stanowisko dyrektora Teatru objęła Joanna Nowak, a zastępcą dyrektora został Łukasz Gajdzis. Profil artystyczny oraz repertuarowy sceny zaczął się znacząco zmieniać. Oprócz funkcji edukacyjnej skierowanej do najmłodszej części widowni oraz teatru familijnego, gnieźnieński ośrodek aspiruje dziś do miana teatru współczesnego, żywo reagującego na rzeczywistość i aktywnie rozwijającego swoją funkcję społeczną. W sezonie artystycznym 2016/2017 konsulatem artystycznym została Maria Spiss, zaś funkcję zastępcy dyrektora objął Jarosław Balcar.

</doc>
<doc id="1032698" url="https://pl.wikipedia.org/wiki?curid=1032698" title="Amelogenesis imperfecta">
Amelogenesis imperfecta

Amelogenesis imperfecta (ang. amelogenesis imperfecta, AI) – grupa uwarunkowanych genetycznie zaburzeń rozwoju szkliwa zębów. Zęby chorych z "amelogenesis imperfecta" są małe, przebarwione, mają nieprawidłowo ukształtowaną powierzchnię, są podatne na uszkodzenia i przedwcześnie wypadają. Choroba może dotyczyć zarówno uzębienia mlecznego jak i stałego. Wyróżniono wiele typów i klasyfikacji klinicznych schorzenia.
Epidemiologia.
Szacunki co do częstości schorzenia w populacji są bardzo różne i wynosiły od 1:14 000 w USA do 1:700 w populacji szwedzkiej.
Etiologia.
Szkliwo jest wysoce zmineralizowaną tkanką, w której ponad 95% objętości stanowią kryształy hydroksyapatytu. Uważa się, że tworzenie tej niezwykle uporządkowanej struktury jest regulowane przez ameloblasty na drodze interakcji z licznymi typami cząsteczek organicznych, w tym enameliny, amelogeniny, ameloblastyny, tufteliny, amelotyny, sjalofosfoproteiny dentynowej i różnorodnych enzymów, takich jak kalikreina 4 i metaloproteinaza 20 macierzy szkliwa. Mutacje w każdym z genów kodujących wymienione białka skutkują fenotypem "amelogenesis imperfecta".
Typy.
Począwszy od wyróżnienia jednostki chorobowej przez Weinmanna i wsp. w 1945 roku przedstawiono liczne klasyfikacje kliniczne zaburzenia. Weinmann podzielił AI na dwa zasadnicze typy: z hipoplazją szkliwa i z hipomineralizacją szkliwa.
Klasyfikacja Darlinga.
Darling podzielił dwa typy według Weinmanna na sześć dalszych.
Klasyfikacja Witkopa.
Witkop (1957) wyróżnił 5 typów schorzenia opierając się przede wszystkim na analizie fenotypu. Jako pierwszy dodał do klasyfikacji uwagi dotyczące różnych typów dziedziczenia choroby. Podobną klasyfikację przedstawił Schulze w 1970 roku.
1. Typ hipoplastyczny
2. Typ z hipomineralizacją
3. Typ niedojrzały
4. Typ niedojrzały z przebarwieniami
5. Typ z miejscową hipoplazją.
Klasyfikacja Witkopa i Rao.
Witkop i Rao przedstawili kolejną próbę sklasyfikowania odmian AI w 1971 roku:
Leczenie.
Chorzy z AI ze względu na znaczny defekt kosmetyczny szkliwa oraz łatwe jego ścieranie i towarzyszące nieprawidłowości zgryzu, wymagają wielospecjalistycznej opieki lekarskiej. W niemowlęctwie zaleca się stosowanie metalowych koron chroniących uzębienie mleczne przed zniszczeniem, później zaleca się obok leczenia zachowawczego leczenie periodontologiczne, chirurgiczne, ortodontyczne i protetyczne.

</doc>
<doc id="1032703" url="https://pl.wikipedia.org/wiki?curid=1032703" title="Mari (ujednoznacznienie)">
Mari (ujednoznacznienie)



</doc>
<doc id="1032706" url="https://pl.wikipedia.org/wiki?curid=1032706" title="Liga Mistrzów UEFA (1995/1996)">
Liga Mistrzów UEFA (1995/1996)

IV Liga Mistrzów UEFA 1995/1996
XLI Puchar Europy Mistrzów Klubowych 1995/1996
Finał.
 
ZDOBYWCA LIGI MISTRZÓW 1995/1996
JUVENTUS F.C. DRUGI TYTUŁ 

</doc>
<doc id="1032709" url="https://pl.wikipedia.org/wiki?curid=1032709" title="Gemini 12">
Gemini 12

Gemini 12 – dziesiąty, a zarazem ostatni, załogowy lot kosmiczny w ramach programu Gemini. Ze względu na problemy, które wystąpiły w kilku poprzednich misjach, skoncentrowano się na EVA. Była to jedyna misja, podczas której odbyły się aż trzy wyjścia w otwartą przestrzeń kosmiczną.
Spacery kosmiczne.
Po zakończeniu wcześniejszych misji Gemini, NASA w dalszym ciągu nie posiadała dopracowanej techniki wykonywania spacerów kosmicznych. W celu udoskonalenia procedur dotyczących pracy poza statkiem kosmicznym, Buzz Aldrin został poddany treningowi symulującemu spacer kosmiczny. W skafandrze został umieszczony w basenie, gdzie mógł pływać niczym w stanie nieważkości. Gemini 12 został wyposażony w zewnętrzne barierki i uchwyty, które pomogły pozostać astronaucie w żądanym miejscu.
Cele misji.
Celem ostatniej misji programu Gemini było udowodnienie, iż astronauci mogą łatwo i efektywnie pracować poza pokładem statku. W tym celu na zewnątrz kapsuły zostały dodane nowe ulepszone zaczepy oraz wprowadzono trening w środowisku podwodnym, które miało symulować warunki nieważkości. Trening ten jest wykorzystywany do dziś. Ponad dwugodzinny spacer kosmiczny Aldrina, podczas którego fotografował gwiazdy, zdemontował zamontowany na zewnątrz statku element służący do badania mikrometeorytów i wykonywał inne czynności, ostatecznie udowodnił wykonalność spacerów kosmicznych. Dwa kolejne EVA poszły łatwo, jak również zbliżenie i dokowanie do pojazdu-celu GATV 12 (które z powodu awarii radaru zbliżeniowego musiało zostać przeprowadzone częściowo ręcznie). Podniesienie orbity nie powiodło się z powodu awarii silników pojazdu-celu.
Start.
Lot Gemini 12 rozpoczął się 11 listopada 1966 roku o godzinie 20:46:33 UTC. Półtorej godziny wcześniej wystartowała Agena.
Przebieg misji.
Astronauci wykonali 59 okrążeń Ziemi w ciągu ponad 94 godzin. Perygeum orbity znajdowało się na wysokości 161 km (po zmianie orbity 296 km), apogeum 281 km (po zmianie orbity 296 km). Po czterech godzinach od startu Lovell i Aldrin połączyli się z Ageną. Po kilku godzinach uruchomili jej silnik, przenosząc się na wyższą orbitę. Pierwszy dzień misji zakończyła EVA, podczas której Aldrin przez 2 godziny i 29 minut stał w otwartym włazie kapsuły. W czasie gdy statki znajdowały się na oświetlonej części orbity, astronauta zainstalował poręcz łączącą Gemini i Agenę, która miała mu ułatwić późniejsze prace w przestrzeni kosmicznej. Pozostawał połączony ze statkiem nylonową liną oraz łączami systemu podtrzymywania życia, komunikacyjnego i elektrycznego.
Drugiego dnia, posługując się silnikiem Ageny, astronauci obniżyli orbitę. Aldrin wykonał kolejny spacer kosmiczny, trwający 2 godziny i 6 minut. Tym razem wyszedł na zewnątrz kapsuły, ale cały czas pozostawał podłączony do systemów statku. Jednym z jego zadań było (podobnie jak podczas misji Gemini 11) połączenie statków Gemini i Agena liną, tak by mogły wirować wokół wspólnego środka masy. Następnie astronauta testował metody poruszania się w stanie nieważkości, sprawdzając, w jakim stopniu zainstalowana wcześniej poręcz oraz zaczepy na nogi ułatwiają mu ruch.
Kolejny spacer kosmiczny Aldrina nastąpił trzeciego dnia misji, jednak tym razem astronauta przez cały czas (55 minut) pozostawał w otwartym włazie kapsuły. Jego głównym zadaniem było robienie zdjęć oraz pozbycie się zbędnego wyposażenia, używanego podczas poprzednich wyjść w otwartą przestrzeń kosmiczną. W ciągu trzech spacerów Aldrin spędził poza statkiem w sumie 5,5 godziny, co oznaczało znaczny postęp w stosunku do wszystkich wcześniejszych misji.
Wodowanie.
Misja zakończyła się kontrolowanym przez komputer pokładowy, idealnym wejściem w atmosferę Ziemi, co stanowiło bardzo udane zakończenie programu. Gemini 12 wodował na Atlantyku 15 listopada 1966 roku o godzinie 19:21:04 UTC w odległości 4,8 km od zaplanowanego miejsca.
Podsumowanie.
Doświadczenia zebrane w czasie dotychczasowych lotów pozwoliły na przygotowanie misji w sposób wyjątkowo staranny. Działalność astronauty na zewnątrz pojazdu zakończyła się pełnym sukcesem. Aldrin dysponował dużymi ułatwieniami. Korzystał z licznych zaczepów, uchwytów i stopni zamontowanych na zewnątrz pojazdu. Niezależnie od tego wykonywał wszystko czynności bardzo wolno. Dzięki temu nie odczuwał zmęczenia. Połączenie pojazdów wykonał bez żadnych trudności.
Insygnia misji.
Kolory loga misji są nawiązaniem do daty misji, która odbyła się w okresie Halloween. Rzymskie cyfry XII są umieszczone w miejscu, w którym znajdowałyby się na tarczy zegara – to symbol tego, iż misja Gemini 12 była ostatnią misją w programie. Żółty łuk po lewej symbolizuje Księżyc – cel programu Apollo, następcy Gemini.
Lokalizacja statku.
Po siedmiu latach spędzonych w muzeum transportu i technologii w Auckland w Nowej Zelandii, kapsuła powróciła do Stanów Zjednoczonych. Aktualnie jest na wystawie w Adler Planetarium w Chicago.

</doc>
<doc id="1032710" url="https://pl.wikipedia.org/wiki?curid=1032710" title="Azotan manganu(II)">
Azotan manganu(II)

Azotan manganu(II) – nieorganiczny związek chemiczny, sól kwasu azotowego i manganu na II stopniu utlenienia. Występuje jako mono-, tetra- lub hexahydrat.
Właściwości.
Azotan manganu(II) jest ciałem stałym barwy białej, ma zapach kwasu azotowego. Podczas ogrzewania do około 100 °C następuje jego rozkład. Ma właściwości higroskopijne. pH roztworu wodnego azotanu manganu wynosi 3.
Działanie na organizm człowieka.
Po dostaniu się do organizmu może powodować methemoglobinemię z bólami głowy, arytmię serca, spadek ciśnienia krwi oraz duszności. Powoduje też cyjanozę.
Po kontakcie z oczami wywołuje ich podrażnienie.
Pierwsza pomoc.
Przy kontakcie z oczami lub skórą należy jak najszybciej przemyć je wodą. Po spożyciu należy podać dużą ilość wody i spowodować wymioty.

</doc>
<doc id="1032713" url="https://pl.wikipedia.org/wiki?curid=1032713" title="Grodna">
Grodna



</doc>
<doc id="1032718" url="https://pl.wikipedia.org/wiki?curid=1032718" title="Edward L. Thorndike">
Edward L. Thorndike



</doc>
<doc id="1032720" url="https://pl.wikipedia.org/wiki?curid=1032720" title="Odruch instrumentalny">
Odruch instrumentalny



</doc>
<doc id="1032721" url="https://pl.wikipedia.org/wiki?curid=1032721" title="Deep">
Deep



</doc>
<doc id="1032726" url="https://pl.wikipedia.org/wiki?curid=1032726" title="81 mm moździerz 81/14 Modello 35">
81 mm moździerz 81/14 Modello 35

Mortaio da 81/14 Modello 35 – włoski moździerz średni kalibru 81 mm używany w okresie II wojny światowej. W przeciwieństwie do wojsk innych państw, w których moździerze tego kalibru stanowiły broń batalionową, w armii włoskiej stanowiły one artylerię pułkową – na wyposażeniu każdego pułku znajdowało się 6 moździerzy tego typu, na poziomie dywizji znajdowało się 18 dodatkowych moździerzy.
Moździerz strzelał dwoma rodzajami pocisków burzących – lekkim, ważącym 3,26 kg do walki na większą odległość i ciężkim (6,86 kg). Był bronią o typowej budowie systemu Stokesa–Brandta, ale dość lekką, o dużym zasięgu i przez to udaną.

</doc>
<doc id="1032732" url="https://pl.wikipedia.org/wiki?curid=1032732" title="Pomniki przyrody w gminie Kruszwica">
Pomniki przyrody w gminie Kruszwica

Pomniki przyrody w gminie Kruszwica porozrzucane są głównie na terenie Nadgoplańskiego Parku Tysiąclecia, ale znaczną ilość można spotkać na terenie całej gminy.

</doc>
<doc id="1032733" url="https://pl.wikipedia.org/wiki?curid=1032733" title="Wilhelm X Święty">
Wilhelm X Święty

Wilhelm X Święty (ur. 1099 w Tuluzie, zm. 9 kwietnia 1137), książę Akwitanii i Gaskonii, hrabia Poitiers, syn księcia Wilhelma IX Trubadura i Filipy, córki Wilhelma IV, hrabiego Tuluzy.
Urodził się w Tuluzie, podczas krótkiego panowania jego rodziców nad tym hrabstwem. Wkrótce, jeszcze w tym samym roku, książę Wilhelm IX zwrócił Tuluzę Bertrandowi i wyruszył na wyprawę krzyżową. Filipa i jej synek przenieśli się do Poitiers.
Ok. 1115 r. Wilhelm IX wziął sobie kochankę, żonę jednego ze swoich wasali, zwaną "La Dangerosa". Spowodowało to konflikt w rodzinie, bunt syna, decyzję żony o udaniu się do klasztoru (zmarła tam w 1118 r.) oraz papieską ekskomunikę. Stosunki między ojcem a synem poprawiły się dopiero w 1121 r., kiedy młodszy Wilhelm poślubił córkę La Dangerosy i jej męża, Aimery'ego I de Rochefoucauld, wicehrabiego de Châtellerault, imieniem Eleonora (ok. 1103 - marzec 1130). Wilhelm i Eleonora mieli razem syna i dwie córki:
Wilhelm został księciem Akwitanii po śmierci swojego ojca w 1126 r. Podobnie jak Wilhelm IX jego następca był mecenasem trubadurów, muzyków i literatów. Sam dobrze wykształcony dbał o należytą edukację swoich córek, co było ewenementem w ówczesnej Europie, gdzie większość władców była analfabetami.
Książę był również aktywnym graczem na międzynarodowej scenie politycznej. Sprzymierzony z hrabią Andegawenii Godfrydem V brał udział w najazdach na Normandię i Francję. W polityce wewnętrznej walczył z sukcesami o koalicją wrogich mu wasali z rodów Lusignanów i Parthenay'ów. Po schizmie 1130 r. Wilhelm popierał antypapieża Anakleta II przeciwko papieżowi Innocentemu II. Czynił to wbrew stanowisku swoich biskupów. Dopiero w 1134 r., po namowach Bernarda z Clairvaux, porzucił sprawę Anakleta i przeszedł na stronę Innocentego.
W 1137 r. Wilhelm wyruszył na pielgrzymkę do Santiago de Compostela, ale zmarł w trakcie podróży (podejrzewano otrucie). Na łożu śmierci wyraził wolę, aby opiekunem jego 15-letniej córki Eleonory został król Francji Ludwik VI Gruby, który miał również znaleźć dziewczynie godnego męża. Ludwik chętnie przyjął protektorat nad Andegawenią i wydał Eleonorę za swojego syna i następcę Ludwika VII.

</doc>
<doc id="1032734" url="https://pl.wikipedia.org/wiki?curid=1032734" title="Kryminalni – muzyka z serialu">
Kryminalni – muzyka z serialu

Kryminalni – muzyka z serialu – soundtrack z muzyką Macieja Zielińskiego z serialu "Kryminalni".

</doc>
<doc id="1032737" url="https://pl.wikipedia.org/wiki?curid=1032737" title="Zalmokses">
Zalmokses

Zalmokses ("Zalmoxes") – dinozaur z rodziny rabdodonów (Rhabdodontidae).
Żył w okresie późnej kredy (ok. 71-65 mln lat temu) na terenach współczesnej Europy. Długość ciała ok. 9 m, wysokość ok. 4 m, ciężar ok. 4 t. Jego szczątki znaleziono w Rumunii.
Gatunki.
Pierwotnie opisany został jako "Mochlodon".

</doc>
<doc id="1032745" url="https://pl.wikipedia.org/wiki?curid=1032745" title="Blizanci (Macedonia Północna)">
Blizanci (Macedonia Północna)

Blizanci (maced. "Близанци") – wieś w północno-wschodniej Macedonii Północnej, w gminie Kratowo.

</doc>
<doc id="1032748" url="https://pl.wikipedia.org/wiki?curid=1032748" title="Wakuf (Macedonia Północna)">
Wakuf (Macedonia Północna)

Wakuf (maced. "Вакуф") – wieś w północno-wschodniej Macedonii Północnej, w gminie Kratowo.

</doc>
<doc id="1032749" url="https://pl.wikipedia.org/wiki?curid=1032749" title="Dimonce">
Dimonce

Dimonce (maced. "Димонце") – wieś w północno-wschodniej Macedonii Północnej, w gminie Kratowo.

</doc>
<doc id="1032750" url="https://pl.wikipedia.org/wiki?curid=1032750" title="Emirica">
Emirica

Emirica (maced. "Емирица") – wieś w północno-wschodniej Macedonii Północnej, w gminie Kratowo.

</doc>
<doc id="1032751" url="https://pl.wikipedia.org/wiki?curid=1032751" title="Whippet (rasa psów)">
Whippet (rasa psów)



</doc>
<doc id="1032752" url="https://pl.wikipedia.org/wiki?curid=1032752" title="Drive-by pharming">
Drive-by pharming

Drive-by Pharming – forma zagrożenia internetowego, będąca połączeniem ataku typu pharming, jak i socjotechniki. Celem agresora jest skłonienie ofiary do odwiedzenia przygotowanej wcześniej strony internetowej, zawierającej szkodliwy kod (najczęściej w formie skryptu JavaScript), który ma za zadanie zmianę ustawień DNS na routerze osoby odwiedzającej w taki sposób, że adresy wpisywane przez użytkownika, będą przekierowywane na strony spreparowane przez atakującego. Tym samym agresor może przygotować np. stronę logowania banku internetowego, wyglądającą identycznie jak oryginalna. Jednak dane dostępowe zamiast umożliwić logowanie, przesłane zostaną do osoby dokonującej ataku.
Aby atak Drive-by Pharming był możliwy, hasło do routera musi być puste, ustawione fabrycznie lub łatwe do odgadnięcia. Aby obronić się przed tego typu zagrożeniem, należy ustawić w routerze trudne do złamania hasło, nie otwierać stron, co do których nie mamy zaufania oraz w przypadku logowania do stron banków lub podobnych instytucji, ważne jest sprawdzenie, czy połączenie jest szyfrowane oraz czy strona ma ważny certyfikat.

</doc>
<doc id="1032753" url="https://pl.wikipedia.org/wiki?curid=1032753" title="Żełeznica">
Żełeznica

Żełeznica (maced. "Железница") – wieś w północno-wschodniej Macedonii Północnej, w gminie Kratowo.

</doc>
<doc id="1032755" url="https://pl.wikipedia.org/wiki?curid=1032755" title="Talenkauen">
Talenkauen

Talenkauen ("Talenkauen santacrucensis") – niewielki, bazalny przedstawiciel iguanodonów. Żył w późnej kredzie na terenach Ameryki Południowej. Osady, w których odkryto jego skamieniałości, pierwotnie datowano na wczesny mastrycht; późniejsze badania wskazują, że należy je datować na cenoman–santon, najprawdopodobniej na cenoman Długość ciała ok. 4 m, wysokość ok. 1,5 m, masa ok. 200 kg. Szczątki talenkauena znaleziono w Argentynie (w okolicach jeziora Viedma). Jego niezwykłą cechą były kostne płyty pokrywające boki ciała. Ogólną budową przypominał późnojurajskiego driozaura z Ameryki Północnej. Różnił się od niego dłuższą szyją, mniejszą głową i dłuższymi, smukłymi ramionami. Prymitywną cechą talenkauena jest to, że miał zęby w przedniej części górnej szczęki i pierwszy palec w kończynie przedniej. U bardziej zaawansowanych iguanodonów pysk był zakończony bezzębnym dziobem i zostały tylko trzy palce w dolnej kończynie (2, 3 i 4). Za to cechą łączącą go z innymi południowoamerykańskimi ornitopodami (notohipsylofodon i anabisetia) jest kość udowa ze zmniejszoną powierzchnią miejsca, w którym przyczepione były mięśnie. Być może mamy zatem do czynienia z nową grupą południowych ornitopodów. W analizach kladystycznych umiejscowiono rodzaj Talenkauen między najbardziej bazalnymi iguanodontami (tenontozaur i gasparinizaura) a nieco bardziej zaawansowanymi (driozaur i anabisetia).
Płytki kostne.
Niezwykłą cecha talenkauena były gładkie, owalne płyty kostne znajdujące się na klatce piersiowej. Były długie (18 cm) i zarazem cienkie (3mm). Podobnie opancerzony był tescelozaur, znaleziony w tych samych skałach to tyranozaur. Jednak tescelozaur nie był blisko spokrewniony z talenkauenem. Oba te dinozaury znane są z dobrze zachowanych skamieniałości, ale płytki były na tyle delikatne, że prawdopodobnie rzadko się przekształcały w skamieliny. Może to świadczyć, że podobne struktury były szerzej rozpowszechnione wśród ornitopodów. Płytki mogły pełnić funkcję wspomagająca oddychania, podobnie jak u tuatary, krokodyli, ptaków i maniraptorów. Z pewnością były za słabe, by pełnić funkcję ochronną.
Środowisko życia.
Talenkauen był niewielkim ornitopodem żywiącym się zapewne roślinami. Żył obok gigantycznego tytanozaura "Puertasaurus" i drapieżnego celurozaura "Orkoraptor" na terenach porośniętych drzewami szpilkowymi, okresowo zalewanymi przez morze.

</doc>
<doc id="1032756" url="https://pl.wikipedia.org/wiki?curid=1032756" title="Filipowci">
Filipowci

Filipowci, Filipovci (maced. "Филиповци") – wieś w północno-wschodniej Macedonii Północnej, w gminie Kratowo.&lt;br&gt;Według rządowego spisu osada liczy 112 mieszkańców i systematycznie się wyludniała; jeszcze w 1961 r. zamieszkiwało w niej 519 osób.

</doc>
<doc id="1032758" url="https://pl.wikipedia.org/wiki?curid=1032758" title="Gorno Kratowo">
Gorno Kratowo

Gorno Kratowo, Gorno Kratovo (maced. "Горно Кратово") – wieś w północno-wschodniej Macedonii Północnej, w gminie Kratowo.

</doc>
<doc id="1032759" url="https://pl.wikipedia.org/wiki?curid=1032759" title="Kawrak">
Kawrak

Kawrak, Kavrak (maced. "Каврак") – wieś w północno-wschodniej Macedonii Północnej, w gminie Kratowo.

</doc>
<doc id="1032760" url="https://pl.wikipedia.org/wiki?curid=1032760" title="Australian Open 2007 (gra podwójna mężczyzn)">
Australian Open 2007 (gra podwójna mężczyzn)

Linki zewnętrzne.
Drabinka na stronie ITF 

</doc>
<doc id="1032763" url="https://pl.wikipedia.org/wiki?curid=1032763" title="Ketenowo">
Ketenowo

Ketenowo, Ketenovo (maced. "Кетеново") – wieś w północno-wschodniej Macedonii Północnej, w gminie Kratowo.

</doc>
<doc id="1032764" url="https://pl.wikipedia.org/wiki?curid=1032764" title="Marsaxlokk FC">
Marsaxlokk FC

Marsaxlokk Football Club to maltański klub piłkarski z miasta Marsaxlokk, który gra obecnie w rozgrywkach Maltese Premier League. Klub został założony w roku 1949. Marsaxlokk FC zdobył tytuł mistrza Malty w sezonie 2006/2007, zwyciężając to trofeum po raz pierwszy.
Historia.
Klub piłkarski z Marsaxlokk, założony jako Marsaxlokk White Stars FC, powstał 3 listopada 1949, a obecną nazwę przyjął w 1954. W 1955 zespół wywalczył miejsce w IV lidze maltańskiej, w której grał nieprzerwanie do roku 1965, odkąd to Marsaxlokk kilkukrotnie awansowało do III ligi, spadając zaraz z hukiem. Lata 90. Marsaxlokk spędziło w III lidze maltańskiej, zazwyczaj za wszelką cenę unikając spadku, jednak w sezonie 1992/1993 klub był bliski awansu - szansa nie została wykorzystana.
Klub obecnie.
W sezonie 1999/2000 zespół wywalczył awans na zaplecze ekstraklasy, zdobywając tytuł mistrzów III ligi, a dwa lata później wygrał także II ligę i tym samym uzyskał promocję do maltańskiej ekstraklasy.
Sezon 2002/2003 był pierwszym sezonem w ekstraklasie dla Marsaxlokk, mimo tego klub zakończył sezon w grupie mistrzowskiej.
W następnym sezonie klub zainwestował w silnych graczy. Marsaxlokk podpisało kontrakty m.in. z kapitanem reprezentacji Malty Davidem Carabottem, oraz Davidem Camilierim i Malcolmem Licarim oraz znanym piłkarzem reprezentacji Litwy, Donatasem Vencevičiusem. Zaciąg dobrych graczy przyniósł efekty - klub zakończył sezon 2003/2004 na czwartym miejscu w lidze i został finalistą Pucharu Malty, co dało zespołowi miejsce w kwalifikacjach Pucharu UEFA w 2004/2005. Maltańczycy wylosowali w kwalifikacjach słoweński zespół Primorje Ajdovščina (znany w Polsce z meczów z Wisłą Kraków). Marsaxlokk odpadło z rywalizacji, przegrywając 0:1 u siebie i 0:2 w Ajdovščinie.
Był to punkt zwrotny w rozwoju drużyny - ponownie sprowadzono naręcze zagranicznych futbolistów, m.in. dwóch reprezentantów Bułgarii - Hari Milchev Borislavov oraz Nikola Stoychev, także zdolnego Nigeryjczyka Minabo Asechemie.
W sezonie 2005/2006 do Marsaxlokk zawitało jeszcze więcej interesujących piłkarzy: brazylijski snajper Wendell Gomes, były obrońca Boavisty Nuno Gomes, a po niepowodzeniu transferu Paula Gascoigne'a klub wyłożył najwięcej pieniędzy w historii na byłego piłkarza Premiership - Chrisa Bart-Williamsa. 
W minionym sezonie Marsaxlokk nie poprzestało na tym i do zespołu dołączyli kolejni nowi gracze: maltańscy reprezentanci Justin Haber, Luke Dimech, Peter Pullicino wraz z nigeryjskim duetem Haruna Doda i Udo Nwoko. Transfery przyniosły zamierzony efekt - wiosną 2007 kapitan Marsaxlokk po raz pierwszy wzniósł w górę puchar mistrzostwa Malty.
Obecnie trenerem Marsaxlokk jest były angielski piłkarz Brian Talbot.

</doc>
<doc id="1032765" url="https://pl.wikipedia.org/wiki?curid=1032765" title="Kneżewo">
Kneżewo

Kneżewo, Kneževo (maced. "Кнежево") – wieś w północno-wschodniej Macedonii Północnej, w gminie Kratowo.

</doc>
<doc id="1032767" url="https://pl.wikipedia.org/wiki?curid=1032767" title="Kojkowo">
Kojkowo

Kojkowo, Kojkovo (maced. "Којково") – wieś w północno-wschodniej Macedonii Północnej, w gminie Kratowo.

</doc>
<doc id="1032768" url="https://pl.wikipedia.org/wiki?curid=1032768" title="Końuh">
Końuh

Końuh (maced. "Коњух") – wieś w północno-wschodniej Macedonii Północnej, w gminie Kratowo.

</doc>
<doc id="1032769" url="https://pl.wikipedia.org/wiki?curid=1032769" title="Stuart Malutki 2">
Stuart Malutki 2

Stuart Malutki 2 (ang. "Stuart Little 2", 2002) – amerykański film familijny, komediowy, kolejne przygody myszki Stuarta. Sequel filmu z 1999 roku – Stuart Malutki. Scenariusz filmu oparto na powieści E.B. White’a.
Obsada.
i inni
Wersja polska.
Wersja polska: Master Film
Reżyseria: Elżbieta Jeżewska
Dialogi polskie: Elżbieta Kowalska
Dźwięk: Małgorzata Gil
Kierownictwo produkcji: Ewa Chmielewska
Wystąpili:
oraz
i inni
Soundtrack.
Tekst: Jackie DeShannon, Randy Myers i Jimmy Holiday
Produkcja: Warren Campbell
Wykonanie: Mary Mary
Tekst: Harry Nilsson
Tekst: Raymond O’Sullivan
Wykonanie: Gilbert O’Sullivan
Tekst: Jeffrey Cohen, Daniel Pringle i Leah Haywood
Produkcja: Gregg Wattenberg
Wykonanie: Mandy Moore
Tekst: Bernard Herrmann
Tekst: Raine Maida i Chantal Kreviazuk
Produkcja: Gregg Wattenberg
Wykonanie: Chantal Kreviazuk
Tekst: Kristian Lundin i Andreas Carlsson
Wykonanie: Céline Dion
Tekst: Holly Knight i Roxanne Seeman
Produkcja: Marc Tanner
Wykonanie: Shawn Colvin

</doc>
<doc id="1032771" url="https://pl.wikipedia.org/wiki?curid=1032771" title="V- The New Mythology Suite">
V- The New Mythology Suite

V: The New Mythology Suite – piąty album studyjny grupy Symphony X. Jest to album koncepcyjny, którego treść oparta jest na opowieściach o Atlantydzie oraz na mitologii starożytnego Egiptu i astrologii. Na albumie zostały wykorzystane kawałki takich klasycznych utworów jak:
Zmiany w zespole.
Jest to pierwszy album na którym zagrał nowy basista Michael Lepond, zastępując dotychczasowego Thomasa Millera. Teraz 3 z 5 członków Symphony X ma na imię Michael. Jason Rullo, perkusista powrócił do zespołu.

</doc>
<doc id="1032772" url="https://pl.wikipedia.org/wiki?curid=1032772" title="Kriłatica (Macedonia Północna)">
Kriłatica (Macedonia Północna)

Kriłatica (maced. "Крилатица") – wieś w północno-wschodniej Macedonii Północnej, w gminie Kratowo.

</doc>
<doc id="1032773" url="https://pl.wikipedia.org/wiki?curid=1032773" title="Kuklica">
Kuklica

Kuklica (maced. "Куклица") – wieś w północno-wschodniej Macedonii Północnej, w gminie Kratowo.

</doc>
<doc id="1032774" url="https://pl.wikipedia.org/wiki?curid=1032774" title="Kunowo (Macedonia Północna)">
Kunowo (Macedonia Północna)

Kunowo, Kunovo (maced. "Куново") – wieś w północno-wschodniej Macedonii Północnej, w gminie Kratowo.

</doc>
<doc id="1032775" url="https://pl.wikipedia.org/wiki?curid=1032775" title="Kokorycz wątła">
Kokorycz wątła

Kokorycz wątła ("Corydalis intermedia") – gatunek rośliny należący do rodziny makowatych. 
Rozmieszczenie geograficzne.
Zwarty zasięg występowania obejmuje Europę Środkową i zachodnią część Skandynawii. Oprócz tego istnieją izolowane obszary występowania w Europie Południowej i Wschodniej. Przez Polskę przebiega wschodnia granica zasięgu. Gatunek ten jest w Polsce rzadki. Najliczniej występuje na Pomorzu Zachodnim, zachodniej części Pomorza Wschodniego, w Wielkopolsce, na Nizinie Śląskiej, na przedgórzu Sudetów i w Sudetach. Są jeszcze pojedyncze stanowiska na Wyżynie Małopolskiej. W Karpatach znany był tylko na dwóch stanowiskach, w ostatnich latach jednak nie odszukano go na nich.
Biologia i ekologia.
Bylina, geofit. Kwitnie od marca do kwietnia, jest owadopylna. Rośnie w lasach liściastych i zaroślach. W klasyfikacji zbiorowisk roślinnych gatunek charakterystyczny dla O. "Fagetalia". Liczba chromosomów 2n = 16.
Tworzy mieszańce z kokoryczą pełną.

</doc>
<doc id="1032776" url="https://pl.wikipedia.org/wiki?curid=1032776" title="Łukowo (Macedonia Północna)">
Łukowo (Macedonia Północna)

Łukowo lub Lukovo (maced. "Луково") – wieś w północno-wschodniej Macedonii Północnej, w gminie Kratowo.

</doc>
<doc id="1032777" url="https://pl.wikipedia.org/wiki?curid=1032777" title="Moi przyjaciele – Tygrys i Kubuś">
Moi przyjaciele – Tygrys i Kubuś

Moi przyjaciele – Tygrys i Kubuś (ang. "My Friends Tigger and Pooh", 2007–2010) – amerykański serial animowany wykonany w technice komputerowej. Emitowano na kanale Disney Channel 13 sierpnia 2007 roku w bloku Playhouse Disney i w TVP1 w całości od 1 czerwca 2009 roku do 30 października 2011 roku.
Fabuła.
Serial opowiada o przyjaciołach ze Stumilowego Lasu, czyli o Kubusiu Puchatku i jego znajomych. Tym razem Kubuś i Tygrys wraz z nową przyjaciółką Tosią bawią się w Super-Detektywów i rozwiązują sprawy ważne dla mieszkańców lasu.
Wersja polska.
Odcinki 1-65.
Opracowanie wersji polskiej: na zlecenie Disney Character Voices International – Sun Studio Polska/SDI Media Polska
Reżyseria:
Dialogi: Krystyna Skibińska-Subocz 
Tłumaczenie: Karol Kopiec 
Dźwięk: Łukasz Fober
W wersji polskiej udział wzięli:
Teksty piosenek: Marek Robaczewski 
Opracowanie muzyczne: Juliusz Kamil Kuźnik 
Śpiewali:
Odcinek specjalny "Gwiazdka Super-detektywów".
W wersji polskiej udział wzięli:
Piosenki w wykonaniu: Anna Gajewska, Joanna Jeżewska, Antonina Krylik, Mirosław Zbrojewicz, Jakub Strach, Sebastian Perdek, Maciej Kujawski, Stefan Knothe, Urszula Kowalska, Jacek Kotlarski, Krzysztof Pietrzak, Adam Krylik, Piotr Gogol
Reżyseria: Artur Kaczmarski
Kierownictwo muzyczne: Monika Malec
Tekst polski: Joanna Serafińska
Teksty piosenek: Julia Byrska
Wersja polska: SDI Media Polska
Lektor tytułu: Artur Kaczmarski
Odcinki.
Premiery w Polsce:

</doc>
<doc id="1032779" url="https://pl.wikipedia.org/wiki?curid=1032779" title="Corydalis intermedia">
Corydalis intermedia



</doc>
<doc id="1032782" url="https://pl.wikipedia.org/wiki?curid=1032782" title="Lanzhousaurus">
Lanzhousaurus

Lanzhousaurus – roślinożerny dinozaur z grupy iguanodontów (Iguanodontia).
Żył w okresie wczesnej kredy (ok. 143-128 mln lat temu) na terenach wschodniej Azji. Długość ciała ok. 10 m, wysokość ok. 4 m, masa ok. 4-5 t. Jego szczątki znaleziono w Chinach (w prowincji Gansu).
Znaleziono jego zęby, łopatki i kręgi. Charakterystyczne dla "Lanzhousaurus" są duże (do 14 cm długości) zęby. Posiadał też on wielką (do 1 m długości) szczękę. Od innych iguanodonów różni się dużym samotnym zębem w przedniej części żuchwy.

</doc>
<doc id="1032783" url="https://pl.wikipedia.org/wiki?curid=1032783" title="Muszkowo (Macedonia Północna)">
Muszkowo (Macedonia Północna)

Muszkowo, Muškovo (maced. "Мушково") – wieś w północno-wschodniej Macedonii Północnej, w gminie Kratowo.

</doc>
<doc id="1032784" url="https://pl.wikipedia.org/wiki?curid=1032784" title="Krajczy litewski">
Krajczy litewski



</doc>
<doc id="1032785" url="https://pl.wikipedia.org/wiki?curid=1032785" title="Krajczy koronny">
Krajczy koronny



</doc>
<doc id="1032786" url="https://pl.wikipedia.org/wiki?curid=1032786" title="Neżiłowo (gmina Kratowo)">
Neżiłowo (gmina Kratowo)

Neżiłowo lub Nežilovo (maced. "Нежилово") – wieś w północno-wschodniej Macedonii Północnej, w gminie Kratowo.

</doc>
<doc id="1032787" url="https://pl.wikipedia.org/wiki?curid=1032787" title="Pendak">
Pendak

Pendak (maced. "Пендак") – wieś w północno-wschodniej Macedonii Północnej, w gminie Kratowo.

</doc>
<doc id="1032788" url="https://pl.wikipedia.org/wiki?curid=1032788" title="Sekulica">
Sekulica

Sekulica (maced. "Секулица") – wieś w północno-wschodniej Macedonii Północnej, w gminie Kratowo.

</doc>
<doc id="1032790" url="https://pl.wikipedia.org/wiki?curid=1032790" title="Christmas Through Your Eyes">
Christmas Through Your Eyes

Christmas Through Your Eyes – świąteczny album Glorii Estefan z 1993 roku. Płyta zawiera dziesięć standardów świątecznych oraz jeden premierowy utwór skomponowany przez Glorię Estefan i Diane Warren. Album mimo braku większej kampanii promocyjnej zdołał dotrzeć wysoko na listach przebojów. W Stanach Zjednoczonych krążek zyskał status platynowej płyty, a na całym świecie sprzedał się w prawie dwóch milionach egzemplarzy. Płyta została wyprodukowana przez Phila Ramone, który wcześniej współpracował min. z Dianą Ross, Barbrą Streisand i Lizą Minnelli. 

</doc>
<doc id="1032791" url="https://pl.wikipedia.org/wiki?curid=1032791" title="Stracin">
Stracin

Stracin (maced. "Страцин") – wieś w północno-wschodniej Macedonii Północnej, w gminie Kratowo.

</doc>
<doc id="1032792" url="https://pl.wikipedia.org/wiki?curid=1032792" title="Anzelm Lutwak">
Anzelm Lutwak

Anzelm Lutwak (ur. 1877 w Kołomyi, zm. ok. 1942 we Lwowie) – polski adwokat, poeta i eseista, redaktor „Palestry” oraz „Głosu Prawa”.
Życiorys.
Maturę zdał w gimnazjum im. Sobieskiego w Krakowie, studia prawnicze zaś ukończył na Uniwersytecie Jagiellońskim. Tam też uzyskał stopień doktora praw. Po odbyciu aplikacji został w 1907 r. adwokatem we Lwowie, zyskując wkrótce wysoką pozycję w środowisku. Wiele artykułów i wierszy opublikował w wiedeńskim czasopiśmie „Welt”, a także w lwowskiej „Chwili”.
W 1910 r. we Lwowie zaczął wydawać pismo „Palestra” - czasopisma dla adwokatury. Po wydaniu siedmiu zeszytów periodyk upadł z powodu zbyt małego zainteresowania środowiska. W 1924 r. tytuł został wznowiony w Warszawie przez adw. Stanisława Cara.
Od 1924 do 1939 r. adw. dr Lutwak redagował „Głos Prawa”, którego hasłem było zawołanie Heraklita z Efezu: „Lud walczyć musi o prawo, jak o mury miasta!”. Opublikował na jego łamach wiele rozpraw naukowych felietonów, recenzji i komentarzy. Stałym współpracownikiem "Głosu Prawa" był prof. Maurycy Allerhand. Czasopismo zostało wznowione w 2018 r. jako "Głos Prawa. Przegląd Prawniczy Allerhanda". 
Z przekonań początkowo syjonista, a potem raczej asymilator. Zwalczał przejawy rasizmu i antysemityzmu. Był aktywnym uczestnikiem życia adwokackiego, członkiem organizacji prawniczych i aktywny działacz Lwowskiej Izby Adwokackiej. Zamordowany w dobie Holocaustu we Lwowie w 1942 r.

</doc>
<doc id="1032793" url="https://pl.wikipedia.org/wiki?curid=1032793" title="Adserwer">
Adserwer

Adserwer () – system informatyczny umożliwiający emisję i zarządzanie internetowymi kampaniami reklamowymi, a także raportowanie i analizę wyników kampanii. Nazwa utworzona z połączenia dwóch słów: ad (advertisement, „reklama”) i serwer.
Adserwer z powodu nazwy często utożsamiany jest wyłącznie z komputerem emitującym reklamy. Stosowane jest na rozwiniętych rynkach internetowych.
Adserver to komputer, który przechowuje reklamy i dostarcza je użytkownikom stron. Zadaniem adservera jest wyświetlanie na stronach internetowych nowych reklam przy każdym odświeżeniu strony. Mogą to być reklamy statyczne lub animacje. Adserver posiada także inne funkcje, takie jak zliczanie liczby emisji/kliknięć reklam, generowanie raportów na podstawie zebranych statystyk. Jest to wykorzystywane przy obliczaniu ROI (stopy zwrotu z inwestycji) przez sieci reklamowe.
Serwowanie reklam.
Ad serving to technologia zamieszczania reklam na stronach internetowych. Firmy ad serwerowe udostępniają oprogramowanie stronom internetowym i reklamodawcom, które pozwala na serwowanie reklam, liczenie ich, wybieranie reklam najbardziej dopasowanych do kontekstu strony oraz monitorowanie kampanii reklamowych.
Funkcje adserwera.
Najważniejsze funkcje adsevera to:
Zaawansowane funkcje to:
Targetowanie i optymalizacja.
Targetowanie reklam

</doc>
<doc id="1032795" url="https://pl.wikipedia.org/wiki?curid=1032795" title="Szłegowo">
Szłegowo

Szłegowo lub Šlegovo (maced. "Шлегово") – wieś w północno-wschodniej Macedonii Północnej, w gminie Kratowo.

</doc>
<doc id="1032796" url="https://pl.wikipedia.org/wiki?curid=1032796" title="Car of the Year">
Car of the Year



</doc>
<doc id="1032797" url="https://pl.wikipedia.org/wiki?curid=1032797" title="Szopsko Rudare">
Szopsko Rudare

Szopsko Rudare, Šopsko Rudare (maced. "Шопско Рударе") – wieś w północno-wschodniej Macedonii Północnej, w gminie Kratowo.

</doc>
<doc id="1032798" url="https://pl.wikipedia.org/wiki?curid=1032798" title="Tałaszmance">
Tałaszmance

Tałaszmance lub Talašmance (maced. "Талашманце") – wieś w północno-wschodniej Macedonii Północnej, w gminie Kratowo.

</doc>
<doc id="1032801" url="https://pl.wikipedia.org/wiki?curid=1032801" title="Topołowić">
Topołowić

Topołowić (maced. Тополовиќ) – wieś w północno-wschodniej Macedonii Północnej, w gminie Kratowo.

</doc>
<doc id="1032802" url="https://pl.wikipedia.org/wiki?curid=1032802" title="Trnowac">
Trnowac

Trnowac, Trnovac (maced. "Трновац") – wieś w północno-wschodniej Macedonii Północnej, w gminie Kratowo.

</doc>
<doc id="1032803" url="https://pl.wikipedia.org/wiki?curid=1032803" title="Exitos de Gloria Estefan">
Exitos de Gloria Estefan

Exitos de Gloria Estefan – tytuł pierwszej, hiszpańskojęzycznej składanki Glorii Estefan. Album ukazał się w 1990 roku, w trakcie promocji studyjnego krążka Cuts Both Ways. Album Exitos de Gloria Estefan zawiera hiszpańskojęzyczne wersje największych singlowych przebojów artystki, min. "Dr Beat", "Conga" i "Si Voy Perderte" ("Don't Wanna Lose You"). Płyta na całym świecie sprzedała się w ponad milionowym nakładzie, docierając na szczyt latynoskich zestawień w Stanach Zjednoczonych.

</doc>
<doc id="1032804" url="https://pl.wikipedia.org/wiki?curid=1032804" title="Turałewo">
Turałewo

Turałewo lub Turalevo (maced. "Туралево") – wieś w północno-wschodniej Macedonii Północnej, w gminie Kratowo.

</doc>
<doc id="1032806" url="https://pl.wikipedia.org/wiki?curid=1032806" title="Tatomir (Macedonia Północna)">
Tatomir (Macedonia Północna)

Tatomir (maced. "Татомир") – wieś w północno-wschodniej Macedonii Północnej, w gminie Kratowo.

</doc>
<doc id="1032808" url="https://pl.wikipedia.org/wiki?curid=1032808" title="Anabisetia">
Anabisetia

Anabisetia ("Anabisetia") – rodzaj wymarłego, roślinożernego dinozaura z grupy bazalnych iguanodonów. Zamieszkiwała tereny współczesnej Patagonii w cenomanie. Budową przypominała gasparinizaurę, osiągała niewielkie jak na iguanodona rozmiary. W anatomii uwagę zwracają położony głowowo-brzusznie kłykieć-potyliczny, liściokształtne bądź rowkowane zęby, usztywniające ogon ścięgna, dobrze zbudowany wyrostek barkowy. Została opisana w 2002.
Historia.
Pierwszym nienależącym do hadrozaurów iguandontem z kontynentu południowowamerykańskiego była gasparinizaura. Jak piszą Coria i Calvo, szczątki kolejnego nieznanego jeszcze nauce dinozaura odkrył w 1993 farmer Roberto Saldivia. Leżały one pomiędzy skałami formacji Río Limay, datowanej na cenoman, około 30 km na południe od Plaza Huincul, w Cerro Bayo Mesa. Rolnik wziął ze sobą kilka szczątków i zaniósł je do muzeum „Carmen Funes”. Dzięki temu rozpoznano 4 niekompletne szkielety. Część kości jeszcze łączyła się ze sobą.
Holotyp oznakowano jako MCF-PVPH-74. Zaliczają się doń następujące szczątki: część brzuszna mózgoczaszki, niekompletna kość szczękowa lewa z jednym zębem, kręgi szyjne, łuki kręgowe odcinka grzbietowego, trzony kręgów krzyżowych, wszystkie w liczbie po 4, 2 kręgi ogonowe kompletne, 10 trzonów z tego odcinka kręgosłupa, pozostałości lewej kończyny górnej, prawa łopatka prawie kompletna, kość krucza, dystalny fragment kości ramiennej, kończyna dolna lewa prawie kompletna, część bliższa prawej III kości śródstopia i prawa V kość śródstopia.
Coria i Calvo 3 lata po odkryciu tamtych szczątków przypisali znalezisko do odpowiedniego ogniwa. Wedle tych naukowców kości wchodziły w skład ogniwa Huincul. Nie odpowiada to późniejszym poglądom. W 2000 pojawiła się praca autorstwa Garrido przypisująca te pozostałości formacji Lisandro.
W 2002 ukazała się wreszcie praca autorstwa Coria i Calvo opisująca nowy rodzaj i gatunek dinozaura. Opublikowano ją w czasopiśmie „Journal of Vertebrate Paleontology” pod tytułem "A new iguanodontian ornithopod from Neuquén Basin, Patagonia, Argentina". Stworzyli w niej nazwę rodzajową "Anabisetia", honorując w ten sposób archeolożkę z Direccio´n General de Cultura de Neuquén, Anę M. Biset. Epitet gatunkowy "saldiviai" również stanowi eponim. Upamiętnia on rolnika Roberto Saldivię, który znalazł pierwsze szczątki tego gatunku, a następnie pomagał naukowcom w pracach terenowych. Jako lokalizację typową autorzy podali Cerro Bayo Mesa, 30 km na południe od Plaza Huincul.
Jeszcze późniejsze prace, jak choćby opis nienazwanego jeszcze patagońskiego ornitopoda z 2010, mówią o formacji Cerro Lisandro, datując ją na turon i cenoman.
Znalezienie gasparinizaury powiększyło wiedzę o ewolucji bazalnych iguanodontów. Pozwoliło postulować istnienie amerykańskich iguanodontów jeszcze przed kampanem. Odkrycie anabisetii potwierdziło tę hipotezę.
Systematyka.
Coria i Calvo zaliczyli zwierzę do taksonu iguanodontów. W jego obrębie umieścili anabisetię w obrębie kladu Euiguanodontia, utworzonego przez Corię wraz z Salgadem w 1996. W "The Dinosauria" zwierzę figuruje wśród bazalnych Euornithopoda. Calvo, Porfiri i Novas w 2007 określili anabisetię jako bazalnego ornitopoda, uznali jednak jej pozycję w Euiguanodontia wraz z gasparinizaurą i talenkauenem. W swojej pracy przedstawiającej "Macrogryphosaurus", nowy rodzaj ornitopoda, uznali oni jednak gasparinizaurę za bardziej bazalnego przedstawiciela Euiguanodontia, najpierwotniejszego z dinozaurów branych pod uwagę przy tworzeniu kladogramu. Stanowi ona na nim grupę zewnętrzną dla kladu obejmującego Elasmaria (talenakuen i "Macrogryphosaurus") oraz węższy klad złożony z anabisetii i Dryomorpha. Na zaproponowanym kladogramie pojawia się więc ona jako najbliższa grupa zewnętrzna dla Dryomorpha. Pogląd ten różni się od późniejszej propozycji Corii i współpracowników z 2013 pozycją tenontozaura. U Calvo "et al" (2007) jest on umieszczony wśród bazalnych iguanodontów, u Corii "et al" (2013) stanowi on najbliższą grupę zewnętrzną dla Dryomorpha, a drugą z kolei grupę zewnętrzną stanowi "Anabisetia".
Wcześniej opisany przedstawiciel pierwotnych iguandontów, gasparinizaura, umieszczony na drzewie rodowym ornitopodów bliżej driozaura i form bardziej zaawansowanych ewolucyjnie niż hipsylofodonta i podobnych mu zwierząt, dostarczył informacji, na podstawie których opracowano hipotezę głoszącą istnienie linii iguanodontów jeszcze przed kampanem. Jak zauważają Coria i współpracownicy w swej pracy z 2010, odkrycie anabisetii, znacznie starszej od gasparinizaury, wspiera ten pogląd.
Budowa.
Anabisetia nie należy do dużych ornitopodów. Przewyższa jednak rozmiarami gasparinizaurę. Podobne rozmiary osiągała "Trinisaura". Cechowała się smukłą budową, podobnie jak wspomniana już gasparinizaura, driozaur, "Hexinlusaurus" czy hipsylofodon. Różniła się tym od iguanodonta, kamptozaura, uranozaura czy hadrozaurów.
Czaszka.
Spośród czaszki oryginalne znalezisko obejmowało część mózgoczaszki, kości szczękowej i zębowej. Fragment kości szczękowej autorzy opisują jako trójkątny w przekroju, o ostrym brzegu zębowym. Jego gładki bok przecinały otwory odżywcze. Zachował się pojedynczy liściokształtny ząb o wydatnym grzbiecie po stronie warg, noszący przy swym szczycie dziewięć ząbków, a także podstawa dwu kolejnych, pozbawionych koron. Nie stwierdzono istotnych różnic dzielących rozmiary zębodołów.
Zachowały się też zęby kości zębowych o gładkich, przeciętych pięcioma albo i więcej otworami odżywczymi bokach, noszących w tylnej swej części wysokie wyrostki. Cechowały się wypukłymi koronami, po stronie wargowej dostrzeżono niewielkie rowki.
Kłykieć potyliczny, tworzony w większości przez kość potyliczną podstawową, leży głowowo-brzusznie, co należy do cech diagnostycznych anabisetii. Autorzy rodzaju opisują go jako długi i szeroki. Widziany z boku, zajmuje położenie brzuszne z częściami bocznymi rozciągającymi się w kierunku ogonowym, co daje obrys kształtu trójkąta. Nosi on 2 otwory, przez które za życia mógł wydostawać się nerw podjęzykowy.
Kręgosłup.
Kręgi szyjne Coria i Calvo opisują jako długie a niskie. Bliższe z kolei kręgi ogonowe cechują się bardziej smukłymi łukami kręgowymi oraz wyrostkami poprzecznymi kierującymi się nieco ku górze. Do łuków kręgowych przyczepiały się ścięgna. Usztywniony ścięgnami ogon autorzy przyrównują do podobnych stosunków anatomicznych u innych ornitopodów, z których wymieniają tenontozaura, hipsylofodona oraz gasparinizaurę.
Kończyna górna.
Łopatka dźwiga dobrze zbudowany wyrostek barkowy ("acromion"), zaliczany do cech diagnostycznych. U żadnego innego ornitopoda nie był on tak dobrze rozwinięty. Brzeg czaszkowy jest wklęsły do przodu, a wypukły do tyłu, silnie wklęsły jest brzeg brzuszny. Coria i Calvo zwracają jeszcze uwagę na asymetryczny wyrostek z tyłu i bardziej ku tyłowi przesunięty kąt brzuszny, bardziej niż u driozaura czy kamptozaura. Kość krucza ma dobrze rozwinięty wyrostek mostkowy kształtu hakowatego.
Przedni koniec kości ramiennej zdobi wyraźna główka. Grzebień naramienno-piersiowy prawie prostej wedle odkrywców anabisetii, a zgiętej ku bokowi wedle odkrywców "Trinisaura", przypominającej spotykane u innych iguanodonów kości ramiennej jest szczątkowy, podobnie jak u notohipsylofodonta czy "Talenkauen", wedle autorów rodzaju niski, ale solidny. Brzeg tylny rzeczonej kości jest silnie wypukły. Kłykcie promieniowy i łokciowy rozwinęły się kiepsko. W przeciwieństwie do nich kość łokciowa ma dobrze zbudowany wyrostek łokciowy, podobnie jak u większości krewnych anabisetii. Kości śródręcza są smukłe, i to bardziej niż u driozaura czy hipsylofodona. Cechująca się ostrymi bokami piąta kość śródręcza uległa spłaszczeniu, co zalicza się do cech diagnostycznych.
Kończyna dolna.
Kość biodrowa, długa i niska, cechuje się długim, przekraczającym połowę długości całej kości biodrowej wyrostkiem przedpanewkowym, wchodzącym w skład cech diagnostycznych anabisetii. U żadnego ornitopoda nie odnotowano dłuższego wyrostka przedpanewkowego. Kierował się ku wyrostkowi przedłonowemu i sięgał jego krańca głowowego – stanu takiego się u innych ornitopodów nie spotyka. Przyśrodkowo jest on głęboko wgłębiony. Długi i niski jest też wyrostek zapanewkowy. Wracając do talerza kości biodrowej, jego górne odgraniczenie jest trochę esowate, co autorzy rodzaju porównują do gasparinizaury czy iguanodonów bardziej zaawansowanych ewolucyjnie, a w części tylnej także nieco grubsze – tutaj zaznacza się różnica między anabisetią a hipsylofodonem. Wspominany wyżej wyrostek przedłonowy jest spłaszczony bocznie, czym odróżnia się od prętowatych wyrostków gasparinizaury czy "Trinisaura". Otwór zasłoniony nie różnił się istotnie od obserwowanego u gasparinizaury. Kość kulszowa cechuje się prostym trzonem, w części bliższej w przekroju jest ona raczej trójkątna, w dalszej stając się bardziej czworokątna. Jej wyrostek zasłonowy, położony w przedniej części, nie różni się istotnie od swych odpowiedników u innych Dryomorpha. Dystalnie natomiast kość nosi stopę.
Szeroka panewka stawu biodrowego umożliwia znaczny zakres ruchów kości udowej. Prawa kość udowa cenomańskiego ornitopoda przypomina analogiczną kość u okazu MEPyG-177 z formacji Allen. Nie dorównuje długością piszczeli. Krętarz przedni i krętarz większy dzieli szczelina, jak u "Trinisaura". Krętarz mniejszy zbudowany jest dobrze. Rozległy dół krętarzowy cechuje się ostrym odgraniczeniem od strony przedniej. Dystalnie kość kończy się kłykciami, nad którymi przebiegają typowe dla iguanodonów rowki przedni i tylny.
Prawa kość piszczelowa anabisetii przypomina z kolei znalezisko z formacji Candeleros, oznakowane jako MCF-PVPH-479 (to ostatnie cechuje się jednak położonym bardziej tylnie kłykciem dla kości strzałkowej). Jest smukła. Kostka przyśrodkowa sięga dalej niż kostka boczna. Kość skokowa łączy się z kością strzałkową, w mniejszym jednak stopniu od kości piętowej, ma 2 wyrostki. Druga kość śródstopia wykazuje spłaszczenie boczno-przyśrodkowe. Stan taki obserwuje się również u "Talenkauen", gasparinizaury, kangnazaura i nienazwanego jeszcze dinozaura z Półwyspu Antarktydzkiego, podobieństwa tego doszukał się Novas w 2004.
Rozmieszczenie geograficzne i paleoekologia.
Szczątki anabisetii znaleziono na północnym zachodzie Argentyny, w Patagonii, w środkowo-wschodniej prowincji Neuquén, w regionie Plaza Huincul. Geologicznie należą one do powstałej w cenomanie, w cenomanie i turonie formacji Lisandro w obrębie grupy Río Limay, dokładniej do jej dolnej części. Dinozaur żył więc w kredzie późnej. "The Dinosauria" podaje cenoman-wczesny turon lub alb-cenoman, Cruzado-Caballero i współpracownicy w 2016 podają turon. Jakkolwiek jest jednym z siedmiu gatunków górnokredowych ornitopodów terenów Patagonii i Antarktyki, obok "Gasparinisaura cincosaltensis", "Notohypsilophodon comodorensis", "Talenkauen santacrucensis", "Macrogryphosaurus gondwanicus", "Trinisaura santamartaensis" i "Morrosaurus antarcticus". Południowoamerykańską faunę ornitopodów (podobnie jak anykylozaurów) tłumaczono kampańską wymianą tych zwierząt z Ameryki Północnej, połączoną w tym czasie z kontynentem południowym. Odkrycie anabisetii wskazywać może jednak na wcześniejszą obecność tej linii w Ameryce Południowej.

</doc>
<doc id="1032810" url="https://pl.wikipedia.org/wiki?curid=1032810" title="Mircea Stary">
Mircea Stary



</doc>
<doc id="1032813" url="https://pl.wikipedia.org/wiki?curid=1032813" title="Żiwałewo">
Żiwałewo

Żiwałewo lub Živalevo (maced. "Живалево") – wieś w północno-wschodniej Macedonii Północnej, w gminie Kratowo.

</doc>
<doc id="1032815" url="https://pl.wikipedia.org/wiki?curid=1032815" title="Curtiss SC Seahawk">
Curtiss SC Seahawk

Curtiss SC Seahawk („rybołów”) – amerykański zwiadowczy wodnosamolot pływakowy używany w końcowym okresie II wojny światowej przez lotnictwo US Navy jako następca Vought OS2U Kingfisher i nieudanego Curtiss SO3C Seamew.
Prace konstrukcyjne nad nowym samolotem rozpoczęły się w 1942, a pierwszy prototyp dostarczono Marynarce Wojennej 1 sierpnia 1942 roku, kontrakt na dwa dalsze prototypy i pięć samolotów produkcyjnych podpisano 25 sierpnia.
Samolot był jednomiejscowy, załogę stanowił tylko pilot, ale w kadłubie za jego kabiną znajdowało się łóżko, które mogło być używane np. w czasie misji ratunkowych czy do transferu personelu wojskowego. Uzbrojenie stanowiły dwa karabiny maszynowe M2 w skrzydłach, mógł także zostać uzbrojony w dwie bomby 250-funtowe (113 kg) lub wyposażony w radar podwieszany pod prawe skrzydło. Początkowo w głównym pływaku samolotu znajdowała się dodatkowa komora bombowa, ale powodowało to znaczne problemy ze szczelnością pływaka i ostatecznie umieszczono tam dodatkowy zbiornik z paliwem.
Pierwszym okrętem, który wyposażono w "Seahawki", był krążownik USS „Guam” (CB-2). Pierwszy samolot tego typu oficjalnie wszedł do służby 22 października 1944 roku. Łącznie dostarczono 577 samolotów tego typu – wszystkie z nich zostały zbudowane i dostarczone z normalnym podwoziem kołowym, które zamieniono na pływaki dopiero w bazach marynarki wojennej.
Seahawk był najlepszym amerykańskim wodnosamolotem zwiadowczym z okresu II wojny światowej, ale wszedł do służby zbyt późno, aby odegrać znaczącą rolę. Po raz pierwszy został użyty bojowo dopiero w czerwcu 1945 roku, w czasie inwazji na Borneo. Po zakończeniu wojny "Seahawki" wycofano ze służby i zastąpiono śmigłowcami.

</doc>
<doc id="1032816" url="https://pl.wikipedia.org/wiki?curid=1032816" title="Prikowci">
Prikowci

Prikowci, Prikovci (maced. "Приковци") – wieś w północno-wschodniej Macedonii Północnej, w gminie Kratowo.

</doc>
<doc id="1032822" url="https://pl.wikipedia.org/wiki?curid=1032822" title="Global Deejays">
Global Deejays

Global Deejays - austriackie trio dance, w którego skład wchodzi: DJ Taylor (Konrad Schreyvogl), DJ Mikkel (Mikkel Christensen), Flow (Florian Schreyvogl) i Marie Geidel. Ich pierwsze trzy single były dużymi hitami w Europie, szczególnie w Rosji utwór "The Sound of San Francisco" remiks piosenki z 1967 (The Summer of Love) "San Francisco (Be Sure To Wear Flowers In Your Hair)" zaśpiewany przez Scotta McKenzie.
W 2005 wygrali MTV Award i Eska.

</doc>
<doc id="1032824" url="https://pl.wikipedia.org/wiki?curid=1032824" title="Xúquer">
Xúquer



</doc>
<doc id="1032831" url="https://pl.wikipedia.org/wiki?curid=1032831" title="Ewikszta">
Ewikszta

Ewikszta () – rzeka na Łotwie, prawy dopływ Dźwiny. Wypływa z jeziora Łubań.
Rzeka Ewikszta wraz z jej dopływem rzeką Pededze tworzy granicę między dwiema krainami historycznymi Łotwy – Liwonią i Łatgalią.
Największe dopływy: Pededze, Bolupe.

</doc>
<doc id="1032832" url="https://pl.wikipedia.org/wiki?curid=1032832" title="ORP Horodyszcze">
ORP Horodyszcze

ORP Horodyszcze – monitor rzeczny Marynarki Wojennej II RP, jedna z czterech jednostek typu "Warszawa" (tzw. „monitorów gdańskich”).
Opis.
Monitor został zbudowany w 1920 roku w Stoczni Gdańskiej, wraz z trzema bliźniaczymi jednostkami OORP „Pińsk”, „Toruń” (eks-„Mozyrz”) i flagowym „Warszawa”. Zamówienie na ich budowę marynarka złożyła 15 stycznia 1920. Budowano go jako drugi monitor serii, pod numerem S-14. 30 kwietnia 1920 roku Minister Spraw Wojskowych nadał mu nazwę „Horodyszcze”. Monitor, podobnie jak pozostałe, nie uzyskał gotowości na czas, aby zdążyć wziąć udziału w działaniach bojowych wojny polsko-bolszewickiej. Pierwszym dowódcą był por. mar. Stanisław Hryniewiecki. 20 sierpnia 1920 monitor wyruszył z Gdańska do Tczewa, a 1 września 1920 został wcielony do 1 Dywizjonu Flotylli Wiślanej. 18 października 1920 dowódcą został por. mar. Edward Szystowski. W dniach od 13 listopada do 7 grudnia 1920 monitor musiał być remontowany w Gdańsku. 13 stycznia 1921 monitor został oficjalnie odebrany od stoczni, podobnie jak pozostałe jednostki tego typu. W dniach od 26 marca do 2 kwietnia 1921 patrolował na dolnej Wiśle, obserwując niemiecki brzeg. 5 lipca 1921 dowódcą został por. mar. Aleksander Mohuczy. Latem 1923 i 1924 roku uczestniczył w manewrach na Zatoce Puckiej. Wiosną 1926 roku wraz z ORP „Pińsk” wszedł w skład Flotylli Pińskiej. Prawdopodobnie ORP „Horodyszcze”, jak i ORP „Warszawa” przed wrześniem 1939 roku nie zostały w pełni zmodernizowane. Modernizacja polegała tylko na wymianie silników na jednostki o mocy 100 KM.
Podobnie, jak inne jednostki Flotylli Rzecznej w Pińsku, nie brał udziału w walkach podczas kampanii wrześniowej. Po agresji radzieckiej wycofywał się na zachód, po czym został zatopiony przez załogę 18 września 1939 roku na Prypeci ok. 10 km na wschód od Mostów Wolańskich (wraz z monitorami „Toruń” i „Pińsk”). Jego marynarze dołączyli do SGO Polesie gen. Kleeberga.
5 października 1939 roku monitor został wydobyty przez Rosjan i po remoncie w Kijowie wcielony do służby pod nazwą „Bobrujsk”, formalnie wciągnięty na listę Flotylli Dnieprzańskiej już 24 października 1939 roku. Od 17 lipca 1940 roku wchodził w skład radzieckiej Flotylli Pińskiej. Po ataku Niemiec na ZSRR walczył od lipca 1941 roku na Prypeci (koło Dawidgródka 12 lipca i Rożawy) oraz na Dnieprze (pod Okuninowem i w obronie Kijowa). 31 sierpnia 1941 roku został ciężko uszkodzony w walce z czołgami niemieckimi, po czym, po wyczerpaniu amunicji, został wysadzony w powietrze na mieliźnie koło wsi Kozarowicze. Według innych źródeł, miał zostać zniszczony przez lotnictwo. 12 czerwca 1944 roku został podniesiony przez Rosjan, po czym złomowany w Kijowie.
Dowódcy:
Dane taktyczno-techniczne.
Uzbrojenie:

</doc>
<doc id="1032837" url="https://pl.wikipedia.org/wiki?curid=1032837" title="Mária Ivánka-Budinsky">
Mária Ivánka-Budinsky

Mária Ivánka-Budinsky (ur. 23 lutego 1950) – węgierska szachistka, arcymistrzyni od 1978 roku.
Kariera szachowa.
W latach 70. i 80. XX wieku należała do szerokiej światowej czołówki, sześciokrotnie uczestnicząc w turniejach międzystrefowych (eliminacji mistrzostw świata), najlepsze wyniki (V miejsca) osiągając w roku 1971 w Ochrydzie i w 1976 w Tbilisi. Pomiędzy 1969 a 1986 rokiem ośmiokrotnie reprezentowała barwy narodowe Węgier na szachowych olimpiadach (w tym 3 razy na I szachownicy), zdobywając łącznie 11 medali: sześciokrotnie wraz z drużyną (4 srebrne i 2 brązowe) oraz pięciokrotnie za wyniki indywidualne (złoty za najlepszy wynik na I szachownicy w roku 1974, 3 srebrne i brązowy). W czasie swojej kariery dziewięć razy zdobyła tytuł mistrzyni Węgier (w latach 1967, 1968, 1970 – dwukrotnie, 1971, 1972, 1974, 1978, 1986).
Do jej sukcesów w turniejach międzynarodowych należą m.in.: I m. w Zinnowitz (1968, turniej strefowy), I-III m. w Vrnjačkiej Banji (1970, turniej strefowy), I m. w Wijk aan Zee (1971), I-III m. w Vrnjačkiej Banji (1971), I m. w Braszowie (1972), I-IV m. w Wijk ann Zee (1973, turniej strefowy), II-III m. w Suboticy (1976), III m. w Belgradzie (1977), I m. w Zalaegerszeg (1979, turniej strefowy) oraz II m. w Balatonfüred (1987, turniej strefowy).
Najwyższy ranking w karierze osiągnęła 1 stycznia 1976 r., z wynikiem 2320 punktów zajmowała wówczas 6. miejsce na światowej liście FIDE (oraz pierwsze wśród węgierskich szachistek).
Od 1993 r. nie występuje w turniejach klasyfikowanych przez Międzynarodową Federację Szachową. W 2002 wydała książkę "Silver Queen" (z ang. "Srebrna królowa", ), w której opisała swoje życie i karierę.

</doc>
<doc id="1032838" url="https://pl.wikipedia.org/wiki?curid=1032838" title="GieKSa">
GieKSa



</doc>
<doc id="1032839" url="https://pl.wikipedia.org/wiki?curid=1032839" title="DDC">
DDC



</doc>
<doc id="1032840" url="https://pl.wikipedia.org/wiki?curid=1032840" title="Maria Ivanka">
Maria Ivanka



</doc>
<doc id="1032844" url="https://pl.wikipedia.org/wiki?curid=1032844" title="ORP Warszawa (monitor rzeczny)">
ORP Warszawa (monitor rzeczny)



</doc>
<doc id="1032846" url="https://pl.wikipedia.org/wiki?curid=1032846" title="Król cygański">
Król cygański

Król cygański – instytucja uznanego przez dane państwo, oficjalnego zwierzchnika społeczności romskiej, istniejąca w wielu państwach nowożytnych aż do XX wieku. Był on oficjalnym mediatorem oraz reprezentantem społeczności romskiej przed władzami danego państwa bądź terytorium. Jego funkcja polegała z jednej strony na reprezentowaniu i ochronie interesów Romów, z drugiej zaś na utrzymywaniu porządku i zbieraniu podatków.
W przypadku polskich Romów instytucję króla cygańskiego należy wyraźnie odróżnić od funkcji Szero Roma, nazywanego w języku polskim także królem Romów. W Rumunii wielu przywódców lokalnych, pretendujących do władzy nad wszystkimi grupami tamtejszych Romów, nadal mianuje się królami, lecz nie posiadają dziś oni oficjalnego poparcia ze strony władz państwowych. Z drugiej strony są oni często (podobnie jak polski Szero Rom) powszechnie uznanymi zwierzchnikami swoich społeczności i autorytetami w sprawach romskiej tradycji.
Władcy cygańscy w Rumunii.
W Rumunii obecnie "panuje" równolegle kilku władców. Są to między innymi:
Historia królów cygańskich w Polsce.
Instytucja króla cygańskiego znana była Polsce od XVII wieku do czasu rozbiorów, następnie w okresie międzywojennym do wczesnych lat powojennych. W czasach I Rzeczypospolitej królami często mianowano osoby spoza społeczności romskiej, których działalność, koncentrująca się jedynie na poborze danin, stawała się powodem licznych nadużyć i nie była przez Romów legitymizowana. Mianowania takiego udzielał król Polski. Często Romowie zamieszkali w majątkach magnackich mieli własnych królów reprezentujących ich wobec właściciela ziemi. W tym przypadku byli nimi jednak głównie uznani przedstawiciele społeczności (było tak np. w dobrach Sapiehów czy Radziwiłłów).
Po roku 1918 królami nazywano samozwańczych przywódców pochodzących ze społeczności romskiej, współpracujących z władzami centralnymi lub terenowymi. Ich władza, często szeroko nieuznawana, wywoływała sprzeciw tym większy, iż przywódcy ci starali się narzucać swoje zwierzchnictwo siłą oraz obejmować nim wszystkie grupy Romów zamieszkałych w Polsce. Często zdarzało się, iż na danym terytorium i w danej grupie istniało kilku królów rywalizujących ze sobą, zaś konflikty te bywały elementem szerszego tła politycznego. W okresie tym większość z nich stanowili przedstawiciele grupy Kełderaszów, która przybywszy do Polski w II połowie XIX wieku usiłowała zdominować inne lokalne społeczności romskie. Po II wojnie światowej instytucja króla cygańskiego szybko odeszła w zapomnienie w związku z odmienną polityką władz państwa w stosunku do mniejszości romskiej.

</doc>
<doc id="1032847" url="https://pl.wikipedia.org/wiki?curid=1032847" title="Paranoid Android">
Paranoid Android

„Paranoid Android” – utwór zespołu Radiohead, pochodzący z trzeciego albumu grupy "OK Computer" z 1997 roku. Pomimo ponadsześciominutowej długości, czyniącej z „Paranoid Android” jeden z najdłuższych utworów Radiohead, był pierwszym singlem promującym "OK Computer". 
Powstanie utworu.
Utwór został nagrany podczas sesji nagraniowej zespołu w XV-wiecznej rezydencji aktorki Jane Seymour. Według basisty Colina Greenwooda utwór miał w zamierzeniu łączyć stylistykę DJ Shadow i The Beatles. Thom Yorke wspominał, że początkowo powstały trzy osobne piosenki, powiązane później w jedną całość na wzór Lennonowskiego „Happiness Is a Warm Gun”. 
Podobnie jak wiele innych utworów Radiohead, „Paranoid Android” był grany przedpremierowo na żywo w pierwotnych, odmiennych od wydanej na płycie wersjach. Przypuszczalnie pierwsze wykonanie „Paranoid Android” na żywo miało miejsce w lipcu 1996 roku na festiwalu w Werchter. Wczesne wykonania utworu były dłuższe i miały zmienioną strukturę oraz słowa. Na trasie supportującej koncerty Alanis Morissette wykonanie „Paranoid Android” długość utworu wynosiła od 6 do 8 minut, w miejsce słów „Rain down...” Yorke śpiewał „Hallelujah”, a wers „God loves his children /God loves his children, yeah” brzmiał „God loves his children / That's why he kills ’em, yeah”. Trzecia sekcja utworu zawierała też temat gitarowy z pierwszej sekcji poprzedzający finałowe solo.
Teledysk.
Powstał animowany teledysk do „Paranoid Android” w reżyserii Magnusa Carlssona. Stanowi on swego rodzaju kontynuację serialu animowanego pod tytułem "Robin". Członkowie Radiohead po obejrzeniu serialu poprosili Carlssona o stworzenie teledysku w oparciu o świat przedstawiony "Robina". Pokazywany był w MTV w ocenzurowanej wersji (zasłonięto piersi syren). Nieocenzurowana wersja teledysku znalazła się na wydawnictwie DVD "7 Television Commercials".
Recenzje.
Utwór znalazł się na 256. miejscu listy 500 utworów wszech czasów magazynu Rolling Stone, a w sierpniu 2006 roku decyzją czytelników magazynu „Q” znalazł się na 10. miejscu analogicznego zestawienia. Solo gitarowe z „Paranoid Android” zajęło 34. miejsce w plebiscycie czytelników „Guitar World”.

</doc>
<doc id="1032849" url="https://pl.wikipedia.org/wiki?curid=1032849" title="Banel Nicolita">
Banel Nicolita



</doc>
<doc id="1032850" url="https://pl.wikipedia.org/wiki?curid=1032850" title="Sierpień 2007">
Sierpień 2007



</doc>
<doc id="1032852" url="https://pl.wikipedia.org/wiki?curid=1032852" title="Dąb Dębno">
Dąb Dębno

Dąb Dębno – polski klub piłkarski z siedzibą w Dębnie, powstały w 1945 roku. Występuje w rozgrywkach Kipsta IV Liga.
Historia klubu.
Klub został założony w 1945 roku. Pierwszy mecz został rozegrany w Mieszkowicach w czerwcu 1945. Klub przez całą swoją historie tułał się po niższych ligach rozgrywkowych. Największym sukcesem była gra przez jeden sezon w II lidze (1975/76, klub zajął wtedy ostatnie, 16 miejsce w grupie zachodniej II ligi i spadł na powrót do III ligi). W 2006/2007 Dąb grał w rozgrywkach V ligi. Potem awansował do IV ligi i jako beniaminek niespodziewanie walczył do końca o awans do zreformowanej II ligi. Tylko Pogoń Szczecin oraz Astra Ustronie Morskie okazały się lepsze od ekipy Zenona Burzawy. Królem strzelców IV ligi został Łukasz Dłubis, który był testowany po tym sezonie w drużynie Znicza Pruszków, jednak do transferu nie doszło.

</doc>
<doc id="1032853" url="https://pl.wikipedia.org/wiki?curid=1032853" title="Parafia św. Elżbiety w Orłowie">
Parafia św. Elżbiety w Orłowie

Parafia św. Elżbiety w Orłowie – rzymskokatolicka parafia położona w dekanacie inowrocławskim II
Rys historyczny.
Miejscowość została oddana Krzyżakom przez księcia Konrada Mazowieckiego w latach 1228-1235. Później miejscowość była siedzibą komturstwa. Parafię utworzono i uposażona z inicjatywy królewskiej na przełomie XIV i XV wieku. Kościół został zbudowany z drewna. Przed 1520 r. kościół wcielono do parafii w Starej Nieszawie. Pod koniec XVI wieku parafią zarządzali proboszczowie świeccy posiadających status wikarych. W 1858 roku został zbudowany nowy kościół murowanym. Parafia posiada cmentarz w Orłowie (naprzeciw kościoła). Parafia posiada księgi metrykalne: ochrzczonych od 1776, małżeństw od 1817 i zmarłych od 1779 roku.
Zasięg parafii.
Do parafii należą wierni z miejscowości: Czyste (część), Orłowo i Ściborze.

</doc>
<doc id="1032854" url="https://pl.wikipedia.org/wiki?curid=1032854" title="Śnieżne psy">
Śnieżne psy

Śnieżne psy (ang. "Snow Dogs", 2002) – amerykańsko-kanadyjski film komediowy z główną rolą Cuby Gooding Jr. Film wyprodukował Walt Disney Pictures, natomiast scenariusz filmu oparto na powieści "Winterdance. The Fine Madness of Running the Iditarod" autorstwa Gary’ego Paulsena.
Obsada.
i inni
Wersja polska.
Wersja polska: Master FilmReżyseria: Waldemar ModestowiczDźwięk: Małgorzata GilMontaż: Jan GrabośKierownictwo produkcji: Beata JankowskaWystąpili:
i inni
Opis fabuły.
Film opowiada o losie sławnego człowieka – Teda, który z zawodu jest dentystą w Miami. W dorosłym wieku Ted dowiaduje się, że został zaadoptowany, i że jego rodzina mieszka na Alasce w małym miasteczku Talkeetna. Mężczyzna nie zastanawia się długo i postanawia wyjechać do swojego rodzinnego domu w poszukiwaniu informacji. Na miejscu dowiaduje się, że jego matka Lucy nie żyje. Lucy była maszerką i posiadała bardzo wyjątkowe psy – które potem były pod opieką Teda. Warto wspomnieć również o Demonie – wielkim, przywódczym, psim liderze. Na Alasce Ted poznaje też miłą kobietę o imieniu Barb. Ted nie dowiaduje się jednak kto był jego ojcem. Gdy mężczyzna miał zamiar wracać do domu, Barb oznajmia mu że ojcem jego jest John Grzmot – człowiek legenda, który ratuje Teda i wyjawia mu prawdę – że jest jego ojcem. Ted jednak wyjeżdża z Alaski. W dalszej części filmu na Alasce organizowane są zawody jazdy zaprzęgowej, w której ojciec Teda bierze udział. Ted dowiaduje się, że Grzmot okłamał go. Dentysta wraca na Alaskę, niestety trochę za późno.
John Grzmot zaginął podczas zawodów jazdy zaprzęgowej. Jednak jego syn rusza na jego poszukiwania i odnajduje go. Szczęśliwie wraca do domu z ojcem. Ted na końcu filmu bierze ślub z Barb, pozostaje na Alasce i zakłada tam gabinet dentystyczny.

</doc>
<doc id="1032856" url="https://pl.wikipedia.org/wiki?curid=1032856" title="Festiwal Kultury Celtyckiej">
Festiwal Kultury Celtyckiej

Festiwal Kultury Celtyckiej – dowspudzki festiwal folkowy organizowany od 1997 roku. Jego pomysłodawcą i inspiratorem jest Roman Fiedorowicz, głównym organizatorem: gmina Raczki, Gminny Ośrodek Kultury w Raczkach. Impreza tradycyjnie odbywa się w przedostatni weekend sierpnia w pozostałościach pałacu hrabiego Paca. Festiwal gości również muzyków spoza Polski (Kulgrinda, artyści z Irlandii – Dean O'Callaghan i Timi McCarthy, i inni).
Historia.
Festiwal Kultury Celtyckiej jest imprezą zainspirowaną przeszłością hrabstwa Dowspuda, kiedy to właściciel dóbr dowspudzkich – hrabia Ludwik Michał Pac – sprowadził do swoich posiadłości około 500-osobową grupę farmerów szkockich, aby upowszechniali wśród ówczesnego, miejscowego chłopstwa "tradycje nowoczesnego rolnictwa brytyjskiego".

</doc>
<doc id="1032858" url="https://pl.wikipedia.org/wiki?curid=1032858" title="Tramwaje w Pjongjangu">
Tramwaje w Pjongjangu

Tramwaje w Pjongjangu (kor. "평양 궤도전차") – system komunikacji tramwajowej w stolicy Korei Północnej - Pjongjangu. Pierwsza linia została otwarta w 1989 roku i obecnie obsługiwane są 4 linie.
Komunikacja tramwajowa spełnia bardzo ważną funkcję, gdyż mieszkańcy Korei Północnej zazwyczaj nie posiadają samochodów. Linie tramwajowe obsługują te części miasta, do których nie dociera metro i trolejbusy.
Historia.
Początki komunikacji tramwajowej w Pjongjangu sięgają czasów okupacji japońskiej. Od 1910 roku następował silny rozwój miasta, gdzie 23 maja 1923 wyjechał pierwszy tramwaj elektryczny, zastępując stosowany dotychczas tramwaj konny. Linie tramwajowe znacznie ucierpiały w latach 50. XX wieku podczas wojny koreańskiej. Po zakończeniu konfliktu zbrojnego, zlikwidowano sieć komunikacji tramwajowej.
Uroczyste uruchomienie pierwszej nowej linii tramwajowej ("Songsin" – "Man'gyŏngdae") miało miejsce 15 kwietnia 1991 – w 79. urodziny Kim Ir Sena, a 3 dni później linię udostępniono podróżnym. W 1992 uruchomiono drugą linię ("T'osŏng" – "Rangrang" – "Munsu"), natomiast otwarcie trzeciej ("Sŏp'yŏngyang" – "Rangrang") miało miejsce w 1995. Dwie pierwsze linie mają rozstaw szyn 1435 mm, natomiast trzecia jest linią wąskotorową (1000 mm) przeznaczoną głównie dla turystów i łączy stację metra "Samhung" z mauzoleum Kim Ir Sena. Sieć tramwajowa posiada trzy zajezdnie.
Zagraniczni turyści początkowo nie mogli podróżować tramwajami, aczkolwiek niektóre z ostatnich wycieczek do KRLD zawierały przejazdy tymi liniami.
Linie.
W Pjongjangu obecnie działają cztery linie tramwajowe:
Zgodnie z informacjami pochodzącymi z roku 2006, opłata za przejazd wynosi 5 wonów północnokoreańskich (ok. 2 grosze). Przejazd można też opłacić poprzez specjalne kupony, zwane "sinae ch'ap'yo".
Tabor.
Od początku eksploatacji stosowano wyłącznie czechosłowackie wagony Tatra T6B5K, KT8D5K i KT4K. W trakcie eksploatacji zlikwidowano przeguby w dwuczłonowych wagonach KT4.
W latach 1996–1998 zakupiono także ok. 100 sztuk używanych wagonów Tatra T4D wraz z doczepami B4D, wcześniej eksploatowanych w NRD (Drezno, Magdeburg, Lipsk).
Na linii wąskotorowej stosowane są szwajcarskie wagony wcześniej eksploatowane w Zurychu (18 sztuk wozów motorowych i 18 doczep).

</doc>
<doc id="1032860" url="https://pl.wikipedia.org/wiki?curid=1032860" title="Czesław Cywiński">
Czesław Cywiński

Czesław Justyn Cywiński (ur. 10 marca 1926 w Wilnie, zm. 10 kwietnia 2010 w Smoleńsku) – kombatant, żołnierz AK, podpułkownik WP (pośmiertnie awansowany do stopnia pułkownika), inżynier, prezes Zarządu Głównego Światowego Związku Żołnierzy AK, współinicjator wielu akcji upamiętniających działalność AK w całym kraju.
Życiorys.
Działalność konspiracyjną rozpoczął jako uczeń gimnazjum wstępując do Związku Wolnych Polaków, gdzie pełnił funkcje wywiadowcze. Jesienią 1942 roku rozpoczął działalność Armii Krajowej w dzielnicy „B” Garnizonu w Wilnie biorąc udział w zdobywaniu i gromadzeniu broni oraz amunicji. Z początkiem 1944 został wcielony do 1. plutonu 1. Brygady Juranda AK w Wilnie, a następnie do plutonu szturmowego ppor. Romana Żebryka ps. „Korab”. W oddziale partyzanckim brał udział w wielu akcjach dywersyjnych.
Uczestniczył w operacji Ostra Brama. 18 lipca 1944 wraz z 1 Brygadą został okrążony i rozbrojony przez oddziały NKWD. Z obozu NKWD w Miednikach został wywieziony do Kaługi, bowiem odmówił wraz kolegami złożenia przysięgi i wstąpienia do Armii Czerwonej.
W 1946 powrócił z zesłania w ZSRR do Polski. Studiował na Politechnice Warszawskiej, w 1952 r. uzyskał na niej tytuł magistra inżyniera budownictwa. Pracował w biurach projektowych oraz na budowach krajowych i zagranicznych, w jednostkach badawczych oraz instytucjach centralnych. Wykładał na Politechnice Warszawskiej i w innych centrach edukacyjnych. Społecznie udzielał się w związkach sportowych. Był instruktorem – trenerem Polskiego Związku Narciarskiego.
Był Honorowym Obywatelem miasta stołecznego Warszawy oraz członkiem Rady Muzeum II Wojny Światowej w Gdańsku.
Zginął w katastrofie lotniczej w Smoleńsku w drodze na obchody 70. rocznicy zbrodni katyńskiej.
Decyzją Ministra ON Nr 353/KADR z dnia 15 kwietnia 2010 został pośmiertnie awansowany do stopnia pułkownika.
27 kwietnia został pochowany na Cmentarzu Wojskowym na Powązkach w Warszawie (kwatera 18D-P01-3).

</doc>
<doc id="1032861" url="https://pl.wikipedia.org/wiki?curid=1032861" title="Parafia św. Mikołaja Biskupa Sanktuarium Matki Bożej Łaskawej w Pieraniu">
Parafia św. Mikołaja Biskupa Sanktuarium Matki Bożej Łaskawej w Pieraniu

Kościół św. Mikołaja Biskupa Sanktuarium MB Łaskawej w Pieraniu – jeden z dziewięciu kościołów w dekanacie inowrocławskim II. W samej budowli znajduje się obraz MB Pierańskiej, który został koronowany w 1722 roku. Kościół jest unikatową budowlą drewnianą.
Zasięg parafii.
Miejscowości należące do parafii: Bąkowo, Dąbrowa Biskupia (4 rodziny), Dziewa, Głojkowo, Konary, Niemojewo, Nowy Dwór, Papros, Pieczyska, Pieranie, Przybysław (4 rodziny), Radojewice, Sobiesiernie.

</doc>
<doc id="1032865" url="https://pl.wikipedia.org/wiki?curid=1032865" title="Aiviekste">
Aiviekste



</doc>
<doc id="1032868" url="https://pl.wikipedia.org/wiki?curid=1032868" title="Odra Chojna">
Odra Chojna

Odra Chojna – polski klub sportowy z wiodącą sekcją piłki nożnej z siedzibą w Chojnie. W sezonie 2022/23 klub występuje w lidze okręgowej, grupa II zachodniopomorska.
W klubie grali m.in. Rafał Piotrowski, Robert Sikorski, Mieczysław Kusiak i Łukasz Żebrowski.
Historia.
Klub został założony w 1946 pod nazwą Granica, jednakże początkowo rozgrywał jedynie mecze towarzyskie, a został zgłoszony do piłkarskich rozgrywek klasy B dopiero w 1949 pod nazwą Leśnik. W 1953 brał udział w rozgrywkach klasy B jako Unia. W 1954 zmieniono nazwę na Spójnia. W 1956 klub wywalczył mistrzostwo dębnowskiej grupy klasy B i awansował do klasy A. Pod koniec tego samego roku przyjęto nazwę Odra, która jest używana do dziś. W 1960 klub awansował do III ligi.
W klubie w latach 2008-2011 istniała sekcja piłki nożnej kobiet. Drużyna występowała w II lidze, a następnie w III lidze.
Inne sekcje prowadzone przez klub to lekkoatletyka, kolarstwo, siatkówka i koszykówka.

</doc>
<doc id="1032874" url="https://pl.wikipedia.org/wiki?curid=1032874" title="Pasjans (gra komputerowa)">
Pasjans (gra komputerowa)

Pasjans (ang. "Solitaire") – komputerowa wersja pasjansa Klondike, umieszczana w systemach operacyjnych Windows od wersji 3.0 wydanej 22 marca 1990. Uważana jest za pierwszą grę typu casual. Stworzył ją Wes Cherry w 1989, kiedy był stażystą (nie dostał honorarium za swoje dzieło). Gra okazała się przydatna w zapoznawaniu użytkowników z graficznym interfejsem użytkownika i metodą przeciągnij i upuść, używaną do przeniesienia karty. Tygodnik „Time” wymienił Pasjansa wśród przyczyn spadku produktywności pracowników biur, którzy grali, zamiast pracować, kiedy stał się on elementem systemu Windows.

</doc>
<doc id="1032876" url="https://pl.wikipedia.org/wiki?curid=1032876" title="Windows for Workgroups 3.11">
Windows for Workgroups 3.11

Windows for Workgroups 3.11 – 16-bitowy system operacyjny z serii Windows 3.x firmy Microsoft wydany w 1993 roku. Był jednym z najważniejszych systemów operacyjnych w historii Microsoftu.
Ponieważ usunięto z tej wersji tzw. "tryb standardowy", nie można uruchomić jej na komputerach klasy AT i niżej, tj. z procesorem 286.

</doc>
<doc id="1032884" url="https://pl.wikipedia.org/wiki?curid=1032884" title="Brvenica">
Brvenica



</doc>
<doc id="1032886" url="https://pl.wikipedia.org/wiki?curid=1032886" title="Henryk I z Szampanii">
Henryk I z Szampanii

Henryk I Szczodry (ur. grudzień 1127, zm. 17 marca 1181) – hrabia Szampanii w latach 1152–1181. Najstarszy syn hrabiego Tybalda II (znanego również jako "Tybald IV z Blois") i Matyldy, córki Engelberta II z Karyntii.
Henryk wziął udział w II krucjacie pod dowództwem króla Francji Ludwika VII. Wiózł list od Bernarda z Clairvaux do cesarza bizantyjskiego Manuela I Komnena. Był obecny również na naradzie możnych u króla Jerozolimy Baldwina III, 24 czerwca 1148 r., w Akce, na której zapadła decyzja o ataku na Damaszek.
Po śmierci ojca Henryk wybrał Szampanię, a inne starsze ziemie rodzinne takie jak Blois, Chartres, Sancerre i Châteaudun zostawił swoim młodszym braciom. W tamtym czasie było to coś niezwykłego, ponieważ tamte ziemie były bogatsze i lepiej utrzymane. Henryk musiał chyba przewidzieć ekonomiczne możliwości Szampanii, a w czasie jego rządów hrabstwo to osiągnęło status jednego z najzamożniejszych i najpotężniejszych posiadłości Francji. Było również liczącą się siłą militarną. Henryk mógł wystawić z hrabstwa 2000 rycerstwa.
Dwór Henryka był również centrum kultury. Wśród dworzan znajdowali się m.in. Walter Map i Stefan z Alinerre, który w 1176 r. został kanclerzem Szampanii.
W 1179 r. Henryk ponownie udał się do Jerozolimy razem z francuskimi rycerzami, m.in. ze swoim kuzynem Piotrem de Courtenay – bratem króla Ludwika VII, i Filipem de Dreux, biskupem Beauvais. Wracając do Europy, Henryk podążał przez terytoria Azji Mniejszej i tam został złapany oraz uwięziony przez Kilidża Arslana II, seldżuckiego sułtana Rumu. Bizantyjski cesarz zapłacił okup i Henryk został uwolniony, ale wkrótce zmarł.
Małżeństwo i potomstwo.
W 1164 r. Henryk poślubił Marię Francuską (1145 – 11 marca 1198), córkę króla Francji Ludwika VII Młodego i Eleonory Akwitańskiej. Henryk i Maria mieli razem dwóch synów i dwie córki:

</doc>
<doc id="1032887" url="https://pl.wikipedia.org/wiki?curid=1032887" title="ORP Wilno">
ORP Wilno

ORP Wilno – polski monitor rzeczny z okresu przed II wojną światową.
Historia budowy.
Jak bliźniaczy ORP „Kraków”.
Służba.
Okręt został przekazany Polskiej Marynarce Wojennej 2 października 1926. Został wcielony do służby 15 października 1926, a ceremonia podniesienia bandery i poświęcenia jednostki odbyła się w Warszawie 31 października 1926. Początkowo został przekazany do Komendy Portu Wojennego w Modlinie. Wiosną 1927 okręt został odkomenderowany do Flotylli Pińskiej. Wszedł w skład jej I Dywizjonu Bojowego. W składzie flotylli służył do 1939 roku. Pod koniec lat 20. otrzymał stanowisko obserwacyjne na przednim maszcie. W 1932 armaty kal. 75 mm wymieniono na haubice kal. 100 mm. W 1938 dokonano przebudowy wież artyleryjskich, pomostów bojowych, powiększono komory amunicyjne oraz wymieniono silniki. Zamontowano też podwójny karabin przeciwlotniczy Hotchkiss kal. 13,2 mm.
W sierpniu 1939 okręt został przydzielony do Oddziału Wydzielonego „Prypeć” aby osłaniać pododcinek „Osobowicze”. Po agresji sowieckiej 17 września rozpoczął odwrót do Pińska. Planowano przejście okrętu na Bug. Wobec niemożności wykonania tego zadania monitor został wysadzony w powietrze przez własną załogę. Stało się to 19 września koło wsi Osobowicze. Z uwagi na znaczny stopień zniszczenia, Rosjanie nie zdecydowali się na podniesienie i remont okrętu.
Dane taktyczno-techniczne.
Do budowy kadłuba użyto blach i profili ze zwykłej stali, (okrętowej 3. kategorii według norm byłej rosyjskiej admiralicji z 1912 roku), to znaczy posiadającą natężenie na rozerwanie równe 40 kg/mm², wydłużenie 20%. Stal pancerna gatunku marki H.S.T. huty Bismarkhutte z wytrzymałością 130 kg/mm², granica elastyczności - 120 kg/mm² z wydłużeniem 8%.

</doc>
<doc id="1032888" url="https://pl.wikipedia.org/wiki?curid=1032888" title="Taunton">
Taunton

Taunton – miasto w południowo-zachodniej Anglii, położone nad rzeką Tone u podstawy wzgórz Quantock Hills. Ośrodek administracyjny hrabstwa Somerset, w dystrykcie Somerset West and Taunton. Leży 25,3 km na zachód od miasta Somerton i 217,3 km na południowy zachód od Londynu. Samo Taunton liczy 58 241 mieszkańców (2001), zaś łącznie z otaczającymi je mniejszymi miejscowościami ok. 60 tys. (2006), co stanowi największy ośrodek miejski w hrabstwie. Miasto jest siedzibą jednego z 18 głównych brytyjskich klubów krykieta. Taunton jest wspomniana w Domesday Book (1086) jako "Tantone"/"Tantona".
Historia.
Nazwa miasta pochodzi od zwrotu "miasto nad rzeką Tone". W czasach saksońskich Taunton był miastem fortyfikowanym, posiadającym własną mennicę. W roku 904 w mieście istniał klasztor pod kontrolą biskupów z Winchester. W tym samym roku miastu nadano pierwsze przywileje królewskie zwalniając je z kontrybucji królewskich i krajowych. W Domesday Book Taunton figuruje jako miasto o populacji 1500 mieszkańców.
Transport.
Miasto położone jest przy linii kolejowej Bristol – Exeter i linii Reading – Plymouth.

</doc>
<doc id="1032893" url="https://pl.wikipedia.org/wiki?curid=1032893" title="Języki khoisańskie">
Języki khoisańskie



</doc>
<doc id="1032894" url="https://pl.wikipedia.org/wiki?curid=1032894" title="Błace (gmina Brwenica)">
Błace (gmina Brwenica)

Błace (maced. "Блаце") – wieś w północno-zachodniej Macedonii Północnej, w gminie Brwenica.

</doc>
<doc id="1032896" url="https://pl.wikipedia.org/wiki?curid=1032896" title="María Teresa Fernández de la Vega">
María Teresa Fernández de la Vega

María Teresa Fernández de la Vega Sanz (ur. 15 czerwca 1949 w Walencji) – hiszpańska polityk, prawniczka i urzędnik państwowy, parlamentarzystka, w latach 2004–2010 wicepremier.
Życiorys.
Urodziła się w rodzinie frankistowskiego urzędnika. Ukończyła prawo na Uniwersytecie Complutense w Madrucie, następnie doktoryzowała się na Uniwersytecie Barcelońskim. W 1974 podjęła pracę w Cuerpo de Secretarios Jurídicos Laborales, korpusie prawników należących do służby cywilnej. W 1982 została szefem gabinetu ministra sprawiedliwości, a w 1985 dyrektorem generalnym w tym resorcie. Od 1988 była zatrudniona w administracji Rady Głównej Władzy Sądowniczej, a w 1990 powołana w skład tej instytucji przez hiszpański Senat.
Była przeciwniczką frankizmu, do 1979 działała w skrajnie lewicowym katalońskim ugrupowaniu PSUC. Później związała się z Hiszpańską Socjalistyczną Partią Robotniczą (PSOE). W latach 1994–1996 była sekretarzem stanu w ministerstwie sprawiedliwości. W 1996 po raz pierwszy wybrana na posłankę do Kongresu Deputowanych. Do izby niższej hiszpańskiego parlamentu uzyskiwała reelekcję w kolejnych wyborach w 2000, 2004 i 2008.
Od kwietnia 2004 do października 2010 sprawowała urząd wicepremiera (jako pierwsza kobieta w historii Hiszpanii) oraz ministra ds. prezydencji (szefa kancelarii premiera) i rzecznika prasowego rządu w dwóch gabinetach José Luisa Rodrígueza Zapatero. Została następnie powołana w skład Rady Stanu, konstytucyjnego organu o kompetencjach doradczych. W 2018 objęła funkcję przewodniczącej tej instytucji.

</doc>
<doc id="1032898" url="https://pl.wikipedia.org/wiki?curid=1032898" title="Balizuar obrożny">
Balizuar obrożny

Balizuar obrożny, balizuar ("Arctonyx collaris") – gatunek drapieżnego ssaka z rodziny łasicowatych, występujący w Chinach, na Półwyspie Indochińskim, w północno-wschodnich Indiach i na Sumatrze. Jest jedynym przedstawicielem rodzaju "Arctonyx" .
Systematyka.
Gatunek typowy.
"Arctonyx collaris" 
Podgatunki.
Wyróżnia się 6 podgatunków balizuara:
Charakterystyka.
Zwierzę podobne do borsuka z nieco dłuższymi nogami i większym, ruchliwym nosem. Charakterystyczne białe uszy, ogon i biała plama na gardle. Grzbiet szary, żółtawy lub czarny. Długość ciała 55-70 cm,
długość ogona 12-17 cm, masa ciała 7-14 kg.
Tryb życia.
Prowadzi nocny tryb życia. Żyje pojedynczo lub w parach, W dzień śpi zazwyczaj w norze wykopanej przez siebie. Jego dieta jest bardzo różnorodna. Żywi się roślinnością, grzybami, owocami, a także zwierzętami, zarówno kręgowcami jak i bezkręgowcami. Od listopada zapada w sen zimowy trwający do lutego-marca.
Rozmnażanie.
Samica rodzi 1-7 młodych po trwającej 7-8 miesięcy ciąży. Małe rodzą się ślepe, oczy otwierają po 45 dniach, po 1,5 – 2 latach osiągają dojrzałość płciową.

</doc>
<doc id="1032901" url="https://pl.wikipedia.org/wiki?curid=1032901" title="Czełopek">
Czełopek

Czełopek lub Čelopek (maced. "Челопек") – wieś w północno-zachodniej Macedonii Północnej, w gminie Brwenica.
We wsi urodził się polityk Lube Boszkoski.
Geografia.
Wioska znajduje się w kotlinie Polog, nad rzeką Wardar, u stóp Suchej Góry, między miejscowościami Miłetino i Brwenica.

</doc>
<doc id="1032902" url="https://pl.wikipedia.org/wiki?curid=1032902" title="Darzbór Szczecinek">
Darzbór Szczecinek

Darzbór Szczecinek – polski klub sportowy z siedzibą w Szczecinku.
Darzbór jest klubem trzysekcyjnym. W skład klubu wchodzą sekcje: akrobatyki sportowej, kajakowa, piłki nożnej.
Historia.
Leśny Klub Sportowy Darzbór Szczecinek powstał w 1945. Darz bór to tradycyjne powitanie leśników i myśliwych. W 1949 doszło do połączenia z Harcerskim KS Czuwaj Szczecinek. W tym czasie klub występował w klasie A - początkowo w okręgu szczecińskim, a następnie koszalińskim. W latach pięćdziesiątych wskutek przeprowadzanej wówczas reorganizacji sportu, klub przynależał kolejno do kilku zrzeszeń, co skutkowało licznymi zmianami nazw (Zrzeszenie Sportowe Unia-Darzbór - 1950, Spójnia-Darzbór - 1954, Leśny KS Sparta-Darzbór - 1955). Po wygraniu rozgrywek klasy A, drużyna piłki nożnej w 1953 awansowała do ligi międzywojewódzkiej. W 1956 nastąpiło połączenie z Kolejowym KS Kolejarz, w związku z czym zmieniono nazwę na KKS (Kolejowy Klub Sportowy) Darzbór. W 1969 miała miejsce fuzja z Wojskowym KS Lechia, co skutkowało zmianą nazwy na KKS Lechia-Darzbór. W 1974 przyjęto nazwę MKKS (Międzyzakładowy Kolejowy Klub Sportowy) Darzbór Szczecinek. W 2011 wyodrębniono sekcję piłkarską i przyjęto nazwę MKP (Miejski Klub Piłkarski) Darzbór. W tej formie klub istniał do 2015.
W 2015 nastąpiło połączenie klubów Darzbór i Wielim Szczecinek, w wyniku czego powstał Miejski Klub Piłkarski Szczecinek, występujący na licencji Darzboru w IV lidze.
Sukcesy.
Klub spędził łącznie kilka sezonów grając na trzecim poziomie rozgrywkowym oraz brał kilkukrotnie udział w eliminacjach o awans do II ligi, jednakże nie odnosząc w tych turniejach sukcesów.
&lt;br&gt;
Darzbór Szczecinek:
Lechia Szczecinek:
MKP Szczecinek:
Zawodnicy.
Podczas występów klubu w III lidze w sezonie 1976/1977 w kwietniu 1977 zawodnik Darzboru Marek Gliniecki w trakcie meczu "za wybitnie niesportowe zachowanie wobec publiczności i pogróżki pod adresem sędziego" został ukarany czerwoną kartką, a następnie decyzją Wydziału Dyscypliny PZPN został zdyskwalifikowany na okres 1,5 roku.
Wychowankiem klubu jest Artur Bugaj, w drużynie juniorskiej klubu grał Jarosław Fojut, a zawodnikiem zespołu seniorskiego był także Jan Pieszko.

</doc>
<doc id="1032903" url="https://pl.wikipedia.org/wiki?curid=1032903" title="Banita">
Banita



</doc>
<doc id="1032904" url="https://pl.wikipedia.org/wiki?curid=1032904" title="Wołkowija">
Wołkowija

Wołkowija lub Volkovija (maced. "Волковија") – wieś w północno-zachodniej Macedonii Północnej, w gminie Brwenica.

</doc>
<doc id="1032905" url="https://pl.wikipedia.org/wiki?curid=1032905" title="Miłetino">
Miłetino

Miłetino (maced. "Милетино") – wieś w północno-zachodniej Macedonii Północnej, w gminie Brwenica.

</doc>
<doc id="1032909" url="https://pl.wikipedia.org/wiki?curid=1032909" title="Radiowce">
Radiowce

Radiowce (maced. Радиовце/Radiovce) – wieś w północno-zachodniej Macedonii Północnej, w gminie Brwenica.

</doc>
<doc id="1032910" url="https://pl.wikipedia.org/wiki?curid=1032910" title="Dołno Sedłarce">
Dołno Sedłarce

Dołno Sedłarce (maced. "Долно Седларце") – wieś w północno-zachodniej Macedonii Północnej, w gminie Brwenica.

</doc>
<doc id="1032912" url="https://pl.wikipedia.org/wiki?curid=1032912" title="Gurgurnica">
Gurgurnica

Gurgurnica (maced. "Гургурница") – wieś w północno-zachodniej Macedonii Północnej, w gminie Brwenica.

</doc>
<doc id="1032913" url="https://pl.wikipedia.org/wiki?curid=1032913" title="Ranko Despotović">
Ranko Despotović

Ranko Despotović (ser. Paнкo Дecпoтoвић, ur. 21 stycznia 1983 w Loznicy) – serbski piłkarz grający na pozycji napastnika.
Życiorys.
W sezonie 2006/2007 w superlidze serbskiej zdobył tytuł króla strzelców, mając na koncie 17 goli.
Ranko Despotović w grał dla FK Loznica, Vojvodiny Nowy Sad, Mačvy Šabac, Rapidu Bukareszt, Realu Murcia, UD Salamanca, Girony FC, Urawa Red Diamonds, Sydney FC, Deportivo Alavés, Cádiz CF i Marbella FC.

</doc>
<doc id="1032914" url="https://pl.wikipedia.org/wiki?curid=1032914" title="Tenowo">
Tenowo

Tenowo lub Tenovo (maced. "Теново") – wieś w północno-zachodniej Macedonii Północnej, w gminie Brwenica.

</doc>
<doc id="1032915" url="https://pl.wikipedia.org/wiki?curid=1032915" title="Wielki Kopieniec (Dolina Olczyska)">
Wielki Kopieniec (Dolina Olczyska)

Wielki Kopieniec, Kopieniec Wielki (1328 m) – szczyt wznoszący się w reglowej partii Tatr Zachodnich, pomiędzy Doliną Olczyską a Dolinką Chłabowską. Od Królowego Grzbietu oddziela go Przysłop Olczyski (ok. 1250 m), od sąsiedniego Małego Kopieńca (1167 m) Przełęcz między Kopieńcami (1109 m). Ma dwa wierzchołki znajdujące się w odległości ok. 200 m od siebie (wyższy jest wschodni).
Opis szczytu.
Zbudowany jest z wapieni i dolomitów środkowego triasu. W przeszłości cały masyw wchodził w skład Hali Kopieniec i był wypasany aż po wierzchołek. U jego wschodnich podnóży znajduje się polana Kopieniec (lub Polana pod Kopieńcem), na północno-zachodnich stokach polana Szałasiska, a na Przełęczy między Kopieńcami Polana między Kopieńcami. Wypasanie owiec na jego stromych stokach spowodowało ogromną ich erozję – zadeptana przez owce gleba uległa zmyciu w czasie ulewnych deszczów. Po włączeniu go do obszaru Tatrzańskiego Parku Narodowego zniesiono wypas i rozpoczęto regenerację jego zboczy. Obecnie są one w znacznym już stopniu zalesione, ale sam wierzchołek jest skalisty i goły, nie brak też wystających ponad poziom zbocza gołych skał wapiennych. Później przywrócono wypas kulturowy, ale tylko na Polanie pod Kopieńcem.
Na południowo-zachodnim stoku Wielkiego Kopieńca w katastrofie lotniczej w Dolinie Olczyskiej 11 sierpnia 1994 r. spadł wracający z akcji ratowniczej helikopter TOPR. W wyniku wypadku zginęło 2 jego pilotów i 2 ratowników TOPR.
Nazwa "Kopieniec" pojawia się w dokumentach już w 1632 r. Pierwszymi, którzy weszli na jego szczyt na nartach w zimie, byli Mieczysław Karłowicz i Mariusz Zaruski (1908). Ze szczytu roztacza się rozległy widok obejmujący całe niemal Tatry – od Hawrania aż po Osobitą. Szczególnie dobrze widać stąd obszar Doliny Suchej Wody.
W gwarze podhalańskiej kopieńcem nazywa się górę o kształcie podobnym do kopca. W Tatrach jest jeszcze drugi, również reglowy szczyt o tej samej nazwie – Wielki Kopieniec ponad Doliną Chochołowską.
Ciekawa flora roślin wapieniolubnych. M.in. stwierdzono tutaj występowanie goryczuszki lodnikowej – bardzo rzadkiej rośliny, w Polsce występującej tylko w Tatrach i to w nielicznych tylko miejscach (ok. 10 w całych polskich Tatrach). Znaleziono tutaj także na wysokości 1310 m rzadkiego w Polsce storczyka dwulistnika muszego i jest to najwyżej w Polsce położone stanowisko tej rośliny.

</doc>
<doc id="1032916" url="https://pl.wikipedia.org/wiki?curid=1032916" title="Pokój w Hubertsburgu">
Pokój w Hubertsburgu



</doc>
<doc id="1032917" url="https://pl.wikipedia.org/wiki?curid=1032917" title="Somerset">
Somerset

Somerset (IPA /ˈsʌmɚˌsɛt/) – hrabstwo ceremonialne i historyczne w południowo-zachodniej Anglii, nad południowym wybrzeżem Kanału Bristolskiego. Do 31 marca 2023 pełniło funkcję hrabstwa administracyjnego (niemetropolitalnego), ze stolicą w Taunton.
Somerset jest krainą z przewagą krajobrazu wiejskiego. Jego charakter kształtują wzgórza Quantock Hills i Mendip, Park Narodowy Exmoor i równina Somerset Levels. Osadnictwo na tym obszarze datuje się od neolitu. Zasiedlanie obszaru nastąpiło w epoce rzymskiej i saksońskiej. Hrabstwo odegrało znaczącą rolę przy umocnieniu władzy za Alfreda Wielkiego, wojny domowej 1652-1661 oraz rebelii Monmoutha.
Najważniejszą gałęzią gospodarki hrabstwa jest rolnictwo. Przeważa chów owiec i krów, serowarstwo oraz uprawa wierzby dla potrzeb wikliniarstwa. Nieco spadła rola sadownictwa, choć do dzisiaj produkuje się tu znany w Anglii mocny cydr. Inne ważne gałęzie gospodarki to usługi, przemysł spożywczy, drobne rzemiosło oraz turystyka. Bezrobocie jest niższe od średniej krajowej, a przyrost naturalny – wyższy.
Podział administracyjny.
Od 1 kwietnia 2023 Somerset, jako hrabstwo ceremonialne, obejmuje trzy dystrykty typu "unitary authority":
Historia podziału administracyjnego.
Od 1 kwietnia 1974 do 31 marca 2023 roku Somerset był hrabstwem niemetropolitalnym, dzielącym się na pięć dystryktów (od 2019 – cztery). Jako hrabstwo ceremonialne od 1 kwietnia 1997 roku Somerset obejmował także dwie jednostki typu "unitary authority", wcześniej wchodzące w skład zlikwidowanego hrabstwa Avon.
Nazewnictwo.
Nazwa hrabstwa pochodzi od staroangielskiego "Sumorsǣte", krótkiej formy słowa "Sumortūnsǣte" oznaczającego „ludzi mieszkających w albo zależnych od Sumortūna. Pierwsze udokumentowane użycie nazwy "Somersæte" pochodzi z roku 845 po przejściu regionu pod panowanie saksońskie. "Sumortūn" odpowiada współczesnej nazwie Somerton, co oznacza „letnią osadę”, farmę zamieszkiwaną latem, ale opuszczaną na zimę. Jednak Somerton nie leży na równinie, a w zagłębieniu, gdzie było możliwe tylko życie latem z powodu możliwości powodzi, ale na wzgórzu, gdzie możliwa była również praca zimą. Istnieje alternatywna sugestia, że nazwa pochodzi od zwrotu "Seo-mere-saetan" oznaczającego „osadników nad jeziorem przy morzu”. Mieszkańcy Somersetu są wymienieni po raz pierwszy w kronice anglosaskiej przy wpisie z roku 845 w postaci formy "Sumursætum", ale hrabstwo wymienione jest po raz pierwszy dopiero w roku 1015 – pod tą samą nazwą. Stara nazwa hrabstwa "Somersetshire" pada we wpisie z roku 878. Chociaż "Somersetshire" było obiegową i równoważną nazwą hrabstwa, wyszło z użycia dopiero w XIX wieku i już się go nie używa. Nastąpiło to prawdopodobnie z powodu przystosowania nazwy "Somerset" do oficjalnego użycia przez radę hrabstwa w roku 1889. Sufiks "-shire", niezbędny w przypadku innych hrabstw, tu nie miała zastosowania, jako że nie zachodziła potrzeba odróżnienia nazwy hrabstwa od nazwy miasta.
Nazwa staroangielska dalej jest używana w dewizie hrabstwa "Sumorsaete ealle" – „Wszyscy ludzie Somersetu”. Przyjęta jako motto w roku 1911, fraza została zaczerpnięta z Kroniki anglosaskiej. Somerset był częścią anglosaskiego królestwa Wessex, a zdanie odnosi się do poparcia udzielonego Alfredowi Wielkiemu podczas walk z najazdem wikingów.
W języku walijskim nazwa hrabstwa brzmi "Gwlad yr Haf ", w kornijskim – "Gwlas an Hav ", a w bretońskim – "Bro an Hañv ". Wszystkie trzy nazwy znaczą „Kraj lata”.
Nazewnictwo Somersetu jest w przeważającej części pochodzenia anglosaskiego, kilka nazw jednak zawiera elementy celtyckie. Na przykład dokument z roku 682 dotyczący wzgórza Creechborough, definiuje je jako „wzgórze, które Brytowie nazywają "Cructan", a my – Crychbeorh (my – czyli Anglosasi). Niektóre nazwy są pochodzenia bretońskiego, jak np. Tarnock, lub też mają elementy zarówno bretońskie jak i anglosaskie, tak jak "Pen Hill".
Historia.
Starożytność i średniowiecze.
Osadnictwo w jaskiniach na wzgórzach Mendip i inne utwory, takie jak wąwóz w Cheddar sięga epoki paleolitu. Szkielet z Jaskini Gough pochodzi z roku 12 000 p.n.e., podczas gdy kompletny szkielet, znany jako człowiek z Cheddar, datowany jest na rok 7150 p.n.e. W jaskiniach znajdują się malowidła naskalne. Zamieszkiwanie niektórych jaskiń, takich jak Wookey Hole mogło odbywać się do czasów historycznych.
Równiny Somerset Levels, zwłaszcza ich suche miejsca Glastonbury i Brent Knoll, również mają długą historię osadnictwa – wiadomo, że były zamieszkiwane przez myśliwych epoki mezolitu. Przemieszczanie się w regionie ułatwiała konstrukcja drogi przeprawowej przez bagna, najstarszej w Europie drogi zdradzającej prace inżynierskie Sweet Track, która pochodzi z lat 3807–3806 p.n.e.
Na terenie hrabstwa znajdują się liczne grodziska epoki żelaza, które, tak jak np. Cadbury Castle czy Ham Hill, były zamieszkiwane później, w początkach średniowiecza. Wiek innych obiektów, jak np. kamiennych kręgów w Stanton Drew, nie jest ustalony, ale przyjmuje się, że pochodzą z neolitu.
W roku 47 n.e., za czasów cesarza Wespazjana, Somerset podbił II Legion Augusta w ramach opanowywania Wyspy. Teren hrabstwa był pod panowaniem Cesarstwa rzymskiego do roku 409. Z tamtego okresu pochodzi wiele obiektów, w tym najbardziej znany – łaźnie rzymskie, od których nazwano miasto Bath.
Po opuszczeniu Wyspy przez Rzymian nastąpił okres inwazji anglosaskiej. Anglosasi sprawowali kontrolę nad obszarem obecnej Anglii do roku 600 n.e., choć Somerset był wciąż brytyjski. Brytom udało się powstrzymać na jakiś czas ekspansję anglosaską na południowy zachód. Dopiero król Wessexu Ine przesunął granicę królestwa wschodniosaksońskiego na zachód, obejmując i Somerset. Pałac królewski w Cheddar był używany kilkakrotnie dla potrzeb Witenagemotu. Po inwazji Normanów na Anglię w 1066 obszar hrabstwa podzielono na 700 lenn, jednak duża część terytorium hrabstwa była własnością Korony, łącznie z fortyfikacjami Dunster.
Przez następne wieki hrabstwo było regionem typowo rolniczym i dobrze prosperowało. Rozwinął się tu również przemysł, zwłaszcza wełniany i był największy w Anglii tamtego okresu. Kwitło również prymitywne górnictwo węglowe. Jednak, podobnie jak pozostałe części Wyspy, zostało silnie dotknięte przez czarną śmierć w r. 1348, która w tym regionie spowodowała blisko 50-procentową śmiertelność. W tym okresie w hrabstwie powstało kilka miast; bardzo silne były również wpływy kościoła, który na terenie hrabstwa posiadał ponad 20 opactw.
Czasy nowożytne.
W roku 1610 wybudowano więzienie w Shepton Mallet, najstarsze w Anglii będące do tej pory w użyciu. W czasach angielskiej wojny domowej Somerset był w przeważającej części po stronie Parlamentu. W roku 1685 wybuchła rebelia Monmoutha. Rebelianci wylądowali w Lyme Regis i posuwali się na północ, mając nadzieję na zajęcie Bristolu i Bath, ale zostali pokonani w bitwie o Sedgemoor pod Westonzoyland, ostatniej bitwie w Anglii, stoczonej w uzgodnionym przez strony miejscu i czasie. Od miasta Wellington wziął swój tytuł Arthur Wellesley, 1. książę Wellington. Jego postać upamiętnia okazały obelisk. Wojna domowa w Anglii toczyła się również na terenie hrabstwa; najważniejszym jej epizodem było oblężenie Taunton.
Wiek XVIII to w hrabstwie okres spokoju, ale rewolucja przemysłowa zlikwidowała w znacznej mierze chałupnictwo. Dalej rozwijało się rolnictwo, w Bath powstało w roku 1777 "Stowarzyszenie Wspierania Rolnictwa, Sztuki, Rzemiosła i Handlu w Bath i Zachodniej Anglii", które dbało o postęp w technologii rolniczej. Ważną dziedziną gospodarki było podówczas górnictwo węgla kamiennego, głównie w okolicach Radstock. Szczyt produkcji przypada na rok 1920, choć obecnie wszystkie kopalnie są już nieczynne; ostatnią zamknięto w roku 1973. Usunięto również większość zabudowy przemysłowej i kopalnianej, oprócz koła napędowego koło muzeum w Radstock, nie ma bezpośrednich zabytków materialnych związanych z tą gałęzią życia ekonomicznego hrabstwa. Na zachodzie Somersetu pod koniec XIX wieku wydobywano również rudę żelaza, wysyłaną następnie z portu Watchet.
W okresie I wojny światowej Somerset wystawił pułk piechoty, którego 5 000 żołnierzy poległo. W większości miast postawiono pomniki upamiętniające wydarzenia wojny; w wyniku działań wojennych tylko z siedmiu miejscowości nikt nie został zabity – miejscowości te nazywa się często "Thankful villages". Podczas II wojny światowej Somerset był bazą przygotowawczą do D-Day. Do dziś w użyciu są szpitale, które zbudowano dla rannych w operacji. W Taunton zbudowano linię fortyfikacyjną mającą zapobiec inwazji niemieckiej. Do dziś pozostały bunkry na wybrzeżu i na południu hrabstwa, w pobliżu Ilminster i Chard.
W Somersecie zbudowano szereg miast-atrap, aby chronić Bristol i inne ośrodki miejskie – miały udawać „zaciemnione” ulice, linie kolejowe i dworzec kolejowy Bristol Temple Meads, aby ochronić te obiekty przed nalotami bombowymi. Jedna z nich znajdowała się na szlaku Knickebein w obniżeniu Black Down, a wyprodukowało ją Studio Filmowe Shepperton w oparciu o zdjęcia lotnicze terenów kolejowych. Atrapy były oświetlone czerwonym, przymglonym światłem, udając np. pracę lokomotyw, Palono olej opałowy, aby symulować efekt płonącego miasta, co miało spowodować atak bombowy w niewłaściwym miejscu. Na miasto-atrapę Chew Magna zrzucono 3 stycznia 1941 sześć bomb, następnego dnia zbombardowano miasto – atrapę Uphill, zabezpieczające lotnisko w Weston-super-Mare. W wyniku nalotu zabito tylko stado krów.
Po II wojnie światowej Somerset nie przeszedł większych przeobrażeń. Na fali ogólnego zainteresowania ochroną przyrody w roku 1954 na granicy hrabstwa stworzono Park Narodowy Exmoor, a dwa obszary objęto ochroną krajobrazu – Mendip (1972) i Quantock Hills (1956). Mimo zmierzchu kolei, region nabrał znaczenia gospodarczego dzięki budowie autostrady M5, która przecina cały Somerset. W 1974 roku przeprowadzono reformą administracyjną, która zmieniła status północy regionu, wprowadzając dwa unitary authority.
Warunki naturalne.
Położenie geograficzne.
Hrabstwo położone jest w południowo-zachodniej Anglii w regionie South West England u nasady Półwyspu Kornwalijskiego. Graniczy od północy z Bristolem i Gloucestershire, na wschodzie z Wiltshire, na południowym wschodzie z hrabstwem Dorset a na południu i zachodzie z Devonem. Północno-zachodnią granicę wyznacza linia brzegowa Kanału Bristolskiego. Tradycyjną granicą geograficzną hrabstwa jest rzeka Avon, ale granice administracyjne przesunęły się na południe, wraz z rozwojem Bristolu.
Geologia.
Większość krajobrazu hrabstwa jest silnie związana z warunkami geologicznymi. Na północy przeważają utwory wapienne co wiąże się z powstawaniem jaskiń i zjawiskiem krasowym. W środkowej części dominują utwory gliniaste i mokradła, na południu i wschodzie oolity, wreszcie na zachodzie utwory z piaskowca. Północna część hrabstwa to wzgórza Mendip, wysokie wzgórza wapienne. W centrum wzgórz w roku 1972 stworzono obszar krajobrazu chronionego o powierzchni 192 km². Część hrabstwa, głównie między Bristolem a Nailsea jest położona na złożach węgla kamiennego, obecnie nie eksploatowanych.
Rzeźba terenu.
Równina Somersetu położona w centralnej części hrabstwa jest obszarem o charakterze bagiennym, pomiędzy wzgórzami Quantock Hills, a Mendip. Zasadniczo składają się z gliny w pasie wybrzeża i mokradeł w centrum, zwykle na podłożu torfowym. Równiny dzielą na pół wzgórza Polden Hills, na południe od nich teren jest osuszany przez rzekę Parrett, na północ zaś – rzeki Axe i Brue. Obszar równinny zajmuje powierzchnię 64 750 ha i w zasadzie odpowiada dystryktowi Sedgemoor z niewielkim poszerzeniem go o północny zachód dystryktu Mendip.
70% ziemi wykorzystywanej rolniczo hrabstwa to łąki, a nieco poniżej 30% – grunty orne. Patrząc ze strony linii brzegowej, przewyższenie terenu nie odbiega znacząco od poziomu morza. Przed melioracją terenu, duża część ziemi była w zimie przykryta wodą brachiczną, a latem zamieniała się w mokradło. Osuszanie terenu rozpoczęli już Rzymianie, robiono to ponownie w różnych epokach historycznych – w średniowieczu zajmowało się tym opactwo Glastonbury (w latach 1400–1770) oraz podczas II wojny światowej wraz z budową sztucznej rzeki Huntspill. Prace melioracyjne trwają do dziś.
Równina północnego Somersetu, znajdująca się na północy od wzgórz Mendip, jest mniejsza niż jej odpowiedniczka na południu i tworzy obszar wokół Avonmouth.
Na zachodzie hrabstwa część terenów znalazła się w granicach parku narodowego Exmoor, stworzonego w roku 1954 na mocy ustawy z roku 1949. Najwyżej położonym punktem hrabstwa jest Dunkery Beacon w Exmoor – 519 m n.p.m.
Warunki hydrologiczne.
Bogactwo form krasowych obejmuje jaskinie, np. Wookey Hole, rzeki podziemne, wąwóz w Cheddar i Ebbor. Obszar hrabstwa jest bogaty w rzeki: Axe, Parrett, Cary, Tone i Yeo. Użyźniają one i nawadniają równiny i mokradła środkowego i zachodniego Somersetu. Rzeka Parrett ulega pływom, aż do Langport, a różnica poziomów wynosi nawet 3 metry w ciągu doby. Za czasów Karola Stuarta za korzystanie z mostów i używanie rzek w celach żeglugi pobierano myto, z którego utrzymywano mosty w odpowiednim stanie technicznym.
Linia brzegowa.
Linia brzegowa hrabstwa rozciąga się na jego północnym skraju, składa się z pobrzeża ujścia rzeki Severn i Kanału Bristolskiego. Liczy 64 kilometry. Kanał Bristolski ma drugą w świecie pozycję pod względem wielkości przypływów, co w Burnham-on-Sea daje różnicę w poziomie morza do 12 metrów w ciągu doby. Rozważa się propozycję budowy tamy na kanale, pozwalającej ujarzmić tę energię. Największymi miastami wybrzeża są Minehead, Watchet, Burnham-on-Sea, Weston-super-Mare, Clevedon oraz Portishead. Obszar między Minehead i najbardziej na wschód wysuniętym punktem wybrzeża przy Brean Down znany jest jako Zatoka Bridgwater, rezerwat dzikiego ptactwa. Na jego północy wybrzeże zawiera dwie zatoki: Weston Bay i Sand Bay, które określają południową granicę ujścia rzeki Severn. W środkowej i południowej części wybrzeża brak wypiętrzeń linii brzegowej i równina bezpośrednio styka się z morzem. Na zachodzie linia brzegowa podnosi się wyraźnie, a na terenie Exmoor występują klify i wodospady.
Klimat.
Podobnie jak cała południowo-zachodnia Anglia, Somerset odznacza się łagodnym klimatem morskim, który jest bardziej wilgotny i łagodniejszy niż w pozostałych częściach kraju. Temperatura roczna wynosi ok. 10 °C i wykazuje wahania zarówno dobowe jak i zależne od pory roku. Jednak dzięki stabilizującym działaniom morza nie są to tak silne odchylenia jak w pozostałych częściach wyspy. Najzimniejszym miesiącem jest styczeń – temperatura minimalna wynosi wtedy między 1 a 2 °C. Najcieplejszymi miesiącami są lipiec i sierpień, z dziennymi temperaturami maksymalnymi ok. 21 °C.
Południowo-zachodnia część Anglii ulega działaniom Wyżu Azorskiego, który zwłaszcza latem rozszerza stąd swe działanie na obszary znajdujące się na północ hrabstwa. Wskutek konwekcyjnego ruchu powietrza tworzą się chmury, redukując nasłonecznienie, zwłaszcza na obszarze przyległym do wzgórz. Roczna liczba godzin słonecznych wynosi 1600.
Opady występują w relacji z niżami i konwekcją. Niże atlantyckie nasilają się jesienią i zimą i większość opadów jest właśnie tego pochodzenia. Średni opad roczny wynosi 787 milimetrów, średnia liczba dni z pokrywą śniegową – od 8 do 15, przy czym bywają zimy całkowicie bezśnieżne. Największą prędkość wiatru notuje się od listopada do marca. Przeważają wiatry z południowego zachodu.
Średnie temperatury stycznia, lipca oraz opady miesięczne dla miejscowości Nettlecombe w strefie klimatu oceanicznego, stan z lat 1971-2000 według MetOffice
Środowisko i ekologia.
Somerset jest krainą pozbawioną lasów, porośniętą głównie przez łąki i wrzosowiska, obszarem o silnie rozwiniętym rolnictwie. Brak przemysłu ciężkiego powoduje, że powietrze nie jest zanieczyszczone, a wskaźniki dla ośrodków monitoringu w hrabstwie są niższe od średniej krajowej, a najbardziej szkodliwą pod tym względem dziedziną gospodarki w hrabstwie jest transport, godzi się przy tym pamiętać, że liczba przedwczesnych śmierci z powodu zanieczyszczenia powietrza wynosi w Wielkiej Brytanii 32 652 i jest czwarta w Europie. Zanieczyszczenie wody utrzymuje się w normie i jest niższe niż średnia krajowa poza pojedynczymi wypadkami. Również poza nielicznymi przypadkami rzeki hrabstwa są czyste, jak również Kanał Bristolski, zagrożony najbardziej niepożądanymi kulturami bakteryjnymi. Znaczne zagrożenie dla przyrody hrabstwa stanowią zmiany klimatyczne – wcześniejsze wiosny, bardziej słoneczne lata i łagodniejsze zimy. Coraz większe obawy wzbudza rozbudowa elektrowni atomowych – dwie, Hinkley Point A i B, znajdują się na obszarze hrabstwa.
Z działań ekologicznych podejmowanych w hrabstwie wymienić należy przede wszystkim osuszanie równiny Somerset Levels, objęte od 1962 r. kompleksowym programem. Innym, równie ważnym, jest ochrona ptaków, przede wszystkim na obszarach Exmoor i Bridgwater Bay. Na wrzosowiskach spotyka się rzadkie gatunki, jak sokół drzemlik (Falco columbarius L.), sokół wędrowny, kulik wielki, zatoka Bridgwater jest ostoją siewkowców, objętą rezerwatem. Somerset wreszcie jest ostoją borsuka; choć jego populacja zmniejszyła się o 70 procent, dalej znajduje wrogów, zwłaszcza wśród rolników, obawiających się zagrożenia Mycobacterium bovis. Jednak na terenie hrabstwa działają silne grupy poparcia dla utrzymania obecnej populacji borsuka.
Demografia.
W 2011 roku liczba mieszkańców hrabstwa administracyjnego wynosiła 530 000, w jednostce "unitary authority" North Somerset – 202 600, a w Bath and North East Somerset 176 000. Łącznie hrabstwo ceremonialne liczyło 908 600. W roku 2001 liczby te wyniosły odpowiednio 498 093, 188 564 oraz 169 040 (łącznie 855 697). Przyrost naturalny jest wyższy niż średnia krajowa, ze wzrostem w wysokości 6,4% od roku 1991 i 17% od roku 1981. Gęstość zaludnienia wynosi 1,4 osoby na hektar – w porównaniu ze wskaźnikiem 2,2 osoby dla całego regionu południowo-zachodniego. W obrębie hrabstwa zaludnienie waha się od 0,5 osoby w North Somerset do 2,2 osoby na hektar w dystrykcie Taunton Deane. Procent mniejszości seksualnych ocenia się na 7-10%. Przyjmuje się, że tylko w wymiarze sprawiedliwości na terenie hrabstwa pracuje 700-1000 gejów, lesbijek i osób transseksualnych.
Wykres przedstawia piramidę wiekową dla hrabstwa Somerset (dane na rok 2001)
Czarnoskóra mniejszość wynosi 2,9% populacji Somersetu. Najliczniejszą grupą etniczną są Chińczycy, jednak nie ma bezpośrednich danych. Znaczącą mniejszością są Romowie. Ponad 25% populacji skupionej jest w Taunton, Bridgwater i Yeovil. Reszta hrabstwa ma charakter wiejski, a ludność jest rozproszona. Rocznie Somerset odwiedza 9 milionów turystów co znacznie zwiększa zaludnienie w okresach szczytu turystycznego.
Zatrudnienie.
Procent populacji aktywnej ekonomicznie jest wyższy niż średnia regionalna i krajowa a stopień bezrobocia poniżej średniej w regionie i krajowej. Zatrudnienie stałe w hrabstwie Somerset (bez unitary authorities) ma 38,5% ludności między 14 a 74 rokiem życia. W niepełnym wymiarze godzin pracuje 13,8% mieszkańców hrabstwa a 5% to studenci dzienni. Najwięcej mieszkańców znajduje zatrudnienie w handlu i usługach – 18,5%, przemyśle – 16,6% i w służbie zdrowia – 11,2%.
Od 2004 roku w związku z wstąpieniem nowych państw do Unii Europejskiej i otwarciem brytyjskiego rynku pracy daje się zauważyć znaczny wzrost cudzoziemców pracujących w hrabstwie. W ciągu okresu od kwietnia 2004 do marca 2005 liczba cudzoziemskich pracowników zarejestrowanych w ministerstwie spraw wewnętrznych (Home Office) wzrosła o 50%, w unitary authority North Somerset – o 98%. W skali całego regionu South West England są to wartości przeciętne; w Kornwalii zanotowano wzrost ponad trzykrotny a w dystrykcie Kerrier aż sześciokrotny (dla porównania dystrykt Mendip, największy w hrabstwie beneficjent emigracji, zanotował wzrost ponad dwukrotny). Największy spadek odnotowano w Bath and North East Somerset – liczba imigrantów zmalała o ponad połowę (51,3%) i jest to najniższy wynik w całym regionie.
Religia.
Dominującym wyznaniem w hrabstwie jest anglikanizm; Somerset znajduje się w całości na terenie diecezji Bath and Wells i podzielony jest na 40 parafii. Drugim co do liczebności wiernych obrządkiem jest rzymski katolicyzm. Pod względem organizacyjnym kościół katolicki w hrabstwie należy do prowincji Birmingham, diecezji Clifton. Kościołem diecezjalnym jest katedra Clifton. Z innych obrządków chrześcijańskich spotykani są baptyści, adwentyści dnia siódmego, metodyści, luteranie, kościół prawosławny, kościół ewangelicko-reformowany, Armia Zbawienia.
Z innych religii – buddyści stanowią 0,2%, muzułmanie – 0,2%, żydzi – 0,1%. Wskaźniki te są w przypadku każdej mniejszości niższe niż w Anglii.
Miasta.
Pierwszą stolicą hrabstwa był Ilchester, w roku 1278 stolicę przeniesiono do Somerton. W XIV wieku miasto straciło na znaczeniu, stolicę zatem przeniesiono do Taunton ok. roku 1366. W hrabstwie znajdują się dwa miasta katedralne (o statucie "city"): Bath i Wells oraz blisko trzydzieści mniejszych ośrodków miejskich. W niektórych przypadkach wsie są większe i ważniejsze niż przyległe do nich miasta, np. wieś Cheddar jest trzykrotnie większa od pobliskiego Axbridge. Wiele centrów osadniczych rozwinęło się ze względu na dogodne warunki geograficzne, które nadały miejscu znaczenie strategiczne – doliny między wzgórzami, możliwość przeprawy przez rzekę, np. North Petherton. Najwyżej położonym miastem hrabstwa jest Chard, na wysokości 127 m n.p.m..
Transport.
Hrabstwo Somerset ma 4 058 kilometrów dróg. Największe arterie to autostrada M5, drogi krajowe A303 Taunton – Londyn, A37 i A38 łączące centrum kraju z Kornwalią oraz biegnąca wzdłuż wybrzeża A39, dające dobrą komunikację większości terytorium hrabstwa, choć liczne mniejsze ośrodki, zwłaszcza wsie, mają wąskie drogi dojazdowe. Stosunkowo gęsta jest sieć kolejowa – główne linie przebiegające przez region to Bristol – Penzance, Londyn – Exeter i "Heart of Wessex" – z Bristolu do Weymouth. Na terenie hrabstwa znajduje się lotnisko międzynarodowe w Bristolu.
W XIX wieku wybudowano kanał węglowy aby ograniczyć koszt transportu węgla i produktów rolnych. Pierwsze 10 kilometrów między Paulton i doliną Calm były w użyciu od roku 1805, dodatkowo wzdłuż kanału przebiegała linia tramwajowa. Dalszego odcinka nie wybudowano, niemniej komunikacja tramwajowa zachowała się do lat 50. XX wieku.
Wraz z wprowadzeniem podatków drogowych w XIX wieku poprawiła się jakość dróg, budowa kanałów i kolei. Wybudowano m.in. kanał Bridgwater – Taunton, kanał Glastonbury i kanał Chard. Jednak ich użyteczność była dość krótka, obecnie niektóre, np. Bridgwater – Taunton służą celom rekreacyjnym. Ich znaczenie zostało zmarginalizowane głównie przez rodzącą się w tym wieku kolej. W hrabstwie wybudowano do roku 1925 pięć głównych linii obsługiwanych przez różne kompanie. Część z nich istnieje do dziś, a niektóre, np. linia Taunton – Minehead, służą do obsługi ruchu turystycznego jako koleje zabytkowe. Żadna z linii przebiegających przez hrabstwo nie jest zelektryfikowana.
Do lat 60. XX wieku nadmorskie rejony hrabstwa były obsługiwane przez parowce o napędzie kołowym, zapewniające połączenie z Cardiff jak też Ilfracombe i wyspą Lundy. Molo w Burnham-on-Sea wykorzystywane było głównie do celów towarowych – jako uzupełnienie linii kolejowej do hrabstwa Dorset i dalej do kanału La Manche.
Gospodarka.
Somerset ma niewiele centrów przemysłowych i ośrodków wysokiej technologii, co wraz z tradycyjnym w tym regionie rolnictwem i coraz bardziej nasilającą się turystyką skutkuje niskim bezrobociem – w granicach 2%. W czasach rewolucji przemysłowej na najważniejszy port południowego zachodu wyrósł Bridgwater, gdyż rzeka Parrett była żeglowna do tego miejsca dla dużych statków. Dalej towary płynęły do Langport i Taunton. W XIX wieku w Bridgwater rozwinęła się produkcja cegieł i dachówek z gliny, później celofanu, choć ten przemysł już upadł. Miasto jednak, korzystając z dobrej infrastruktury drogowej, rozwinęło bazę logistyczną – swoje magazyny zbudowały tu Argos i Somerfield. Innym ośrodkiem przemysłowym jest Yeovil z fabryką helikopterów AgustaWestland oraz systemów tlenowych dla lotnictwa, wiele miast rozwinęło przemysł drobny, np. w Crewkerne istnieje fabryka motocykli "Ariel".
Rolnictwo.
Jednymi z najważniejszych działów gospodarki hrabstwa są rolnictwo i przemysł spożywczy, w których zatrudnienie znajduje ponad 15 000 osób. Region – mimo spadku produkcji – wciąż słynie z sadownictwa, a Somerset jest ważnym producentem cydru. Z Taunton i Shepton Mallet pochodzą popularne gatunki tego napoju: "Thatcher Cider" i "Blackthorn Coder". Fabryka soków Gerber w Bridgwater jest największym w Wielkiej Brytanii producentem soków owocowych, wytwarzając 10 mln litrów soków tygodniowo. Równie istotna jest produkcja wyrobów mlecznych w firmach "Kompania serowarska Ilchester" i "Yeo Valley Organic Farm" produkująca popularne w Wielkiej Brytanii jogurty. W 2008 roku firma mleczarska- Robert Wiseman &amp; Sons uruchomiła nową mleczarnie oraz nowe centrum dystrybucji przeniesione z Taunton
Drobna wytwórczość.
Tradycyjne źródło dochodów mieszkańców – uprawa wierzby, wikliniarstwo i tkactwo nie są już tak prężne, jednak dalej istnieją na równinie Somerset Levels; z jego historią i dniem dzisiejszym można zapoznać się w "Willow and Wetlands Visitor Centre". Wikliniarstwo ma w regionie długą tradycję, fragmenty koszy wykopano koło Glastonbury, używano ich również przy budowie dróg przeprawowych przez mokradła. W latach 30. XX wieku uprawa wierzby zajmowała 36 km². Zastąpienie wiklinowych koszy plastikowymi i tekstylnymi torbami spowodowały zachwianie przemysłem w latach 50. Obecna powierzchnia upraw zajmuje ok. 1,4 km², głównie w okolicach Westonzoyland.
Niektóre miasta, np. Castle Cary i Frome silnie rozwinęły tkactwo, w Street wytwarzano wełniane pantofle i inne rodzaje obuwia. Przemysł ten upadł ze względu na tani import a Azji, zwłaszcza Chin. Hrabstwo jest również ośrodkiem przemysłu mineralnego i budownictwa. W kamieniołomach w okolicy Bath wydobywa się kamień budowlany; z niego właśnie powstała katedra w Wells. W ograniczonym zakresie kamień z Bath używany jest do dziś.
Oświata i nauka.
Szkolnictwo państwowe w Somersecie jest przedmiotem działania właściwych komórek oświatowych w radach Bath and North East Somerset. North Somerset i Somersetu. Wszystkie szkoły na poziomie podstawowym są ogólnokształcące i zapewniają naukę w wieku od czwartego do jedenastego roku życia, po czym absolwenci szkół przechodzą do szkół ponadpodstawowych. W West Somerset obowiązuje trójpoziomowy system nauczania, podczas gdy w pozostałych częściach hrabstwa dwupoziomowy.
W hrabstwie działa trzydzieści szkół średnich państwowych i 17 niezależnych, w Bath i North East Somerset odpowiednio 13 państwowych i pięć niezależnych a w północnym Somercecie – 10 szkół państwowych i dwie niezależne, nie licząc sześcioklasowych college.
Niektóre ze szkół ponadpodstawowych mają status szkół specjalistycznych. Korzenie niektórych z nich sięgają głęboko w przeszłość, jak np. "The Blush School" w Wells, "Richard Huish College" w Taunton czy "Oldfield School" w Bath. Inne zmieniały swoje nazwy. Wiele szkół powstało po II wojnie światowej. W roku 2006 egzaminy GCSE (porównywalne z polskimi pogimnazjalnymi) zdawało 5900 uczniów, z czego 44,4% zdało pięć przedmiotów na oceny bardzo dobrą, dobrą lub dostateczną, łącznie z językiem angielskim i matematyką – w porównaniu z wynikiem 45,8% dla całej Anglii. Istnieje również rozbudowane szkolnictwo prywatne dla młodzieży od 11 do 18 roku życia, np. "King’s College" w Taunton, która założona została w roku 1519 i otrzymała 30 lat później status szkoły królewskiej, nadany jej przez Edwarda VI. Największą koedukacyjną szkołą w hrabstwie i zarazem największą niezależną szkołą koedukacyjną w Anglii jest "Milfield", kształcący 1260 uczniów, z czego 910 z zakwaterowaniem. Większość szkół ma charakter świecki, niektóre mają afiliację przy kościołach lub związkach wyznaniowych, jak np. "Monkton Combe School", "Prior Park College", które są afiliowane przy towarzystwie kwakrów, czy rzymskokatolicka szkoła prywatna "Downside School" w Stratton-on-the-Fosse bądź też "Kingswood School" metodystów założona w roku 1748 przez Johna Wesleya w Kingswood. Na terenie hrabstwa znajdują się dwa uniwersytety – Bath University oraz Bath Spa University, w których kształci się 5 500 studentów. Naukę można kontynuować na siedmiu college’ach: w Bridgwater, Taunton, Yeovil i Frome.
Kultura.
Somerset ma tradycje w dziedzinie sztuki, literatury i muzyki. William Wordsworth i Samuel Taylor Coleridge tworzyli podczas pobytu w Nether Stowey, pisarz Evelyn Waugh swoje ostatnie lata w wiosce Combe Florey. Dla społeczności wiejskich ważna była tradycyjna muzyka ludowa i taniec. Pieśni z regionu zostały zebrane przez Cecil Sharp i zintegrowane z takimi pracami jak np. "Somerset rapsody". Obecnie tę tradycją kontynuują takie grupy jak The Wurzels, grając muzykę w stylu określanym żartobliwie jako "Scrumpy and Western".
Corocznie w Pilton niedaleko Glastonbury odbywa się festiwal muzyki rockowej Glastonbury Festival, przyciągający ponad 170 000 miłośników muzyki i światowe gwiazdy show businessu. Corocznie na wzgórzach Mendip odbywa się wyrosły z tradycji imprezy w Glastonbury festiwal "The Big Green Gathering". Bath corocznie organizuje "Święto literatury", podobne imprezy odbywają się w innych częściach hrabstwa. Jesienią w Somersecie odbywają się festiwale regionalne, z największym "Festiwalem świateł" w Europie.
W Legendzie o Królu Arturze Avalon łączy się tradycyjnie ze wzgórzem Glastonbury Tor – mnisi opactwa Glastonbury utrzymują, że tam właśnie odkryto szkielet króla i jego żony. O wiele ważniejsze jest, że Glastonbury było w VIII wieku ważnym centrum religijnym – „najwyżej położony kościół chrześcijański świata” umieszczony w „tajemniczej krainie Avalonu”. Stwierdzenie to oparte jest legendarnej tradycji o założeniu świątyni mnichów z roku 63 n.e., rok po wizycie Józefa z Arymatei, który miał rzekomo przywieźć św. Graala. W średniowieczu ważnymi ośrodkami religijnymi był "Woodspring Priory" i opactwo Muchelney. Obecna diecezja Bath i Bristol pokrywa cały Somerset i niewielki wycinek Dorsetu. Biskupstwo Somersetu ma swą siedzibę w Bath. Katedra św. Andrzeja był przed reformacją świątynią rzymskokatolicką.
W hrabstwie znajduje się kilka muzeów: w Bath mieszczą się Muzeum Amerykańskie i Muzeum Budownictwa Bath, Museum Astronomiczne Hershela, centrum Jane Austen i Łaźnie Rzymskie. Inne miejsca dziedzictwa narodowego polecane turystom to m.in. stacja pomp w Claverton, młyn wodny w Dunster, muzeum helikopterów w Weston-super-Mare, muzeum hrabstwa w Taunton, muzeum wiejskie w Glastonbury i muzeum stacji pomp w Westonzoyland.
Na liście zabytków Somersetu znajduje się 11 500 budynków, 523 inne zabytki i 192 obszary uznane za zabytkowe, 41 parków i ogrodów, 36 miejsc z ogólnokrajowej listy dziedzictwa, jak np. Clevedon Court, Montacute House czy Stembridge Tower Mill – ostatni zachowany wiatrak w Anglii. Inne zabytkowe budynki pozostają w rękach prywatnych, np. Halswell House czy Marston Bigot.
Dziennikiem hrabstwa jest Western Daily Press. Inne dzienniki wychodzące w hrabstwie to "Bath Chronicle", "Chew Valley Gazette", "Clevedon Mercury" i "Mendip Times". Na terytorium hrabstwa działają oprócz BBC rozgłośnie radiowe „Orchard FM” z Taunton, „Quay West” z Bridgwater, „Ivel FM” z Yeovil i „Apple AM” – szpitalne i społeczne radio z Taunton.
Sport.
Somerset nie jest zbyt licznie reprezentowany w sporcie. Klub krykieta z Taunton – Taunton Deane Cricket Club zalicza się do osiemnastu wiodących klubów w Anglii. W roku 2003 hrabstwo doczekało się pierwszego klubu piłkarskiego w lidze zawodowej za sprawą awansu klubu Yeovil Town FC. w Highbridge działa klub żużlowy Somerset Rebels – występuje w II klasie rozgrywek ligowych. Na terenie hrabstwa nie ma większych obiektów sportowych – największy stadion na 10 000 miejsc znajduje się w Bath. Stadion krykieta w Taunton może pomieścić 6000 widzów i nie jest dopuszczony do meczów testowych – najważniejszych w tym sporcie.
Turystyka.
Coraz większe znaczenie odgrywa turystyka, dając w roku 2001 zatrudnienie 23 000 osób. Do głównych atrakcji zalicza się miasta nadbrzeżne, część Parku Narodowego Exmoor, Cheddar z wąwozem, jaskiniami i pokazami produkcji sera, Glastonbury Festival w Pilton. Charakterystyczną cechą Somersetu są karnawały, odbywające się z reguły w listopadzie, głównie dla uczczenia spisku prochowego. Obchody otwiera centralna uroczystość w Bridgwater, zawsze w pierwszy piątek listopada, a następnie karnawałowy korowód goszczą inne miasta okręgu Sedgemoor, m.in. North Petherton i Burnham-on-Sea. Przez hrabstwo przebiegają szlaki turystyczne, w tym krajowy szlak rowerowy nr 3 z Land’s End do Bristolu oraz South West Coast Path, który rozpoczyna się w Minehead i zmierza przez Kornwalię do Poole.
Hrabstwo posiada dobrze rozwiniętą bazę hotelową, zwłaszcza w ośrodkach powszechnego zainteresowania turystów: Bath, Glastonbury, Yeovil. Na terenie hrabstwa działa również sieć kempingów i pól namiotowych. Hrabstwo ma rozbudowaną sieć informacji turystycznych, działających głównie w miastach. Informacje o najbliższych imprezach, wydarzeniach i atrakcjach turystycznych dostępne są również na stacjach kolejowych i w supermarketach. Dobrze informuje o nich również lokalne radio i prasa. Szczyt turystyczny w Somersecie przypada na sierpień.

</doc>
<doc id="1032918" url="https://pl.wikipedia.org/wiki?curid=1032918" title="Kopieniec Wielki">
Kopieniec Wielki



</doc>
<doc id="1032919" url="https://pl.wikipedia.org/wiki?curid=1032919" title="Stencze">
Stencze

Stencze lub Stenče (maced. "Стенче") – wieś w północno-zachodniej Macedonii Północnej, w gminie Brwenica.

</doc>
<doc id="1032921" url="https://pl.wikipedia.org/wiki?curid=1032921" title="Aesma Daeva">
Aesma Daeva

Aesma Daeva – zespół grający metal symfoniczny, pochodzi z Minneapolis w stanie Minnesota w Stanach Zjednoczonych.
Aesma Daeva została założona w 1998 przez Nicka Copernicusa (wydawcę) i Johna Prassasa (gitarzystę i kompozytora) w La Crosse w Wisconsin.

</doc>
<doc id="1032922" url="https://pl.wikipedia.org/wiki?curid=1032922" title="Bukowiec (Góry Izerskie)">
Bukowiec (Góry Izerskie)



</doc>
<doc id="1032925" url="https://pl.wikipedia.org/wiki?curid=1032925" title="Toğrül bin Mikail">
Toğrül bin Mikail



</doc>
<doc id="1032926" url="https://pl.wikipedia.org/wiki?curid=1032926" title="Bezikowo">
Bezikowo

Bezikowo (maced. "Безиково") – wieś w północno-wschodniej Macedonii Północnej, w gminie Koczani.

</doc>
<doc id="1032928" url="https://pl.wikipedia.org/wiki?curid=1032928" title="Crwena Niwa">
Crwena Niwa

Crwena Niwa, Crvena Niva (maced. "Црвена Нива") – wieś w północno-wschodniej Macedonii Północnej, w gminie Koczani.

</doc>
<doc id="1032929" url="https://pl.wikipedia.org/wiki?curid=1032929" title="Riadh Bouazizi">
Riadh Bouazizi

Riadh Ben Khemais Bouazizi (arab. رياض بن خميس بوعزيزي, ur. 8 kwietnia 1973 na Dżerbie) – tunezyjski piłkarz grający na pozycji defensywnego pomocnika.
Kariera klubowa.
Bouazizi jest wychowankiem klubu Étoile Sportive du Sahel z miasta Susa. W 1995 roku zadebiutował w jego barwach w lidze tunezyjskiej i od początku kariery zaczął grać w wyjściowej jedenastce. W 1996 roku wywalczył wicemistrzostwo kraju, a także po Puchar Tunezji. Wystąpił także w finale Pucharu CAF, w którym jego klub uległ w dwumeczu marokańskiemu Kawkabowi Marrakesz. Natomiast w 1997 osiągnął jeszcze większy sukces, gdyż po raz pierwszy w karierze został mistrzem Tunezji, a do tego dołożył Puchar Zdobywców Pucharów Afryki. W 1998 roku zdobył Superpuchar Afryki, a w 2000 po raz drugi został wicemistrzem ligi.
Latem 2000 Bouazizi wyjechał do Turcji. Jego pierwszym klubem w tym kraju był Bursaspor, jednak nie odniósł z nim większych sukcesów, raz pomagając w utrzymaniu w lidze, a raz zajmując 10. miejsce. W 2002 roku Riadh przeszedł do Gaziantepsporu, gdzie stał się liderem drugiej linii i w pierwszym sezonie zajął z nim 4. miejsce w tureckiej lidze. W 2003 roku dołączył do niego rodak, Ziad Jaziri i razem poprowadzili klub z miasta Gaziantep do drugiej z rzędu 4. lokaty w rozgrywkach ligowych. W Gaziantepsporze, z którym Bouazizi grał także w Pucharze UEFA, występował jeszcze w sezonie 2004/2005, ale nie odniósł z nim już większego sukcesu. Latem 2005 odszedł do beniaminka ligi, Erciyesspor Kayseri. W 2007 roku dotarł z nim do finału Pucharu Turcji, ale spadł z nim z ligi i po sezonie rozwiązał kontrakt.
Latem 2007 Bouazizi wrócił do Tunezji i został piłkarzem CA Bizertin. W 2008 roku zakończył karierę.
Kariera reprezentacyjna.
W reprezentacji Tunezji Bouazizi zadebiutował 16 stycznia 1996 roku w zremisowanym 1:1 meczu z Mozambikiem. W 1998 roku został powołany do kadry na Mistrzostwa Świata we Francji i wystąpił tam we dwóch spotkaniach grupowych: przegranym 0:1 z Kolumbią oraz zremisowanym 1:1 z Rumunią.
W 2002 roku Bouazizi po raz drugi w karierze wziął udział w MŚ, tym razem w Mistrzostwach Świata w Korei Południowej i Japonii. Tam wystąpił we wszystkich meczach grupowych: z Rosją (0:2), Belgią (0:0) oraz Japonią (0:2).
W 2004 roku Riadh był członkiem kadry narodowej na Puchar Narodów Afryki 2004. Tunezja była gospodarzem tego turnieju i dotarła do finału, w którym wystąpił Bouazizi, a w nim pokonała 2:1 Maroko. 2 lata później tunezyjski pomocnik wystąpił wraz z rodakami w Pucharze Narodów Afryki 2006 (zdobył gola w wygranym 2:1 grupowym meczu z Zambią), ale odpadł w ćwierćfinale, a latem został powołany do kadry na Mistrzostwa Świata w Niemczech. Wystąpił w trzech spotkaniach grupy H: z Arabią Saudyjską (2:2), z Hiszpanią (1:3) oraz Ukrainą (0:1).

</doc>
<doc id="1032930" url="https://pl.wikipedia.org/wiki?curid=1032930" title="Dołni Podłog">
Dołni Podłog

Dołni Podłog (maced. "Долни Подлог") – wieś w północno-wschodniej Macedonii Północnej, w gminie Koczani.

</doc>
<doc id="1032931" url="https://pl.wikipedia.org/wiki?curid=1032931" title="Dołno Gradcze">
Dołno Gradcze

Dołno Gradcze lub Dolno Gradče (maced. "Долно Градче") – wieś w północno-wschodniej Macedonii Północnej, w gminie Koczani.

</doc>
<doc id="1032932" url="https://pl.wikipedia.org/wiki?curid=1032932" title="Gławowica">
Gławowica

Gławowica, Glavovica (maced. "Главовица") – wieś w północno-wschodniej Macedonii Północnej, w gminie Koczani.

</doc>
<doc id="1032933" url="https://pl.wikipedia.org/wiki?curid=1032933" title="MKS Oława">
MKS Oława

MKS SCA Oława – klub piłkarski założony w 1946 roku. Zespół seniorów klubu grał m.in. w III lidze dolnośląsko-lubuskiej. Kontynuował tradycje klubu Moto-Jelcz Oława. Wycofał się po sezonie 2014/2015 z rozgrywek III ligi.

</doc>
<doc id="1032935" url="https://pl.wikipedia.org/wiki?curid=1032935" title="Gorni Podłog">
Gorni Podłog

Gorni Podłog (maced. "Горни Подлог") – wieś w północno-wschodniej Macedonii Północnej, w gminie Koczani.

</doc>
<doc id="1032936" url="https://pl.wikipedia.org/wiki?curid=1032936" title="Alkohol polihydroksylowy">
Alkohol polihydroksylowy



</doc>
<doc id="1032938" url="https://pl.wikipedia.org/wiki?curid=1032938" title="Gorno Gradcze">
Gorno Gradcze

Gorno Gradcze, Gorno Gradče (maced. "Горно Градче") – wieś w północno-wschodniej Macedonii Północnej, w gminie Koczani.&lt;br&gt;Osada szybko się wyludnia; w 1994 r. liczyła już tylko 15 mieszkańców, podczas gdy jeszcze w 1964 r. żyło w niej 191 osób.

</doc>
<doc id="1032940" url="https://pl.wikipedia.org/wiki?curid=1032940" title="Grdowci">
Grdowci

Grdowci, Grdovci (maced. "Грдовци") – wieś w północno-wschodniej Macedonii Północnej, w gminie Koczani.

</doc>
<doc id="1032941" url="https://pl.wikipedia.org/wiki?curid=1032941" title="Jastrebnik (Macedonia Północna)">
Jastrebnik (Macedonia Północna)

Jastrebnik (maced. "Јастребник") – wieś w północno-wschodniej Macedonii Północnej, w gminie Koczani.

</doc>
<doc id="1032943" url="https://pl.wikipedia.org/wiki?curid=1032943" title="Kostin Doł">
Kostin Doł

Kostin Doł (maced. "Костин Дол") – wieś w północno-wschodniej Macedonii Północnej, w gminie Koczani.

</doc>
<doc id="1032944" url="https://pl.wikipedia.org/wiki?curid=1032944" title="Chaim Icel Goldstein">
Chaim Icel Goldstein

Chaim Icel Goldstein, Charles Goldstein (ur. 1900 w Warszawie, zm. ?) – polski Żyd, robotnik i działacz lewicowy, wyemigrował do Paryża, gdzie został aresztowany i wywieziony do Auschwitz-Birkenau.
W październiku 1943 został przewieziony do Warszawy, gdzie pracował w ruinach getta. Wyzwolony po wybuchu powstania warszawskiego, wziął w nim udział. Następnie ukrywał się wraz z sześcioma osobami, w tym z księdzem katolickim, w bunkrze w opustoszałej Warszawie, podobnie jak Władysław Szpilman. Jego wspomnienia "Bunkier" ukazały się w jidisz, po polsku, francusku, angielsku, hebrajsku.

</doc>
<doc id="1032945" url="https://pl.wikipedia.org/wiki?curid=1032945" title="Brassó">
Brassó



</doc>
<doc id="1032946" url="https://pl.wikipedia.org/wiki?curid=1032946" title="Łeszki">
Łeszki

Łeszki lub Leški (maced. "Лешки") – wieś w północno-wschodniej Macedonii Północnej, w gminie Koczani.

</doc>
<doc id="1032947" url="https://pl.wikipedia.org/wiki?curid=1032947" title="Czółko">
Czółko

Czółko (albo stroik, podwstążnik) – dziewczęca opaska ozdobna, noszona na głowie do chwili zamążpójścia, w Europie od czasów średniowiecza. Często zdobiona motywami roślinnymi. W krajach słowiańskich czółko zachowało się jako element odświętnego stroju ludowego albo regionalnego.

</doc>
<doc id="1032948" url="https://pl.wikipedia.org/wiki?curid=1032948" title="Mojanci (gmina Koczani)">
Mojanci (gmina Koczani)

Mojanci (maced. "Мојанци") – wieś w północno-wschodniej Macedonii Północnej, w gminie Koczani.

</doc>
<doc id="1032950" url="https://pl.wikipedia.org/wiki?curid=1032950" title="Nebojani">
Nebojani

Nebojani (maced. "Небојани") – wieś w północno-wschodniej Macedonii Północnej, w gminie Koczani.

</doc>
<doc id="1032951" url="https://pl.wikipedia.org/wiki?curid=1032951" title="Niwiczani">
Niwiczani

Niwiczani, Nivičani (maced. "Нивичани") – wieś w północno-wschodniej Macedonii Północnej, w gminie Koczani.

</doc>
<doc id="1032952" url="https://pl.wikipedia.org/wiki?curid=1032952" title="Nowo Seło (gmina Koczani)">
Nowo Seło (gmina Koczani)

Nowo Seło lub Novo Selo (maced. "Ново Село") – wieś w północno-wschodniej Macedonii Północnej, w gminie Koczani.

</doc>
<doc id="1032953" url="https://pl.wikipedia.org/wiki?curid=1032953" title="Orizari (Macedonia Północna)">
Orizari (Macedonia Północna)

Orizari (maced. Оризари) – wieś w północno-wschodniej Macedonii Północnej, w gminie Koczani.

</doc>
<doc id="1032954" url="https://pl.wikipedia.org/wiki?curid=1032954" title="Bukovec (Góry Izerskie)">
Bukovec (Góry Izerskie)

Bukowiec (czes. "Bukovec", niem. "Buchberg") – wzniesienie o wysokości 1005 m n.p.m., w północno-środkowych Czechach, w Sudetach Zachodnich, w Górach Izerskich.
Położenie.
Wzniesienie położone jest w Sudetach Zachodnich, we wschodniej części Gór Izerskich, na wschód od czeskiej osady Izerka.
Opis.
Bukowiec jest wyraźnym wzniesieniem w kształcie stożka ze stromymi zboczami. Wzniesienie zbudowane jest z trzeciorzędowych bazaltów, które przebiły granit karkonoski, budujący większą część czeskich Gór Izerskich. Bazalty tworzą skałki na szczycie i niewielkie gołoborze. Na południowo-wschodnim zboczu istniał kiedyś niewielki kamieniołom, obecnie obszar ten został ogłoszony rezerwatem przyrody (přírodní rezervace) o pow. 30 ha, z rozległymi górskimi bukowymi, mieszanymi i iglastymi lasami oraz obfitą leśną i łąkową florą. Przez rezerwat przechodzą dwie gałęzie ścieżki dydaktycznej. Bukowiec jest jednym z najwyżej położonych wzniesień bazaltowych w Europie. W wyrobisku opuszczonego kamieniołomu można obserwować słupy bazaltowe. Na bazaltowym podłożu występuje bogata flora z wieloma ciekawymi gatunkami roślin. Niektóre z nich, to: wawrzynek wilczełyko, arnika górska, jastrzębiec pomarańczowy, niebielistka trwała.
Z wierzchołka rozległe widoki na Góry Izerskie i zachodnią część Karkonoszy.
Ścieżka dydaktyczna.
Na Bukowiec prowadzi ścieżka dydaktyczna o długości 6 km. Posiada 18 tablic, obejmuje również torfowisko Izerki.

</doc>
<doc id="1032955" url="https://pl.wikipedia.org/wiki?curid=1032955" title="Pantełej">
Pantełej

Pantełej (maced. "Пантелеј") – wieś w północno-wschodniej Macedonii Północnej, w gminie Koczani.

</doc>
<doc id="1032957" url="https://pl.wikipedia.org/wiki?curid=1032957" title="Paszadżikowo">
Paszadżikowo

Paszadżikowo, "Pašadžikovo" (maced. Пашаџиково) – wieś w północno-wschodniej Macedonii Północnej, w gminie Koczani.

</doc>
<doc id="1032959" url="https://pl.wikipedia.org/wiki?curid=1032959" title="Emil Nikodemowicz">
Emil Nikodemowicz

Emil Nikodemowicz (ur. 14 czerwca 1929 we Lwowie, zm. 3 czerwca 2013 w Bytomiu) – polski hokeista, trener hokejowej reprezentacji Polski (1982–1984 i 1989–1990) oraz klubów polskiej Ekstraligi.
Życiorys.
Od 1946 do 1949 był zawodnikiem Polonii Bytom, następnie występował w Piaście Cieszyn (1949-1952), OWKS Kraków (1952-1954), ponownie Piaście Cieszyn (1954-1956), Górniku Katowice (1956/1957) i ponownie Polonii Bytom (1957-1960). W 1953 wystąpił dwukrotnie w reprezentacji Polski seniorów, był też brązowym medalistą Akademickich Mistrzostw Świata w 1953.
Po zakończeniu kariery zawodniczej został trenerem Polonii Bytom (1961/1962), od 1962 do 1977 prowadził drużynę Baildonu Katowice, równocześnie był II trenerem reprezentacji Polski w latach 1968-1969 (ze Zdzisławem Masełko) i 1975-1977 (z Józefem Kurkiem - m.in. na mistrzostwach świata w 1976 w katowickim "Spodku"). W 1978 został trenerem Polonii Bytom, występującej wówczas w II lidze, a w 1981 wprowadził ją do I ligi. Z bytomskim klubem zdobył cztery tytuły mistrza Polski (1984, 1986, 1988, 1989), dwa tytuły wicemistrzowskie (1983, 1987) oraz wystąpił w finale Pucharu Europy (1985). Równocześnie był II trenerem reprezentacji narodowej (1976 z Józefem Kurkiem, 1979-1980 - z Czesławem Borowiczem, m.in. na zimowych igrzysk olimpijskich w Lake Placid w 1980) oraz I trenerem tej reprezentacji (1982-1984 - m.in. na Zimowych Igrzyskach Olimpijskich w Sarajewie (1984). W sezonie 1984/1985 był trenerem II-ligowej drużyny niemieckiej EC Braunlage, w sezonie 1990/1991 Zagłębia Sosnowiec, w latach 1994-1996 ponownie Polonii. W latach 1989-1990 prowadził I reprezentację Polski, w 1993 reprezentację młodzieżową (m.in. na mistrzostwach świata).
W 2000 został odznaczony Srebrnym Krzyżem Zasługi "za zasługi w działalności na rzecz rozwoju kultury fizycznej i sportu"). Honorowo prowadził drużynę gwiazd Polonii Bytom podczas "Meczu Gwiazd 2004" w Bytomiu 30 października 2004.
Ostatnie lata życia spędził w Bytomiu, gdzie zmarł 3 czerwca 2013. 8 czerwca 2013 został pochowany na Cmentarzu Mater Dolorosa w Bytomiu.
Hokeistą i trenerem był także jego brat Tadeusz Nikodemowicz, który pomagał mu w prowadzeniu Polonii Bytom (w latach 1978-1989) i jako II trener reprezentacji Polski seniorów (1989-1990).

</doc>
<doc id="1032960" url="https://pl.wikipedia.org/wiki?curid=1032960" title="Połaki">
Połaki

Połaki (maced. "Полаки") – wieś w północno-wschodniej Macedonii Północnej, w gminie Koczani.

</doc>
<doc id="1032961" url="https://pl.wikipedia.org/wiki?curid=1032961" title="Shanghai Masters 2007">
Shanghai Masters 2007

Turniej Shanghai Masters w roku 2007 jest pierwszą edycją tych rozgrywek w historii snookera, które odbyły się w Szanghaju (drugi turniej rankingowy w Chinach po China Open). Rozpoczynają one sezon 2007/2008. Mecze rozegrane zostały w dniach 6−12 sierpnia 2007 roku. Miejscem rozgrywania turnieju była hala "Grand Stage". Planowanych jest jeszcze przynajmniej 5 takich turniejów (umowa między Chińskim Związkiem Bilarda i Snookera a Światowym Związkiem Snookera).
W Polsce turniej "Shanghai Masters 2007" transmitowała komercyjna stacja telewizyjna Eurosport.
W finale spotkali się Dominic Dale oraz Ryan Day. Był to dopiero czwarty przypadek w historii snookera, aby w finale turnieju rankingowego zagrali dwaj Walijczycy. Poprzednio dokonali tego Doug Mountjoy i Wayne Jones (Mercantile Credit Classic 1989) oraz dwukrotnie Mark Williams i Matthew Stevens (UK Championship 1999 oraz w Mistrzostwach świata w 2000).
Faworyci bukmacherów.
Z kilku zakładów wybrano średnią, z której wynika, iż największe szanse na wygranie turnieju ma: Ronnie O’Sullivan - 6,00 zawodnik gospodarzy Ding Junhui - 7,00 oraz tegoroczny mistrz świata John Higgins 11,00.
Breaki 100 punktowe.
Podczas turnieju wbito 16 breaków 100-punktowych. Ani jeden nie był maksymalnym. Najwięcej wbili Walijczyk Dominic Dale i jego rodak Ryan Day. Jednak najwyższy zdobył Dale wbijając 143 punkty w finale.
Dzikie karty.
Turniej dzikich kart są rozgrywkami o awans do turnieju głównego w którym znajdują się już szesnastu najlepszych zawodników rankingu światowego.

</doc>
<doc id="1032962" url="https://pl.wikipedia.org/wiki?curid=1032962" title="Puchar Neptuna">
Puchar Neptuna

Puchar Neptuna ("Cliona patera") – gatunek gąbki (Porifera) występujący w regionie tropikalnym Oceanu Indyjskiego. Jest to jeden z największych przedstawicieli swojego typu; jego wysokość wynosi 150 cm, a średnica 80 cm. Nazwa gatunku pochodzi od kształtu zwierzęcia, przypominającego kielich. Puchar Neptuna żyje w głębokich niejednokrotnie jamach w skałach wapiennych oraz rafach koralowych. Jamy te gąbka tworzy, rozpuszczając za pomocą związków chemicznych wapień lub wapienne szkielety koralowców. Puchar Neptuna drąży podobnie również muszle mięczaków.
Gąbki te znajdowały lokalnie zastosowanie jako wanienki do mycia dzieci. Były one jednak zarazem poszukiwane przez kolekcjonerów z całego świata, co powodowało nadmierne połowy, które doprowadziły ten gatunek na krawędź wyginięcia. Po 1908 r., kiedy gąbkę tę odnotowano ostatni raz w wodach Indonezji, była ona uważana za wymarłą. W 1990 r. znaleziono jednak kilka martwych egzemplarzy w uzyskanych przy pomocy dragi próbkach z północnej Australii, a w 2011 r. – dwa żywe osobniki u wybrzeży Singapuru.

</doc>
<doc id="1032964" url="https://pl.wikipedia.org/wiki?curid=1032964" title="Jane Luu">
Jane Luu

Jane Luu (a.k.a. Jane X. Luu; wiet. "Lưu Lệ Hằng") – wietnamsko-amerykańska astronom. Luu urodziła się w 1963 w południowym Wietnamie.
Wczesne lata.
Luu została sprowadzona do Stanów Zjednoczonych jako uchodźca w 1975, kiedy to południowowietnamski rząd upadł. Ona i jej rodzina osiedlili się w Kentucky, gdzie miała krewnych. Wizyta w Jet Propulsion Laboratory zainspirowała ją, by studiować astronomię. Studiowała na Uniwersytecie Stanforda, otrzymując licencjat w 1984.
Osiągnięcia i wyróżnienia.
Luu jest współodkrywczynią 41 planetoid, jedną odkryła samodzielnie. W uznaniu jej zasług jedną z planetoid nazwano (5430) Luu.
W 1991 otrzymała nagrodę Annie J. Cannon Award in Astronomy, a w 2012 Nagrodę Shawa (wraz z Davidem Jewittem).

</doc>
<doc id="1032965" url="https://pl.wikipedia.org/wiki?curid=1032965" title="Preseka (Macedonia Północna)">
Preseka (Macedonia Północna)

Preseka (maced. "Пресека") – wieś w północno-wschodniej Macedonii Północnej, w gminie Koczani.

</doc>
<doc id="1032966" url="https://pl.wikipedia.org/wiki?curid=1032966" title="Tuangou">
Tuangou

Tuangou, ("team buying", 团购, 團購) – w wolnym tłumaczeniu grupowe zakupy to system tańszego nabywania przeróżnych towarów poprzez wykorzystywanie potęgi grupy.
Metoda ta polega na zebraniu grupę osób i wspólnej negocjacji ceny ze sprzedawcą. 
Tuangou powstało w Chinach.

</doc>
<doc id="1032968" url="https://pl.wikipedia.org/wiki?curid=1032968" title="Pribaczewo">
Pribaczewo

Pribaczewo, "Pribačevo" (maced. Прибачево) – wieś w północno-wschodniej Macedonii Północnej, w gminie Koczani.

</doc>
<doc id="1032969" url="https://pl.wikipedia.org/wiki?curid=1032969" title="Pripor (Macedonia Północna)">
Pripor (Macedonia Północna)

Pripor (maced. "Припор") – wieś w północno-wschodniej Macedonii Północnej, w gminie Koczani.

</doc>
<doc id="1032971" url="https://pl.wikipedia.org/wiki?curid=1032971" title="Rajczani">
Rajczani

Rajczani, "Rajčani" (maced. Рајчани) – wieś w północno-wschodniej Macedonii Północnej, w gminie Koczani.

</doc>
<doc id="1032972" url="https://pl.wikipedia.org/wiki?curid=1032972" title="Danegeld">
Danegeld

Danegeld (śr.ang. "Dan" – Duńczyk, "geld" – haracz, danina) – podatek gruntowy, płacony początkowo w formie okupu przez mieszkańców Anglii najpierw najeżdżającym kraj Normanom duńskim, a później królom z dynastii normandzkiej. Danegeld narzucali Duńczycy sporadycznie już w IX wieku, ale regularnie i powszechnie obowiązywał w Anglii po klęsce Anglosasów w bitwie pod Maldon w 991 roku.
W 991 roku Anglosasi zapłacili okup 22 tysięcy funtów złota i srebra. W 994 król Ethelred II Bezradny przekazał wikingom 16 tysięcy funtów złota i srebra, a w 1002 roku 24 tysiące funtów srebra. Kolejny najazd wikingów w 1006 roku zakończył okup 36 tysięcy funtów kruszcu. Kolejna wielka wyprawa wikingów rozpoczęta w 1009 roku zakończyła się w 1012 wraz z kontrybucją 48 tysięcy funtów srebra.
Kiedy władzę w Anglii przejęli Duńczycy "danegeld" stał się corocznym podatkiem. Corocznie pobierał danegeld zarówno Kanut Wielki jak i Wilhelm Zdobywca i jego następcy. Dochody z niego przeznaczano na cele wojenne. Podatek pobrano ostatni raz w roku 1163, a zniósł go pierwszy z Plantagenetów – Henryk II.

</doc>
<doc id="1032974" url="https://pl.wikipedia.org/wiki?curid=1032974" title="Message in a Bottle">
Message in a Bottle

Message in a Bottle – nagrany w 1979 roku utwór z płyty "Reggatta de Blanc" zespołu The Police. Pierwszy raz został wykonany w Hatfield Polytechnic College, zanim The Police go wydało oficjalnie na płycie.

</doc>
<doc id="1032975" url="https://pl.wikipedia.org/wiki?curid=1032975" title="Reczani">
Reczani

Reczeni, Rečeni (maced. "Речани") – wieś w północno-wschodniej Macedonii Północnej, w gminie Koczani.

</doc>
<doc id="1032976" url="https://pl.wikipedia.org/wiki?curid=1032976" title="Trkańe">
Trkańe

Trkańe (maced. "Тркање") – wieś w północno-wschodniej Macedonii Północnej, w gminie Koczani.

</doc>
<doc id="1032977" url="https://pl.wikipedia.org/wiki?curid=1032977" title="Piast Nowa Ruda">
Piast Nowa Ruda

Piast Nowa Ruda – piłkarski klub sportowy z siedzibą w Nowej Rudzie powołany dnia 11 lipca 1946 roku jako Klub Sportowy Kopalni Nowa Ruda, a następnie na Klub Sportowy Węglowiec, a w roku 1949 na Klub Sportowy Górnik Nowa Ruda. W 1955 roku doszło do połączenia Górnika Nowa Ruda z Włókniarzem Nowa Ruda i powstał Związkowy Klub Sportowy Piast Nowa Ruda.
Historia.
Historia klubu splata się z historią lokalnego górnictwa. Po wyzwoleniu powstały w Nowej Rudzie różne kluby sportowe, ale utrzymały się jedynie „Piast” Nowa Ruda i „Górnik” Słupiec. Na początku kluby te nazywały się inaczej: „Piast” występował jako Klub Sportowy kopalni „Nowa Ruda” zmienił nazwę na KS „Węglowiec”, a więc w 1949 roku na KS „Górnik” Nowa Ruda, a w roku 1955 roku nastąpiła fuzja dwóch działających na terenie Nowej Rudy klubów sportowych, tj. „Górnika” Nowa Ruda i „Włókniarza” Nowa Ruda. Połączony klub przyjął nazwę Związkowy Klub Sportowy „Piast” Nowa Ruda. Pod tą nazwą klub uzyskał w 1957 roku osobowość prawną. Klub Sportowy kopalni „Jan” w Słupcu, po rozłączeniu kopalni, zmienił nazwę na Zakładowy Klub Sportowy „Górnik” Słupiec i pod tą nazwą także uzyskał w 1958 roku osobowość prawną. Ostatnia zmiana o charakterze organizacyjnym nastąpiła w 1972 roku. Po decyzji Ministra Górnictwa i Energetyki o połączeniu kopalń „Nowa Ruda” i „Słupiec” w jedną kopalnię – KWK „Nowa Ruda” – doszło do połączenia działającego przy tych kopalniach klubów. Powstał wówczas jeden zintegrowany klub, który przyjął nazwę: Górniczy Klub Sportowy „Piast” Nowa Ruda.
W 2022 roku klub obchodził 75-lecie swojego istnienia; z tej okazji 3 grudnia 2022 rozegrał jubileuszowe spotkanie z występującym w Ekstraklasie Śląskiem Wrocław (przegrał 0:8).
Największe sukcesy.
Awans ten wywalczyli piłkarze: Czesław Gabriel, Zygmunt Bąk, Karol Zaczek, Stanisław Walczyk, Bartłomiej Książek, Józef Książek, Ireneusz Cecot, Lucjan Gojny, Alfred Grobelny, Stanisław Szymura, Edward Kaleta i Henryk Kajdański. Trenerem drużyny był Emil Czyżowski, kierownikiem drużyny – Józef Plajstyk, a prezesem klubu – Stanisław Polak.
Sukcesy.
Sukcesy w II lidze:
Sukcesy w III lidze:
Puchar Polski

</doc>
<doc id="1032978" url="https://pl.wikipedia.org/wiki?curid=1032978" title="Wraninci">
Wraninci

Wraninci, Vraninci (maced. "Вранинци") − wieś w północno-wschodniej Macedonii Północnej, w gminie Koczani.

</doc>
<doc id="1032979" url="https://pl.wikipedia.org/wiki?curid=1032979" title="Beli (Macedonia Północna)">
Beli (Macedonia Północna)

Beli (maced. "Бели") – wieś w północno-wschodniej Macedonii Północnej, w gminie Koczani.

</doc>
<doc id="1032980" url="https://pl.wikipedia.org/wiki?curid=1032980" title="Anna Marszałek">
Anna Marszałek

Anna Marszałek-Rochowicz – polska reporterka i dziennikarka śledcza. Od 2011 pracowniczka Najwyższej Izby Kontroli.
Życiorys.
Ukończyła polonistykę na Wyższej Szkole Pedagogicznej w Rzeszowie, a następnie podyplomowe studium dziennikarstwa na Uniwersytecie Warszawskim. Przez wiele lat związana z redakcją „Rzeczpospolitej”, następnie była zastępczynią kierownika działu śledczego „Dziennika”.
Najbardziej znane sprawy, w których prowadziła zakończone artykułami dziennikarskie śledztwa:
Jej częstym partnerem podczas pisania materiałów dla „Rzeczpospolitej” był Bertold Kittel.
Odejście z dziennikarstwa.
W lecie 2011 Anna Marszałek ogłosiła zakończenie kariery dziennikarskiej i rozpoczęła pracę na stanowisku analityczki w Najwyższej Izbie Kontroli. W marcu 2012 w rozmowie z "Tygodnikiem Powszechnym" powiedziała, że skłoniły ją do tego zarówno względy osobiste (chęć zmiany trybu życia w związku z narodzinami dziecka), jak i zawodowe: pogarszająca się kondycja polskiej branży medialnej i spadające zapotrzebowanie na dziennikarstwo śledcze. Doszła do stanowiska głównej inspektor kontroli państwowej.
Była nominowana w konkursie Osobowość Roku 2019 portalu nowiny24.pl.
Procesy.
Sprawa sędziego Wielkanowskiego
Sędzia Zbigniew Wielkanowski uznał zarzuty stawiane mu w tekstach Marszałek i Kittela za nieprawdziwe i skierował sprawę przeciw nim do Sądu Okręgowego w Warszawie, który przyznał sędziemu rację. Jako zadośćuczynienie sąd nakazał przeproszenie Wielkanowskiego w telewizji i wielu gazetach. W lipcu 2007 Sąd Apelacyjny w Warszawie zgodził się z orzeczeniem I instancji co do istoty sporu, natomiast ograniczył publikację przeprosin tylko do łam „Rzeczpospolitej”, gdzie ukazywały się oskarżające sędziego teksty. Dziennikarze złożyli na ten wyrok kasację do Sądu Najwyższego. 17 kwietnia 2008 sąd orzekł, iż dziennikarze nie muszą przepraszać sędziego za oceny, iż przyjaźnił się z gangsterem i otrzymał od niego luksusowe auto. Jednocześnie podtrzymał nakaz przeprosin za pozostałe fragmenty artykułu „Sędzia do wynajęcia”.
Sprawa Marka Kempskiego
Prawomocnym wyrokiem z 24 kwietnia 2003 r. wydanym przez Sąd Apelacyjny w Warszawie (sygn. akt I ACa 1222/02) spółka Presspublica (wydawca dziennika „Rzeczpospolita”) oraz redaktor naczelny Maciej Łukasiewicz zostali solidarnie zobowiązani do przeproszenia Tadeusza Smolczewskiego i Szymona Węgrzynowskiego (udziałowców spółki cywilnej „Iurator”) za nieprawdziwe i oszczercze twierdzenia dotyczące tych osób, zawarte w artykule prasowym pióra red. Anny Marszałek i Bertolda Kittela zatytułowanym „Wojewoda w sieci. Korupcja w Śląskim Urzędzie Wojewódzkim” opublikowanym w dzienniku „Rzeczpospolita” 23 grudnia 2000 r.
Sprawa Piotra Woyciechowskiego
21 lutego 2006 r. Sąd Okręgowy w Warszawie (sygn. akt XXV C 2334/05) wydał prawomocny wyrok nakazujący Annie Marszałek i Bertoldowi Kittelowi opublikowanie na swój koszt oświadczenia przepraszającego Piotra Woyciechowskiego za insynuacje dotyczące jego osoby zawarte w artykule zatytułowanym „Fundusz Przyjaciół” opublikowanym w dzienniku „Rzeczpospolita” 30 marca 2001 r. Oświadczenie zostało opublikowane przez dziennikarzy na pierwszej stronie dziennika „Rzeczpospolita” dopiero 4 maja 2007 r. na skutek wszczęcia przez powoda przeciwko Annie Marszałek i Bertoldowi Kittelowi egzekucji świadczenia niepieniężnego.
Sprawa Romualda Szeremietiewa
8 listopada 2010 r. Sąd Okręgowy w Warszawie uniewinnił Romualda Szeremietiewa od ostatniego z zarzutów postawionych mu przez Annę Marszałek i Bertolda Kittela (a następnie prokuraturę) w artykule „Kasjer z Ministerstwa Obrony” opublikowanym w dzienniku „Rzeczpospolita” 7 lipca 2001 r. Tym samym R. Szeremietiew – po 9 latach od rozpoczęcia śledztwa w całej sprawie – został uwolniony od winy we wszystkich zarzutach, jakie mu postawiono.
26 sierpnia 2009 r. Rada Etyki Mediów opublikowała dokument potępiający cykl tekstów Marszałek i Kittela dotyczących nieprawidłowości w Ministerstwie Obrony Narodowej za czasów wiceministra Romualda Szeremietiewa (cyt.: „Autorzy zniesławiającej go publikacji – Anna Marszałek i Bertold Kittel są laureatami najbardziej prestiżowych nagród za mistrzowskie uprawianie dziennikarstwa śledczego. Nie po raz pierwszy sądy uniewinniają osoby publiczne spostponowane w ich publikacjach. Nigdy nie doczekały się publicznych przeprosin.”).
Autorzy artykułu zdecydowanie odrzucają zarzuty nierzetelności, wskazując że:
Wątek nadużyć ze strony p. Szeremietiewa, mimo że pojawił się w procesie asystenta Farmusa nie został rozpatrzony ze względu na przedawnienie sprawy.
W 2015 Sąd Okręgowy w Warszawie prawomocnie zobowiązał członków Rady Etyki Mediów, którzy wydali opinię (tj. Magdalenę Bajer, Macieja Iłowieckiego, Helenę Kowalik) do przeproszenia Anny Marszałek i Bertolda Kittela za „obraźliwe sformułowania oraz nieprawdziwe informacje” zawarte w opinii REM.
Nagrody.
Laureatka nagród branżowych, m.in. tytułu Dziennikarz Roku 2003 w konkursie Grand Press oraz Europejski Dziennikarz Roku 2005 w konkursie wydawanego w Brukseli magazynu European Voice.

</doc>
<doc id="1032981" url="https://pl.wikipedia.org/wiki?curid=1032981" title="Kočani">
Kočani



</doc>
<doc id="1032982" url="https://pl.wikipedia.org/wiki?curid=1032982" title="Śnięty Mikołaj 2">
Śnięty Mikołaj 2

Śnięty Mikołaj 2 (ang. "The Santa Clause 2", 2002) – amerykański film familijny, komediowy, fantasy. Sequel filmu "Śnięty Mikołaj" z 1994 roku.
Obsada.
i inni
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi: Joanna Serafińska
Dźwięk i montaż: Zdzisław Zieliński
Kierownictwo muzyczne: Marek Klimczuk
Tekst piosenki: Marek Robaczewski
Organizacja produkcji: Elżbieta Kręciejewska
Wystąpili:
oraz
i inni
Piosenkę śpiewała: Anna Apostolakis

</doc>
<doc id="1032990" url="https://pl.wikipedia.org/wiki?curid=1032990" title="Serce w plecaku">
Serce w plecaku

Serce w plecaku – polska piosenka powstała w 1933 autorstwa podoficera Michała Zielińskiego. Podczas II wojny światowej śpiewali ją Polacy na wszystkich frontach. Szczególną popularność zyskała w polskich oddziałach partyzanckich.
Historia.
Najpierw powstał wiersz pod tym samym tytułem w ramach konkursu ogłoszonego przez gazetę „Żołnierz Polski” w 1933. Napisał go za radą swojego pułkowego kapelmistrza Michał Zieliński, odbywający służbę wojskową w Truskawcu i grający w orkiestrze miejscowej jednostki. Jego wiersz najpierw wydrukowano w prasie, a następnie opublikowano w wydanym w 1938 zeszycie „Wierszy żołnierskich”. Wtedy również rozpoczęło się stopniowe narastanie popularności utworu śpiewanego na melodię skomponowaną również przez Michała Zielińskiego. Jednakże tekst piosenki, do której dorobiony został refren, różnił się znacząco od wiersza. Największą sławę w swojej historii utwór muzyczny zdobył w latach 1939–1945. 
Piosenka pojawiła się w filmie "Zakazane piosenki" (1946).

</doc>
<doc id="1032993" url="https://pl.wikipedia.org/wiki?curid=1032993" title="Bańa">
Bańa

Bańa (maced. "Бања") – wieś we wschodniej Macedonii Północnej, w gminie Czeszinowo-Obleszewo.

</doc>
<doc id="1032996" url="https://pl.wikipedia.org/wiki?curid=1032996" title="Buriłczewo">
Buriłczewo

Buriłczewo, Burilevo (maced. "Бурилчево") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1032998" url="https://pl.wikipedia.org/wiki?curid=1032998" title="Wrbica">
Wrbica

Wrbica (maced. Врбица, trb. "Wrbica", trl. "Vrbica", bułg. Върбица) – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1032999" url="https://pl.wikipedia.org/wiki?curid=1032999" title="Czeszinowo">
Czeszinowo

Czeszinowo lub Češinovo (maced. "Чешиново") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033000" url="https://pl.wikipedia.org/wiki?curid=1033000" title="Cziflik (gmina Czeszinowo-Obleszewo)">
Cziflik (gmina Czeszinowo-Obleszewo)

Cziflik lub Čiflik (maced. "Чифлик") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033002" url="https://pl.wikipedia.org/wiki?curid=1033002" title="Akwen zamknięty">
Akwen zamknięty



</doc>
<doc id="1033003" url="https://pl.wikipedia.org/wiki?curid=1033003" title="Strefa zamknięta dla żeglugi i rybołówstwa">
Strefa zamknięta dla żeglugi i rybołówstwa

Strefa zamknięta dla żeglugi i rybołówstwa – akwen zamknięty na stałe lub zamykany okresowo dla rybołówstwa lub dla żeglugi i rybołówstwa.
Rozporządzenie Ministra Obrony Narodowej.
Zgodnie z ustawą o obszarach morskich Rzeczypospolitej Polskiej i administracji morskiej na morskich wodach wewnętrznych oraz na morzu terytorialnym mogą być ustanawiane strefy zamknięte dla żeglugi i rybołówstwa. Minister Obrony Narodowej w rozporządzeniu "w sprawie stref zamkniętych dla żeglugi i rybołówstwa na obszarach morskich Rzeczypospolitej Polskiej" wyznaczył następujące strefy:
Zarządzenia porządkowe Dyrektora Urzędu Morskiego w Gdyni.
Ponadto istnieją strefy zamknięte usankcjonowane Zarządzeniami porządkowymi Dyrektora Urzędu Morskiego w Gdyni:
Ogłaszanie.
Okresy zamykania stref ogłaszane są w Wiadomościach Żeglarskich – tygodniku BHMW z tygodniowym wyprzedzeniem, a także w komunikatach radiowych, navtex i innymi sposobami (na przykład poprzez wywieszanie informacji w kapitanatach czy bosmanatach portów). W przypadku nagłej konieczności ogłoszenie o zamknięciu wybranej strefy zmieszczą się w systemie ostrzeżeń nawigacyjnych bez zachowania terminu siedmiodniowego.

</doc>
<doc id="1033005" url="https://pl.wikipedia.org/wiki?curid=1033005" title="Kucziczino">
Kucziczino

Kucziczino lub Kučičino (maced. "Кучичино") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033006" url="https://pl.wikipedia.org/wiki?curid=1033006" title="Akwen zamknięty dla żeglugi i rybołówstwa">
Akwen zamknięty dla żeglugi i rybołówstwa



</doc>
<doc id="1033007" url="https://pl.wikipedia.org/wiki?curid=1033007" title="Lepopełci">
Lepopełci

Lepopełci (maced. Лепопелци) – wieś we wschodniej Macedonii Północnej, w gminie Czeszinowo-Obleszewo, na zachód od miasta Koczani, u podnóża Osogowskiej płaniny.
Historia i demografia.
W XIX wieku wieś należała do koczańskiej kaazy w obrębie Imperium Osmańskiego. Według danych bułgarskiego statystyka Wasiła Kynczowa z 1900 roku, żyło w niej 140 mieszkańców, wszyscy byli chrześcijańskimi Bułgarami.
Na początku XX wieku mieszkający tu Bułgarzy podlegali Egzarchatowi Bułgarskiemu. Według danych jej sekretarza, Dimitra Miszewa Brankowa, w roku 1905 we wsi mieszkało 120 Bułgarów i 30 Arumunów.
Zgodnie z danymi, uzyskanymi w czasie spisu ludności z 2002 roku, we wsi pozostało 17 mieszkańców – 8 Macedończyków (5 mężczyzn i 3 kobiety) oraz 9 Arumunów (3 mężczyzn, 6 kobiet).

</doc>
<doc id="1033008" url="https://pl.wikipedia.org/wiki?curid=1033008" title="Nowo Sełani">
Nowo Sełani

Nowo Sełani lub Novo Selani (maced. "Ново Селани") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033012" url="https://pl.wikipedia.org/wiki?curid=1033012" title="Obleszewo">
Obleszewo

Obleszewo, Obleševo (maced. "Облешево") – wieś we wschodniej Macedonii Północnej, w gminie Czeszinowo-Obleszewo i jej ośrodek administracyjny. Osada leży niedaleko miasta Koczani.

</doc>
<doc id="1033013" url="https://pl.wikipedia.org/wiki?curid=1033013" title="Sokołarc">
Sokołarc

Sokołarc (maced. "Соколарц") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033014" url="https://pl.wikipedia.org/wiki?curid=1033014" title="Spanczewo">
Spanczewo

Spanczewo lub Spančevo (maced. "Спанчево") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033015" url="https://pl.wikipedia.org/wiki?curid=1033015" title="Teranci">
Teranci

Teranci (maced. "Теранци") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033017" url="https://pl.wikipedia.org/wiki?curid=1033017" title="Ułarci">
Ułarci

Ułarci (maced. "Уларци") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033019" url="https://pl.wikipedia.org/wiki?curid=1033019" title="Żigance">
Żigance

Żigance, Žigance (maced. "Жиганце") – wieś we wschodniej Macedonii Północnej, w gminie Czeszinowo-Obleszewo, niedaleko miasta Koczani.

</doc>
<doc id="1033021" url="https://pl.wikipedia.org/wiki?curid=1033021" title="Jun Chen">
Jun Chen

Jun Chen () – amerykańska astronom chińskiego pochodzenia.
Życiorys.
Ukończyła studia na Uniwersytecie Pekińskim w 1990 roku, w 1997 roku uzyskała doktorat na Uniwersytecie Hawajskim.
Wspólnie z Davidem Jewittem, Jane Luu i Chadem Trujillo odkryła 11 obiektów z Pasa Kuipera.
Później pracowała jako programistka w sektorze prywatnym.

</doc>
<doc id="1033025" url="https://pl.wikipedia.org/wiki?curid=1033025" title="Dariusz Płaczkiewicz">
Dariusz Płaczkiewicz

Dariusz Płaczkiewicz (ur. 7 października 1962 w Koszalinie) – polski piłkarz, bramkarz, wicemistrz Polski, zdobywca Pucharu Polski.
Przebieg kariery.
Piłkarską karierę rozpoczął w połowie lat 70. w podkoszalińskim Biesiekierzu. Kontynuował ją w zespole Gwardii Koszalin. W roku 1984 przeszedł do drugoligowego Zagłębia Lubin, które w rok później wywalczyło awans do Ekstraklasy. Z tym zespołem w sezonie 1989/90 zdobył wicemistrzostwo kraju. Po zakończeniu rozgrywek przeszedł do drugoligowej Miedzi Legnica, z którą w sezonie 1991/92 wywalczył Puchar Polski. Miedź wygrała wtedy w finale z Górnikiem Zabrze po rzutach karnych, a Płaczkiewicz obronił jedną „jedenastkę”.
W sezonie 1992/93 rywalem Miedzi w Pucharze Zdobywców Pucharów było AS Monaco, w składzie którego występowali tak znani piłkarze jak Jürgen Klinsmann, Youri Djorkaeff, Lilian Thuram, Emmanuel Petit. W pierwszym meczu, w Lubinie, Dariusz Płaczkiewicz obronił rzut karny, wykonywany przez Jürgena Klinsmanna.
W styczniu 1993 Płaczkiewicz przeszedł do Sokoła Pniewy, który w tym samym roku wywalczył awans do Ekstraklasy. Dariusz Płaczkiewicz został uznany najlepszym bramkarzem II ligi sezonu 1992/93. W sezonie 1994/95 został wyróżniony Złotym Butem – nagrodą dla najlepszego piłkarza Wielkopolski w plebiscycie Dziennika Poznańskiego. W Pniewach oprócz Płaczkiewicza występowali m.in. Krzysztof Nowak, Tomasz Rząsa i Tomasz Kos.
W przeniesionym z Wielkopolski do Tychów Sokole Płaczkiewicz występował do sezonu 1995/96. Był podopiecznym między innymi Bogusława Kaczmarka i Janusza Bialka. W styczniu 1996 oddał miejsce między słupkami Jerzemu Dudkowi i został trenerem bramkarzy. Od lipca 1996 roku był zastępcą trenera Kostrzewy.
Choroba.
Po odejściu z tyskiego Sokoła Dariusz Płaczkiewicz, jako bardzo doświadczony bramkarz wyjechał na Wyspy Owcze. Tam lekarze wykryli u niego złośliwy nowotwór kości. Leczeniu poddał się w szpitalu w Piekarach Śląskich. Szybkie usunięcie kości uratowało Dariusza Płaczkiewicza przed amputacją nogi, a nawet przed śmiercią. Przerzuty nie nastąpiły.
Późniejsze losy.
Obecnie Dariusz Płaczkiewicz mieszka w Koszalinie. Po zakończeniu piłkarskiej kariery poświęcił się pracy działacza sportowego i trenera. Wywalczył awans do IV Ligi z drużyną podkoszalińskiej Victorii – Dega Sianów, a w następnym sezonie zapewnił temu klubowi utrzymanie. W sezonie 2007/2008 jako trener nowo formowanej drużyny seniorów Bałtyku Koszalin wywalczył awans do klasy okręgowej. Po zakończeniu rundy jesiennej sezonu 2008/2009 zrezygnował z funkcji trenera, koncentrując się na pełnieniu funkcji dyrektora klubu. W styczniu 2010 roku powrócił na ławkę trenerską obejmując zespół Wybrzeża Biesiekierz. W sezonie 2010/11 wywalczył z tą drużyną awans do V ligi.
W lipcu 2022 roku Dariusz Płaczkiewicz został wybrany na prezesa zarządu KKPN Bałtyk Koszalin.

</doc>
<doc id="1033026" url="https://pl.wikipedia.org/wiki?curid=1033026" title="Lloyd (piosenkarz)">
Lloyd (piosenkarz)

Lloyd Harlin Polite Jr., znany jako Lloyd (ur. 3 stycznia 1986 w Nowym Orleanie) - piosenkarz R&amp;B. W młodości należał do zespołu N-Toon. 
Znany jest z utworu "Southside" w którym gościnnie wystąpiła piosenkarka Ashanti; pochodzi z jego pierwszego solowego albumu o tym samym tytule. Drugim hitem jest utwór "You" wykonywany z Lil' Wayne, pochodzi on z albumu "Street Love". W 2008 roku wydał swój trzeci album "Lessons in Love". 

</doc>
<doc id="1033029" url="https://pl.wikipedia.org/wiki?curid=1033029" title="Basztewo">
Basztewo

Basztewo lub Baštevo (maced. "Баштево") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033030" url="https://pl.wikipedia.org/wiki?curid=1033030" title="Bys">
Bys

Bys (maced. "Б'с") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033031" url="https://pl.wikipedia.org/wiki?curid=1033031" title="Borowo (Macedonia Północna)">
Borowo (Macedonia Północna)

Borowo lub Borovo (maced. "Борово") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033032" url="https://pl.wikipedia.org/wiki?curid=1033032" title="Pange lingua">
Pange lingua

Pange, lingua, gloriosi ("Sław języku tajemnicę, Niech do niebios brzmi granicy") – hymn na święto Bożego Ciała.
Charakterystyka.
Wykonanie hymnu nie dotyczy tylko Bożego Ciała. Śpiewany bywa również w czasie procesji przeniesienia Najświętszego Sakramentu do tzw. ciemnicy w czasie Mszy Wieczerzy Pańskiej w Wielki Czwartek (wówczas bez dwóch ostatnich zwrotek). Fragment pieśni śpiewany jest również w czasie Adoracji Najświętszego Sakramentu (w momencie przenoszenia Najświętszego Sakramentu do ołtarza wystawienia). Autorem tekstu jest św. Tomasz z Akwinu.
W liturgii mariawickiej, fragment hymnu ("Przed tak wielkim Sakramentem") śpiewany jest podczas udzielania błogosławieństwa Przenajświętszym Sakramentem, a także jako hymn nieszporów o Przenajświętszym Sakramencie. Całość hymnu, w mariawickim tłumaczeniu ("Niech do niebios brzmi granicy") śpiewana jest w Wielki Czwartek w czasie procesji do ciemnicy.

</doc>
<doc id="1033033" url="https://pl.wikipedia.org/wiki?curid=1033033" title="Francesco III Gonzaga">
Francesco III Gonzaga



</doc>
<doc id="1033034" url="https://pl.wikipedia.org/wiki?curid=1033034" title="Giovanni Battista Soria">
Giovanni Battista Soria

Giovanni Battista Soria (ur. 1581, zm. 22 listopada 1651) – włoski architekt. Mieszkał i pracował w Rzymie.

</doc>
<doc id="1033035" url="https://pl.wikipedia.org/wiki?curid=1033035" title="Dłaboczica">
Dłaboczica

Dłaboczica lub Dlabočica (maced. "Длабочица") – wieś w północno-wschodniej Macedonii Północnej, w gminie Kriwa Pałanka.
Osada liczy 208 mieszkańców.

</doc>
<doc id="1033036" url="https://pl.wikipedia.org/wiki?curid=1033036" title="Acid 2">
Acid 2



</doc>
<doc id="1033037" url="https://pl.wikipedia.org/wiki?curid=1033037" title="Doborownica">
Doborownica

Doborownica lub Doborovnica (maced. "Добровница") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033038" url="https://pl.wikipedia.org/wiki?curid=1033038" title="Federico II Gonzaga">
Federico II Gonzaga



</doc>
<doc id="1033040" url="https://pl.wikipedia.org/wiki?curid=1033040" title="Drenak">
Drenak

Drenak (maced. "Дренак") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033041" url="https://pl.wikipedia.org/wiki?curid=1033041" title="Dreńe">
Dreńe

Dreńe (maced. "Дрење") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033042" url="https://pl.wikipedia.org/wiki?curid=1033042" title="Alwarezaury">
Alwarezaury

Alwarezaury (Alvarezsauridae) – grupa zwykle niewielkich, długonogich, szybko biegających teropodów. Zarówno początek tej, grupy jak i jej pokrewieństwo z innymi dinozaurami są niepewne. Początkowo zostały uznane za wtórnie nielotne ptaki, jednak nowsze badania sugerują, że są one bazalnymi maniraptorami. Były to silnie wyspecjalizowane zwierzęta z krótkimi kończynami przednimi, o lekkiej budowie ciała. Ich szkielet sugeruje, że miały masywne klatki piersiowe i dobrze rozwinięte mięśnie kończyn przednich. Być może były to przystosowania do kopania. Alwarezaury miały też wydłużone szczęki uzbrojone w ostre zęby. Być może polowały na owady społeczne, takie jak termity. W Australii odkryto fragmentaryczne szczątki rapatora i walgettozucha, które mogą być gigantycznymi alwarezaurami. Jednak oba te rodzaje są uznawane obecnie za "nomina dubia", z niepewną pozycją systematyczną. U jednego z przedstawicieli alwarezaurów – "Shuvuuia deserti" – stwierdzono obecność puchowego upierzenia. Jej pióra w testach immunologicznych wykazały obecność beta-keratyny – głównego białka występującego w ptasich piórach. Alwarezaury występowały w obu Amerykach, Azji i być może Australii ("Rapator", "Walgettosuchus") i Europie ("Heptasteornis").
Historia i interpretacje.
Pierwszym opisanym alwarezaurem był "Alvarezsaurus calvoi". Został nazwany w 1991 przez Bonapartego. Stworzył on dla niego monotypową rodzinę, którą uznał za krewnych ornitomimozaurów. Perle i inni (1993) opisali następnego alwarezaura o nazwie "Mononychus olecranus". Miesiąc później zmienili jego nazwę na "Mononykus olecranus", gdyż poprzednia była zajęta przez rodzaj motyla. Został on opisany jako członek Avialae, bardziej zaawansowany niż archeopteryks. Autorzy opisu utrzymywali również, że alwarezaury są grupą mezozoicznych wtórnie nielotnych ptaków, na podstawie kilku cech które uznali za wyłącznie ptasie. Novas (1996) opisał innego alwarezaura, którego nazwał "Patagonykus puertai". Karhu i Rautian w tym samym roku opisali innego członka tej grupy – parwikursora. Rok później opisano innego alwarezaura – szuwuję. Alwarezaury bywały uznawane za ptaki z powodu cech takich jak budowa mostka, który nosi ślady po powiększonym mięśniu piersiowym (podobnym do tego występującego u ptaków paleognatycznych) czy silnie kinetycznej czaszki szuwui (innej cechy ptaków). Pozostałe cechy, z powodu których obecności uznawano alwarezaury za ptaki, to m.in. budowa podniebienia, kręgów szyjnych i ogonowych. Wielu badaczy, np. Feduccia (1994), Ostrom (1994), Wellnhofer (1994), Kurochkin (1995), Zhou (1995) i Sereno (1997), uznało ptasią tożsamość alwarezaurów za mało prawdopodobną. Martin (1997) wykonał analizę kladystyczną, ale Sereno skrytykował ostro jej wyniki. Sereno (1999) stwierdził, że alwarezaury są prawdopodobnie najbliżej spokrewnione z ornitomimozaurami. Ponieważ najstarsze alwarezaury nie mają cech, na podstawie których ta grupa zostały uznane za ptaki, są one wynikiem konwergencji, a nie zostały odziedziczone po wspólnych z ptakami przodkach.
Systematyka.
Analiza Turnera i innych (2007) klasyfikuje alwarezaury jako najbardziej bazalne maniraptory, bardziej zaawansowane jednak od ornitolesta i ornitomimozaurów. Budowa szkieletu wykazuje, że alwarezaury są prymitywniejsze niż owiraptorozaury. Novas i inni (1996) w opisie patagonyka wykazali, że jest on bardziej zaawansowany niż alwarezaur i mniej niż mononyk. "Parvicursor" został potem umieszczony w rodzinie Parvicursoridae, do której dołączono w 1998 szuwuję. Obecnie nazwę tę uznaje się, podobnie jak Mononykidae (Chiappe i inni, 1998), za synonim nazwy Alvarezsauridae.
Najstarszy i najbardziej bazalny przedstawiciel Alvarezsauroidea, "Haplocheirus", żył w późnej jurze na obecnych terenach Azji, co sugeruje, że to właśnie tam, a nie w Ameryce Południowej, wyewoluowała grupa Alvarezsauroidea.

</doc>
<doc id="1033043" url="https://pl.wikipedia.org/wiki?curid=1033043" title="Duraczka Reka">
Duraczka Reka

Duraczka Reka, Duračka Reka (maced. "Дурачка Река") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033044" url="https://pl.wikipedia.org/wiki?curid=1033044" title="Guglielmo I Gonzaga">
Guglielmo I Gonzaga



</doc>
<doc id="1033045" url="https://pl.wikipedia.org/wiki?curid=1033045" title="Alvarezsauridae">
Alvarezsauridae



</doc>
<doc id="1033046" url="https://pl.wikipedia.org/wiki?curid=1033046" title="Gabar">
Gabar

Gabar (maced. "Габар") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033048" url="https://pl.wikipedia.org/wiki?curid=1033048" title="Gołema Crcorija">
Gołema Crcorija

Gołema Crcorija (maced. "Голема Црцорија") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033050" url="https://pl.wikipedia.org/wiki?curid=1033050" title="Gradec (gmina Kriwa Pałanka)">
Gradec (gmina Kriwa Pałanka)

Gradec (maced. "Градец") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033051" url="https://pl.wikipedia.org/wiki?curid=1033051" title="Kiselica (gmina Kriwa Pałanka)">
Kiselica (gmina Kriwa Pałanka)

Kiselica (maced. Киселица) – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033052" url="https://pl.wikipedia.org/wiki?curid=1033052" title="Jizerka">
Jizerka

Jizerka (niem. "Klein Iser", także "Wilhelmshöhe") przysiółek Kořenova – wieś we wschodniej części czeskich Gór Izerskich.
Położona jest na rozległej łące, na prawym brzegu Izery, między Středním Jizerským Hřebenem a Vlašským Hřebenem, na wysokości 862 m n.p.m. i jest jedną z najwyżej położonych wsi w Czechach. Przez Jizerkę przepływa potok Jizerka, prawy dopływ Izery. Do Jizerki wpadają Dřevařský potok i Safírový potok. Obok wsi znajdują się rozległe torfowiska, chronione w rezerwacie "Rašeliniště Jizerky".
Obecnie Jizerka jest miejscem turystyki letniej i zimowej. Dochodzi tu szosa z Kořenova, natomiast zimą często jest ona odcięta od świata przez zaspy śnieżne. Całoroczną placówkę utrzymuje w niej Horská služba.
Historia.
Po raz pierwszy osada była wspomniana w 1539 r., przy okazji sporu między dobrami nawarovskimi a frydlandzkimi. Skutkiem tego sporu była sprzedaż osady wraz z okolicą do majątku frydlandzkiego w 1591 r. Od XV w. była odwiedzana przez włoskich poszukiwaczy drogich kamieni (Safírový potok). W 1769 r. było tu 7 domów. W 1828 r. szklarz Franz Anton Riedel założył tu pierwszą hutę szkła. Produkowano tu szkło dmuchane i pręty szklane. Druga huta szkła została założona w 1866 r. i działała do roku 1911. W 2016 wydano monografię miejscowości.

</doc>
<doc id="1033054" url="https://pl.wikipedia.org/wiki?curid=1033054" title="Konopnica (Macedonia Północna)">
Konopnica (Macedonia Północna)

Konopnica (maced. "Конопница") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033055" url="https://pl.wikipedia.org/wiki?curid=1033055" title="Rekombinaza Cre">
Rekombinaza Cre

Rekombinaza Cre - topoizomeraza typu I pochodząca z bakteriofaga P1, która katalizuje zlokalizowaną rekombinację cząsteczek DNA między sekwencjami zwanymi loxP. Sekwencja loxP ma długość 34 par zasad i składa się z dwóch odcinków o długości 13 pz o identycznej sekwencji ale odwrotnej orientacji, które otaczają rdzeń - asymetryczną sekwencję o długości 8 pz. 
W biologii molekularnej system Cre/loxP umożliwia ukierunkowane wycinanie fragmentów genomu. Do genomu organizmu należy wprowadzić gen kodujący rekombinazę Cre, a także umieścić elementy loxP w taki sposób, aby otaczały gen, który ma zostać usunięty. Kiedy komórka rozpocznie produkcję rekombinazy Cre, gen otoczony sekwencjami loxP zostanie wycięty. Dzięki umieszczeniu genu Cre pod kontrolą odpowiedniego promotora (np. tkankowo-specyficznego lub indukowalnego) można pozbawić organizm genu tylko w niektórych tkankach lub w odpowiedzi na określone czynniki.
Modyfikacje tego enzymu pozwoliły na uzyskanie między innymi rekombinazy Tre, dzięki której można usunąć wirus HIV z genomów zainfekowanych komórek w hodowlach tkankowych.

</doc>
<doc id="1033056" url="https://pl.wikipedia.org/wiki?curid=1033056" title="Alkohol cukrowy">
Alkohol cukrowy



</doc>
<doc id="1033058" url="https://pl.wikipedia.org/wiki?curid=1033058" title="Kostur (Macedonia Północna)">
Kostur (Macedonia Północna)

Kostur (maced. "Костур") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033059" url="https://pl.wikipedia.org/wiki?curid=1033059" title="Koszari">
Koszari

Koszari lub Košari (maced. "Кошари") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033061" url="https://pl.wikipedia.org/wiki?curid=1033061" title="Krkla">
Krkla

Krkla (maced. "Кркља") – wieś w północno-wschodniej Macedonii Północnej, w gminie Kriwa Pałanka.
Osada liczy ok. 300 mieszkańców.

</doc>
<doc id="1033063" url="https://pl.wikipedia.org/wiki?curid=1033063" title="Krstow Doł">
Krstow Doł

Krstow Doł (maced. "Крстов Дол") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033064" url="https://pl.wikipedia.org/wiki?curid=1033064" title="Łozanowo">
Łozanowo

Łozanowo lub Lozanovo (maced. "Лозаново") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033065" url="https://pl.wikipedia.org/wiki?curid=1033065" title="Państwowa Wytwórnia Aparatów Telegraficznych i Telefonicznych">
Państwowa Wytwórnia Aparatów Telegraficznych i Telefonicznych

Państwowa Wytwórnia Aparatów Telegraficznych i Telefonicznych (PWATT), zwyczajowo Dzwonkowa – państwowe przedsiębiorstwo zajmujące się produkcją i dystrybucją sprzętu telekomunikacyjnego. Funkcjonowało w latach 1923–1931, kiedy to zostało przekształcone w Państwowe Zakłady Tele- i Radiotechniczne.
Geneza.
W pierwszych latach niepodległości przed dopiero tworzącym się polskim przemysłem telekomunikacyjnym stanęło zadanie zapewnienia wielkich ilości sprzętu, zwłaszcza na potrzeby wojskowe, ale także, ze względu na zniszczenia wojenne, na potrzeby społeczeństwa i administracji. W tym celu polski zarząd pocztowy przejął w 1918 poniemieckie zakłady reparacyjne aparatów telegraficznych, telefonicznych i kabli w Łodzi. W lutym 1920 na ich bazie, po przeniesieniu zakładów do Warszawy (do fabryki braci Petsch), utworzono Państwowe Zakłady Telefoniczne i Telegraficzne (PZTiT). W 1923 w ich miejsce utworzono Państwową Wytwórnię Aparatów Telegraficznych i Telefonicznych (PWATT). Utworzenie PWATT wiązało się również z dążeniem do uniezależnienia od zagranicznych producentów i dostawców.
Pozycja i zadania.
Wytwórnię określono jako przedsiębiorstwo działające na zasadach handlowych. PWATT pozostawała w zarządzie Ministra Poczt i Telegrafów. Jej budżet budżet ustalany był przez Ministra Poczt i Telegrafów w porozumieniu z Ministrem Skarbu. Do zakresu działania PWATT należało wytwarzanie i naprawa "wszelkich aparatów i przedmiotów z dziedziny telegrafii, telefonii i radiotechniki" oraz innego sprzętu stosowanego w służbie poczt i telegrafów, jak również sprzedaż tych wyrobów.
W 1928 PWATT wydzielono z administracji państwowej i utworzono skomercjalizowane przedsiębiorstwo o nazwie: „Państwowa Wytwórnia Aparatów Telegraficznych i Telefonicznych w Warszawie”, przyznając mu osobowość prawną.
Działalność.
Wobec skromnych możliwości finansowych i organizacyjnych, PWATT początkowo ograniczała się do bieżących remontów. W miarę postępującej powojennej stabilizacji, PWATT mogła rozwinąć działalność: rozpoczęła produkcję aparatów telegraficznych Morse'a, aparatów telefonicznych, ręcznych łącznic telefonicznych o pojemności do 100 numerów oraz części zamiennych do tego sprzętu. Koniunktura gospodarcza lat 1923 – 1928 doprowadziła do rozbudowy PWATT oraz wzrostu produkcji i zatrudnienia.
Organizacja.
1 sierpnia 1923 weszło w życie zarządzenie Ministra Poczt i Telegrafów, ustalające organizację PWATT. Do organów PWATT zaliczono:
Przekształcenie PWATT.
Rozporządzeniami z 19 czerwca 1931 Rada Ministrów przyłączyła do PWATT Państwową Wytwórnię Łączności, tworząc jednocześnie w miejsce PWATT Państwowe Zakłady Tele- i Radiotechniczne (PZT) w Warszawie.

</doc>
<doc id="1033067" url="https://pl.wikipedia.org/wiki?curid=1033067" title="Łuke">
Łuke

Łuke (maced. "Луке") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033068" url="https://pl.wikipedia.org/wiki?curid=1033068" title="Mała Crcorija">
Mała Crcorija

Mała Crcorija (maced. "Мала Црцорија") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033069" url="https://pl.wikipedia.org/wiki?curid=1033069" title="Martinica">
Martinica

Martinica (maced. "Мартиница") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033070" url="https://pl.wikipedia.org/wiki?curid=1033070" title="Meteżewo">
Meteżewo

Meteżewo lub Meteževo (maced. "Метежево") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033071" url="https://pl.wikipedia.org/wiki?curid=1033071" title="Możdiwńak">
Możdiwńak

Możdiwnjak lub Moždivnjak (maced. "Мождивњак") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033073" url="https://pl.wikipedia.org/wiki?curid=1033073" title="Neraw">
Neraw

Neraw (maced. "Нерав") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033074" url="https://pl.wikipedia.org/wiki?curid=1033074" title="Ogut">
Ogut

Ogut (maced. "Огут") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033075" url="https://pl.wikipedia.org/wiki?curid=1033075" title="Gish">
Gish

Gish – pierwszy album studyjny The Smashing Pumpkins. Jego nazwa pochodzi od nazwiska Lillian Gish, gwiazdy kina niemego. W jednym z wywiadów Billy Corgan uzasadniał tę decyzję: „Moja babcia mówiła mi, że jednym z największych wydarzeń w jej życiu był przejazd Lilian Gish pociągiem przez jej miasteczko. Moja babcia mieszkała w zupełnej dziurze, więc to była wielka sprawa.”.
Album nagrano między grudniem 1990 a marcem 1991 w należącym do Butcha Viga Smart Studios w Madison w stanie Wisconsin, a wydano 28 maja 1991 poprzez wytwórnię Caroline Records. Po kilku latach zremasterowaną z taśmy analogowej wersję wypuściła wytwórnia Virgin Records.
Znajduje się na nim 10 utworów, z czego 5 jest premierowych. Inna wersja „I Am One” została wydana na singlu w 1990, wersje demo „Daydream” i „Rhinoceros” wydane zostały w 1989 na demie "Moon", wszystkie wymienione razem z „Bury Me” wyszły także na promo "5 Song Sampler", a „Tristessa” ukazała się na singlu dla Sub Pop w 1990. Pod koniec utworu „Rhinoceros” słychać kilkanaście ścieżek gitarowych sprzężeń imitujących przelatujące samoloty. Album promowały single „Siva” (1991), „Rhinoceros” (wydany samodzielnie w 1991 i jako epka "Lull" w 1992) oraz „I Am One” (wersja płytowa w 1992). Do wszystkich powstały teledyski, „I Am One” był niepublikowany aż do 2000. z powodu niezadowolenia zespołu z rezultatu.
"Gish" osiągnął w Stanach Zjednoczonych status platynowej płyty, do maja 2005 rozchodząc się w ilości 1,1 miliona egzemplarzy.
Historia.
"Rhinoceros” z tego albumu, napisany we wczesnym 1989 roku, był punktem zwrotnym w karierze zespołu. Do momentu jego napisania grali nowofalowa muzykę spod znaku The Cure. Większość nowego, bardziej psychodelicznego materiału została zarejestrowana w lipcu 1989 roku podczas sesji z producentem Markiem Ignoffo. Nagrane podczas tej sesji 17 utworów użyte zostało na 9-utworowe demo "Moon", singiel dla wytwórni Limited Potential i posłużyło jako wczesna baza albumu "Gish".
Styl.
Album znacznie różni się od późniejszych wydawnictw zespołu. Posiada już charakterystyczne dla Corgana gitarowe melodie, ale piosenki mają bardziej rozbudowane konstrukcje bez podziału na zwrotki i refreny, w dużej mierze opierając się na kontrastach głośno/cicho, a teksty zamiast osobistej introspekcji poruszają się po rejonach symboliki i surrealizmu. Brzmienie jest bardzo psychodeliczne i żywe, pozbawione późniejszej ciężkości i agresji. Kontrastował też z ówczesnymi zespołami ery grunge będąc bliżej wczesnego Neila Younga i Blue Cheer niż inspirowane Black Sabbath, heavy metalem i punkiem dokonania Soundgarden i Pearl Jam. Za to utwór "Daydream" był zainspirowany twórczością My Bloody Valentine - ich płyta Isn't Anything wywarła na Corganie ogromne wrażenie. Do czasu wydania Monuments to an Elegy, w 2014 roku, był to najkrótszy album zespołu, trwający zaledwie niewiele ponad 40 minut. Jest to też jedyny album zespołu wydany dla wytwórni niezależnej Caroline, będącej oddziałem wytwórni Virgin. Początkowo sprzedał się w około 100tys. egzemplarzy, pokrywając się ostatecznie platyną po sukcesie następnego albumu - "Siamese Dream" z roku 1993.
Lista utworów.
Wszystkie utwory Billy Corgan, poza podpisanymi inaczej.
Po ostatnim utworze pojawia się krótki utwór-żart o nazwie „I'm Going Crazy”.
Twórcy.
Nieznana jest tożsamość flecisty w utworze „Suffer”.

</doc>
<doc id="1033076" url="https://pl.wikipedia.org/wiki?curid=1033076" title="Osicze (gmina Kriwa Pałanka)">
Osicze (gmina Kriwa Pałanka)

Osicze lub Osiče (maced. "Осиче") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033077" url="https://pl.wikipedia.org/wiki?curid=1033077" title="Podrżi Koń">
Podrżi Koń

Podrżi Koń lub Podrži Konj (maced. "Подржи Коњ") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033079" url="https://pl.wikipedia.org/wiki?curid=1033079" title="Stanci (Macedonia Północna)">
Stanci (Macedonia Północna)

Stanci (maced. "Станци") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033080" url="https://pl.wikipedia.org/wiki?curid=1033080" title="Tyłminci">
Tyłminci

Tyłminci (maced. "Т'лминци") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033081" url="https://pl.wikipedia.org/wiki?curid=1033081" title="Uzem">
Uzem

Uzem (maced. "Узем") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033083" url="https://pl.wikipedia.org/wiki?curid=1033083" title="Warowiszte">
Warowiszte

Warowiszte lub Varovište (maced. "Варовиште") – wieś w północno-wschodniej Macedonii Północnej, w gminie Kriwa Pałanka.

</doc>
<doc id="1033084" url="https://pl.wikipedia.org/wiki?curid=1033084" title="Tatjana Zatułowska">
Tatjana Zatułowska

Tatjana Zatułowska, ros. Татьяна Яковлевна Затуловская (ur. 8 grudnia 1935 w Baku, zm. 2 lipca 2017) – rosyjska szachistka od 2000 r. reprezentująca Izrael, arcymistrzyni od 1976 roku.
Kariera szachowa.
Od pierwszych lat 60. do połowy 70. XX wieku należała do ścisłej światowej czołówki. Trzykrotnie wystąpiła w turniejach pretendentek, za każdym razem zajmując czołowe miejsca: VI (Vrnjačka Banja, 1961), I-III (Suchumi, 1964) i II-III (Subotica, 1967). W roku 1971, po zmianie systemu wyłaniania mistrzyni świata, zajęła III miejsce w turnieju międzystrefowym w Ochrydzie i awansowała do meczów pretendentek, przegrywając w tym samym roku w Mińsku w I rundzie z Ałłą Kusznir. Dzięki wynikom z lat 1964-1971 sklasyfikowana była wówczas w pierwszej piątce na świecie. W latach następnych jeszcze trzykrotnie uczestniczyła w turniejach międzystrefowych, ale awansu do kolejnego etapu rozgrywek już nie zdołała wywalczyć (najlepszy wynik – VI m. w Tbilisi w 1976).
W latach 1963 i 1966 dwukrotnie reprezentowała Związek Radziecki na szachowych olimpiadach, zdobywając wraz z drużyną dwa medale złote oraz indywidualnie złoty (1966 – za wynik na III szachownicy) i srebrny (1963 – na II szachownicy) medal. W turnieju olimpijskim wystąpiła jeszcze raz jako zawodniczka Izraela w roku 2002 w Bled.
W roku 1962 zdobyła tytuł mistrzyni ZSRR, a w latach 1960 i 1963 dzieliła I lokaty, ale obie dogrywki o złote medale przegrała (z Walentiną Borisienko i Maają Ranniku). W kolejnych latach zwyciężyła w międzynarodowych turniejach rozegranych m.in. w Sinaia (1968), Balatonszéplak (1970), Wijk aan Zee (1972) i Piotrkowie Trybunalskim (1979). W 1993 i 1997 roku dwukrotnie zdobyła tytuł mistrzyni świata "weteranek" (zawodniczek pow. 50. roku życia).
Najwyższy ranking w karierze osiągnęła 1 lipca 1972 r., z wynikiem 2270 punktów dzieliła wówczas 11-12. miejsce na światowej liście FIDE.

</doc>
<doc id="1033085" url="https://pl.wikipedia.org/wiki?curid=1033085" title="Gwidon Wójcik">
Gwidon Wójcik

Gwidon Józef Wójcik (ur. 1 czerwca 1962 w Tarnowie) – polski polityk, urzędnik państwowy i samorządowy, poseł na Sejm I i II kadencji, specjalista w zakresie PR.
Życiorys.
Ukończył III Liceum Ogólnokształcące im. Adama Mickiewicza w Tarnowie, a następnie studia Wydziale Lekarskim Akademii Medycznej w Krakowie oraz studia w zakresie public relations w Szkole Głównej Handlowej w Warszawie. W 1990 uzyskał mandat radnego Rady Miejskiej w Tarnowie, został wybrany na jej wiceprzewodniczącego (był nim do 1992, mandat radnego sprawował przez dwie kadencje). Był członkiem-założycielem i przewodniczącym ROAD w województwie tarnowskim. Sprawował mandat posła I i II kadencji z ramienia Unii Demokratycznej (był szefem jej rady regionalnej) z okręgów tarnowskich: nr 31 i nr 46. Do 2004 działał w Unii Wolności (w 1997 i 2001 nie uzyskał z jej listy mandatu posła), później bezpartyjny.
W rządzie Jerzego Buzka pełnił stanowisko zastępcy szefa Urzędu Kultury Fizycznej i Turystyki, następnie wiceministra transportu. Był jednym z twórców i w latach 2000–2002 pierwszym prezesem Polskiej Organizacji Turystycznej.
Pracował w biznesie jako ekspert w dziedzinie marketingu. Zasiadał w radach nadzorczych Narodowych Funduszy Inwestycyjnych (m.in. jako przewodniczący RN NFI Hetman z ramienia austriackiego banku CAIB). Zatrudniony później w TVP, zajmował się oprawą i promocją.
Został członkiem rady Fundacji im. Hetmana Jana Tarnowskiego, zajmującej się m.in. popieraniem rozwoju gospodarczego i kulturalnego Tarnowa oraz promocją kultury tarnowskiej, a także prezesem stowarzyszenia Instytut Promocji Polski. W 2020 został dyrektorem wydziału w tarnowskim urzędzie miejskim.
Życie prywatne.
Żonaty, czworo dzieci.

</doc>
<doc id="1033086" url="https://pl.wikipedia.org/wiki?curid=1033086" title="Żidiłowo">
Żidiłowo

Żidiłowo lub Židilovo (maced. "Жидилово") – wieś w północno-wschodniej Macedonii Północnej, w gminie Kriwa Pałanka. Osada liczy ok. 350 mieszkańców.

</doc>
<doc id="1033088" url="https://pl.wikipedia.org/wiki?curid=1033088" title="Taiyaki">
Taiyaki

 – rodzaj japońskiego ciastka w kształcie ryby. 
Opis.
Nadzieniem jest zazwyczaj pasta anko z osładzanej czerwonej fasoli azuki, ale także m.in.: 
Taiyaki przygotowuje się według oryginalnej receptury albo korzystając z ciasta do naleśników lub gofrów. Ciasto wlewa się w dwie foremki w kształcie ryby, nadzienie kładzie na jedną z części i foremki nakłada na siebie. Potem ciasto piecze się obustronnie aż do uzyskania złocistego brązowego koloru.
Taiyaki zostało po raz pierwszy upieczone w sklepie z wyrobami cukierniczymi Naniwaya w tokijskiej dzielnicy Azabu w 1909 roku. Obecnie można je nabyć na terenie całej Japonii, szczególnie w stoiskach z ciepłą żywnością w supermarketach i na japońskich festynach ("matsuri"). 
Taiyaki przypomina "imagawa-yaki" ("ōban-yaki"), grube okrągłe ciasto również wypełnione kremem lub pastą z czerwonej fasoli, podawane na gorąco.
Taiyaki znane jest w Korei pod nazwą "bungeobbang".

</doc>
<doc id="1033092" url="https://pl.wikipedia.org/wiki?curid=1033092" title="Timothy Spahr">
Timothy Spahr

Timothy Bruce Spahr (ur. 1970) – amerykański astronom. Pracuje w Harvard-Smithsonian Center for Astrophysics, był dyrektorem Minor Planet Center.
Odkrył 57 planetoid samodzielnie oraz 2 wspólnie z innymi astronomami. Jest również współodkrywcą jednego satelity Jowisza (Callirrhoe) i jednego Saturna (Albioriks). Odkrył także trzy komety, wliczając w to dwie komety okresowe (171P/Spahr, 242P/Spahr).
W uznaniu jego zasług jedną z planetoid nazwano (2975) Spahr.

</doc>
<doc id="1033093" url="https://pl.wikipedia.org/wiki?curid=1033093" title="Trnowo (gmina Kriwa Pałanka)">
Trnowo (gmina Kriwa Pałanka)

Trnowo lub Trnovo (maced. "Трново") – wieś w Macedonii Północnej, w gminie Kriwa Pałanka.

</doc>
<doc id="1033097" url="https://pl.wikipedia.org/wiki?curid=1033097" title="Rubén Wolkowyski">
Rubén Wolkowyski

Rubén Oscar Wolkowyski (ur. 30 września 1973 w Castelli) – argentyński koszykarz, posiadający także polskie obywatelstwo, występujący na pozycjach silnego skrzydłowego lub środkowego, mistrz olimpijski z Aten oraz wicemistrz świata z Indianapolis.
Mierzący 208 cm wzrostu koszykarz zawodową karierę zaczynał w 1993 w Quilmes Mar del Plata. Wcześniej uczęszczał do szkoły średniej Quilmes. W ojczyźnie grał także w Boca Juniors oraz Estudiantes de Olavarría. Próbował swych sił w klubach NBA – jako pierwszy Argentyńczyk. Grał w Seattle Supersonics (2000-2001) i Boston Celtics (2002-2003). Był zawodnikiem czołowych zespołów Europy: CSKA Moskwa (2001-2002), TAU Cerámica (2002-2003), Olympiakosu Pireus (2003-2004) i Chimki Moskwa (2004-2007). Krótko był koszykarzem Prokomu, w pierwszej fazie sezonu 2007/08 (4 spotkania).
W seniorskiej reprezentacji Argentyny debiutował w 1993. Czterokrotnie brał udział w MŚ. Może się poszczycić złotem z Aten i srebrnym medalem MŚ 2002. Brał udział w IO 96.
Polskie pochodzenie.
Posiada polskie obywatelstwo. Jego dziadek Anatol wyjechał przed II wojną światową z Warszawy do Argentyny, kiedy był mały, wszyscy w jego domu mówili po polsku.

</doc>
<doc id="1033098" url="https://pl.wikipedia.org/wiki?curid=1033098" title="3.11 for Workgroups">
3.11 for Workgroups



</doc>
<doc id="1033099" url="https://pl.wikipedia.org/wiki?curid=1033099" title="Colin Healy">
Colin Healy

Colin Healy (ur. 14 marca 1980 w Cork) – piłkarz reprezentacji Irlandii, obecnie gra w drużynie Ipswich Town.

</doc>
<doc id="1033106" url="https://pl.wikipedia.org/wiki?curid=1033106" title="Mitridate, re di Ponto">
Mitridate, re di Ponto



</doc>
<doc id="1033107" url="https://pl.wikipedia.org/wiki?curid=1033107" title="Harvard-Smithsonian Center for Astrophysics">
Harvard-Smithsonian Center for Astrophysics

Harvard-Smithsonian Center for Astrophysics (CfA) znajduje się w Cambridge, Massachusetts (USA) przy 60 Garden Street. Jest to najbardziej zróżnicowana instytucja astrofizyczna na świecie. Naukowcy CfA przeprowadzają szeroki program badań astronomicznych i astrofizycznych. Misją Centrum jest szerzenie naszej wiedzy i zrozumienia Wszechświata poprzez badania i edukację w zakresie astronomii i astrofizyki oraz Nauk o Ziemi.
Nazwa planetoidy (10234) Sixtygarden pochodzi od adresu CfA.
Centrum zostało założone w 1973 roku jako wspólna inicjatywa Smithsonian Institution i Harvard University. Składa się z Harvard College Observatory i Smithsonian Astrophysical Observatory. Obecnym kierownikiem CfA, od 2004 roku, jest Charles R. Alcock. Poprzednim kierownikiem – w latach 1982–2004 – był Irwin I. Shapiro, a wcześniej – George B. Field (1973–1982). 
Finansowanie.
W 2010 roku struktura finansowania budżetu CfA była następująca:

</doc>
<doc id="1033110" url="https://pl.wikipedia.org/wiki?curid=1033110" title="Mitologia słowiańska">
Mitologia słowiańska

Mitologia słowiańska – mity w religii Słowian.
Pod pojęciem mitologii słowiańskiej rozumie się zarówno mityczny obraz świata zawarty w wierzeniach Słowian, jak i konkretne teksty (mity) wynikające z narratywizacji tego obrazu. Choć do dziś nie zachowały się bezpośrednio żadne przedchrześcijańskie mity słowiańskie, to jednak badacze pokroju Władimira Toporowa postulują możliwość odtworzenia ich na podstawie zachowanych tekstów poszczególnych tradycji słowiańskich, które przechowały treści mityczne w ramach planu językowego i tekstowego.
Stworzenie świata.
Jedną z podstaw większości religii jest mit o stworzeniu świata, czyli tzw. mit kosmogoniczny, tłumaczący kto, w jakich okolicznościach, w jaki sposób i dlaczego stworzył świat. U Słowian kształtował się zdecentralizowany obraz kreacji świata – stworzenie świata było tworem zbiorowym, a poszczególne jego części były w tekstach ustnych opisywane odrębnie:
Najczęstszą historię słowiańską o samych początkach świata stanowi tzw. mit wyłowienia, który Słowianie dzielili z Bałtami oraz Ugrofinami.
Rdzeń mitu stanowi wątek wedle którego świat początkowo był tylko morzem, na którym w łodzi dryfował "Bóg". Spotkał on pływającego w wodzie diabła, którego wpuścił do łodzi. Następnie posłał go pod wodę, by wyłowił z dna nieco ziemi. Z wyciągniętego ziarnka piasku stworzył wyspę stanowiącą pierwszy element nadwodnego świata. W micie tym początkowo "Bóg" i diabeł współpracują ze sobą, dopiero z czasem popadając w konflikt. "Bóg" nie jest wszechwiedzący ani wszechmogący – w różnych wersjach mitu prosi o radę diabła lub musi korzystać z jego pomocy. Wyraźny jest podział kompetencji – do boga należy władza nad światem nadziemnym i niebem, natomiast do diabła nad podziemiami i co charakterystyczne dla słowiańskiej wersji mitu, światem wodnym. Tym samym bóg ma charakter uraniczny, natomiast diabeł chtoniczny i akwatyczny. Ten silnie dualistyczny mit odnajdywany jest w opowieściach ludowych z terenów Bułgarii, Prus Wschodnich, Litwy, Ukrainy, Polski czy Białorusi, a istoty często utożsamia się z połabskimi oraz pomorskimi bóstwami - Białobogiem oraz Czarnobogiem.
Część badaczy zastanawiała się czy mit ten (podobnie jak wiara w Białoboga i Czarnoboga) nie stanowi wpływów dualistycznej sekty bogomiłów, która uzyskała silną pozycję w Bułgarii, Serbii czy Bośni we wczesnym średniowieczu, bądź nawet jeszcze wcześniejszych wpływów Persji. Uznano jednak ostatecznie rdzenność motywu, gdyż tekst tej historii nie występuje w żadnym tekście bogomilskim, zaś sam mit nie występuje też na obszarach opanowanych przez bogomilizm, również na zachodzie Europy, gdzie katarzy wpływali na miejscowy folklor. Mit ten natomiast istniał na terenach Polski, Ukrainy i Białorusi, gdzie wiara bogomilska nigdy nie dotarła, oraz ma kilkadziesiąt wersji w krajach Bałtów i izolowanych Ugrofinów.
Mit wyłowienia wraz z dualizmem istot, występuje powszechnie też w religiach izolowanych ludów syberyjskich, między innymi Ewaneków.
Rosyjski badacz Władimir Toporow w oparciu o kontrowersyjną analizę rodzimych bajek zasugerował możliwość istnienia mitu o jaju kosmicznym, w którym świat powstał z rozbicia jaj zdobytych w efekcie pojedynku bohatera z wężowatymi stworami – żmijami-smokami.
Mity pochodzenia.
Powstanie zbiorników wodnych.
Rzekom oddawano cześć i uważano je za byty osobowe. Czczono też jeziora i każdy zbiornik mógł mieć swoje bóstwo. Szczególnie rozwinięta była mitologia mówiąca o powstaniu akwenów w nadprzyrodzonych okolicznościach – istniały historie tłumaczące powstanie każdej rzeki z osobna bądź w związku z innymi.

</doc>
<doc id="1033113" url="https://pl.wikipedia.org/wiki?curid=1033113" title="Paweł Podgórski">
Paweł Podgórski

Paweł Podgórski (ur. 23 lipca 1977 w Gołotczyźnie) – polski aktor teatralno-musicalowy, filmowy, wokalista.
Absolwent Studium Wokalno-Aktorskiego przy Teatrze Muzycznym im. Danuty Baduszkowej w Gdyni. Związany z Teatrem Muzycznym „Roma” w Warszawie. Współzałożyciel Centrum Rozwoju Artystycznego. Twórca i założyciel oraz wykładowca Warsztatowej Akademii Musicalowej na Żoliborzu.
Współpraca z Teatrem Muzycznym im. D. Baduszkowej w Gdyni.
Będąc na trzecim roku studiów zagrał rolę siostrzeńca w musicalu „Scrooge”, oraz później Edgara w „Wichrowych wzgórzach”. W 2001 roku wystąpił jako Demetriusz w „Śnie nocy letniej” w reż. W. Kościelniak.

</doc>
<doc id="1033115" url="https://pl.wikipedia.org/wiki?curid=1033115" title="Religia Słowian">
Religia Słowian

Religia Słowian – zespół rodzimych wierzeń, mitów i praktyk kultowych właściwych dla ludów słowiańskich, w zależności od stanowiska badawczego zaliczany do systemów religii politeistycznych, polidoksyjnych, animistycznych z akcentami totemistycznymi, panteistycznymi, szamanistycznymi i być może dualistycznymi, funkcjonujący do XIX wieku, a częściowo do dzisiaj.
Informacje o religii Słowian w okresie przed rozpoczęciem chrystianizacji w niewielkim stopniu dotrwały w źródłach do dzisiaj. Nie zachowały się bezpośrednie źródła pisane, a jedynie okazyjne relacje chrześcijańskie i muzułmańskie odnośnie pojedynczych zwyczajów, bóstw czy świątyń. Wierzenia są dziś jednak szerzej odtwarzane dzięki bogatym zasobom tekstów przekazywanych ustnie, spisywanych od XIX wieku, synkretyzmowi oraz związanemu z nim fakcie, że wiara w tradycyjne duchy i treści mityczne zaczęła na szerszą skalę zanikać dopiero w trakcie drugiej rewolucji przemysłowej, wraz z rozwojem nauki i techniki.
Ogólny zarys.
System wierzeń dawnych Słowian stanowi jeden z trudniejszych obszarów badań nad ich kulturą i ustrojem społecznym. Z jednej strony, z ostatnich stuleci mamy bogaty zbiór mitów oraz poświadczenia zachowanej wiary w istoty nadprzyrodzone, z drugiej zaś źródła starsze. Znane źródła pisemne z okresu średniowiecza pisane są zazwyczaj z perspektywy wywyższającej chrześcijaństwo () lub – w przypadku późniejszych tekstów – przedstawiającej wierzenia Słowian na wzór modelu antycznego pogaństwa śródziemnomorskiego (). Dysponujemy także źródłami archeologicznymi, które w odróżnieniu od tekstowych obejmują znacznie szerszy okres dziejów. Nowe odkrycia i postępy w dziedzinie prac archeologicznych stale powiększają możliwości poznania religii Słowian, są przy tym jednak trudniejsze w interpretacji. Duże znaczenie mają badania z obszaru etnografii, wskazujące na trwanie w słowiańskiej kulturze ludowej wielu przeżytków dawnych wierzeń, także po dziś dzień. Innym istotnym obszarem badań w tym zakresie jest językoznawstwo, dostarczające ustaleń dotyczących m.in. wymowy i powiązań genetycznych poszczególnych imion bóstw.
W ciągu swojego rozwoju religia Słowian nie była systemem izolowanym, lecz ulegała różnorodnym wpływom zewnętrznym. W wiekach przełomu I tysiąclecia p.n.e. i I tys. n.e. wskazuje się wpływy celtyckie (w fazie wcześniejszej), a także rzymskie, trackie i sarmackie (w fazie późniejszej). Od III-IV wieku n.e. datowane są oddziaływania koczowniczych ludów ze wschodu: indoeuropejskich (głównie Sarmatów) oraz środkowoazjatyckich (tureckich i mongolskich). Prawdopodobny wpływ na wierzenia i praktyki Słowian miały również prądy religijne Persji Sasanidów związane z kultem ognia.
Wiadomości na temat słowiańskich bóstw w źródłach chrześcijańskich dotyczą przede wszystkim Słowiańszczyzny wschodniej i częściowo połabskiej. Źródła ruskie z końcowego etapu kształtowania się średniowiecznej religii Słowian wspominają o kulcie Peruna i innych bóstw z tzw. „panteonu Włodzimowierzowego”, a także Welesa jako boga bydła. Znane są również imiona "Swaróg", "Swarożyc" oraz "Dadźbóg", interpretowane jako dotyczące jednej, dwóch lub trzech postaci. Są one poświadczone w tekstach źródłowych i nazwach miejscowych tak ze wschodu, jak i z zachodu Słowiańszczyzny. Z terenów zachodniosłowiańskich dobrze poświadczony jest kult Świętowita w Arkonie (niekiedy rozciągany przez badaczy na całą Słowiańszczyznę), a także Trzygłowa i innych bóstw.
Najlepiej znaną, a zarazem najbardziej rozwiniętą postać wierzenia słowiańskie przyjęły wśród Słowian połabskich i pomorskich, gdzie w zorganizowanej formie przetrwało do roku 1168 i upadku sanktuarium w Arkonie. Najbardziej znaczące zmiany, jakie zaszły w nim na Połabszczyźnie pod wpływem kontaktów z chrześcijaństwem, dotyczyły pojawienia się świątyń oraz wyodrębnionego i zorganizowanego stanu kapłańskiego. Ponadto ze względu na specyficzną sytuację polityczno-ustrojową połabska odmiana religii Słowian nabrała charakteru militarnego.
Chrystianizacja Słowian, połączona ze wsparciem struktur kościelnych dla rozwoju ustroju feudalnego, do XII wieku objęła wszystkie państwa słowiańskie. W swej wczesnej fazie była jednak głównie formalna i powierzchowna; w praktyce aż do XIII wieku obszary wiejskie pozostawały pogańskie, ponadto do XI wieku wybuchło kilka buntów wymierzonych jednocześnie w chrystianizację i feudalizację. W kolejnych wiekach pewne wierzenia i praktyki trwały wśród ludności mimo oporu ze strony kościoła, a z czasem coraz mocniej łączyły się z chrześcijaństwem. Niektóre aspekty synkretyzmu pogańsko-chrześcijańskiego pozostały żywe do dnia dzisiejszego, zaś szczególnie dużo obrzędów, tańców i pieśni o rodowodzie przedchrześcijańskim przetrwało na obszarze zdominowanym przez chrześcijaństwo wschodnie. Chrześcijaństwo rzymskie z kolei walczyło z kontynuacją dawnych obyczajów (a także częściowo starało się je wchłonąć) aż do początku XX wieku, gdy ostatecznie przerwały ją procesy społeczne wywołane przez industrializację i uwłaszczenie chłopów.
Źródła i stan badań.
Rodzaje źródeł.
W wysiłkach na rzecz rekonstrukcji obrazu dawnych wierzeń Słowian hiszpański badacz Juan Álvarez-Pedrosa wyróżnił trzy obszary źródłowe, na których się wspierają. Są to:
Z wyżej wymienionych jedynie źródła archeologiczne dają bezpośrednie świadectwo praktyk religijnych pogańskich Słowian. Są one jednak trudne w interpretacji bez wsparcia tekstualnego, co otwiera pole do odmiennych interpretacji. Wiemy również, że treści kultowe i magiczne związane były z większością wytworów materialnych społeczeństw pierwotnych, w związku z czym trudności może dostarczać już samo odróżnienie przedmiotów używanych w życiu codziennym i gospodarczym od tych przeznaczonych wyłącznie celom kultowym. Z kolei rekonstrukcje oparte na materiale folklorystycznym stwarzają ryzyko postrzegania jako rdzennie słowiańskich uniwersalnych praktyk, związanych z obrzędowością rolniczą i odnajdywanych w niemal wszystkich typach cywilizacji.
Źródła pisane.
Na tle innych pogańskich systemów religijnych Europy, religia Słowian w momencie przed rozpoczęciem chrystianizacji oraz kilka wieków po, była jedną z najrzadziej zapisywanych. Znane źródła pisemne z okresu średniowiecza pisane są zazwyczaj z perspektywy wywyższającej chrześcijaństwo lub – w przypadku późniejszych tekstów – przedstawiającej wierzenia Słowian na wzór modelu antycznego pogaństwa śródziemnomorskiego ().
Wszystkie znane teksty dotyczące wierzeń pogańskich Słowian zostały spisane przez autorów będących chrześcijanami lub muzułmanami. Większość z nich wypowiadała się o religii Słowian w nieprzychylny sposób, żywiąc głębokie przekonanie o jej przyrodzonej niższości względem wierzeń monoteistycznych i konieczności jej zniszczenia, także z użyciem przemocy. Nieliczne wyjątki od tej zasady stanowią autorzy przejawiający zainteresowanie obcymi praktykami religijnymi, wśród których można wymienić piszących w grece Prokopiusza z Cezarei, Maurycjusza, Konstantyna VII, a także piszącego po łacinie Adama z Bremy, których teksty wydają się być względnie neutralne światopoglądowo.
Prokopiusz z Cezarei w "Historii wojen" opisał zwyczaje Sklawenów, którzy w VI wieku atakowali Cesarstwo Bizantyńskie. Kilka zdań poświęcił on także ich wierzeniom. Dużo wzmianek na temat religii pogańskiej występuje w licznych źródłach dotyczących Rusi i Połabia - 0pisują między innymi nazwy bóstw, lokalizacje posągów, szczegółowe opisy świątyń czy praktyki magiczne.
Część informacji można znaleźć w tekstach arabskiego podróżnika Al-Masudiego, odwiedzającego kraje zachodniosłowiańskie, który wspominał między innymi o świątyniach nad wodą, posążkach i otworach na wschodzące słońce.
Ważniejsze źródła stanowią m.in. ruska "Powieść doroczna" (opisy kultu pogańskiego sprzed przyjęcia chrztu w 988), niemiecka "Kronika Thietmara" (opis połabskiej świątyni w Radogoszczy), czy czeska "Kronika Czechów" Kosmasa (specyficzny opis wróżb wskazujący na istnienie wiedźm).
Najstarsze teksty z terenu Polski pochodzą z czasów późniejszych. Pierwsi kronikarze, Gall Anonim i Wincenty Kadłubek, praktycznie nie zajmowali się zapisywaniem wątków związanych religią przedchrześcijańską. Także przy okazji wzmiankowania o reakcji pogańskiej w latach 30. XI wieku nie wspominali o jej religijnym podłożu. Kolejne źródła polskie pojawiają się w późnym średniowieczu – informacje na temat imion bogów i miejsc kultu odnotował Jan Długosz, próbując podać ich odpowiedniki Rzymskie. Opisał on też synkretyzm w Zielonych Świątkach, ujawniając iż pochodzi ono w rzeczywistości od święta pogańskiego zwanego Stadem.
Metody badawcze.
Metoda porównawcza.
Etnolodzy i religioznawcy, szczególnie w ostatnich latach, starają się odtwarzać kulty rodzime metodami porównawczymi. Odszukują oni relikty wierzeń pogańskich w opowieściach z czasów już chrześcijańskich, starając się wskazać w którym miejscu Bóg, diabeł czy określony święty w rzeczywistości zastępuje postać pogańskiego bóstwa lub demona ze znacznie starszej opowieści. Różne inne aspekty folkloru – obyczaje, rodzime święta, praktyki magiczne, czy same sposoby postrzegania świata, zarówno już wymarłe, jak i wciąż istniejące mogą naprowadzać na ślad wierzeń pogańskich. Coraz istotniejsze stają się także metody archeologiczne, pozwalające odnajdywać dawne świątynie lub miejsca kultu. Przykładem może być odkryta w latach 90. XX wieku świątynia pogańska we Wrocławiu, pochodząca prawdopodobnie z okresu wspomnianej już reakcji pogańskiej.
Teoria religii.
Rozwój teorii religii – mechanizmów sterujących powstawaniem i rozwojem religii w powiązanych ze sobą kulturach lub w skali całej ludzkości – stanowi coraz ważniejszy element badań nad rodzimą wiarą Słowian. Szczególne znaczenie mają tutaj ogólne wnioski dotyczące ludów indoeuropejskich, wiązane z badaniami G. Dumezila, a także koncepcją brikolażu antropologa Claude’a Lévi-Straussa.
Metody historyczne.
Metoda oparta tylko i wyłącznie na kronikach dotyczących bezpośrednich kontaktów z poganami oraz archeologia, bez odnoszenia się do później odnotowanych historii ustnych oraz ludowych wierzeń trwających przez kolejne milenium, wyklucza zasadniczo pełniejsze odtworzenie wierzeń słowiańskich w okresie przedpiśmiennym. W efekcie analizy samych źródeł możliwe jest jedynie wskazanie głównych elementów religii i domniemanie potencjalnych, obcych wpływów. Niemożliwe jest natomiast za pomocą tej metody uchwycenie rozwoju czasowego czy różnic regionalnych. Tezę taki postanowił w latach 90. między innymi Stanisław Urbańczyk, który w swoich pracach jednoznacznie uznał tą metodą za niewystarczającą, zwracając uwagę na długą historię błędnych prób analizy religii Słowian. W podobnych słowach wypowiedział się także piszący w tym okresie Jerzy Strzelczyk.
Kwestie terminologiczne.
Większość nowszych badań nad religiami politeistycznymi wykazuje, że nie można rozdzielnie pojmować mitologii i religii z jej aspektem kultowym. Badania te zwykle odnoszone były do religii świata antycznego, jednak z powodzeniem można się do nich odwołać także w przypadku systemu wierzeń słowiańskich. Cytując Andrzeja Szyjewskiego, "w takich społecznościach jak słowiańska mamy do czynienia z jednością ontologii i teologii – ontoteologią". Nie istniało, jak w świecie współczesnym i religiach monoteistycznych, wyraźne rozdzielenie świata sacrum i profanum – to, co nadprzyrodzone i uświęcone, przejawiało się we wszelkich aspektach codziennego życia. Dlatego błędem wydaje się rozdzielne rozumienie lub opisywanie mitologii i religii słowiańskiej. Tym bardziej, że trudno mówić o mitologii w klasycznym rozumieniu tego terminu. Zbiór mitów najpewniej nigdy nie istniał w jednolitej dla całej Słowiańszczyzny formie – od początku występowały różnice regionalne.
Stanowisko negatywne wobec interpretacji mitów Słowian, a także całego panteonu w kontekście porównań do takich dzieł jak Edda, czy Teogonia opisał Łukasz Kozak w książce "Upiór. Historia naturalna", stwierdzając, że jest ona tworem badaczy kierowanych dążeniem do zbudowania elementu legendarnej, archaicznej tożsamości na wzór antycznych mitologii, zamiast lokalnych tradycji. Jego zdaniem opracowania dotyczące mitologii Słowian oparte są na fałszywym założeniu o konieczności istnienia jej w formie nie szamanistycznej, a w stylu antycznym, wskazując na rolę kompilatorów i kodyfikatorów w powstawaniu nowych, niepotwierdzonych etnograficznie mitów i wynikające z tego zróżnicowanie faktycznej ich zbieżności z wierzeniami ludowymi i lokalną obrzędowością. Jako alternatywę proponuje on porzucenie teorii skoncentrowanych wokół związków indoeuropejskich na rzecz „euroazjatyckiego animizmu” i „słowiańskiego animizmu”.
Krytyka badań.
Mimo postępującego rozwoju badań, do wyników pracy religioznawców i etnologów należy podchodzić z rezerwą. M. Eliade stwierdził, że "próba odtworzenia historii religii słowiańskiej jest skazana na niepowodzenie". Wątpliwości wyrażają nawet badacze w rodzaju A. Szyjewskiego, entuzjastycznie podchodzący do metod rekonstrukcjonistycznych, semiotycznych czy komparatystycznych. Z kolei Łukasz Kozak wezwał do odrzucenia metod komparatystycznych na rzecz skupienia się na przetrwałych elementach demonologii i mitologii, dokumentowanych od XIX wieku.
Wierzenia.
Mitologia.
Mit kosmogoniczny.
Choć nie zachował się bezpośredni przekaz słowiańskiego mitu o stworzeniu świata, antropolodzy i religioznawcy starają się odnajdywać relikty w późniejszych, ludowych chrześcijańskich opowieściach. Jedną z najczęstszych propozycji jest identyfikacja tzw. mitu wyłowienia z wierzeniami dawnych Słowian. Mit ten występuje w różnych kulturach, często w znacznie zmienionych wersjach. Do dziś żywy jest także wśród Słowian. Zgodnie z nim świat początkowo był pokryty morzem, na którym w łodzi dryfował bóg. Spotkał on pływającego w wodzie diabła, którego wpuścił do łodzi. Następnie posłał go pod wodę, by wyłowił z dna nieco ziemi. Z wyciągniętego ziarnka piasku stworzył wyspę stanowiącą pierwszy element nadwodnego świata. W micie tym początkowo bóg i diabeł współpracują ze sobą, dopiero z czasem popadając w konflikt. Bóg nie jest wszechwiedzący ani wszechmogący – w różnych wersjach mitu prosi o radę diabła lub musi korzystać z jego pomocy. Wyraźny jest podział kompetencji – do boga należy władza nad światem nadziemnym i niebem, natomiast do diabła nad podziemiami i co charakterystyczne dla słowiańskiej wersji mitu, światem wodnym. Tym samym bóg ma charakter uraniczny, natomiast diabeł chtoniczny i akwatyczny. Ten silnie dualistyczny mit odnajdywany jest w opowieściach ludowych z terenów Bułgarii, Ukrainy, Polski czy Białorusi. Nie jest jasne czy zachowały się w nim relikty wcześniejszego mitu słowiańskiego, czy raczej wpływów bogomilskich. Część badaczy uważa tę opowieść za stosunkowo późną i wynikającą z oddziaływania dualistycznej sekty bogomiłów, która uzyskała silną pozycję w Bułgarii, Serbii czy Bośni we wczesnym średniowieczu. Inni etnolodzy uważają wpływy dualizmu za znacznie wcześniejsze – miałby on dotrzeć do Słowian z Iranu za pośrednictwem ludów koczowniczych, np. Sarmatów. Dwaj adwersarze są zwykle identyfikowani z Perunem (bóg) i Welesem (diabeł).
Część badaczy wskazuje na możliwość istnienia innego mitu o początku, popularnego w wielu religiach – tzw. mitu o pojedynku kosmogonicznym. Opowieść ta jest elementem mitologii różnych ludów indoeuropejskich. Zwykle przedstawia ona walkę między gromowładnym bogiem uranicznym a symbolizującym siły chaosu i przybierającym wężowaty kształt bóstwem chtonicznym. Jeśli mit tego rodzaju istniał u Słowian dwoma adwersarzami mogli być wymienieni już Perun (władca nieba, którego atrybutem była błyskawica) i Weles (w postaci żmija-smoka).
Rosyjski badacz Władimir Toporow w oparciu o analizę rodzimych bajek zasugerował możliwość istnienia mitu o jaju kosmicznym, w którym świat powstał z rozbicia jaj zdobytych w efekcie pojedynku bohatera z wężowatymi stworami, wspomnianymi już żmijami-smokami.
Kosmologia.
Innym kluczowym elementem każdego systemu wierzeń jest mit lub raczej zespół mitów i przekonań na temat konstrukcji wszechświata i połączenia między światem ziemskim/rzeczywistym oraz zaświatami. Również tego typu mit nie zachował się w odniesieniu do Słowian. Badacze, w oparciu o materiał etnograficzny i historyczny, zaproponowali hipotezę o popularnym wśród ludów indoeuropejskich trójdzielnym podziale świata na niebo, ziemię i krainę umarłych. Identyfikacja ta nie jest pewna, podobnie problem stanowi określenie, co stanowiło tzw. axis mundi, oś kosmiczną, czyli wyobrażenie o ogólnej formie łączącej rzeczywistość doczesną i zaświaty. Często w pracach naukowych jako axis mundi Słowian podaje się Drzewo Kosmiczne z niebem (Rajem/Wyrajem) ulokowanym w jego koronie i krainą umarłych (Nawie) w korzeniach. Motyw ten byłby podobny do znanego z mitologii skandynawskiej wielkiego jesionu Yggdrasila. Materiał etnograficzny wskazuje jednak, że równie prawdopodobnymi motywami mogłyby być święta góra (Góra Kosmiczna), stanowiąca religijny środek świata lub symbolizujący ją kamień, a także Droga Mleczna jako przejście do zaświatów. Z mitem o axis mundi wiąże się także rozumienie nieba jako wielkiego klepiska lub młyna, obracającego się wokół Gwiazdy Polarnej. W folklorze Słowian zachodnich za oś tej konstrukcji uznawany jest słup biegnący od wspomnianej gwiazdy. Brakuje przekonujących przesłanek, by wierzyć, że istniał jeden dominujący motyw axis mundi. Mogło być ich wiele, współwystępujących nawet na tym samym terytorium.
Niejasne jest to, jak Słowianie postrzegali zaświaty. Część badaczy, np. Maciej Salamon, przyjęło, że ich religia nie posiadała eschatologii lub, że ta była ograniczona do minimum. W podobnym tonie wypowiedział się niemiecki kronikarz z początków XI wieku, Thietmar z Merseburga, przypuszczając, że Słowianom zdaje się, iż "ze śmiercią doczesną wszystko się kończy" (według części opinii, w stwierdzeniu tym chodziło raczej o brak u Słowian pojęcia pośmiertnej kary i nagrody, tak jak się to np. przedstawia w chrześcijaństwie – p. niżej). Materiał etnograficzny wskazuje jednak na wiarę w jakąś formę zaświatów określanych jako Raj, Wyraj lub Nawie. W nauce dominują dwie interpretacje. Według pierwszej, religia słowiańska początkowo znała tylko jeden typ zaświatów określany wszystkimi tymi nazwami. W efekcie ewolucji wierzeń, pod wpływem przede wszystkim chrześcijaństwa, miało dojść do dyferencjacji między Raj/Wyraj i Nawie. Druga interpretacja zakłada, że podział ten był pierwotnym elementem religii Słowian. Raj/Wyraj to przede wszystkim kraina, do której odlatują ptaki na zimę, rodzaj wielkiego, zamkniętego ogrodu ze strzeżoną bramą. Niekiedy mogli trafić tam także ludzie porwani przez tęczę, którzy następnie stawali się demonami pogody, płanetnikami. Trudno określić, ile w tych wierzeniach reliktów przedchrześcijańskich, a ile lokalnej adaptacji biblijnego Raju. Drugą z części zaświatów była podziemna kraina Nawie, zapewne podlegająca jurysdykcji bóstwa chtonicznego, według najpopularniejszej rekonstrukcji Welesa. Tam trafiali ludzie po śmierci. Droga do zaświatów trwała 40 dni i przez ten czas możliwy był kontakt ze zmarłym. Wydaje się, że przynajmniej część Słowian wierzyła w jakąś formę kosmicznej rzeki, podobnej do greckiego Styksu, przez którą zmarły musiał przejść po drodze do świata podziemnego. Wiara ta znalazła swoje odbicie w zwyczajach takich, jak budowa kładki na pobliskim strumieniu lub wrzucenie do trumny grosza na zapłatę za przewóz przez rzekę. Przejście między światem doczesnym i Nawie otwierało się także kilka razy w roku, umożliwiając np. rozmowy z duchami. Niektórzy badacze przydają Welesowi dodatkowo funkcję sędziego, który miał ważyć dobre i złe uczynki i decydować o wpuszczaniu do krainy przodków. Interpretacja ta nie spotkała się z powszechnym uznaniem, jako bardzo daleko posunięta. Religia Słowian zapewne nie łączyła się z żadnym jednolitym systemem nakazów moralnych, co na swój sposób wyklucza ideę sądu ostatecznego. Powyższa interpretacja wiary w zaświaty obarczona jest wieloma wątpliwościami. Wydaje się, że jeden, spójny system eschatologiczny nie istniał, a wśród Słowian powszechne były wątpliwości co do natury życia pozagrobowego. Aleksander Gieysztor przytacza przykład z folkloru staroruskiego, wskazując, że miejsce do którego udawali się zmarli określano jako "nevedomaja strana".
Demonologia.
Religia słowiańska dostrzegała w przyrodzie stałe istnienie pierwiastka nadprzyrodzonego. Wierzono w przeróżne duchy i demony związane zwykle z miejscami. Aleksander Gieysztor podzielił demony na wodne, leśne, powietrzne i te związane z ogniskiem domowym. Pierwsze trzy kategorie obejmowały głównie istoty wrogie człowiekowi, symbolizujące złowieszczy, nieposkromiony charakter przyrody. Przykładem mogą być wodniki topiące ludzi w jeziorach, czy południce, atakujące na polach w południe – wywołujące koszmary lub nawet śmierć poprzez atak serca. Niektóre demony znane były jedynie na niewielkim obszarze, w inne wierzono w całych regionach. Do bardziej rozpowszechnionych należały m.in. postacie uznawane za opiekunów miejsc i władców sił przyrody w określonym miejscu. W przypadku jezior były to wspomniane już wodniki (wodianoje). Opiekunem lasu był natomiast demon znany jako Leszy, Borowy, Boruta lub Dziad. Bardzo rozpowszechniony był i do dziś jest w folklorze motyw wrogiego demona żeńskiego – Leśnej Baby, która do baśni przeniknęła jako Baba Jaga. Przyjmowała ona zwykle postać starej i brzydkiej kobiety, mieszkającej na odludziu w chatce na kurzej stopie. Polowała na błąkające się po lesie dzieci, które po złapaniu gotowała w kotle. Atakowała też nieuważnych dorosłych, dusząc ich swoimi obwisłymi piersiami.
Niejasne jest pochodzenie demonów słowiańskich. Zdaniem Ludwika Stommy wszystkie te istoty były ludźmi zmarłymi tzw. złą śmiercią np. poprzez zamordowanie, samobójstwo, utopienie się czy podczas połogu. Inni badacze wskazują, że rzeczywiście takie mogło być pochodzenie części lub większości demonów, reszta reprezentowała jednak same siły przyrody. Najbardziej rozpowszechnionym przykładem demona mediacyjnego, powstałego w efekcie nagłej śmierci przez utonięcie i niejako zawieszonego między życiem a śmiercią jest topielec. Tymczasem zmarłe nagle kobiety mogły stać się boginkami (wiłami, rusałkami). Istoty te zwykle przedstawiano jako wiecznie młode, uwodzicielsko piękne dziewczyny przebywające nad brzegami zbiorników wodnych. Wabiły one swoją urodą przechodniów, a następnie doprowadzały do ich zguby np. śmierci z wyczerpania pieszczotami. Szczególnie widoczny w wierzeniach słowiańskich jest złowrogi charakter rzek czy jezior, już zresztą wspomniany przy okazji omawiania mitu kosmogonicznego. Demony zamieszkiwały także w lesie czy powietrzu. Te drugie związane były z pogodą, zaliczali się do nich m.in. chmurnicy, obłocznicy czy płanetnicy. Aleksander Gieysztor wyróżnił grupę cech wspólnych, występujących u różnych demonów słowiańskich: m.in. obwisłe sutki, czasowa niewidzialność, wielka głowa, czy nadmiar palców. Zwrócił także uwagę na metody, którymi istoty te dręczyły bądź zabijały ludzi. Za być może specyficzne motywy słowiańskie uznał załaskotanie i zagłaskanie na śmierć.
Różne naturalne lub zdrowotne katastrofy przypisywano działaniu sił demonicznych np. poronienia były dziełem boginek, niedorozwój umysłowy dzieci wywoływały mamuny, a opuchlizny i paraliż – latawce. Wierzono też, że dziecko może zostać ukradzione przez demona i zamienione na tzw. boginiaka – istotę odznaczającą się wielką głową, nieruchomym wzrokiem, brzydotą i nieznośnym charakterem.
Odrębną grupę demonów stanowiły te związane z gospodarstwem domowym. Zwykle uznawano je prawdopodobnie za niepersonifikowane duchy przodków żyjące w sferach półmroku – ciemnych kątach, pod progami, za piecem, na strychu itp. Te tzw. ubożęta (bożęta, bożątki, bodzięta, domowi, żyrownicy itd.) w zamian m.in. za ofiary w jedzeniu miały zapewnić domostwu pomyślność. Ostrzegały też przed niebezpieczeństwami – wschodni Słowianie wierzyli, że domowy może ukazać się gospodarzowi we śnie lub nawet na jawie. Zdaniem Andrzeja Szyjewskiego kres wierze w demony domowe położyło dopiero upowszechnienie oświetlenia elektrycznego, likwidującego wspomniane sfery półmroku.
Rod, eschatologia i zarys antropologii.
Moment narodzenia był uznawany przez Słowian za chwilę magiczną, stąd m.in. wiara w niezwykłą moc "porońców" i dzieci zmarłych podczas porodu. W chwili przyjścia na świat los dziecka i jego życiowe powodzenie były określane przez trzy boginie losu – rodzanice, a następnie zapisywane na czole jako niezmywalne znamię. Wiara w rodzanice wydaje się bardzo archaiczna, choć stoi w sprzeczności z relacją Prokopiusza, który stwierdził, że Słowianie nie wiedzą nic o przeznaczeniu. Zdaniem Andrzeja Szyjewskiego Prokop miał jednak na myśli nie tyle przeznaczenie, co wiarę w "heimarmene" – astrologicznie wyznaczoną konieczność zachodzenia zdarzeń. W opinii tego badacza Słowianie doskonale znali pojęcie przeznaczenia, a zgodnie z ich wiarą ludzką egzystencją kierował nie przypadek, lecz indywidualna, przypisana każdemu człowiekowi "dola", której przyznawano życie i osobowość (a tym samym, której kierunek było można jednak odwrócić, przebłagać). Podobne zdanie do Szyjewskiego zaprezentował Aleksander Gieysztor. W przeciwnym tonie wypowiedzieli się natomiast Stanisław Urbańczyk i Kazimierz Kryspin, dosłownie przyjmując relację bizantyńskiego dziejopisa.
Z wiarą w przeznaczenie wiąże się zagadkowa postać boga Roda, któremu podobnie jak rodzanicom składano ofiary przy okazji narodzin i postrzyżyn. Bóg ten pojawia się w dość nielicznych relacjach z obszaru Rusi, również pod imionami "Suda" i "Usuda". Aleksander Brückner uważał Roda za abstractum, Gieysztor natomiast uznał go za pomniejsze bóstwo stanowiące personifikację losu tożsamą z Dolą. Szyjewski posunął się nieco dalej, widząc w Rodzie ważnego boga patronującego pokrewieństwu rodowemu i związanego ze sferą życia pozagrobowego. Skrajną koncepcję zaprezentował Boris Rybakow, którego zdaniem Rod był w czasach archaicznych najważniejszym bóstwem Słowian, a nawet stwórcą świata, wraz z rozwojem słowiańskiej religii zastąpionym przez Peruna. Hipoteza ta spotkała się z niewielkim poparciem, choć w nowszej literaturze nawiązała do niej m.in. Halina Łozko, uznając Roda za "Boga nad bogami" Ukraińców.
Liczne relacje etnograficzne wskazują na wiarę w duszę, choć nie jest jasne jak Słowianie postrzegali jej koncepcję. Duszę przynosił ze sobą ptak, zwykle bocian – przeświadczenie to w zmodyfikowanej formie przetrwało w folklorze do dzisiaj. Dusza za życia mieszkała według najpowszechniejszego wierzenia w sercu i była utożsamiana z oddechem. Według części relacji po śmierci ponownie w formie ptaka odlatywała ona do Wyraju, co miałoby się wiązać z powszechnym obyczajem ciałopalenia. Część badaczy uważa, że istniały dwa rodzaje wierzeń – w wyraj „niebiański” i konkurencyjnie w podziemne Nawie. Zdaniem Andrzeja Szyjewskiego była to raczej koncepcja podwójnej duszy – jej część trafiała do Nawie, reszta natomiast, utożsamiana ze swoistym pierwiastkiem rodowym, do Wyraju. Szyjewski posunął swoją koncepcję dalej, uznając, że dusza ta następnie była odsyłana na ziemię przez Roda by w drodze reinkarnacji stać się częścią nowego ludzkiego istnienia.
Powszechna była wiara w możliwość przynajmniej częściowego pozostania duszy na ziemi, a także w istnienie osób obdarzonych dwiema duszami (dwuduszników). Pozostanie duszy na ziemi prowadziło do powstawania wyżej opisanych demonów. Aby zapobiec przekształceniu się duszy w wąpierza czy upiora stosowano skomplikowane obrządki pogrzebowe – np. otwierano wszystkie okna domu by dusza mogła swobodnie ulecieć lub zacierano ślady za pogrzebowym orszakiem. Badania Alfonso di Noli wskazują, że praktyki te odnaleźć można w różnych kulturach i nie stanowią one specyficznej cechy kultury słowiańskiej.
Praktyki.
Kult przodków.
Wielu badaczy wskazuje na istnienie wśród Słowian kultu przodków, często utożsamianego z kultem demonów domowych. W. Szafrański za przedstawienia przodków uznał opisane niżej figurki odnalezione w Wolinie. Podobne praktyki aż do XIX wieku występowały u Słowian wschodnich. Śladem kultu przodków są wspomniane już uprzednio obrządki mające na celu kontakt ze zmarłymi lub uczczenie ich pamięci. Oprócz modlitw i ofiar powszechne było urządzanie uczt pogrzebowych i zadusznych. Znane były one pod różnymi nazwami: jako chorwacka karmina, ruska tryzna czy polska strawa. O zwyczaju tym wspomniał polski kronikarz Wincenty Kadłubek. Do dziś przetrwał on w bałkańskiej kulturze ludowej. Istniały także obrządki mające na celu bezpośredni kontakt ze zmarłymi, znane m.in. pod nazwą Dziadów.
Zdaniem Andrzeja Szyjewskiego duchy przodków nazywano "lalkami" lub "lutkami". W efekcie desematyzacji słowo to zaczęło oznaczać dziecięce zabawki, natomiast zlaicyzowane wyobrażenia dały początek idei krasnoludków.
Miejsca i przedmioty kultowe.
Miejsca kultowe Słowian można lokalizować w oparciu o przekazy źródłowe, jednak w większości przypadków naukowcy dysponują jedynie późnymi legendami, rzadko nawiązującymi do realnej przeszłości. Znacznie większe znaczenie mają badania archeologiczne, pozwalające odnajdywać ślady świątyń bądź innych konstrukcji kultowych. Słowianie za święte uznawali miejsca spełniające odpowiednie warunki przyrodnicze – najczęściej była to góra ze starym drzewem na szczycie. Znaczenie miała też bliskość wody w postaci źródła, studni bądź strumienia. Czcią otaczano także uznane za święte głazy, często pełniące role ołtarzy ofiarnych. Aleksander Gieysztor zwrócił uwagę na dążenie do takiego przekształcenia terenu by formował się w "magiczny krąg przeznaczony do kontaktowania się z bóstwem".
Jedną z najczęstszych form oddawania czci bóstwom wśród Słowian były święte gaje. W gajach nie stawiano prawdopodobnie żadnych posągów czy świątyń, jednakże miejsca takie były wydzielane ogrodzeniem lub rowem, których funkcja była przede wszystkim symboliczna, a nie funkcjonalna. Celom modlitewnym służyły także budowle drewniane, jednak były one użytkowane także w charakterze miejsca zebrań i narad. Wznoszono także domy dla bogów, w których znajdowały się ich posągi, łoża, siodła, skarbce i inne przedmioty. Wstęp do tych budowli był surowo zakazany wszystkim z wyjątkiem kapłanów, którzy jednak mogli się tam zjawiać rzadko i musieli przestrzegać ścisłych reguł.
Istotne ze względu na zbieżność ze źródłami historycznymi są znaleziska z terenów Rusi, przede wszystkim krąg posągów w okolicy Kijowa, zbieżny z relacją w Powieści dorocznej. Ta niezadaszona konstrukcja nad Dnieprem to prawdopodobnie miejsce, w którym wielki książę Włodzimierz umieścił idole pogańskich bogów, a następnie kazał je strącić do rzeki po przyjęciu chrześcijaństwa. Inna podobna konstrukcja została zlokalizowana na północ od Żytomierza, a znacznie starszy ośrodek kultowy wiązany z Perunem odnaleziono na Peryni pod Nowogrodem Wielkim.
Odkryto także miejsca kultowe Słowian na wyspach położonych na jeziorach (np. Jezioro Niesłysz, Zarańskie (Zarańsko), na sztucznej wyspie na jeziorze Paklicko Wielkie).
Świątynie.
Ze względu na niewiele zachowanych świadectw archeologicznych świątyń wśród Słowian, w dyskursie naukowym istnieją rozbieżne opinie w kwestii istnienia i kształtu tego typu konstrukcji. Widoczne jest także zróżnicowanie w tej kwestii w zależności od regionu. Istnieje sporo wzmianek źródłowych, opisujących świątynie ulokowane na Połabiu. Thietmar zawarł w swojej kronice szczegółowy opis świątyni Swarożyca w Radogoszczy, Helmold wspomniał o przybytku Trygława w Szczecinie, natomiast Saxo Grammaticus o świątyni Świętowita w Arkonie na Rugii. Zgodnie z relacjami budynki te były konstrukcjami drewnianymi, najpewniej czworokątnymi i zadaszonymi. Stanowiły obszar wydzielony dla sfery sacrum – dostęp do nich mieli tylko wyznaczeni kapłani. W źródłach i literaturze zwykle określa się je mianem kącin. Obiekty te znajdują swoje poświadczenie w archeologii – przykładem mogą być pozostałości świątyni położonej w sąsiedztwie datowanego na VII-VIII wiek grodziska w Feldbergu pod Neustrelitz. Inaczej wygląda sytuacja na pozostałych terenach ludów słowiańskich. Niemal nie istnieją współczesne źródła opisujące świątynie słowiańskie na Rusi czy w Polsce, a całkowicie brakuje ich w przypadku Bałkanów. Również archeologia nie odnalazła dowodów istnienia zadaszonych świątyń drewnianych – natrafiono jedynie na kilka spornych konstrukcji. Na Rusi tzw. chramy najczęściej nie były zadaszonymi budynkami, lecz ogrodzonymi miejscami kultowymi wyposażonymi w posągi. W Polsce swoistym ewenementem jest jedyne w miarę pewne znalezisko – odkryta pod koniec lat 90. domniemana świątynia pogańska we Wrocławiu.
W nauce ścierają się dwa główne nurty. Według pierwszego, współcześnie reprezentowanego przede wszystkim przez Stanisława Urbańczyka, Słowianie swoje bóstwa czcili w domu i w przyrodzie, nie budowali natomiast osobnych świątyń. Te miały powstawać jedynie na Połabiu, jako późny efekt wpływów chrześcijaństwa. Gdzie indziej pogaństwo miało nie osiągnąć dostatecznie wysokiego poziomu rozwoju, by zorganizować się wokół świątyń i grupy kapłańskiej. Podobne poglądy głosili Henryk Łowmiański oraz Aleksander Gieysztor. Drugi z badaczy wskazywał jednak na inne typy miejsc kultowych – święte gaje (np. opisany przez Thietmara gaj Głomacz położony na północ od Miśni lub gaj wspomniany przez Helmolda, leżący w Wagrii i związany z kultem boga Proue/Prone), wzgórza (np. Kopiec Kraka w Krakowie, wspominana przez Thietmara Ślęża lub Góra Grodowa w Tumlinie na północ od Kielc) czy stare drzewa (najczęściej dęby, ale także np. lipy, klony czy jesiony; w "Żywocie" świętego Ottona z Bambergu opisany jest kult uznanego za święty orzecha w Szczecinie). Także domniemana świątynia pogańska we Wrocławiu została uznana za możliwy efekt wpływów połabskich, datowany na czasy reakcji pogańskiej związanej z rządami Bezpryma i Kazimierza Odnowiciela (lata 30. XI wieku).
Wśród badaczy działających w ostatnich latach wykształcił się nurt konkurencyjny, uznający, że świątynie budowano na znacznie szerszą skalę, a występowały one zarówno na Połabiu, w Polsce, jak i na Rusi. Nurt ten reprezentują m.in. Leszek Paweł Słupecki i Andrzej Szyjewski. Zdaniem wspomnianych naukowców świątynie słowiańskie powstawać miały już w VIII-IX wieku, czyli w okresie sprzed silnych wpływów chrześcijańskich, jako niezależny element rodzimej religii. Ustalenia wspomnianych badaczy wymagają dalszych analiz materiałów źródłowych i zakrojonych na szerszą skalę badań archeologicznych. Wśród archeologów współcześnie dominuje sceptycyzm wobec wzmianek o dawnych świątyniach pogańskich. Znaleziska takie, jak np. drewniane podłogi pod kościołami romańskimi dawniej były identyfikowane jako pozostałości kącin. Dziś ustalenia te uznaje się za błędne. Przykładem może być np. kościół św. Wojciecha na rynku krakowskim.
Posągi.
Przynajmniej część świątyń i miejsc kultowych wyposażona była w posągi przedstawiające pogańskie bóstwa. Języki słowiańskie posiadają wspólne słowo na ich określenie – bałwan. Prawdopodobnie najwcześniej posągi pojawiły się na Rusi, później także na Połabiu, co potwierdzają liczne przekazy źródłowe. Brakuje natomiast przedstawień figuralnych wśród Słowian południowych, a znaleziska z terenów Polski są nieliczne i dyskusyjne. Spory dotyczą także kwestii tego, skąd u Słowian pojawił się zwyczaj tworzenia idoli. Większość badaczy wskazuje na wpływy obce, różnią się oni natomiast w określaniu tego jak wczesne i silne były te wpływy. Zdaniem Aleksandra Gieysztora posągi stanowią efekt wpływu ludów irańskich lub tureckich, który najszerzej rozwinął się na Rusi, a następnie przeniknął na zachód. Zdaniem Judith Kalik i Alexandra Uchitela, posągi te nie były zapożyczeniem – Słowianie od początku należeli do kultury materialnej, jak i duchowej cywilizacji tureckiej.
Najbardziej znanym posągiem jest idol wyłowiony w 1848 roku ze Zbrucza i umownie nazwany Światowidem ze Zbrucza. Zdaniem Borisa Rybakowa jest to przedstawienie o charakterze kosmogonicznym, obrazujące trzy sfery rzeczywistości – boską, ludzką i podziemną. Na jego górze znajdują się twarze czterech bóstw, niżej postacie ludzi, na samym dole natomiast domniemana sylwetka bóstwa chtonicznego. Interpretację tę przyjęli Aleksander Gieysztor i z zastrzeżeniami Andrzej Szyjewski, przy tym jednak zwrócili uwagę na wątpliwości co do identyfikacji poszczególnych bóstw (zdaniem Gieysztora są to: Perun, Perperuna, Mokosz i czwarte, niezidentyfikowane). Inni naukowcy negują nawet sam słowiański charakter rzeźby, którego nie da się jednoznacznie potwierdzić – w latach 80. Włodzimierz Szafrański postawił hipotezę, że posąg z Ukrainy nie był pochodzenia lokalnego, lecz mógł być dziełem Traków. Na Ukrainie odnaleziono także dwa inne uszkodzone idole, zdaniem Gieysztora będące przedstawieniami bóstw. Pozostałe ruskie rzeźby pogańskie uznał on raczej za posągi upamiętniające wodzów plemiennych.
O idolach ruskich, pomijając wspomnianą już Powieść Doroczną, niewiele można wyczytać w źródłach. Inaczej sprawa ma się w przypadku Słowian zachodnich. Monumentalny posąg w świątyni Świętowita w Arkonie opisał Saxo Gramatyk. Miał on wyróżniać się gabarytami, a w dłoni trzymać wykonany z "rozmaitego kruszcu" róg wykorzystywany do wróżb. Zachowały się także relacje na temat posągów w Wołogoszczy czy Radogoszczy. W przypadku pierwszych Thietmar wspomniał też o fakcie, że idole były „podpisane” – nie wiadomo jednak jakim alfabetem i w jakim języku. Charakterystyczny dla przedstawień bóstw połabskich jest polikefalizm, czyli posiadanie wielu głów. Posąg Świętowita miał mieć ich cztery, Rugiewita w Gardźcu siedem, zaś Trygława w Szczecinie trzy. Raffaele Pettazzoni uznał polikefalizm za symbol wszechwiedzy rozumianej jako wszechwidzenie. Duża liczba opisów kontrastuje z nielicznymi znaleziskami archeologicznymi. Nie odnaleziono żadnych pełnowymiarowych idoli polikefalicznych, a jedynie zminiaturyzowane, drewniane, czterogłowe figurki (Świętowit woliński odkryty w 1974 roku). Odkryto także kilka drewnianych posągów o bliskim ludzkiemu wzroście. Do pewniejszych znalezisk należą idol o owalnej głowie z Behren-Lübchin w Meklemburgii (X-XII wiek) i posąg w czapce wykopany z torfowiska pod grodem w Altfriesack (VI-VII wiek). Niewielka liczba zabytków wynika zapewne z małej wytrzymałości materiału (drewno) i dużej skuteczności akcji chrystianizacyjnej.
Innego typu znaleziska pochodzą z części Pomorza dzisiaj leżącej na terenie Polski. Są to półamorficzne przedstawienia w formie kamiennego reliefu. Prezentują one postacie ludzkie: postać kobieca, mężczyznę z rogiem, jeźdźca na koniu. Odnaleziono także trzy posągi o prawdopodobnie religijnej funkcji. Pierwszy prezentuje postać z naczyniem lub bochnem chleba, drugi postać w czapce. Trzeci ma jedynie słabo zaznaczone rysy twarzy. Zabytki te nie mają analogii w sztuce zachodnioeuropejskiej ani skandynawskiej, nawiązują natomiast stylem do znalezisk z ziem Prusów, tzw. kamiennych bab. Być może są to przedstawienia bohaterów lub wodzów plemiennych.
Z terenu Polski właściwej pochodzą tylko trzy pewniejsze znaleziska – dwie drewniane głowy o realistycznych rysach twarzy wyłowione z rzek i figurka koziołka znaleziona na Ostrowie Lednickim. Do tej niewielkiej grupy zabytków można dodać dwa zniszczone, a znane z opisów przedstawienia figuralne, dawniej znajdujące się w Maliszewie i Witowie. Drugie z nich miało mieć charakter polikefaliczny.
Chrystianizacja doprowadziła do zniszczenia dużych przedstawień figuralnych, jednak jeszcze przez kilka wieków w domach wykorzystywano mniejsze obiekty kultowe – figurki zwierząt, opaski, maski czy ceramiczne pisanki, dopiero później związane z Wielkanocą. Wiele z nich przetrwało po dziś dzień.
Historia.
Czasy prasłowiańskie i starożytność.
Najstarsze informacje dotyczące wierzeń i praktyk kultowych Prasłowian opierają się niemal wyłącznie na materiale archeologicznym. Dominują w nim znaleziska związane z cmentarzyskami, w dalszej kolejności zaś z praktykami magicznymi i jedynie wyjątkowo dotyczące miejsc kultu i przedstawień figuralnych. Zdaniem Włodzimierza Szafrańskiego, najstarsze procesy przemiany wierzeń wspólnoty prasłowiańskiej dotyczą przechodzenia wyobrażeń istot nadprzyrodzonych z postaci zwierzęcych do ludzkich. Towarzyszył im rozwój kultu wodzów plemiennych, zespolony z kultem przodków, kultami totemicznymi oraz kultem duchów przyrody, skutkujące ukształtowaniem wyobrażeń bóstw na kształt ludzkich władców, ale także pod postaciami boga-zwierzęcia i boga-słońca. W ramach kultu płodnej przyrody obecne były nadto wyobrażenia postaci kobiety-matki, którym towarzyszył kult księżyca, zaś w związku z rozwojem wspólnoty rodowej o charakterze patriarchalnym trwał kult ogniska domowego.
Wczesna epoka żelaza stanowi okres, w którym plemiona prasłowiańskie podlegały różnorodnym wpływom, dotyczącym również sfery kultowej. Wśród nich Szafrański wymienia wpływy celtyckie i scytyjskie, a także irańskie (perskie) – te ostatnie widoczne są w istnieniu licznych zapożyczeń językowych w sferze terminologii religijnej. Dalsze oddziaływania, ze strony etruskiej, przyniosły zwyczaj tzw. urn twarzowych z przedstawieniami pochowanych w nich osób, a być może także monumentalne rzeźby kamienne o charakterze fallicznym. Także kontakty z Ilirami odznaczyły się zmianami, dotyczącymi pojawienia się pochówków grzebalnych obok rodzimego ciałopalenia. Od około III–IV stulecia n.e. Słowianie podlegali wpływom ludów tureckich i mongolskich.
Średniowiecze i chrystianizacja.
W średniowieczu plemiona słowiańskie znalazły się pod wpływem misji chrystianizacyjnych ze wschodu i południa (z Bizancjum) oraz zachodu (z Rzymu). Pod wpływem kontaktu ze światem chrześcijańskim religia Słowian zaczęła ulegać przeobrażeniom, m.in. pojawiły się pierwsze świątynie. Równoległe trwał proces zwalczania tych wierzeń i zastępowania ich chrześcijaństwem, związany z przyjmowaniem chrztu przez kolejnych władców państw słowiańskich i trwający ponad 5 stuleci (około 700–1250 r.). Chrystianizacji towarzyszyły bunty ludności połączone z próbami powrotu do własnych wierzeń (np. w Bułgarii, Czechach, Rusi, Karyntii, Polsce i wśród Obodrytów).
Kres zorganizowanej formy religii słowiańskiej w średniowieczu wyznacza zniszczenie świątyni w Arkonie wskutek najazdu Duńczyków.
Po upadku Arkony.
Mimo przyjęcia chrześcijaństwa, wierzenia i obrzędy religii Słowian przetrwały w kolejnych wiekach. Znane są znaleziska i wzmianki kronikarskie świadczące o trwaniu praktyk pogańskich, a także synody biskupie, bulle papieskie czy wystąpienia kaznodziejskie sięgające nawet XV wieku, krytykujące cześć oddawaną dawnym bóstwom i duchom. Wskutek postępującej chrystianizacji dawne bóstwa ulegały nieraz zespoleniu z postaciami z Biblii bądź świętymi, tworząc synkretyczne formy pogańsko-chrześcijańskie. Jeszcze w XIX wieku żywa była (szczególnie na wsiach) wiara w liczne istoty nadprzyrodzone. . Relikty niegdysiejszego systemu wierzeń przetrwały w ramach folkloru, chrześcijaństwa ludowego i zwyczajów ludowych nawet do czasów współczesnych.
Odrodzenie i współczesność.
Wraz z przyjściem epoki romantyzmu i rozwojem wczesnych badań etnograficznych zainteresowanie rodzimymi wierzeniami Słowian zaczęło zataczać coraz szersze kręgi. Po raz pierwszy otwarty postulat powrotu do słowiańskiej wiary postawił Zorian Dołęga-Chodakowski w pracy O Sławiańszczyźnie przed chrześcijaństwem, uważając porzucenie słowiańskiej kultury duchowej za jedną z przyczyn rozbiorów Rzeczpospolitej. W czasach romantyzmu zaczęto spisywać większość ludowych historii, legend i podań, mówiących o wpływie sił nadprzyrodzonych, mistycznej genezie świata i praktykach magicznych.
Pokrewieństwa i analogie.
Przedindoeuropejskie.
Judith Kalik i Alexander Uchitel wykazali obecność archaicznych elementów totemizmu w religii Słowian, zachowanych w treści mitów dotyczących legendarnych władców. Pozostałości te, takie jak zwierzęta totemiczne (kruk, łabędź czy orzeł) czy niektóre motywy mityczne (), znajdują swoje odpowiedniki wśród wielu ludów nieindoeuropejskich, co wskazuje na ich pochodzenie z czasów przedindoeuropejskich. Zdaniem tych badaczy, słowiańskie kulty totemiczne odróżniają religię Słowian od religii sąsiednich ludów celtyckich, germańskich czy fińskich, podczas gdy najbliższe paralele łączą je z Węgrami, starożytnymi Turkami i ludem Wusun.
Kwestię analogii łączących religię Słowian i religie ludów ałtajskich poruszył także Łukasz Kozak, zwracając uwagę na podobieństwa dotyczące wyobrażeń duchów osób zmarłych, obrzędów czy demonologii. Za najbardziej podobną religię do wiary Słowian uznał on szamanizm jakucki.

</doc>
<doc id="1033119" url="https://pl.wikipedia.org/wiki?curid=1033119" title="Sailor Moon SuperS">
Sailor Moon SuperS

 – czwarta seria Sailor Moon. Składa się z 39 odcinków (128-166). Anime zostało stworzone na podstawie mangi Naoko Takeuchi. Zostało wyemitowane w 1995. Powstał także film pełnometrażowy "".
W 1996 roku, w 18. Anime Grand Prix, organizowanym przez magazyn Animage, czwarta seria Czarodziejki zajęła piętnaste miejsce w kategorii: najlepsze anime.
Fabuła.
Podczas zaćmienia słońca, do Tokio przybywa tajemniczy cyrk, którym kieruje Zirconia. Ich celem jest odnalezienie Złotego Kryształu, który jest w posiadaniu Pegaza. Ukrył się on jednak w ludzkich marzeniach (lustrach marzeń), przez co trudno go odszukać. W początkowych odcinkach, do ataku oddelegowane zostaje Waleczne Trio, a następnie, Kwartet Amazonek. Osobą, w której marzeniach ukrył się Pegaz okazuje się być Chibiusa, która jest kreowana jako centralna bohaterka serii.
Postacie.
Pegaz.
 – jedna z centralnych postaci serii, który po raz pierwszy pojawił się w 128. odcinku i 34. akcie mangi. Jest właścicielem Złotego Kryształu, który usiłują zdobyć członkowie Cyrku Martwego Księżyca, a także jest kapłanem i strażnikiem Złotego Królestwa – Eluzjonu. Przybierając ludzką postać jest kilkunastoletnim chłopcem o imieniu . Jego najbliższą przyjaciółką jest Chibiusa i to właśnie w jej marzeniach się ukrywa przez ścigającymi go wrogami (porozumiewa się z nią za pomocą Stallion Rêve). Przybył na Ziemię, aby chronić pięknych ludzkich marzeń. Według mangi, podczas finałowej walki z Królową Nehellenią, Elios zostaje uwięziony. Udaje się jednak go uwolnić dzięki Sailor Chibi Moon, a następnie oboje wspierają Sailor Moon podczas walki. Po jej zakończeniu Elios wraca do Eluzjonu.
Dubbing japoński.
Lista dubbingowanych postaci:

</doc>
<doc id="1033121" url="https://pl.wikipedia.org/wiki?curid=1033121" title="Bishōjo senshi Sailor Moon SuperS">
Bishōjo senshi Sailor Moon SuperS



</doc>
<doc id="1033125" url="https://pl.wikipedia.org/wiki?curid=1033125" title="Antybiotyk">
Antybiotyk



</doc>
<doc id="1033127" url="https://pl.wikipedia.org/wiki?curid=1033127" title="Powieść doroczna">
Powieść doroczna



</doc>
<doc id="1033130" url="https://pl.wikipedia.org/wiki?curid=1033130" title="Ruben Wolkowyski">
Ruben Wolkowyski



</doc>
<doc id="1033133" url="https://pl.wikipedia.org/wiki?curid=1033133" title="Tadeusz Klimecki">
Tadeusz Klimecki

Tadeusz Apolinary Ludwik Klimecki (ur. 23 listopada 1895 w Tarnowie, zm. 4 lipca 1943 w Gibraltarze) – generał brygady Wojska Polskiego.
Życiorys.
Urodził się 23 listopada 1895 w Tarnowie jako syn Józefa i Ludwiki z domu Regiec. W 1914 ukończył C. K. Gimnazjum w Jaśle. Podjął studia prawa na Wydziale Prawa Uniwersytetu Jagiellońskiego w Krakowie. Działał w organizacjach niepodległościowych. 
Po wybuchu I wojny światowej wstąpił do Legionu Wschodniego, a po jego rozwiązaniu wcielony do cesarskiej i królewskiej armii, skierowany do szkoły oficerskiej, a po jej ukończeniu jako dowódca plutonu wysłany na front włoski. W 1915 mianowany chorążym, następnie awansowany na stopień podporucznika rezerwy piechoty z dniem 1 sierpnia 1916. Został dowódcą kompanii, był trzykrotnie ranny na froncie włoskim. Około 1917–1918 był żołnierzem rezerwy 57 pułku piechoty
U schyłku wojny w listopadzie 1918 został przyjęty do Wojska Polskiego. Był organizatorem, a od listopada 1918 do października 1925 był dowódcą kompanii i batalionu w 16 pułku piechoty w Tarnowie. W czasie wojny z bolszewikami jako porucznik, następnie kapitan, przez pięć dni dowodził swoją jednostką (31 lipca – 4 sierpnia 1920). 
3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 765. lokatą w korpusie oficerów piechoty. Został awansowany do stopnia majora ze starszeństwem z dniem 1 lipca 1925. Od października 1925 do października 1927 był słuchaczem Kursu Normalnego Wyższej Szkoły Wojennej w Warszawie. Studia ukończył z lokatą pierwszą i od października 1927 do 1930 służył jako szef sztabu 12 Dywizji Piechoty w Tarnopolu. Od 1930 do 1934 pracował jako wykładowca taktyki, a potem kierownik katedry taktyki Wyższej Szkoły Wojennej. W 1931 został awansowany do stopnia podpułkownika dyplomowanego. W latach 1934–1936 zastępca dowódcy 18 pułku piechoty w Skierniewicach, od 1936 do 1938 dowódca 5 pułku Strzelców Podhalańskich w Przemyślu. Został awansowany do stopnia pułkownika dyplomowanego z dniem 1 stycznia 1938 roku i 15. lokatą w korpusie oficerów piechoty i wówczas ponownie przeniesiony do Wyższej Szkoły Wojennej, gdzie został kierownikiem II rocznika.
Po wybuchu II wojny światowej został przydzielony do Oddziału III Sztabu Naczelnego Wodza na stanowisku szefa Wydziału Operacyjnego. Po kampanii wrześniowej przedostał się przez Rumunię do Francji. Od grudnia 1939 do czerwca 1940 był szefem Oddziału III Sztabu Naczelnego Wodza we Francji, od lipca 1940 do lipca 1943 szefem Sztabu Naczelnego Wodza w Londynie. Po ewakuacji do Wielkiej Brytanii, w 1941 został awansowany do stopnia generała brygady.
Zginął w katastrofie lotniczej 4 lipca 1943 w Gibraltarze. Został pochowany na cmentarzu w Newark w Anglii.
W grudniu 2010 w ramach śledztwa Instytutu Pamięci Narodowej dokonano ekshumacji poległych w katastrofie w Gibraltarze oficerów, w celu przeprowadzenia badań w Zakładzie Medycyny Sądowej Collegium Medicum Uniwersytetu Jagiellońskiego w Krakowie. Pochowany następnie na Cmentarzu Wojskowym na Powązkach (kwatera D20-1-4).
Tadeusz Klimecki w filmie.
W filmie "Katastrofa w Gibraltarze" z 1984 r. rolę generała Tadeusza Klimeckiego grał Tomasz Zaliwski.
Ordery i odznaczenia.
polskie:
austro-węgierskie:

</doc>
<doc id="1033135" url="https://pl.wikipedia.org/wiki?curid=1033135" title="Władysław Skrzypek">
Władysław Skrzypek



</doc>
<doc id="1033140" url="https://pl.wikipedia.org/wiki?curid=1033140" title="Topoizomeraza">
Topoizomeraza



</doc>
<doc id="1033145" url="https://pl.wikipedia.org/wiki?curid=1033145" title="Here to Stay">
Here to Stay

Here to Stay (pol. Tutaj żeby zostać) – szesnasty singel amerykańskiego zespołu nu-metalowego Korn, i pierwszy pochodzący z albumu "Untouchables". Piosenka ta została nagrodzona Nagrodą Grammy w 2003 roku jako Najlepsze Wykonanie Metalowe i jest jednym z najlepiej rozpoznawalnych utworów zespołu.
Teledysk.
Teledysk wyreżyserowali The Hughes Brothers. Istnieją dwie wersje klipu do tej piosenki. W podstawowej widzimy małego chłopca, który ogląda w telewizji różne, przerażające informacje ze świata oraz zespół grający w telewizorze. Pod koniec teledysku Jonathan wsysa chłopca do telewizora. Inna wersja zwana Performance, przedstawia tylko zespół grający na tle zaśnieżonego ekranu. W tym teledysku został po raz pierwszy pokazany słynny statyw na mikrofon zrobiony przez H.R. Gigera.

</doc>
<doc id="1033146" url="https://pl.wikipedia.org/wiki?curid=1033146" title="Bricolage">
Bricolage



</doc>
<doc id="1033147" url="https://pl.wikipedia.org/wiki?curid=1033147" title="Andrzej Flis">
Andrzej Flis



</doc>
<doc id="1033150" url="https://pl.wikipedia.org/wiki?curid=1033150" title="Jakubek ze Stříbra">
Jakubek ze Stříbra

Jakubek ze Stříbra (, , ur. około 1372 w Stříbrze, zm. 9 sierpnia 1429 w Pradze) – czeski pisarz, teolog i husycki działacz reformacyjny.
Życiorys.
Z powodu niskiego wzrostu nazywano go „Jakubkiem” (). Nauki pobierał razem z przyjacielem Janem Husem. Po ukończeniu studiów na Uniwersytecie w Pradze, otrzymał w 1393 tytuł bakałarza teologii, a w 1397 – tytuł mistrza teologii. Od 1400 był wykładowcą tej uczelni, a w 1402 otrzymał święcenia kapłańskie. W 1407 został proboszczem opuszczonej przez Husa parafii św. Michała na praskim Starym Mieście. W swoich kazaniach głosił konieczność poprawy obyczajów kleru oraz potrzebę wprowadzenia reform, proponowanych przez Jana Wiklefa. 28 lipca 1410 podczas publicznej dysputy bronił interpretacji "Dekalogu" według Wiklefa.
W lutym 1413 podczas synodu w Pradze starał się załagodzić spór między królem Wacławem IV, Husem i Kościołem czeskim. Jako pierwszy ksiądz czeski otwarcie poparł żądania reform utrakwistów po śmierci Husa w Konstancji w 1415. Był też pierwszym kapłanem, udzielającym wszystkim wiernym w swojej parafii komunii pod dwiema postaciami (chleba i wina). Jego poglądy w tym względzie stały się podstawą teologii husyckiej i były wzorem dla jednego z czterech Artykułów Praskich. Poglądy utrakwistów były z początku ostro zwalczane przez część husytów. W 1417 Jakubek opowiedział się przeciwko Szymonowi z Tišnova i poparł udzielanie komunii dzieciom.
Od 1419 wygłaszał kazania w Kaplicy Betlejemskiej w Pradze, gdzie popierał umiarkowaną frakcję praskich husytów, uznając poglądy taborytów za zbyt radykalne. We wszystkich konfliktach dążył do osiągnięcia kompromisu. W 1420 wygłosił zachowaną do dziś dysputę, w której głosił obronę komunii pod dwiema postaciami z takim sukcesem, że tę formę komunii przyjęło od razu wiele parafii. W rezultacie władze Kościoła nałożyły na niego anatemę; tym niemniej, dzięki Jakubkowi poglądy utrakwistów zyskiwały coraz większą popularność.
W latach 20. XV wieku Jakubek był uznany za największego, obok Hieronima z Pragi, teologa husyckiego.
Obok Jana Želivskiego, Jana z Příbrami i Prokopa z Pilzna, Jakubek był jednym z czterech twórców (zarządców) teologii husyckiej. Ci zarządcy organizowali zebrania, m.in. 12 listopada 1421 zwołali synod na Uniwersytecie Praskim, który potępił radykalne poglądy Jana Želivskiego. Z jego oskarżenia 7 marca 1422 został uwięziony, a następnie ścięty Jan Želivský. Wkrótce potem został odsunięty od swoich funkcji i na kilka miesięcy schronił się w Hradcu Králové, zanim znowu mógł wrócić pod koniec maja do Pragi.
Jakubek popierał pogląd, że „słowo boże” powinno być „szerzone mieczem”. Ten pogląd przyjęli taboryci i uczynili z niego podstawę ideową swojej walki zbrojnej. To wywołało spór między Jakubkiem i Piotrem Chelczyckim.
Dzieła.
Twórczość Jakubka odzwierciedla ostre spory teologiczne epoki wokół kwestii eucharystii. Największą rolę odegrał Jakubek w ustaleniu podstawowych zasad teologii husyckiej. Jego dzieła to:

</doc>
<doc id="1033151" url="https://pl.wikipedia.org/wiki?curid=1033151" title="Religia słowiańska">
Religia słowiańska



</doc>
<doc id="1033157" url="https://pl.wikipedia.org/wiki?curid=1033157" title="Taylor Handley">
Taylor Handley

Taylor Handley, właściwie Taylor Laurence Handley (ur. 1 czerwca 1984 roku w Santa Barbara w stanie Kalifornia, w USA) – amerykański aktor. W latach 2003 – 2004 wystąpił w sześciu epizodach pierwszej serii serialu "Życie na fali". Jego największą rolą był występ w 2007 roku w serialu "Tajemnice Palm Springs", gdzie wcielił się w postać Johnny'ego Millera.

</doc>
<doc id="1033158" url="https://pl.wikipedia.org/wiki?curid=1033158" title="Ilja Muromiec (powieść)">
Ilja Muromiec (powieść)

Ilja Muromiec – powieść poetycka Antoniego Langego wydana w 1916 w Warszawie. Oparta jest na historii Ilji Muromca, pojawiającego się w mitologii ukraińskiej bohatera bylinnego z XIII wieku.
Utwór napisany został wierszem białym (dziesięciozgłoskowcem) ze stylizacją na słowiańską gawędę, składa się z ośmiu krótkich rozdziałów. Ważnym elementem powieści jest kreacja Muromca jako nietzscheańskiego nadczłowieka, który prawdziwej mocy uświadcza dopiero dzięki lekturze Ewangelii, "Apokalipsy św. Jana" oraz doświadczeniu swojej słabości wobec Boga.
Streszczenie.
Ilja Muromiec, "rodowity z wsi Karaczejewa", czuje niemoc od "nadmiaru mocy", wobec czego skazany jest na wieczny sen w górskim odludziu. Sytuacja zmienia się kiedy przybywają do niego "święte kaleki" - Jezus Chrystus, święty Piotr i święty Paweł, którzy nakłaniają go, aby znów poczuł w sobie potęgę ducha i na nowo wsławił Ruś bohaterskimi czynami. Ich kazanie okazało się mieć zbawienny wpływ na Ilję. Bohater - podziękowawszy Bogu za odzyskane siły - wyruszył do Moskwy by tam służyć na grodzie Iwana. Iwan i Muromiec to w powieści dwa typy filozoficzne: pierwszy reprezentuje postawę typową dla poglądów Machiavellego i Schopenhauera (chęć zagarnięcia jak największej ilości ziem), drugi natomiast to nietzscheański nadczłowiek, który pragnie manifestacji swej siły.
Pewnego razu Ilja wyrusza w góry by spotkać tam Światogora i sprowadzić go do grodu Iwana. Podczas spaceru obaj herosi znajdują jednak grób, na którym widnieje napis: "Ten grobowiec czeka tu na tego, dla którego jest przygotowany!" Aby sprawdzić przepowiednię, w grobie kładzie się Światogor i umiera przykryty kamiennym wiekiem. Ilja, zrozpaczony iż "pochował ducha narodu ruskiego" zmienia się nie do poznania i nazywa siebie Michałem Zaleszaninem. Kiedy Ilja wraca na dwór Iwana, zostaje uznany za obcego i uwięziony w piwnicy (wkrótce okazuje się, że była to zdradza ze strony cara). Tam bohater oddaje się lekturze Ewangelii.
Wkrótce na Ruś przybywają zbrojne oddziały "dwudziestu heretyckich narodów" na czele z Bestią, które przewidział św. Jan w Apokalipsie. Iwan jest bezbronny, więc uwalnia Ilję. Ten z kolei, co prawda nie wybacza carowi, ale postanawia udowodnić swoją potęgę i wyższość w walce ze złem (pomagają mu przy tym bogowie górskich lodowców). Po zaciętej walce Ruś zostaje uratowana. Kiedy jednak jeden z bohaterów, Alosza Popowicz, wykrzykuje w przypływie woli mocy: "my diabelską siłę zwyciężyli, my zwyciężym i siłę niebieską", Bóg wpada w gniew i zsyła na herosów wieczną "niemoc od nadmiaru mocy".

</doc>
<doc id="1033161" url="https://pl.wikipedia.org/wiki?curid=1033161" title="Biała Pajęczańska">
Biała Pajęczańska

Biała Pajęczańska – stacja kolejowa w Białej (powiat pajęczański). Od końca 2012 roku przez stację przejeżdżają tylko pociągi towarowe.

</doc>
<doc id="1033162" url="https://pl.wikipedia.org/wiki?curid=1033162" title="Młyńsko (Masyw Śnieżnika)">
Młyńsko (Masyw Śnieżnika)

Młyńsko (inna nazwa: "Młyńska Góra", niem. "Mühl Berg", "Mühlberg"), 991 m n.p.m. – rozległy szczyt w północnym rozrogu Masywu Śnieżnika (Sudety Wschodnie), wznoszący się ponad wsiami Kletno i Kamienica w gminie Stronie Śląskie, rozciągający się pomiędzy doliną potoku Kleśnica na zachodzie a doliną rzeki Kamienica na wschodzie.
Położenie i opis.
Na północy grzbiet Młyńska opada do Kletna, a na południu oddzielony jest od Porębka płytką przełęczą. Posiada 2 kulminacje: północną o wysokości 991 m n.p.m. i południową o wysokości 984 m n.p.m.
Masyw Młyńska zbudowany jest z gnejsów słojowooczkowych i łupków metamorficznych należących do metamorfiku Lądka i Śnieżnika. Na wyższej kulminacji Młyńska znajduje się niewielka grzęda skalna, a pod nią niewielkie gołoborze.
Porośnięty w całości lasem świerkowym regla dolnego.
Masyw obiega droga leśna na wysokości 800-840 m n.p.m. Południowo-zachodnim podnóżem masywu prowadzi Dukt Nad Cisowym Rozdołem. Przez północno-wschodnie zbocza Młyńska przechodzi granica Śnieżnickiego Parku Krajobrazowego, prowadząca krawędzią lasu.
Turystyka.
Przez masyw Młyńska przechodzą szlaki turystyczne:

</doc>
<doc id="1033163" url="https://pl.wikipedia.org/wiki?curid=1033163" title="Kaskada dolnej Wisły">
Kaskada dolnej Wisły

Kaskada dolnej Wisły – projekt budowy zespołu zapór wodnych w dolnym biegu Wisły od Warszawy do Gdańska. Koncepcja powstała na początku XX wieku, powrócono do niej w latach 60., projekt zakładał budowę zapór w 8 miejscowościach: Wyszogrodzie, Płocku, Włocławku, Nieszawie (lub Ciechocinku), Solcu Kujawskim, Chełmnie, Opaleniu i Tczewie. Kaskada miała dostarczać energię elektryczną oraz umożliwiać śródlądowy transport wodny, łączący centrum kraju z portami morskimi w Gdańsku i Gdyni.
Przebieg wykonywania projektu.
Po kilkudziesięciu latach od powstania koncepcji rozpoczęto jej wdrażanie. Na początku, w latach 1963–1970, wybudowano kompleks elektrowni we Włocławku (tj. zbiornik zaporowy, zapora i elektrownia), który był jednym z pierwszych, jakie zakładał cały projekt. Po udanej budowie rozpoczęto przygotowania do budowy pozostałych kompleksów. Problemy gospodarcze jakie dotknęły Polskę za czasów rządów Edwarda Gierka zmusiły władze do zaniechania całego przedsięwzięcia, choć jeszcze w roku 1982 położono kamień węgielny pod budowę stopnia wodnego w Ciechocinku.
Przyszłość kaskady.
Po upadku komunizmu temat dalszej budowy był kilkukrotnie poruszany. Badania wykazały, że obecna zapora – zaprojektowana jako część kaskady – grozi zawaleniem przy dalszej eksploatacji bez budowy niższych stopni. Mogłoby to spowodować katastrofę ekologiczną w dolnej Wiśle, Zatoce Gdańskiej i Bałtyku. Zbiornik włocławski zgromadził bowiem na swoim dnie około 40 milionów metrów sześciennych groźnych zanieczyszczeń, głównie przemysłowych.
Zwolennicy kontynuowania budowy utrzymują, że konstrukcja kolejnego stopnia Ciechocinek-Nieszawa to najlepsze trwałe rozwiązanie problemu, dające jednocześnie źródło energii elektrycznej.
Przeciwnicy wskazują, że w rozwiniętych krajach zaprzestano budowy zapór na rzekach nizinnych. Wisła jest jedną z ostatnich dzikich rzek w Europie, a budowa kolejnych stopni zniszczyłaby rejony wartościowe przyrodniczo – rezerwaty oraz obszary objęte ochroną w programie Natura 2000.
W sierpniu 2009 r. prezesi Energi SA i Krajowego Zarządu Gospodarki Wodnej podpisali we Włocławku list intencyjny w sprawie budowy tamy na Wiśle w Nieszawie. Towarzysząca zaporze elektrownia mogłaby zapewniać moc od 60 do 100 MW. Koncern Energa – właściciel zapory włocławskiej – miał zamiar zrealizować inwestycję do roku 2016. Koszty budowy szacowano na 2,5 mld zł, a okres zwrotu inwestycji – na 15–25 lat.
4 czerwca 2012 koncern Energa ogłosił, iż z proponowanych pięciu wariantów (Włocławek, Przypust, Nieszawa, Siarzewo I, Siarzewo II) do realizacji wybrano lokalizację Siarzewo II, położoną na 708. kilometrze rzeki. Zapora w tej lokalizacji ma zostać wybudowana pomiędzy lewym brzegiem rzeki a największą wyspą wiślaną Zielona Kępa.

</doc>
<doc id="1033165" url="https://pl.wikipedia.org/wiki?curid=1033165" title="Jukums Vācietis">
Jukums Vācietis

Jukums Vācietis (ros. Иоаким Иоакимович Вацетис, "Ioakim Ioakimowicz Wacietis"; ur. 11 listopada 1873 w Neuhof w powiecie Koldynga guberni kurlandzkiej, zm. 28 lipca 1938 w miejscu egzekucji Kommunarka) – radziecki dowódca wojskowy, z pochodzenia Łotysz, komandarm II rangi (1936), pierwszy głównodowodzący Armii Czerwonej od 4 września 1918 do 8 lipca 1919 roku, profesor Akademii Wojskowej im. Frunzego, ofiara masowych czystek w Armii Czerwonej, będących częścią "wielkiego terroru" w ZSRR (1936-1939).
Życiorys.
Młodość i wczesna działalność.
Urodzony w rodzinie ubogiego robotnika rolnego. Od 1891 roku jako ochotnik w armii rosyjskiej. Ukończył Wileńską Szkołę Junkrów Piechoty w roku 1897 i Mikołajewską Akademię Sztabu Generalnego (1909).
Walczył w I wojnie światowej w stopniu pułkownika. Jako dowódca 5. Łotewskiego Zemgalskiego Pułku Strzelców przyłączył się do oddziałów bolszewików natychmiast po rewolucji październikowej. Był jednym z pierwszych oficerów armii rosyjskiej, którzy podjęli taką decyzję. W listopadzie 1917 r. jego pułk zajął miasto Valka na północnej Łotwie, umożliwiając miejscowym bolszewikom przejęcie władzy na tych terytoriach Łotwy, których wcześniej nie zajęły wojska niemieckie. Nigdy natomiast nie przystąpił do partii bolszewickiej, politycznie sympatyzował raczej z lewicowymi eserowcami, od których oddalił się, gdyż nie podzielał ich przekonania o konieczności dalszej walki z Niemcami zamiast zawierania pokoju brzeskiego.
Wojna domowa w Rosji.
W grudniu 1917 roku został wyznaczony na szefa oddziału operacyjnego Rewolucyjnego Sztabu Polowego Stawki; faktycznie był ostatnim dowódcą naczelnym armii rosyjskiej. 13 kwietnia 1918 r. został dowódcą świeżo utworzonej Dywizji Strzelców Łotewskich.
W lipcu 1918 r. na czele strzelców łotewskich zdławił bunt lewicowych eserowców w Moskwie. Za uratowanie władz bolszewickich Vācietis został wówczas wynagrodzony kwotą 10 tysięcy rubli, a także mianowany 18 czerwca dowódcą Frontu Wschodniego, który tworzył z rozbitych oddziałów, prowadząc powszechną mobilizację mężczyzn z roczników od 1883 do 1897, zamieszkujących regiony Powołża i Uralu. Pozostawał dowódcą Frontu Wschodniego do 28 września tego samego roku. 
W połowie lipca 1918 r. przygotował plan generalnej ofensywy Armii Czerwonej nad Wołgą i na Uralu, planując otoczenie obszaru między Samarą a Symbirskiem, odbicie Jekaterynburga i przecięcie połączeń kolejowych między Uralem a Wołgą. Jego plany zostały całkowicie udaremnione przez nieoczekiwany atak Ludowej Armii Komucza na Kazań 5 sierpnia 1918, gdzie znajdowała się jego kwatera główna. Czerwona 5 Armia została całkowicie zaskoczona w Kazaniu, 7 sierpnia miasto zostało zdobyte przez siły antybolszewickie, a Vācietis z trudem zbiegł w eskorcie strzelców łotewskich, gdyż część jego sztabowców przeszła na stronę wroga. 
Po odbiciu Kazania 2 września 1918 r. mianowany głównodowodzącym Armii Czerwonej; pozostawał nim do 8 czerwca 1919 roku, zasiadając równocześnie w Rewolucyjnej Radzie Wojennej (utworzonej 6 września 1918 r.). Wspólnie z innymi członkami Rady odegrał kluczową rolę w tworzeniu regularnej Armii Czerwonej, jej sztabu, struktury (podziału na fronty, w znaczeniu grupy wojsk, i armie na wzór sił zbrojnych Imperium Rosyjskiego), zaprowadzeniu w oddziałach porządku i dyscypliny, wprowadzeniu instytucji komisarzy politycznych i usunięciu dowódców uznanych za niepewnych. 
Vācietis jako głównodowodzący Armii Czerwonej kilkakrotnie nie był w stanie wyegzekwować od innych dowódców realizowania jego koncepcji i zamiarów strategicznych. W 1919 r. Władimir Antonow-Owsiejenko, dowódca Frontu Ukraińskiego, wbrew jego zaleceniom, po zajęciu Charkowa w styczniu 1919 r. przekroczył Dniepr i kontynuował marsz na zachodnią i południową Ukrainę, zdecydowanie przeceniając swoje siły. W rezultacie dalszy marsz Armii Czerwonej na zachód i południe uzależniony był od sojuszy z lokalnymi watażkami i atamanami, a w maju 1919 r. został zahamowany przez bunt jednego z nich - Matwija Hryhorjewa. Dalekosiężną konsekwencją samowoli Antonowa-Owsiejenki były klęski sił Frontu Ukraińskiego w wyniku ofensywy Sił Zbrojnych Południa Rosji pod dowództwem gen. Antona Denikina w czerwcu 1919 (walki o Donbas zakończone zwycięstwem białych w czerwcu 1919 r., a następnie zdobycie przez nich Charkowa w końcu czerwca 1919 r.). Ofensywa armii Denikina doprowadziła w konsekwencji 30 sierpnia 1919 do zajęcia przez siły Białych Kijowa, a następnie we wrześniu-październiku 1919 miast południowej Rosji, do Orła i Woroneża włącznie. 
Nieco wcześniej w czerwcu 1919 r. Vācietis oraz komisarz spraw wojskowych i morskich Lew Trocki opowiadali się za wstrzymaniem pościgu za siłami białych podporządkowanych admirałowi Aleksandrowi Kołczakowi, wycofującymi się za Ural po serii klęsk, m.in. pod Bugurusłanem, Bielebiejem, Sarapułem i Iżewskiem oraz Ufą. Przeważyło jednak stanowisko lokalnych dowódców, przekonanych o możliwości odniesienia dalszych szybkich zwycięstw nad Kołczakiem i popierającego ich Lenina, domagającego się dalszego marszu na wschód. Vācietis opowiadał się wówczas za czasowym przejściem do defensywy na linii rzek Kamy i Biełej, by część oddziałów z Frontu Wschodniego mogła zostać przerzucona na pomoc zagrożonemu Charkowowi (przeciw oddziałom Denikina) i Piotrogrodowi (przeciw oddziałom gen. Nikołaja Judenicza, atakującymi z terytorium Estonii na Piotrogród). 
Odrzucono również opracowany przez Vācietisa plan uderzenia na Siły Zbrojne Południa Rosji w sierpniu 1919 r. przez basen Dońca, gdzie czerwoni mogli liczyć na szerokie wsparcie robotników, zamiast natychmiastowego marszu przez Rostów i Nowoczerkask, region, gdzie ludność była im raczej niechętna, w kierunku Kubania. W lipcu 1919 r. łotewski oficer, mimo poparcia Trockiego, został pozbawiony stanowiska naczelnego dowódcy Armii Czerwonej, na rzecz Siergieja Kamieniewa, którego wcześniej zwolnił z Armii Czerwonej za niewykonanie rozkazu, lecz który został przywrócony do służby na życzenie komisarzy Frontu Wschodniego. Decyzja ta zapadła pod wrażeniem serii klęsk poniesionych przez Armię Czerwoną, chociaż wynikały one z całego szeregu czynników. Vācietis był nawet podejrzewany o zdradę i został na trzy miesiące uwięziony. 
Od 1921 r. pracował w Rewolucyjnej Radzie Wojennej Rosji Sowieckiej.
Po wojnie domowej.
W 1922 roku został wykładowcą Akademii Wojskowej Armii Czerwonej, kierował fakultetem historii wojen. Napisał wspomnienia.
Oskarżenie i śmierć.
W okresie "wielkiego terroru" 29 listopada 1937 został aresztowany przez NKWD na terenie Akademii, w przerwie między wykładami, i oskarżony o członkostwo w faszystowskiej łotewskiej organizacji w Armii Czerwonej oraz o szpiegostwo na rzecz Niemiec. Był jednym z dowódców aresztowanych przez NKWD po tym, gdy Stalin nakazał zatrzymanie w ciągu dwóch tygodni 20 oficerów w stopniu wyższym od kombryga. 
Podczas śledztwa był torturowany. Pod przymusem wskazał kolejnych rzekomych członków łotewskiego faszystowskiego spisku - łącznie 20 wojskowych, którzy zostali następnie aresztowani i w większości straceni. Zeznał również, że Lew Trocki przed 1917 r. był współpracownikiem Ochrany i wywiadu niemieckiego. Został skazany na śmierć 28 lipca 1938 z zarzutu o "szpiegostwo i udział w kontrrewolucyjnej organizacji terrorystycznej"; wyrok Kolegium Wojskowego Sądu Najwyższego ZSRR w jego sprawie był z góry przesądzony, nazwisko Vācietisa widniało na sporządzonej przez Nikołaja Jeżowa, a zatwierdzonej przez Stalina liście osób do skazania na śmierć, z tego samego dnia. Stracony tego samego dnia w miejscu egzekucji Kommunarka pod Moskwą i tam pochowany anonimowo. 28 marca 1957 r. został zrehabilitowany postanowieniem Kolegium Wojskowego SN ZSRR.
Odznaczony Orderem Czerwonego Sztandaru (1934) i Orderem Czerwonej Gwiazdy (1928).

</doc>
<doc id="1033166" url="https://pl.wikipedia.org/wiki?curid=1033166" title="Zapadlisko przedkarpackie">
Zapadlisko przedkarpackie

Zapadlisko przedkarpackie – rów przedgórski, wypełniony molasowymi osadami neogenu. Najmłodsza jednostka alpidów na obszarze Polski.
Zapadlisko przedkarpackie powstało wskutek mioceńskiego nasuwania się na północ łuku karpackiego, związanego z jedną z faz orogenezy alpejskiej. Jego utworzenie połączone jest z zahamowaniem sedymentacji fliszowej, wydźwignięciem oraz sfałdowaniem Karpat zewnętrznych. Jest to efekt kolizji płyty europejskiej oraz mniejszych terranów: Alcapy oraz Tiszy-Dacii.
Zapadlisko rozciąga się na północ od nasunięcia Karpat i na południe od wyżyn środkowej Polski. Od strony zachodniej połączone jest z alpejskim basenem molasowym, a od wschodniej z basenem przedgórskim Bałkanidów. Obszar zapadliska pokrywa się w znacznym stopniu z Kotliną Sandomierską.
Długość zapadliska przedkarpackiego wynosi 300 km, a szerokość maksymalnie do 100 km. Największe zwężenie rowu przedgórskiego można zaobserwować w okolicy Krakowa (rygiel krakowski), gdzie szerokość wynosi zaledwie kilka kilometrów.
Wypełnione jest głównie okruchowymi, molasowymi osadami mioceńskimi o miąższości do 3000 m w Polsce, a w części ukraińskiej nawet do 5000 m. Osady zapadliska przedkarpackiego zostały utworzone w basenie środkowej Paratetydy. Sięgała ona na dzisiejsze tereny Austrii, Czech, Polski, Słowacji, Węgier, Ukrainy oraz Rumunii. Obszar zapadliska znajdował się w peryferyjnej, najbardziej wysuniętej na północ części basenu Paratetydy. Morze mioceńskie zaczęło zanikać pod koniec sarmatu, czyli około 11-12 milionów lat temu. Następnie zapadlisko uległo wydźwignięciu i silnej denudacji.
Głębokość podłoża na obszarze zapadliska zmienia się od kilkuset do 3500 m. Utwory zapadliska leżą na skałach różnego wieku: od prekambryjskich skał krystalicznych po kredowe należące do facji epikontynentalnych. Osady rowu przedgórskiego znajdują się od zachodu na niecce górnośląskiej, w części centralnej na niecce miechowskiej, a od wschodu na zrębie dolnego Sanu. Od strony południowej utwory zapadliska miejscami opisywane są na sfałdowanym fliszu karpackim.
Od południa granica zapadliska podkarpackiego jest tektoniczna. Wyznaczona jest przez czoło Karpat zewnętrznych, które w całości są płasko nasunięte na mioceńskie osady zapadliska. Z kolei od północy granica zapadliska przedkarpackiego ma charakter erozyjny.
Zapadlisko przedkarpackie dzielone jest na basen wewnętrzny, który położony jest na południu oraz zewnętrzny, leżący na północ od łuku karpackiego. Pierwszy z nich znajduje się pod Karpatami fliszowymi lub też jest sfałdowany i nasunięty na północ, gdzie tworzy płaszczowinę stebnicką oraz fałdy brzeżne Karpat. Basen wewnętrzny został utworzony w eggenburgu (18-22 mln lat temu) i istniał do karpatu (16-17 mln lat temu). Wypełniały go utwory ilaste o dużej miąższości wraz z licznymi przewarstwieniami piaskowców i zlepieńców.
Basen zewnętrzny wypełniony jest niesfałdowanymi utworami młodszego miocenu. Dzielony jest przez rygiel krakowski na basen zachodni oraz wschodni. Pierwszy z nich jest mniejszy i znajduje się na obszarze Wyżyny Śląsko-Krakowskiej. Od północy łączy się z przedgórzem sudeckim, a od zachodu przez Czechy z basenem wiedeńskim. Drugi z nich jest znacznie większy i obejmuje swoim obszarem Kotlinę Sandomierską, ciągnąc się na południowy wschód w stronę Ukrainy oraz Rumunii.
W basenie zewnętrznym miąższości osadów są przeważnie mniejsze niż w basenie wewnętrznym. W jego północnej części powstawały osady lagunowe, płytkomorskie. Za to, po południowej stronie można zaobserwować osadzanie się głównie materiału ilastego środowiska głębokowodnego wraz z przewarstwieniami piaskowców i zlepieńców.
Osady wschodniej części basenu zewnętrznego dzielone są zwykle na dolnobadeńską serię podewaporatową, środkowobadeńskie ewaporaty oraz górnobadeńskie i sarmackie osady nadewaporatowe.
Dzięki osadzeniu ewaporatów na obszarze zapadliska przedkarpackiego, powstały warunki do akumulacji węglowodorów. Stwierdzono wiele złóż gazu ziemnego oraz ropy naftowej, dla których ewaporaty są skałami uszczelniającymi. Co więcej, rozpoznano również należące do ewaporatów nagromadzenia gipsu, którego złoża zlokalizowane są m.in. w dolinie Nidy. Na terenie zapadliska są także złoża siarki rodzimej, głównie w rejonie tarnobrzeskim. Ponadto znajdują się również kopalnie soli kamiennej: w Wieliczce i Bochni.

</doc>
<doc id="1033167" url="https://pl.wikipedia.org/wiki?curid=1033167" title="Joakim Wacetis">
Joakim Wacetis



</doc>
<doc id="1033168" url="https://pl.wikipedia.org/wiki?curid=1033168" title="Działoszyn (stacja kolejowa)">
Działoszyn (stacja kolejowa)

Działoszyn – stacja kolejowa w Trębaczewie, w gminie Działoszyn (powiat pajęczański) na linii kolejowej nr 131, czyli Magistrali Węglowej. W 2009 roku wstrzymano ruch pociągów osobowych na odcinku Herby Nowe – Chorzew Siemkowice i przez stację przejeżdżają tylko składy towarowe.

</doc>
<doc id="1033171" url="https://pl.wikipedia.org/wiki?curid=1033171" title="Thoughtless">
Thoughtless

Thoughtless – drugi singel amerykańskiego zespołu nu-metalowego Korn pochodzący z albumu "Untouchables". Piosenka ta mówi o okresie szkolnym Jonathana Davisa, kiedy był dręczony i poniżany przez innych uczniów, oraz o tym jak planował zemstę na nich.
Teledysk.
Podobnie jak Here To Stay, wideoklip wyreżyserowali The Hughes Brothers. Istnieją dwie wersje teledysku do tej piosenki. W podstawowej widzimy chłopaka, ucznia szkoły średniej (granego przez Aaron Paula), który jest bity przez starszych uczniów. Pod koniec piosenki idzie na szkolny bal z tajemniczą partnerką i mści się na swoich oprawcach wymiotując na nich. Korn gra wewnątrz mózgu tego chłopaka. Druga wersja przedstawia tylko zespół grający w czerwonym pomieszczeniu, który jest wnętrzem mózgu.
Cover.
Cover został nagrany przez zespół Evanescence, podczas trasy koncertowej w 2004, oraz na albumie live Anywhere but Home z innym wstępem oraz z grą na fortepianie.

</doc>
<doc id="1033175" url="https://pl.wikipedia.org/wiki?curid=1033175" title="Wistka (przystanek kolejowy)">
Wistka (przystanek kolejowy)

Wistka – przystanek kolejowy w Wistce (powiat pajęczański). Na stacji zatrzymują się tylko pociągi osobowe.

</doc>
<doc id="1033178" url="https://pl.wikipedia.org/wiki?curid=1033178" title="Stalowy gigant">
Stalowy gigant

Stalowy gigant (ang. "The Iron Giant") – amerykański film animowany wyprodukowany przez Warner Bros. Animation. Scenariusz filmu oparto na powieści Teda Hughesa "The Iron Man". Stowarzyszenie Krytyków Internetowych umieściło film na piątym miejscu rankingu "Animacje wszech czasów".
Premiera filmu w Cartoon Network odbyła się 26 grudnia 2009 roku o godz. 09:05 w ramach Świątecznego Kina Cartoon Network. Film jest również emitowany za pośrednictwem TV Puls.
Opis fabuły.
Na przełomie jesieni i zimy 1957 roku (w środku zimnej wojny) do morza w pobliżu wybrzeża stanu Maine spada ogromny, żelazny stwór, który żywi się metalem. Po wyjściu na brzeg spotyka małego chłopca o imieniu Hogarth Hughes, z którym się zaprzyjaźnia. Stalowy Gigant o uczuciowości dziecka jest jednak celem śledztwa prowadzonego przez agencję rządową oraz wojsko, które sprowadzają do miasteczka dziwne wydarzenia w pobliskiej elektrowni.
Hogarth zafascynowany fantastycznymi superbohaterami pokazuje Gigantowi uproszczoną dziecięcą wizję rzeczywistości i wraz ze spotkanym rzeźbiarzem amatorem Deanem bronią Giganta przed paranoją agenta.
Obsada.
i inni
Wersja polska.
Opracowanie i udźwiękowienie wersji polskiej: Studio Sonica
Reżyseria: Krzysztof Kołbasiuk
Dialogi polskie: Barbara Robaczewska
Dźwięk i montaż: Agnieszka Stankowska
Organizacja produkcji: Elżbieta Kręciejewska
Kierownictwo muzyczne: Marek Krejzler
Wystąpili:
i inni

</doc>
<doc id="1033184" url="https://pl.wikipedia.org/wiki?curid=1033184" title="Alpidy">
Alpidy

Alpidy – orogeny wypiętrzone w trakcie orogenezy alpejskiej.
Są to najwyższe i najmłodsze góry na Ziemi. Należą do nich między innymi: Himalaje, Alpy, Pireneje, Karpaty, Andy, Apeniny, Góry Betyckie, Góry Dynarskie, Kordyliery.W Polsce alpidy obejmują Karpaty, w tym Tatry i Pieniny.
Alpidy Europy:
Alpidy Azji Mniejszej:
Alpidy Azji:
Alpidy Afryki:
Alpidy Ameryki Południowej:
Alpidy Ameryki Północnej:

</doc>
<doc id="1033186" url="https://pl.wikipedia.org/wiki?curid=1033186" title="Cyjanohydryna">
Cyjanohydryna



</doc>
<doc id="1033187" url="https://pl.wikipedia.org/wiki?curid=1033187" title="Biomarker">
Biomarker



</doc>
<doc id="1033189" url="https://pl.wikipedia.org/wiki?curid=1033189" title="Garbnik">
Garbnik



</doc>
<doc id="1033191" url="https://pl.wikipedia.org/wiki?curid=1033191" title="Maria Gajecka-Bożek">
Maria Gajecka-Bożek

Maria Gajecka-Bożek (ur. 12 lipca 1946 w Zawierciu) – polska polityk, lekarka, posłanka na Sejm III i IV kadencji.
Życiorys.
W 1969 ukończyła studia na Wydziale Lekarskim Śląskiej Akademii Medycznej w Katowicach. Posiada specjalizację drugiego stopnia w zakresie pediatrii, w 1988 uzyskała stopień doktora nauk medycznych. Od 1969 do 2007 pracowała na Oddziale Dziecięcym Szpitala Powiatowego w Zawierciu (m.in. jako ordynator Oddziału Chorób Dzieci). W 2007 przeszła na emeryturę. W 1970 rozpoczęła także pracę jako lekarz konsultant w Poradni Psychologiczno-Pedagogicznej w Zawierciu.
W 1956 wstąpiła do Związku Harcerstwa Polskiego. Od 1964 do rozwiązania należała do Polskiej Zjednoczonej Partii Robotniczej. W latach 1994–2001 pełniła funkcję radnej i przewodniczącej rady miejskiej w Zawierciu. Od 1997 do 2005 sprawowała mandat posła na Sejm III i IV kadencji z okręgów sosnowieckich: nr 15 i nr 32, wybranego z listy Sojuszu Lewicy Demokratycznej. W IV kadencji była wiceprzewodniczącą Komisji Zdrowia. W 2005 nie uzyskała ponownie mandatu.
Działa m.in. w Polskim Towarzystwie Lekarskim i Polskim Towarzystwie Pediatrycznym.

</doc>
<doc id="1033192" url="https://pl.wikipedia.org/wiki?curid=1033192" title="Halogenek kwasowy">
Halogenek kwasowy



</doc>
<doc id="1033193" url="https://pl.wikipedia.org/wiki?curid=1033193" title="Prasa mimośrodowa">
Prasa mimośrodowa

Prasa mimośrodowa – rodzaj prasy, w której ruch posuwisto-zwrotny suwaka generowany jest przez mimośród i korbowód z ruchu obrotowego koła zamachowego i wału. Koło zamachowe napędzane jest silnikiem elektrycznym za pośrednictwem przekładni pasowej lub zębatej. Urządzenie wykorzystywane jest głównie do obróbki plastycznej, jak m.in. wykrawanie, gięcie oraz ciągnienie. Prasy mimośrodowe budowane są najczęściej jako maszyny wysięgowe o sile nacisku do 400 ton.

</doc>
<doc id="1033197" url="https://pl.wikipedia.org/wiki?curid=1033197" title="Władysław Powierza">
Władysław Powierza

Władysław Paweł Powierza (ur. 11 sierpnia 1891 w majątku Wilkowo pod Wysokiem Mazowieckiem, zm. 17 grudnia 1975 w Penrhos, Walia) – pułkownik dyplomowany piechoty Wojska Polskiego i Polskich Sił Zbrojnych, w 1964 mianowany przez władze RP na uchodźstwie generałem brygady.
Życiorys.
Studiował rolnictwo w Warszawie. Wcielony do armii rosyjskiej. W czasie I wojny światowej walczył na froncie niemieckim. W latach 1917–1918 służył w 3 Dywizji Strzelców Polskich w Rosji.
Od listopada 1918 w Wojsku Polskim. Początkowo w sztabie Dywizji Litewsko-Białoruskiej. Od 1 maja do 7 czerwca 1919 roku był słuchaczem II Kursu Adiutantów w Warszawie, a od 16 czerwca do 30 listopada 1919 roku słuchaczem I Kursu Wojennej Szkoły Sztabu Generalnego w Warszawie. W okresie grudzień 1919 – kwiecień 1920 służył w Sekcji „Wschód” Oddziału III Sztabu Generalnego, kwiecień – czerwiec 1920 oficer łącznikowy w Sztabie Naczelnego Wodza, czerwiec – sierpień 1920 szef sztabu 1 Dywizji Litewsko-Białoruskiej. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłych Korpusów Wschodnich i byłej armii rosyjskiej. Od października 1920 roku pełnił obowiązki szefa sztabu, a następnie szefa Oddziału IV i kwatermistrza I Korpusu Wojsk Litwy Środkowej.
W okresie marzec – maj 1921 szef sztabu 2 Dywizji Litewsko-Białoruskiej. Maj 1921 – październik 1922 szef sztabu 29 Dywizji Piechoty w Grodnie, a następnie dowódca batalionu 81 pułku piechoty w Grodnie. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 388. lokatą w korpusie oficerów piechoty. W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. Z dniem 15 października 1923 roku, po ukończeniu kursu i otrzymaniu dyplomu naukowego oficera Sztabu Generalnego, został szefem sztabu Obozu Warownego „Wilno”. Na tym stanowisku współpracował z generałem brygady Hugonem Griebsch, ówczesnym komendantem obozu i jego zastępcą, pułkownikiem Stefanem Pasławskim. 1 grudnia 1924 roku został awansowany na podpułkownika ze starszeństwem z dniem 15 sierpnia 1924 roku i 105. lokatą w korpusie oficerów piechoty.
1 września 1926 roku został przeniesiony do składu osobowego inspektora armii, generała dywizji Wacława Fary z siedzibą w Wilnie na stanowisko I oficera sztabu. 31 października 1927 roku został przeniesiony do 20 pułku piechoty w Krakowie na stanowisko dowódcy I batalionu. 26 kwietnia 1928 roku został przeniesiony do 85 pułku piechoty w Nowej Wilejce na stanowisko zastępcy dowódcy pułku. 21 stycznia 1930 roku został przeniesiony do 62 pułku piechoty w Bydgoszczy na stanowisko dowódcy pułku. 10 grudnia 1931 roku został awansowany na pułkownika ze starszeństwem z dniem 1 stycznia 1932 roku i 12. lokatą w korpusie oficerów piechoty. W październiku 1936 roku został mianowany dowódcą piechoty dywizyjnej 23 Dywizji Piechoty w Katowicach. We wrześniu 1939 roku dowódca 23 Dywizji Piechoty. Walczył w składzie Grupy Operacyjnej „Śląsk”.
Po kampanii wrześniowej w niewoli niemieckiej. Był osadzony w Oflagu VII A Murnau, gdzie pełnił funkcję protektora Funduszu Pomocy Internowanym. Po uwolnieniu z niewoli w lipcu 1945 roku II zastępca dowódcy 3 Dywizji Strzelców Karpackich w 2 Korpusie Polskim we Włoszech, potem w Wielkiej Brytanii.
W 1947 roku, po demobilizacji, osiadł w Walii. Pracował nad dokumentowaniem udziału Polaków w II wojnie światowej. W 1964 lub 1965 roku Prezydent RP August Zaleski mianował go generałem brygady.
Zmarł 17 grudnia 1975 w Penrhos w wyniku obrażeń ciała doznanych w następstwie wypadku drogowego. Został pochowany na cmentarzu w Pwllheli (hrabstwo Caernarfonshire, Walia).

</doc>
<doc id="1033200" url="https://pl.wikipedia.org/wiki?curid=1033200" title="Józef Kubica (polityk)">
Józef Kubica (polityk)

Józef Jerzy Kubica (ur. 2 marca 1944 w Chorzowie) – polski polityk, poseł na Sejm IV kadencji.
Życiorys.
Ukończył w 1990 studia na Wydziale Prawa i Administracji Uniwersytetu Śląskiego w Katowicach. Od 1966 do rozwiązania działał w Polskiej Zjednoczonej Partii Robotniczej. W latach 1962–1971 pracował jako górnik w Kopalni Węgla Kamiennego „Prezydent”, następnie do 2001 kierował różnymi instytucjami (m.in. od 1994 był prezesem Miejskiego Ośrodka Sportu i Rekreacji w Zabrzu). W latach 1972–2001 był także członkiem zarządu Polskiego Związku Piłki Nożnej.
Pełnił funkcję posła na Sejm IV kadencji z ramienia koalicji SLD-UP z rekomendacji Unii Pracy (reprezentując okręg gliwicki). Od maja do lipca 2004 wykonywał mandat deputowanego do PE V kadencji w ramach delegacji krajowej. W 2005 i 2007 bez powodzenia startował w wyborach parlamentarnych, w 2006 bezskutecznie kandydował w wyborach do rady miejskiej w Zabrzu. Został również skarbnikiem Stowarzyszenia Parlamentarzystów Polskich.
W 2006 otrzymał Srebrny Krzyż Zasługi.

</doc>
<doc id="1033208" url="https://pl.wikipedia.org/wiki?curid=1033208" title="Helioekran">
Helioekran



</doc>
<doc id="1033209" url="https://pl.wikipedia.org/wiki?curid=1033209" title="Emilie Autumn">
Emilie Autumn

Emilie Autumn Liddell (ur. 22 września 1979) – amerykańska piosenkarka, poetka i skrzypaczka. Obecnie mieszka w Chicago. Jest znana z teatralnego stylu koncertów oraz z mieszania różnych stylów muzycznych, głównie muzyki poważnej z muzyką elektroniczną.
W październiku zakończyła kolejną trasę koncertową po Europie. Na scenie występuje razem ze swoimi wokalistkami i tancerkami, które nazywa The Bloody Crumpets. 18 października przyjechała do Polski na Independent Festival (klub Progresja, Warszawa).
Obecnie posiada umowę z The End Record. Poprzednio była związana z wytwórnią Trisol, miała również własną wytwórnię – Traitor Records. Ponadto jest współwłaścicielką WillowTech House, firmy zajmującej się projektowaniem i sprzedażą odzieży oraz akcesoriów do ubrań. Jej ulubionym instrumentem są skrzypce: barokowe i elektryczne. Potrafi także grać na altówce, fortepianie i klawesynie. Swój rodzaj muzyki określa jako „victoriandustrial” lub „violindustrial”, a swoich fanów nazywa „Muffins” bądź „Plague Rats”.
Życiorys.
Wczesne życie.
Emilie urodziła się 22 września 1979 w Malibu, Kalifornia. Mimo że jej rodzina nie miała tradycji muzycznych, naukę gry na skrzypcach rozpoczęła już w wieku czterech lat. Sześć lat później zapisała się do Colburn School of Performing Arts, gdzie rozpoczęła eksperymentować z grą improwizowaną. Jej inspiracją był wtedy znany brytyjski skrzypek Nigel Kennedy. W 2003 stwierdzi, że „jadła, spała i oddychała jego nagraniami”. Emilie była dręczona i unikana przez rówieśników, co spowodowało jej rezygnację z konwencjonalnego nauczania. Kontynuowała poszerzanie swojej wiedzy i doskonalenie umiejętności w domu. W tym czasie czytała „wszystko pod słońcem, od historii muzyki, przez literaturę feministyczną, do Shakespeare’a”.
Gdy miała piętnaście lat wygrała miejsce w prestiżowym Indiana University School of Music w Bloomington. Jednak opuściła ten uniwersytet po konflikcie z władzami uczelni, którym nie odpowiadał jej gust muzyczny oraz styl ubierania się. Już wtedy Emilie zwracała na siebie uwagę jaskrawym kolorem włosów.
Po powrocie do Los Angeles, zainteresowania Emilie muzyką poważną obejmowały okresy od średniowiecza, przez renesans do baroku. Kontynuowała także badanie gatunków muzyki rozrywkowej takich jak rock i jazz. Po roku do swoich kompozycji wprowadziła wokal. Wtedy też podpisała umowę z jedną z mniej znanych wytwórni muzycznych. Jednak producenci szybko zaczęli ingerować w jej materiał.
Wściekła z powodu takiego traktowania oraz z braku zainteresowania ze strony własnego menadżera, Emilie zerwała kontrakt i postanowiła działać na własną rękę. Między innymi występowała wtedy ze znajomymi w barokowym zespole „Ravensong”. W 2000 założyła wytwórnię Traitor Records w celu wydania albumu "On A Day…", który skomponowała w 1997. Nagranie to zawierało solówki na skrzypcach w wykonaniu Autumn.
Na początku 2001 przeniosła się do Chicago, gdzie rozpoczęła pracę nad debiutanckim albumem z prawdziwego zdarzenia, nazwanym "Enchant". Jako zapowiedź tego albumu wypuściła EP dla utworu „Chambermaid”.
Jako hołd dla ofiar z 11 września, Emilie wydała charytatywny singiel "By The Sword". Zyski przekazała Amerykańskiemu Czerwonemu Krzyżowi oraz AmeriCares.
W 2003 skompletowała 14 piosenek składających się na "Enchant", który pokazywał unikatowy styl jej muzyki znany jako „fantazyjny rock”. Było to połączenie rocka, muzyki poważnej, celtyckiej oraz kabaretu. Album został ponownie wydany w 2007 roku przez Trisol Music Group.
Droga do sławy (2003-2005).
Emilie stała się bardziej znana dzięki byłej frontmence Hole, Courtney Love, która zwerbowała Autumn do pracy nad swoim pierwszym, solowym projektem "America’s Sweetheart" (2004).
Po nagraniu tego albumu, Emilie podróżowała z Love jako część żeńskiego zespołu The Chelsea. Dzięki temu poznała wokalistę The Smashing Pumpkins, Billy’ego Corgana. Po powrocie do Chicago zaczęła z nim współpracować. W piosence ‘DIA’ z solowego albumu Corgana "TheFutureEmbrace" można usłyszeć jej skrzypce i wokal. Potem kilka razy z nim występowała oraz zaprojektowała i uszyła kostiumy do teledysku „Walking Shade”. Ich współpraca zakończyła się wiosną 2005.
Późniejsza kariera solowa (2005-obecnie).
Emilie rozpoczęła pracę nad kolejnym albumem we wrześniu 2005. Nowy album pt. "Opheliac" powstał w Mad Villain Studios (Chicago). Okazał się mroczniejszy i bardziej agresywny od "Enchant", głównie z powodu mocno industrialnego stylu. Autumn określiła ten album jako silnie autobiograficzny.
Pod koniec 2005 dodała do swoich występów żeńską grupę, którą przedstawiała jako The Bloody Crumpets.
Wiosną 2006 wypuściła na rynek limitowany EP, który zawierał 8 utworów z nowej płyty. Natomiast pełnowymiarowy album "Opheliac" został wydany 18 kwietnia przez Trisol Music Group.
Zimą 2006 przed rozpoczęciem europejskiej trasy nagrała nowy, całkowicie instrumentalny, dwupłytowy album "Laced/Unlaced". Pierwszy dysk, "Laced", jest reedycją "On A Day…" z dodatkiem 5 utworów w wykonaniu koncertowym. Drugi dysk natomiast, "Unlaced", przedstawia jej oryginalny i wyrazisty styl nazwany „violindustrial”.
Pierwszy występ z nowym materiałem miał miejsce 22 maja 2007 podczas festiwalu Wave Gothic Treffen w Niemczech. Następnie od 22 czerwca do 11 sierpnia Emilie koncertowała, promując w Europie swoje albumy: "Opheliac" oraz "Unlaced". Zawitała do Niemiec, Austrii, Anglii i Holandii. W czasie występów towarzyszyło jej The Bloody Crumpets w składzie: Lady Aprella, Lucina, Vecona, Veronica Varlow i Pinkie Pie.
W kwietniu ponownie wydała swój debiutancki album "Enchant", tym razem w limitowanej, wzbogaconej edycji oraz album zawierający kompilację wcześniej niepublikowanych utworów – "A Bit O’ This &amp; That".
Zimą 2007 odbyła kolejną trasę po Europie – The Asylum Tour 2007. Odwiedziła Niemcy, Austrię, Belgię, Holandię i Włochy.
18 lutego 2008 został wydany EP zatytułowany "4 O’Clock".
15-30 kwietnia Emilie odbyła następne tournée. Wystąpiła wtedy we Francji, Anglii, Szkocji, Niemczech, Belgii i Holandii. Podczas koncertów w Wielkiej Brytanii do The Bloody Crumpets dołączyła alternatywna modelka Ulorin Vex.
Podczas kolejnych tournée po Europie odwiedziła także Polskę, grając 2 kwietnia 2009, 9 lutego 2010 i 20 marca 2012 koncerty w warszawskim klubie Progresja, a 1.09.2013 zawitała do krakowskiego "Kwadratu".
W 2012 r. wydała swoją najnowszą płytę "Fight Like A Girl". Ponadto stworzyła musical- The Devil's Carnival.
Autumn napisała „gotycką, dziecięcą książkę tylko dla dorosłych” zatytułowaną "The Alphabet Book of X-Boyfriends", do której wykonała także ilustracje. Nie została jeszcze wydana. Kolejna książka, „The Asylum For Wayward Victorian Girls” została wydana w 2009 roku. Bogato ilustrowany przez autorkę tom jest określany jako autobiografia.
Emilie Autumn jest także właścicielem firmy WillowTech House, która zajmuje się projektowaniem i sprzedażą odzieży oraz akcesoriów do ubrań (w gotyckim stylu). Wszystkie rzeczy są ręcznie wykonywane przez Autumn i Lee Ann Helmer, która jest współwłaścicielem firmy. Helmer jest też znana jako fLee lub Queen of Tarts.
Piosenka „Organ Grinder” znalazła się na europejskiej edycji soundtracku do "Saw III", a „Dead Is The New Alive (Manipulator Mix by Dope Stars Inc.)” na światowej wersji ścieżki dźwiękowej do "Saw IV".
Obecny skład The Bloody Crumpets: Naughty Veronica (Veronica Varlow), Captain Maggot (Maggie Lally), Suffer The Bear (maskotka)
Występy telewizyjne.
Emilie pojawiła się w jednym z odcinków "That’s Clever!" (wtedy "Crafters Coast To Coast") w telewizji HGTV, w którym stworzyła kilka przedmiotów dostępnych w WillowTech House.
Nagrała również partie instrumentów smyczkowych utworu „Detharmonic” grupy Dethklok w popularnej kreskówce dla dorosłych "Metalocalypse", odc. pod tytułem „Fatkid at the Detharmonic”. Można ją także usłyszeć na płycie z tego serialu – "The Dethalbum".
Oraz współpracowała z Zdunichiem przy filmie i spektaklach z cyklu The Devil's Carnival

</doc>
<doc id="1033210" url="https://pl.wikipedia.org/wiki?curid=1033210" title="Michał Figlus">
Michał Figlus

Michał Stanisław Figlus (ur. 9 lipca 1953 w Strzyżowicach) – polski polityk, technik samochodowy, przedsiębiorca, poseł na Sejm IV kadencji.
Życiorys.
W 1973 ukończył Technikum Samochodowe w Będzinie, a następnie, do 1980 pracował jako kierowca PKS w tym mieście. W 1980 otworzył własną firmę transportową. Równocześnie, w latach 1998–2001 pracował także jako kosztorysant w PPHU „Mur-Bet” Poręba.
W 1999 wstąpił do Przymierza Samoobrona, działającego od 2000 jako Samoobrona RP. W wyborach parlamentarnych w 2001 został z jej listy wybrany na posła IV kadencji w okręgu sosnowieckim (otrzymał 5071 głosów). Zasiadał w Komisji Infrastruktury oraz w Komisji Gospodarki. W listopadzie 2002 odszedł z partii, a w styczniu 2003 wstąpił do Partii Ludowo-Demokratycznej. W 2004 z listy KPEiR-PLD kandydował do Parlamentu Europejskiego w okręgu śląskim (otrzymał 1340 głosów). Pod koniec kadencji Sejmu w 2005 zasiadał w kole Stronnictwa Gospodarczego.
Od 2005 był związany był z Polskim Stronnictwem Ludowym, z ramienia którego bez powodzenia w 2005 i 2007 kandydował ponownie do Sejmu (otrzymał kolejno 1534 i 612 głosów). W wyborach samorządowych w 2006 ubiegał się (również bezskutecznie) o mandat radnego sejmiku śląskiego i wójta gminy Psary (z poparciem 4,72% zajął ostatnie miejsce spośród trzech kandydatów). Zasiadał w zarządzie wojewódzkim PSL na Śląsku. Później przystąpił do partii Samoobrona, w marcu 2017 zasiadł w jej radzie krajowej. W ramach porozumienia wyborczego w wyborach w 2018 wystartował na radnego województwa z listy Wolnych i Solidarnych.
Życie prywatne.
Jest żonaty, ma dwoje dzieci.

</doc>
<doc id="1033215" url="https://pl.wikipedia.org/wiki?curid=1033215" title="S-500 Samodierżec">
S-500 Samodierżec

S-500 Самодержец – rosyjski system przeciwlotniczy pocisków rakietowych, w fazie badawczo-projektowej.
S-500U to projekt wielokanałowego przeciwlotniczego systemu z pociskami o zasięgu do 100 km z drugiej połowy lat sześćdziesiątych. System miał być uniwersalny – dostosowany do potrzeb zarówno wojsk OPK, jak i armii wojsk lądowych. Z powodu innych koncepcji zamawiających, dla armii powstał system S-300W, a dla wojsk przeciwlotniczych S-300P.
Obecnie opracowywany jest zestaw S-500, jako uniwersalny system przeciwlotniczy i antyrakietowy.

</doc>
<doc id="1033218" url="https://pl.wikipedia.org/wiki?curid=1033218" title="Ośmioaspektowa Ścieżka">
Ośmioaspektowa Ścieżka



</doc>
<doc id="1033220" url="https://pl.wikipedia.org/wiki?curid=1033220" title="Elizabeth Roemer">
Elizabeth Roemer

Elizabeth Roemer (ur. 4 września 1929 w Oakland, zm. 8 kwietnia 2016 w Tucson) – amerykańska astronom. Interesowała się głównie kometami i planetoidami.
Życiorys.
Studiowała astronomię na University of California, Berkeley, w 1950 roku uzyskała tam BA. Kontynuowała studia, równocześnie pracując jako technik w Lick Observatory. W 1955 roku uzyskała stopień doktora, po czym prowadziła badania w Yerkes Observatory, a następnie w United States Naval Observatory Flagstaff Station. W 1966 roku została zatrudniona na stanowisku "associate professor" w Lunar and Planetary Laboratory na University of Arizona w Tucson. W 1969 otrzymała tam tytuł profesora. Przeszła na emeryturę w 1998 roku 
30 września 1975 roku wspólnie z Charlesem Kowalem odkryła księżyc Jowisza, który otrzymał tymczasowe oznaczenie S/1975 J1. Obiekt ten został jednak zagubiony i odnaleziony ponownie w 2000 roku. Obecnie znany jest jako Temisto. Odkryła też planetoidy (1930) Lucifer i (1983) Bok. Prowadziła przez 25 lat rozległy zbiór klisz fotograficznych komet próbując otrzymać poprawne dane rozmiarów komet.
W 1967 roku Elizabeth Roemer na podstawie wyliczeń dokonanych przez Briana Marsdena wykonała zdjęcie sugerowanego fragmentu nieba, na którym powinna bardzo słabym blaskiem świecić zagubiona kometa 9P/Tempel 1. Nie licząc jednak zbytnio na odnalezienie komety, opracowywaniem fotografii zajęła się dopiero po roku. A jednak na wykonanym przez nią zdjęciu bardzo blisko wyliczonej przez Marsdena pozycji dostrzeżono na kliszy mgiełkę, która okazała się obrazem komety Tempel 1. Ponownie na podstawie tych samych obliczeń zaobserwowała tę kometę 11 stycznia 1972 roku w czasie jej kolejnego powrotu w pobliże Słońca. Pozwoliło to zebrać w ten sposób bogaty materiał obserwacyjny i jeszcze dokładniej wyliczyć elementy jej orbity. Odnalezienie długo nie widzianej komety było doniosłym osiągnięciem. Od tej pory kometa 9P/Tempel 1 jest obserwowana podczas każdego przejścia przez peryhelium, a okres jej obiegu trwa obecnie 5,5 roku.
Upamiętnienie.
Jej imieniem nazwane zostały planetoida (1657) Roemera oraz krater Roemer na Marsie.

</doc>
<doc id="1033221" url="https://pl.wikipedia.org/wiki?curid=1033221" title="Veolia term">
Veolia term

Veolia term S.A. (dawniej Praterm S.A., Dalkia term S.A.) – polskie przedsiębiorstwo działające w branży ciepłowniczej, elektroenergetycznej i na rynku biomasy. Rocznie firma produkuje ok. 5 mln GJ energii cieplnej.
Spółka publiczna, od 2004 roku do 15 maja 2008 roku notowana na Giełdzie Papierów Wartościowych w Warszawie. Od 20 maja 2008 roku wszystkie akcje spółki Praterm S.A. posiadała Dalkia Polska S.A. Z dniem 22 sierpnia 2008 Giełda Papierów Wartościowych wykluczyła akcje Pratermu z obrotu giełdowego.
Centrala spółki mieści się w Warszawie. 
Oprogramowanie SZARP.
Przedsiębiorstwo rozwijało własne oprogramowanie typu SCADA o nazwie SZARP (System Zbierania ARchiwizacji i Prezentacji danych). W październiku 2007 oprogramowanie zostało udostępnione na licencji GNU GPL.

</doc>
<doc id="1033222" url="https://pl.wikipedia.org/wiki?curid=1033222" title="Badziewiakowie">
Badziewiakowie

Badziewiakowie – serial telewizyjny nagrywany na żywo w Teatrze Żydowskim w Warszawie, wyprodukowany w 1999 r. Bohaterami są członkowie przeciętnej polskiej rodziny i ich sąsiedzi, na typowym, miejskim podwórku.

</doc>
<doc id="1033225" url="https://pl.wikipedia.org/wiki?curid=1033225" title="Kółko rolnicze">
Kółko rolnicze

Kółko rolnicze – dobrowolne społeczno-gospodarcze organizacje rolników, działające w celu zwiększenia i doskonalenia produkcji rolnej. Część z nich tworzyła spółdzielnie kółek rolniczych (SKR), gospodarując gruntami lub oferując usługi w zakresie mechanizacji rolnictwa.
Historia.
Pierwsze kółka rolnicze na terenach polskich powstały w roku 1862 w Piasecznie koło Gniewa i w 1866 w Dolsku koło Śremu. Rozwinęły się w okresie międzywojennym.
W PRL traktowane przez władze jako narzędzie socjalistycznej przebudowy wsi, kolektywizacji i realizacji zasad demokracji socjalistycznej na wsi. Po 1944 r. przejęte przez Związek Samopomocy Chłopskiej, po 1956 r. odrodziły się, od 1959 zostały przymusowo zrzeszone w Centralnym Związku Kółek Rolniczych.
W latach 70. XX w., popierane przez władze, kółka rolnicze odeszły od swojej tradycyjnej funkcji wspólnego użytkowania maszyn i świadczenia usług dla gospodarstw chłopskich. Coraz częściej rozwijały zespołową produkcję roślinną i zwierzęcą, stając się jedną z form własności społecznej ziemi. Obszar gruntów przez nie użytkowanych powiększył się o 143%.
Od 1975 r. wraz z Kołami Gospodyń Wiejskich i branżowymi organizacjami rolniczymi tworzą Krajowy Związek Rolników, Kółek i Organizacji Rolniczych (KZRKiOR).
Kółka rolnicze według ustawy z 1982 r..
Na podstawiono ustawa z 1982 r. o społeczno-zawodowych organizacjach rolników określono zasady funkcjonowania kółek rolniczych. Sposoby wykonania ustawy regulowało rozporządzenie Rady Ministrów z 1983 r. Rozporządzeniem Rady Ministrów z 2000 r. dokonano zmiany w sprawie wykonania niektórych przepisów ustawy o społeczno-zawodowych organizacjach rolników.
Kółko rolnicze jest dobrowolną, niezależną i samorządną, społeczno-zawodową organizacją rolników indywidualnych, reprezentującą całokształt ich interesów zawodowych i społecznych.
Terenem działalności kółka rolniczego może być jedna bądź więcej sąsiadujących ze sobą wsi. Terenem działalności kółka rolniczego może być także miasto.
Członkostwo w kółkach rolniczych.
Członkiem kółka rolniczego może być:
Statut kółka rolniczego.
Statut kółka rolniczego powinien określać:
Założenie kółka rolniczego.
Z inicjatywą założenia kółka rolniczego może wystąpić co najmniej dziesięć osób, w tym co najmniej osiem osób prowadzących gospodarstwa rolne jako ich właściciele, posiadacze lub użytkownicy.
Osoby będące członkami założycielami, wybierają spośród siebie komitet założycielski oraz uchwalają statut kółka rolniczego.
Rejestracja kółka rolniczego.
Kółko rolnicze podlega obowiązkowi rejestracji w Krajowym Rejestrze Sądowym. Rejestracji podlegają także zmiany statutu kółka rolniczego; przez zmianę statutu rozumie się również uchwalenie przez istniejące kółko nowego statutu. Z chwilą dokonania rejestracji kółko rolnicze nabywa osobowość prawną.
Organ rejestrowy wpisuje do rejestru kółko i jego statut oraz zmiany statutu już istniejącego, gdy odpowiadają one wymaganiom określonym w ustawie.
Jeżeli organ rejestrowy stwierdzi, że statut lub jego zmiany nie spełniają wymogu i uzależni rejestrację kółka rolniczego i jego statutu lub zmiany statutu od dokonania odpowiednich poprawek, wyznaczając w tym celu stosowny termin.
Wykreślenie z rejestracji kółka rolniczego.
Kółko rolnicze podlega wykreśleniu z rejestru, jeżeli:
Działalność kółka rolniczego przed rejestracją.
Do czasu rejestracji kółka rolniczego, a następnie do czasu wyboru zgodnie ze statutem jego organów w imieniu kółka działa jego komitet założycielski. Za czynności dokonane w imieniu kółka rolniczego przed jego rejestracją członkowie komitetu założycielskiego odpowiadają wobec osób trzecich solidarnie, zaś za zobowiązania wynikające z tych czynności po rejestracji kółka odpowiada kółko rolnicze tak jak za zobowiązania zaciągnięte przez siebie, z tym że członkowie komitetu założycielskiego odpowiadają za nie wobec kółka według przepisów prawa cywilnego.

</doc>
<doc id="1033227" url="https://pl.wikipedia.org/wiki?curid=1033227" title="Ałmaz-Antiej">
Ałmaz-Antiej

Koncern WKO „Ałmaz-Antiej” AO (ros. АО «Концерн ВКО „Алма́з-Анте́й”) – rosyjski koncern zbrojeniowy specjalizujący się w broni rakietowej z siedzibą w Moskwie. Zawarty w nazwie skrót AO pochodzi od rosyjskich słów акционерное общество i oznacza spółkę akcyjną. 100% akcji należy do organów rządowych Federacji Rosyjskiej. W skład koncernu wchodzi ponad 60 podmiotów z 17 regionów Rosji, z czego część stanowią instytuty badawcze. 
Historia.
Powstanie i rozwój.
Koncern został założony 23 stycznia 2002 roku na podstawie dekretu Prezydenta Federacji Rosyjskiej. Decyzja wynikała ze strategii ujętej w programie „Reforma i rozwój kompleksu wojskowo-przemysłowego na lata 2002-2006” opracowanej przez rząd FR.
W 2007 roku Ałmaz-Antiej zakończył konsolidację. We wrześniu 2007 roku podpisał porozumienie o współpracy z Atomstroyexport, dotyczące budowy elektrowni za granicami Rosji.
W 2014 roku koncern podpisał 121 kontraktów na zamówienia rządu rosyjskiego. W tym roku zatrudniał ponad 104 tysiące pracowników, z czego ponad 40% posiadało wyższe wykształcenie, a około 1000 tytuły naukowe.
W 2014 roku Komisja Europejska objęła Ałmaz-Antiej sankcjami, związanymi z aneksją Krymu. Sankcje nałożyły również Ukraina i Stany Zjednoczone. Unia Europejska zamroziła aktywa koncernu. 
W 2016 roku koncern dostarczył rosyjskiemu wojsku system rakietowy ziemia-powietrze S-400 Triumf, system kierowania rakiet ziemia-powietrze Buk-M3 oraz stacje radarowe. 
W 2017 roku liczba pracowników wzrosła do 125 tysięcy. W latach 2017-2018 koncern intensywnie zajmował się sprzedażą systemu obrony powietrznej S-400 Triumf, co najprawdopodobniej miało wpływ na znaczne zwiększenie jego budżetu. W 2018 roku znalazł się na 8. miejscu w zestawieniu światowych podmiotów o najwyższych przychodach z tytułu sprzedaży broni. 
13 września 2018 roku Trybunał Sprawiedliwości Unii Europejskiej odrzucił skargę Ałmaz-Antiej i uznał nałożone uprzednio sankcje za zgodne z prawem. 
18 marca 2021 roku koncern otworzył w Petersburgu ośrodek naukowo-badawczy WKO "Medprom", który zajmuje się opracowywaniem sprzętu medycznego. W ofercie Ałmaz-Antiej pojawiły się samochody elektryczne dwojakiego rodzaju: z układem napędowym wyłącznie elektrycznym lub hybrydowym. 
Niewyjaśnione śmierci kierownictwa.
W latach 2003 – 2009 miała miejsce seria samobójstw i zabójstw, szeroko komentowana w mediach, której ofiarami padli dyrektorzy i kierownictwo przedsiębiorstwa lub spółek zależnych. Zdaniem badających sprawę dziennikarzy gazety „Izwiestija” przyczynami śmierci nie były działalność koncernu ani informacje niejawne, związane z produkcją broni, ale malwersacje finansowe, dotyczące sprzedaży nieruchomości należących do podległych przedsiębiorstw podczas postępowania upadłościowego. 
12 stycznia 2003 roku znaleziono powieszone zwłoki Aleksandra Porieckija (ros. Александр Порецкий), zastępcy dyrektora generalnego fabryki w Petersburgu, należącej do Ałmaz-Antiej. Za przyczynę śmierci uznano samobójstwo. Zdaniem dziennikarzy „Izwiestija” Porieckij miał sparaliżowaną prawą rękę, co uniemożliwiłoby mu zawiązanie sznura. 
6 czerwca 2003 roku Igor Klimow (ros. Игорь Климов), pełniący obowiązki dyrektora generalnego Ałmaz-Antiej, został zastrzelony przed swoim domem w Moskwie. 14 godzin później ofiarą zabójstwa padł Siergiej Szczetko (ros. Сергей Щетко), dyrektor handlowy spółki wchodzącej w skład koncernu. 
9 października 2003 roku została zamordowana Jelena Nieszczeriet (ros. Еленa Нещерет), prezeska spółki podległej Ałmaz-Antiej. Zginęła od ran kłutych w swoim domu i najprawdopodobniej została zaatakowana, gdy wychodziła do pracy. 
30 lipca 2009 roku w Moskwie został zamordowany Andriej Barabienkow (ros. Андрей Барабенков) menedżer Ałmaz-Antiej odpowiedzialny za marketing i współpracę z zagranicznymi klientami. Mężczyzna zmarł od rany postrzałowej głowy. Koncern wydał oświadczenie i poinformował, że śmierć Barabienkowa nie ma związku z jego pracą, zaś sam zabity nie koordynował niejawnych projektów, a tym samym nie istniał powód, aby dokonywać zamachu na jego życie. 
Działalność.
Produkcja.
Ałmaz-Antiej produkuje dla wojska systemy rakietowe, radarowe, przeciwlotnicze i przeciwrakietowe, między innymi: 
Część produkcji tworzona jest na zapotrzebowanie cywilne i obejmuje: sprzęt telekomunikacyjny, aparaturę do kontroli ruchu lotniczego, sprzęt dźwigowy i transportowy oraz oprzyrządowanie dla branży paliwowej i energetycznej oraz sprzęt medyczny.
5 grudnia 2016 roku prezydent FR podpisał dekret, na podstawie którego do 2025 roku nie mniej niż 30% produkcji koncernu ma być przeznaczona na potrzeby cywilne, zaś do 2050 roku ma wzrosnąć i wynosić nie mniej niż 50% całkowitej produkcji. 
Działalność naukowa.
Ałmaz-Antiej zatrudnia 16,5 tysiąca pracowników w oddziałach badawczych i naukowych, współpracuje z 52 uczelniami wyższymi. Wydaje kwartalnik naukowy „Wiestnik”. 
W koncernie funkcjonuje rada naukowo-techniczna, która opracowuje raporty na zlecenie rządu FR.  Przedmiotami prowadzonych badań są głównie kwestie techniki zbrojeniowej, radary, optymalizacja i testy aparatury wojskowej. 
Przychody i budżet.
Przychody z tytułu sprzedaży broni w milionach dolarów (w zestawieniu stu największych podmiotów związanych z inwestycjami obronnymi i wojskowymi pod względem całkowitej sprzedaży): 
W 2019 roku obroty wynosiły 624,5 mld rubli. 
W 2020 roku zysk netto koncernu wynosił 12,7 mld rubli i wzrósł o 144,4% w stosunku do poprzedniego roku. 
Władze.
Od marca 2014 roku dyrektorem generalnym jest Jan Walentinowicz Nowikow.
Od 2016 roku Radą Dyrektorów kieruje Michaił Jefimowicz Fradkow.
Stanowisko kierownika naukowego pełnił Paweł Iwanowicz Kamniew.
Struktura.
Do koncernu należy blisko 60 podmiotów, między innymi: 
Jednostką naukową koncernu jest Morski Instytut Naukowy Radioelektroniki „Altair” z siedzibą w Moskwie. 
Kontrowersje dotyczące Malaysia Airlines 17.
17 lipca 2014 roku w obwodzie donieckim na Ukrainie samolot pasażerski Malaysia Airlines Boeing 777 (nr lotu MH17) został zestrzelony przez pocisk rakietowy ziemia–powietrze, w wyniku czego zginęło 283 pasażerów i 15 członków załogi. Brytyjski wywiad ustalił, że pocisk Buk M1 należał do sił zbrojnych FR. Holenderski urząd do spraw bezpieczeństwa (OVV) w opublikowanym raporcie potwierdził wersję brytyjskiego wywiadu. 
Ałmaz-Antiej, jako wiodący producent uzbrojenia rakietowego (w tym systemów Buk), został oskarżony o wyprodukowanie pocisku i tym samym związek z zestrzeleniem cywilnego samolotu. Koncern poinformował, że poddał badaniom uszkodzenia maszyny i zidentyfikował pocisk jako 9M38M1 systemu Buk M1, zarazem kategorycznie wykluczył udział strony rosyjskiej w sprawie. Władze rosyjskie sugerowały, że pocisk mogła przypadkowo wystrzelić ukraińska obrona przeciwlotnicza, czemu sprzeciwiała się strona ukraińska oraz kraje UE. 
Jan Nowikow, dyrektor generalny Ałmaz-Antiej, poinformował media, że pociski Buk M1 nie są produkowane w Rosji od 16 lat, ale znajdują się w wyposażeniu armii Ukrainy w liczbie 991 sztuk. Śledczy Bellingcata stali na stanowisku, że pocisk został wystrzelony z 53. Rakietowej Brygady Przeciwlotniczej w Kursku należącej do sił zbrojnych FR, to zdanie podzielało większość zaangażowanych w badanie tragedii państw europejskich, zaś strona rosyjska twierdziła, że pocisk należał 223. pułku rakietowego ukraińskich sił zbrojnych.

</doc>
<doc id="1033228" url="https://pl.wikipedia.org/wiki?curid=1033228" title="Ośmiostopniowa Ścieżka">
Ośmiostopniowa Ścieżka



</doc>
<doc id="1033244" url="https://pl.wikipedia.org/wiki?curid=1033244" title="GRS-80">
GRS-80



</doc>
<doc id="1033250" url="https://pl.wikipedia.org/wiki?curid=1033250" title="Fantastyczna Czwórka (film 2005)">
Fantastyczna Czwórka (film 2005)

Fantastyczna Czwórka (oryg. "Fantastic Four") – amerykańsko-niemiecki fantastycznonaukowy film akcji na podstawie serii komiksów o drużynie superbohaterów o tym samym tytule wydawnictwa Marvel Comics. Za reżyserię odpowiadał Tim Story na podstawie scenariusza Michaela France’a i Marka Frosta. W głównych rolach wystąpili: Ioan Gruffudd, Jessica Alba, Chris Evans, Michael Chiklis, Julian McMahon i Kerry Washington.
Światowa premiera filmu miała miejsce 29 czerwca 2005 roku. W Polsce zadebiutował on 19 sierpnia tego samego roku. Film przy budżecie 100 milionów dolarów zarobił ponad 330 milionów i otrzymał mieszane oceny od krytyków. Powstała jego kontynuacja "" z 2007 roku. W 2015 roku premierę miał reboot "Fantastyczna Czwórka", a w 2019 roku, po odzyskaniu praw do ekranizacji przez Marvel Studios, Kevin Feige zapowiedział kolejny reboot będący częścią franczyzy Filmowego Uniwersum Marvela.
Streszczenie fabuły.
Doktor Reed Richards, geniusz i fizyk, jest przekonany, że miliony lat temu ewolucja została wywołana na Ziemi przez chmury energii kosmicznej i obliczył, że jedna z takich chmur wkrótce przejdzie w pobliżu Ziemi. Wraz ze swoim przyjacielem, astronautą Benem Grimmem, przekonują swojego kolegę z Massachusetts Institute of Technology, doktora Victora Von Dooma, dyrektora generalnego Von Doom Industries, aby dał im dostęp do swojej prywatnej stacji kosmicznej w celu zbadania wpływu chmury kosmicznej na próbki biologiczne. Doom zgadza się w zamian za kontrolę nad eksperymentem i większość zysków z wszelkich korzyści, jakie on przyniesie. Wprowadza na pokład swojego głównego badacza genetyki i byłą dziewczynę Richardsa, Susan Storm i jej porywczego brata Johnny’ego Storma, astronautę, który wcześniej był podwładnym Grimma w NASA, a teraz zostaje jego przełożonym w misji.
Cała piątka wyrusza w kosmos, aby obserwować kosmiczne chmury energii. Okazuje się jednak, że Richards pomylił się w obliczeniach i chmury pojawiają się znacznie przed terminem. Richards, Susan i Johnny opuszczają osłoniętą stację, aby uratować Grimma, który udał się na spacer kosmiczny, aby umieścić próbki biologiczne, a Doom zamyka za nimi tarczę osłonną. Grimm otrzymuje pełną dawkę energii, podczas gdy pozostali otrzymują jej ograniczoną dawkę na stacji. Powracają do domu, jednak po jakimś czasie zaczynają się u nich rozwijać dziwne moce. Richards może rozciągać się jak guma, Susan może stać się niewidzialna i tworzyć pola siłowe, Johnny może pokryć się ogniem i latać, a Grimm zmienił się w duże, podobne do skały stworzenie o nadludzkiej sile i wytrwałości. W tym czasie Doom boryka się z reakcją swoich akcjonariuszy z powodu rozgłosu po nieudanej misji. Po wyprawie pozostała mu blizna na twarzy po eksplozji sterowników, przy której stał podczas przejścia chmury.
Grimm wraca do domu, aby zobaczyć się ze swoją narzeczoną Debbie, ale ona jest przerażona jego nowym wyglądem i odchodzi od niego. Grimm idzie pod Brooklyn Bridge i powstrzymuje przypadkowego mężczyznę przed popełnieniem samobójstwa. Cała czwórka zaczyna używać swoich mocy, aby pomagać innym. Kiedy społeczeństwo wiwatuje za ich wysiłki, Grimm dostrzega, jak Debbie ze smutkiem zostawia swój pierścionek zaręczynowy na ulicy i ucieka. Grimm próbuje go podnieść, ale przeszkadzają mu w tym jego wielkie palce. Richards wręcza mu go i przysięga znaleźć sposób, by przywrócić go do normalnej postaci. Media zaczynają ich nazywać „Fantastyczną Czwórką”. Doom dowiaduje się z wiadomości, że jego firma jest teraz stracona, a sława grupy dominuje w mediach nad losem jego firmy. Cała czwórka przenosi się do laboratorium Richardsa w Baxter Building, aby zbadać swoje umiejętności i odnaleźć sposób na przywrócenie Grimma do normalności. Doom oferuje im pomoc, ale obwinia Richardsa za niepowodzenie misji. Światła zaczynają migotać, kiedy Doom staje się wściekły.
Richards informuje grupę, że planuje zbudować maszynę, która odtworzy burzę i odwróci jej wpływ na ich ciała, ale ostrzega, że efekt może być odwrotny. W międzyczasie Doom kontynuuje swoją mutację, jego ramię zamienia się w organiczny metal i pozwala mu wytwarzać strzały energii elektrycznej. Zastanawia się, jak użyć swoich nowych mocy, aby się zemścić. Doom próbuje skłócić Grimma i Richardsa, mówiąc Grimmowi, że Richards wcale nie chce odwrócić swoich mocy, ponieważ badania pozwoliły mu odżywić dawny związek z Susan. Richards i Grimm kłócą się. Richards chce użyć maszyny na sobie, ale nie może wygenerować wystarczającej ilości mocy potrzebnej do zepchnięcia burzy do masy krytycznej. Doom dowiaduje się, jak Richards mówi o tym Susan dzięki kamerom monitorującym. Zaprowadza Grimma do laboratorium, który zostaje umieszczony w maszynie. Doom wykorzystuje swoje zdolności, aby wyprodukować energię elektryczną potrzebną do zasilania urządzenia, które przywraca Bena z powrotem do normalnego stanu. Przez to zostaje również przyspieszona przemiana większości ciała Dooma w metal. Doom pozbawia przytomności Grimma i porywa Richardsa.
Doom zakłada metalową maskę, aby ukryć swoje fizyczne oszpecenie i obezwładnia Richardsa za pomocą chłodu. Doom wystrzeliwuje pocisk wykrywający ciepło w Baxter Building, aby zabić Johnny’ego. Johnny ucieka przez miasto, aby go uniknąć. Pocisk trafia w barkę ze śmieciami. Susan zaczyna walkę z Doomem, a Grimm zaczyna żałować swojej decyzji. Susan uwalnia Richardsa i wspólnie walczą z Doomem. Kiedy przybywa Grimm, aby ich uratować, wykorzystuje ponownie maszynę, aby z powrotem przemienić się w stwora. Walka z Doomem przenosi się na ulicę, a cała czwórka łączy siły, aby stawić mu czoło. Ostatecznie pokonują go.
Później Grimm informuje Richardsa, że zaakceptował siebie dzięki niewidomej artystce, Alicii Masters, w której się zakochał. Cały zespół postanowił przyjąć role superbohaterów i działać oficjalnie jako „Fantastyczna Czwórka”. Richards oświadczył się Susan. W tym czasie szczątki Dooma zostają zabrane do jego ojczyzny Latverii, a w porcie zostają odnotowane zakłócenia elektryczne.
Obsada.
W filmie ponadto wystąpili: Laurie Holden jako Debbie McIlvane, była narzeczona Bena Grimma, która go porzuciła po tym, jak przemienił się w Rzecz; Hamish Linklater jako Leonard Kirk, asystent Dooma oraz Kevin McNulty jako Jimmy O’Hoolihan, odźwierny Baxter Building.
W roli cameo pojawił się Stan Lee, twórca komiksów Marvel Comics jako Willie Lumpkin, odźwierny Baxter Building, w którym mieszka Fantastyczna Czwórka.
Produkcja.
Rozwój projektu.
20th Century Fox zatrudniło Chrisa Columbusa do napisania scenariusza i wyreżyserowania filmu "Fantastic Four" w 1995 roku. Zaczął on pisać scenariusz wspólnie z Michaelem Francem. Później Columbus podjął decyzję o rezygnacji ze stanowisku reżysera, a zamiast tego skoncentrował się na produkcji filmu za pośrednictwem 1492 Pictures. W kwietniu 1997 roku studio zatrudniło na stanowisku reżysera Petera Segala, który pod koniec tego samego roku został zastąpiony przez Sama Weismana. W kwietniu 1998 roku studio sprowadziło do dalszych prac nad scenariuszem. W lutym 1999 roku, wskutek przedłużających się prac nad filmem, Bernd Eichinger i 20th Century Fox podpisali nową umowę z Marvel Enterprises polegającą na rozszerzeniu praw do postaci na kolejne dwa lata. Studio zakładało, że film będzie miał swoją premierę w lecie 2001 roku. Raja Gosnell został nowym reżyserem filmu, jednak zrezygnował w październiku 2000 roku. W kwietniu 2001 roku studio zatrudniło kolejnego reżysera, Peytona Reeda, a Marka Frosta do poprawy scenariusza. Reed zrezygnował w lipcu 2003 roku. W kwietniu 2004 roku stanowisko to objął Tim Story.
Casting.
W lipcu 2004 roku poinformowano, że Ioan Gruffudd został obsadzony jako Reed Richards, Chris Evans jako Johnny Storm oraz Michael Chiklis jako Ben Grimm. Poinformowano wtedy, że do roli Sue Storm brane pod uwagę są Jessica Alba, Rachel MacAdams i Keri Russell, i że Alba jest najbliższa otrzymania tej roli. W tym samym miesiącu potwierdzono jej udział oraz poinformowano, że Julian McMahon zagra Victora Von Dooma. W październiku do obsady dołączyły Kerry Washington jako Alicia Masters oraz Laurie Holden.
Zdjęcia i postprodukcja.
Za zdjęcia odpowiadał Oliver Wood, za scenografię Bill Boes, a za kostiumy José Fernández. Montażem zajął się William Hoy.
Muzyka.
John Ottman został zatrudniony do skomponowania muzyki do filmu. Ścieżka dźwiękowa z muzyką Ottmana "Fantastic Four (Original Motion Picture Score)" została wydana 12 lipca 2005 roku przez Varèse Sarabande. Natomiast album koncepcyjny "Fantastic Four: The Album" wydano 5 lipca tego samego roku przez Wind-Up.
Wydanie.
Światowa premiera filmu miała miejsce 29 czerwca 2005 roku, gdzie film zadebiutował na Jamajce oraz w Trynidadzie i Tobago. Uroczysta premiera odbyła się 6 lipca tego samego roku w Nowym Jorku. Podczas wydarzenia uczestniczyła obsada i produkcja filmu oraz zaproszeni specjalni goście. Premierze tej towarzyszył czerwony dywan oraz szereg konferencji prasowych. Dla szerszej publiczności w Stanach Zjednoczonych zadebiutował 8 lipca. W Polsce premierę miał 19 sierpnia tego samego roku.
Odbiór.
Box office.
Film przy budżecie 100 milionów dolarów zarobił ponad 330 milionów, z czego ponad 150 milionów w Stanach Zjednoczonych i Kanadzie oraz ponad 200 tysięcy w Polsce.
Krytyka w mediach.
Film otrzymał mieszane oceny od krytyków. W serwisie Rotten Tomatoes 27% z 213 recenzji filmu jest pozytywnych (średnia ocen wyniosła 4,51 na 10). Na portalu Metacritic średnia ocen z 35 recenzji wyniosła 40 punktów na 100. Natomiast według serwisu CinemaScore publiczność przyznała mu ocenę B w skali od F do A+.
Kontynuacja, anulowany spin-off oraz rebooty.
W grudniu 2005 roku potwierdzono plany na sequel, a Tim Story powrócił na stanowisku reżysera. Scenariusz napisali Mark Frost i Don Payne. Swoje role powtórzyli: Ioan Gruffudd, Jessica Alba, Chris Evans, Michael Chiklis, Julian McMahon i Kerry Washington. Do obsady dołączył między innymi Doug Jones i Laurence Fishburne jako Srebrny Surfer. Film "" miał swoją premierę w 2007 roku.
W 2007 roku poinformowano, że planowany trzeci film oraz spin-off o Srebrnym Surferze zostały anulowane w związku z niższymi wpływami drugiej części.
W sierpniu 2009 roku studio ogłosiło reboot filmu o Fantastycznej Czwórce. W lipcu 2012 roku Josh Trank otrzymał stanowisko reżysera. Trank napisał scenariusz wspólnie z Jeremym Slaterem i Simonem Kinbergiem. W rolach Fantastycznej Czwórki wystąpili: Miles Teller jako Reed Richards, Kate Mara jako Sue Storm, Michael B. Jordan jako Johnny Storm i Jamie Bell zagra Bena Grimma. Victora von Dooma zagrał Toby Kebbell. Film "Fantastyczna Czwórka" zadebiutował w 2015 roku. Został on negatywnie oceniony przez krytyków i publiczność oraz okazał się finansową porażką. Pomimo iż sequel został oficjalnie na rok przed premierą pierwszej części na 2017 rok, studio z niego zrezygnowało.
W marcu 2019 zakończyła się transakcja kupna części 21st Century Fox przez The Walt Disney Company, dzięki czemu prawa do tych postaci powróciły do Marvel Studios. W lipcu 2019 roku podczas San Diego Comic-Conu szef studia, Kevin Feige poinformował, że powstanie reboot będący częścią franczyzy Filmowego Uniwersum Marvela.

</doc>
<doc id="1033251" url="https://pl.wikipedia.org/wiki?curid=1033251" title="Operator unitarny">
Operator unitarny

Operator unitarny – operator normalny, którego złożenie z jego operatorem sprzężonym jest identycznością.
Definicja formalna.
Niech formula_1 będzie zespoloną przestrzenią Hilberta. Liniowy i ciągły operator formula_2 nazywamy unitarnym wtedy i tylko wtedy, gdy formula_3
Warunki równoważne.
Jeżeli formula_2 jest ciągłym operatorem liniowym, to następujące dwa warunki są równoważne temu, że formula_5 jest unitarny:
Widmo operatora unitarnego zawiera się w okręgu jednostkowym.

</doc>
<doc id="1033255" url="https://pl.wikipedia.org/wiki?curid=1033255" title="Dominik Witczak">
Dominik Witczak

Dominik Witczak (ur. 2 stycznia 1983 roku w Ostrowie Wielkopolskim) – polski siatkarz, grający na pozycji atakującego. Po zakończeniu sezonu 2017/2018 postanowił zakończyć swoją karierę siatkarską.
Karierę zawodniczą rozpoczynał w Salosie Ostrów Wielkopolski. Kolejnym klubem był SPS Zduńska Wola. W barwach tego klubu grał do 2004 roku. Następnie znalazł się w rezerwowej drużynie Skry Bełchatów, występującej w I lidze. W 2007 roku został włączony do pierwszego składu. W drużynie Polskiej Ligi Siatkówki zadebiutował w II Memoriale im. Zdzisława Ambroziaka.
W 2006 z Michałem Krymarysem i 2008 roku z Damianem Lisieckim zdobył mistrzostwo kraju w piłce siatkowej na plaży. W 2009 również z Damianem Lisieckim zdobył srebrny medal w Finale Mistrzostwa Polski w siatkówce plażowej a rok później w roku 2010 wraz z Grzegorzem Klimkiem również w finale Mistrzostw Polski w siatkówce plażowej zdobył brązowy medal oraz Puchar Polski. W 2011 zajął 2. miejsce w Pucharze CEV siatkarzy z ZAKSA Kędzierzyn-Koźle.
Jego żoną jest siatkarka, reprezentantka Polski, Anna Witczak, z którą ma syna Antoniego (ur. 28.10.2013).
Sukcesy klubowe.
Liga Mistrzów:
Mistrzostwo Polski:
Puchar CEV:
Puchar Polski:

</doc>
<doc id="1033256" url="https://pl.wikipedia.org/wiki?curid=1033256" title="Mignon">
Mignon

Mignon (fr. "mignon" – milutki, ulubieniec) – faworyt, kochanek. 
Od późnego średniowiecza określenie to oznaczało osobistego przyjaciela króla, który nie musiał zawsze przestrzegać w stosunku do niego kurtuazji, np. mógł ubierać się tak samo okazale jak król.
Jan III Sobieski zwrotem "Minionek" (Mignon) określał pieszczotliwie swojego syna Aleksandra Benedykta Sobieskiego.

</doc>
<doc id="1033259" url="https://pl.wikipedia.org/wiki?curid=1033259" title="Droga wojewódzka nr 287">
Droga wojewódzka nr 287

Droga wojewódzka nr 287 (DW287) – droga wojewódzka o długości ok. 50 km, łącząca Dychów z Żarami. Zaczyna się na DW288 we wsi Dychów niedaleko Krosna Odrzańskiego, a kończy się na skrzyżowaniu z DK12 i DK27 w Żarach. Z dniem 1 stycznia 2008 odcinek od DK32 przez Dychów do Bobrowic został zaliczony do kategorii dróg powiatowych.

</doc>
<doc id="1033260" url="https://pl.wikipedia.org/wiki?curid=1033260" title="Straż Dzienna (jednostka wojskowa)">
Straż Dzienna (jednostka wojskowa)

Straż Dzienna – jednostka gwardii przybocznej wielkiego chana Mongołów.
Powstanie.
Powstała prawdopodobnie zaraz po ogłoszeniu Temudżina Czyngis-chanem (ok. 1182 roku), wraz z wyznaczeniem jej pierwszego dowódcy Ögöle Czerbgo na stolnika.
Rozbudowa na Wielkim Kurułtaju.
Na Wielkim Kurułtaju w 1226 roku została rozbudowana z 70 do 8 tysięcy żołnierzy, stając się tym samym najliczniejszą jednostką gwardii. Jej dowódcą pozostał Ögöle Czerbi, a dowódcami poszczególnych minganów zostali mianowani: Buka z rodu Mukalego, Ałczidaj z rodu Ilügeja, Dödej-czerebi, Dokołku-czerebi, Czajan z rodu Dżürczedaja, Akutaj z rodu Ałcziego i Arkaj Kasar. Oddział tego ostatniego był być może wyróżniony, gdyż według Tajnej historii Mongołów powołując go na dowódcę Czyngis-chan miał zaznaczyć, by jego mingan składał się ze specjalnie wybranych dzielnych wojowników. Straż została podzielona na cztery jednostki pełniące służbę na zmianę.
Zadania.
Początkowo, jak wskazuje tytuł stolnika, który otrzymali pierwsi dowódcy Straży, oprócz obrony chana, pełniła ona także funkcje zaopatrzeniowe i miała dbać o jego wyżywienie. Później te funkcje przejęła Straż Nocna. Straż Dzienna miała obowiązek uczestniczenia w wojnach, także tych, w których chan nie brał osobiście udziału.

</doc>
<doc id="1033263" url="https://pl.wikipedia.org/wiki?curid=1033263" title="Uniwersytet powszechny">
Uniwersytet powszechny

Uniwersytet powszechny – instytucja szerzenia oświaty, dostępna dla wszystkich bez względu na wiek i wykształcenie. Ich głównym celem jest popularyzacja wiedzy oraz rozwijanie aktywności kulturalnej wśród szerokich kręgów społeczeństwa. 
Początki wiążą się z wykładami publicznymi zorganizowanymi w 1873 na Uniwersytecie w Cambridge.
Na ziemiach polskich uniwersytety powszechne powstawały na przełomie XIX i XX wieku, pierwszy utworzono w 1898 Uniwersytet Ludowy im. A. Mickiewicza w Galicji.
W okresie międzywojennym uniwersytety powszechne tworzyły władze samorządowe, a także Towarzystwo Uniwersytetów Ludowych (TUL), Towarzystwo Uniwersytetu Robotniczego (TUR) i Towarzystwo Szkoły Ludowej.
Po 1945 uniwersytety powszechne prowadziły działalność w ramach TUL i TUR, a po połączeniu w 1948 – w ramach Towarzystwa Uniwersytetów Robotniczych i Ludowych, które to w 1950 roku przekształcono w Towarzystwo Wiedzy Powszechnej. 
Uniwersytety powszechne były prowadzone również przez ZMSP oraz związki zawodowe.
Pierwszy Uniwersytet Powszechny TWP powstał w 1956 roku w Bydgoszczy. Pod koniec lat pięćdziesiątych działało w kraju już blisko 800 Uniwersytetów Powszechnych, głównie w środowisku wiejskim. Były to uniwersytety o charakterze ogólnym, realizujące cykle zajęć z różnych dziedzin wiedzy wybieranych w miarę dowolnie przez słuchaczy i kierowników placówek.
Obecnie również działają uniwersytety powszechne. Obok tak popularnych o nieco innych zadaniach uniwersytetów III wieku m.in. Radiowy Uniwersytet Powszechny TWP O/Kielce czy Uniwersytet Powszechny im. Jana Józefa Lipskiego w Teremiskach.

</doc>
<doc id="1033267" url="https://pl.wikipedia.org/wiki?curid=1033267" title="The Thing">
The Thing



</doc>
<doc id="1033272" url="https://pl.wikipedia.org/wiki?curid=1033272" title="Operator nilpotentny">
Operator nilpotentny

Operator nilpotentny – uogólnienie pojęcia macierzy nilpotentnej na operatory pomiędzy nieskończenie wymiarowymi przestrzeniami Banacha.
Definicja.
Niech "X" będzie przestrzenią Banacha. Ciągły operator liniowy "T": "X" → "X" nazywany jest 
Każdy quasinilpotentny operator liniowy na przestrzeni skończenie wymiarowej jest nilpotentny.

</doc>
<doc id="1033277" url="https://pl.wikipedia.org/wiki?curid=1033277" title="US Open 2006 (gra pojedyncza mężczyzn)">
US Open 2006 (gra pojedyncza mężczyzn)



</doc>
<doc id="1033280" url="https://pl.wikipedia.org/wiki?curid=1033280" title="Sokolik rudogardły">
Sokolik rudogardły

Sokolik rudogardły, sokolik indyjski ("Microhierax caerulescens") – gatunek małego ptaka z rodziny sokołowatych (Falconidae), występujący w Nepalu, Indiach, Mjanmie i Indochinach.
Wyróżniono dwa podgatunki "M. caerulescens":
Międzynarodowa Unia Ochrony Przyrody (IUCN) uznaje sokolika rudogardłego za gatunek najmniejszej troski (LC – "least concern") nieprzerwanie od 1988 roku. Całkowitą liczebność populacji szacuje się na dziesiątki tysięcy osobników. Trend liczebności populacji uznaje się za stabilny.

</doc>
<doc id="1033282" url="https://pl.wikipedia.org/wiki?curid=1033282" title="Falling Away from Me">
Falling Away from Me

Falling Away from Me – pierwszy singel amerykańskiego zespołu numetalowego Korn, pochodzący z albumu "Issues".
Teledysk.
Teledysk wyreżyserował wokalista Limp Bizkit Fred Durst (który pojawia się na moment pod koniec klipu). Jest to kontynuacja teledysku Freak on a Leash; rozpoczyna go końcowa animacja. Wideoklip pokazuje młodą dziewczynę, która jest wyraźnie zaniepokojona z powodu oprawcy (jej ojca) oraz opuszcza dom w środku nocy, naprzemiennie z występem zespołu w pomieszczeniu z żarówkami.

</doc>
<doc id="1033283" url="https://pl.wikipedia.org/wiki?curid=1033283" title="Droga wojewódzka nr 290">
Droga wojewódzka nr 290

Droga wojewódzka nr 290 (DW290) – droga wojewódzka prowadząca z Kożuchowa do Nowogrodu Bobrzańskiego. Jadąc prosto na skrzyżowaniu z DW283 można dojechać do Kożuchowa. Droga w większości jest w dobrym stanie.

</doc>
<doc id="1033296" url="https://pl.wikipedia.org/wiki?curid=1033296" title="S-400 Triumf">
S-400 Triumf

S-400 Triumf () – rosyjski system rakietowy czwartej generacji typu ziemia-powietrze, opracowany przez Centralne Biuro Konstrukcyjne Ałmaz-Antiej, stanowiący wersję rozwojową systemu S-300PMU (Kod NATO: "SA-10C"). Początkowo był znany jako S-300PMU3 później przemianowany na S-400 (Kod NATO: "SA-21 Growler").
S-400 w porównaniu z pozostałymi systemami z rodziny S-300 ma znacznie większe możliwości. Według źródeł rosyjskich S-400 może jednocześnie namierzać i naprowadzać rakiety na sześć celów znajdujących się w odległości nawet 400 km. . Zdaniem źródeł rosyjskich S-400 ma być też zdolny zwalczać cele powietrzne, tj. samoloty, pociski manewrujące i rakietowe pociski balistyczne o zasięgu 3500 km, poruszające się z prędkością do 4,8 km/s. Co jednak także podawane jest przez nierosyjskich ekspertów w wątpliwość, przynajmniej w odniesieniu do większości znanych z fotografii zestawów, przekazanych już na uzbrojenie wojsk. System S-400 ma cechować się zwiększoną skutecznością w zwalczaniu samolotów o niskiej SPO.
Rozwój.
Pod koniec lat 70. XX wieku przyjęto w ZSRR na uzbrojenie nowoczesny system przeciwlotniczy S-300P, charakteryzujący się wykorzystaniem po raz pierwszy w ZSRR rakiet odpalanych pionowo z pojemników startowych. Obok rozwoju tego systemu, na początku lat 80. podjęto już w biurze konstrukcyjnym Ałmaz prace nad systemem nowej generacji. Wymagania taktyczne sformułowano w 1986 roku i wtedy też pojawiło się oznaczenie S-400. Zakładano zwiększenie zasięgu aż do 300–400 km oraz liczby zwalczanych równocześnie celów. Nowy system miał jednak zachować pokrewieństwo z rodziną S-300P, w tym zunifikowane miały być wyrzutnie i zachowana możliwość odpalania starszych pocisków.
Budowa S-400 rozpoczęła się w późnych latach 90 XX w. System został oficjalnie zapowiedziany w styczniu 1999 roku. 12 lutego przeprowadzono pierwsze testy, które zakończyły się powodzeniem. Początkowo S-400 był testowany z wykorzystaniem rakiet używanych przez S-300, jednak z powodu niewiele lepszych osiągów od swoich poprzedników zdecydowano się na opracowanie nowego typu rakiet. S-400 otrzymał cztery nowe typy rakiet, 9M96E i 9M96E2 o zasięgu odpowiednio 40 i 120 km oraz rakiety dalekiego zasięgu 48N6E3/48N6DM i 40N6 zdolną niszczyć cele w odległości 400 km. Ostatnim etapem było zintegrowanie systemu z nowym trójwymiarowym radarem fazowym "Grave Stone". W lutym 2004 roku S-400 zakończył fazę testów i jest gotów do produkcji.
28 kwietnia 2007 roku system S-400 został formalnie przyjęty na uzbrojenie rosyjskich sił zbrojnych.
Rakiety.
S-400 może korzystać z czterech nowych typów rakiet (48N6E3, 40N6, 9M96E, 9M96E2), a także z rakiet używanych przez jego poprzednika S-300PMU2 Faworit (48N6E, 48N6E2). W rezultacie S-400 może być uzbrojony w zestaw różnych rakiet, co zapewnia dużą uniwersalność oraz umożliwia dostosowanie do danego zagrożenia.
Użytkownicy i wprowadzenie do sprzedaży.
Aktualnie Rosja posiada 7 pułków uzbrojonych w systemy S-400. Do 2020 roku Rosjanie planują mieć na uzbrojeniu 12 pułków (każdy z nich składa się z trzech dywizjonów, który każdy z kolei składa się z 8 wyrzutni), choć według wcześniejszych doniesień Władimir Putin deklarował, że siły zbrojne Rosji otrzymają kompletne uzbrojenie dla 28 pułków. System rakietowy rozlokowany jest m.in. w Kaliningradzie (Królewcu) oraz wokół Moskwy. Dwie baterie przebazowano do Syrii (rozmieszczono je w muhafazach Latakia i Hama), gdzie Rosjanie wspierają siły Baszszara al-Asada w tamtejszej wojnie domowej.
Arabia Saudyjska zamówiła system S-400 w październiku 2017 roku. Szacowany koszt dywizjonu w przypadku kontraktu dla Arabii Saudyjskiej to ok. 320 milionów dolarów, przy koszcie jednego pojazdu 40–50 milionów.
W mediach pojawiały się informacje o możliwości sprzedaży systemu do Kazachstanu i Białorusi po roku 2015.
Według doniesień prasowych, użytkownikiem eksportowym S-400 będą Chiny. Zamówienia mają dotyczyć dostawy co najmniej sześciu dywizjonów (48 baterii) S-400, a wartość kontraktu ma przekraczać 3 mld dolarów. Chiny ubiegały się o możliwość zakupu S-400 już od pewnego czasu, jednak Rosja w obawie przed nadmiernym wzmacnianiem potęgi militarnej Chin, nie zezwalała na eksport tak nowoczesnej broni. Pierwsze jednostki mają być skierowane na obszar w kierunku Tajwanu co pozwoli kontrolować przestrzeń powietrzną nad wyspą.
5 paź. 2018 r. Indie podpisały kontrakt na kupno systemu. USA wyraziły niezadowolenie z tego wydarzenia.
W lipcu 2019 r. Turcja została pierwszym eksportowym użytkownikiem systemu. Chociaż wg National Defense Authorization Act na rok fiskalny 2021 są plany odkupienia systemu przez Rząd Stanów Zjednoczonych.

</doc>
<doc id="1033298" url="https://pl.wikipedia.org/wiki?curid=1033298" title="Australian Open 2007 (gra podwójna kobiet)">
Australian Open 2007 (gra podwójna kobiet)

Linki zewnętrzne.
Drabinka na stronie ITF 

</doc>
<doc id="1033299" url="https://pl.wikipedia.org/wiki?curid=1033299" title="Luis Alberto Scola">
Luis Alberto Scola



</doc>
<doc id="1033310" url="https://pl.wikipedia.org/wiki?curid=1033310" title="Alone I Break">
Alone I Break

Alone I Break – trzeci singel amerykańskiego zespołu nu-metalowego Korn pochodzący z albumu "Untouchables". Piosenka ta ma formę rockowej ballady z czystym wokalem, dziwnie brzmiącymi gitarami oraz z syntetycznym brzmieniem perkusji. W studiu Brian ‘Head’ Welch i James ‘Munky’ Shaffer używali specjalnych 14-strunowych gitar, by stworzyć głębokie brzmienie refrenu.
Teledysk.
Teledysk wyreżyserował Sean Dack, który okazał się zwycięzcą konkursu zorganizowanego przez MTV. Klip ma formę reality show. Na początku zespół gra w dużym pokoju. Podczas drugiej zwrotki Jonathanowi wydaje się, że Munky popełnił błąd w grze i rzuca w niego mikrofonem. Muzycy Korna kończą grę i rozchodzą się po domu. Potem Jonathan zaczyna mordować członków zespołu: Jamesowi wrzuca lampę do wanny, Heada wypycha z balkonu, Davida dusi poduszką a Fieldy’emu zatruwa jedzenie. Potem Jonathan wychodzi z domu i zabija również kamerzystę. Muzycy Korna przyznali, że reżyserowanie teledysku przez fana sprawiło im dużą przyjemność.

</doc>
<doc id="1033311" url="https://pl.wikipedia.org/wiki?curid=1033311" title="S-400">
S-400

S-400 – rodzina pakietów cyfrowych na tranzystorach germanowych opracowana w Instytucie Maszyn Matematycznych i produkowana przemysłowo przez ELWRO.
Wprowadzona z komputerem ZAM-21 i stosowana w komputerach drugiej generacji, urządzeniach zewnętrznych i układach automatyki.
Spełniały podobną funkcje jak układy scalone ale wykonane były z elementów dyskretnych na jednostronnej płytce drukowanej ze złączem krawędziowym.
Organizacja.
Podstawowym elementem systemu jest diodowo-tranzystorowa bramka NAND albo NOR składająca się z diodowej bramki na wejściu i tranzystorowego wzmacniacza w układzie wspólnego emitera na wyjściu.

</doc>
<doc id="1033315" url="https://pl.wikipedia.org/wiki?curid=1033315" title="Grupa Amaltei">
Grupa Amaltei

Grupa Amaltei – grupa wewnętrznych, regularnych księżyców Jowisza, poruszających się ruchem prostym (zgodnie z kierunkiem obrotu planety) po prawie kołowych orbitach o niewielkim nachyleniu.
Charakterystyka grupy.
Grupa obejmuje cztery księżyce o podobnej, czerwonej barwie powierzchni, zróżnicowane pod względem wielkości. Niska gęstość Amaltei (mniejsza od gęstości wody) może sugerować, że powstała ona dalej od planety niż znajduje się obecnie, lub została przechwycona. Gęstości pozostałych księżyców zostały oszacowane.
Księżyce te krążą w obrębie pierścieni Jowisza i mają wpływ na ich strukturę, w szczególności Adrastea jest księżycem pasterskim pierścienia głównego.
Metis i Adrastea obiegają Jowisza w ok. 7h szybciej, niż planeta obraca się wokół własnej osi.
Satelity z grupy Amaltei mają:
Księżyce.
Do grupy tej należą (w kolejności od Jowisza):

</doc>
<doc id="1033318" url="https://pl.wikipedia.org/wiki?curid=1033318" title="Brendan Smith (hokeista)">
Brendan Smith (hokeista)

Brendan Smith (ur. 8 lutego 1989 w Toronto) – kanadyjski hokeista występujący w zespole New York Rangers. W 2007 roku był draftowany do NHL z 27. numerem przez Detroit Red Wings.
Kariera klubowa.
Przed wyborem w drafcie NHL 2007, Brendan Smith występował w zespole Ontario Provincial Junior A Hockey League – St. Michael's Buzzers. W 2007 roku skończył swój drugi sezon w barwach Buzzers jako najlepiej punktujący obrońca – uzyskał 36 punktów. Został także wybrany do meczu gwiazd CJAHL. W tym samym roku Smith zaczął uczęszczać do Uniwersytetu Wisconsin.

</doc>
<doc id="1033321" url="https://pl.wikipedia.org/wiki?curid=1033321" title="Kazimierz Wiśniowski">
Kazimierz Wiśniowski

Kazimierz Marian Wiśniowski (ur. 14 lutego 1896 w Dobromilu, zm. 4 listopada 1964 w Londynie) – generał brygady Wojska Polskiego.
Życiorys.
Kazimierz Marian Wiśniowski urodził się 14 lutego 1896 roku w Dobromilu, w rodzinie Adama i Marii z Wartmanów. Bardzo wcześnie włączył się do działań w Związku Strzeleckim. W okresie czerwiec 1914 - lipiec 1917 służył w 5 pułku piechoty Legionów Polskich jako adiutant w I batalionie. Od lipca 1917, po kryzysie przysięgowym, działał w Polskiej Organizacji Wojskowej. Od listopad 1918 do lipca 1919 roku pełnił stanowisko dowódcy kompanii w 5 pułku piechoty Legionów.
Od lipca 1919 dowódca kompanii w Bytomskim Pułku Strzelców, który w 1921 został przemianowany na 75 pułk piechoty. W grudniu 1920 został przeniesiony do Oddziału II Dowództwa Okręgu Korpusu Nr VI we Lwowie. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 w korpusie oficerów piechoty. W marcu 1924 został skierowany do 48 pułku piechoty w Stanisławowie na stanowisko dowódcy kompanii. We wrześniu 1926 został przeniesiony do dowództwa 11 Dywizji Piechoty w Stanisławowie. W czerwcu 1928 powierzono mu pełnienie obowiązków dowódcy batalionu 68 pułku piechoty we Wrześni. 2 kwietnia 1929 awansował na majora ze starszeństwem z dniem 1 stycznia 1929 i 18. lokatą w korpusie oficerów piechoty. W lipcu 1929 roku został przeniesiony do 7 pułku piechoty Legionów w Chełmie na stanowisko kwatermistrza. Od 15 czerwca do 7 sierpnia 1930 odbył staż liniowy w 2 pułku artylerii ciężkiej w Chełmie oraz odbył od 15 października do 15 grudnia 1930 Kurs Próbny przy Wyższej Szkoły Wojennej dla oficerów, powołanych jako kandydatów na Kurs Normalny 1930–1932. Od 5 stycznia 1931 był słuchaczem XI Kursu Normalnego Wyższej Szkoły Wojennej w Warszawie. Z dniem 1 października 1932, po ukończeniu kursu i otrzymaniu dyplomu naukowego oficera dyplomowanego, został przeniesiony do Wyższej Szkoły Wojennej na stanowisko wykładowcy. W listopadzie 1935 roku został przeniesiony do Generalnego Inspektoratu Sił Zbrojnych na stanowisko II oficera sztabu inspektora armii generała broni Kazimierza Sosnkowskiego. Awansował na podpułkownika ze starszeństwem z dniem 1 stycznia 1936 roku w korpusie oficerów piechoty. W kampanii wrześniowej 1939 roku pełnił służbę w sztabie Frontu Południowego. 
21 września dostał się do niewoli radzieckiej. Uwolniony 2 sierpnia 1941 roku na skutek usilnych starań gen. Władysława Andersa. Po uwolnieniu, od grudnia 1941 do sierpnia 1943, szef Oddziału III Operacyjnego Sztabu Polskich Sił Zbrojnych w ZSRR, a potem Armii Polskiej na Wschodzie. Awansował na pułkownika ze starszeństwem z dniem 1 stycznia 1943 roku. Od sierpnia do listopada 1943 szef Oddziału III Operacyjnego Sztabu 2 Korpusu Polskiego. Od listopada 1943 do grudnia 1946 szef sztabu 2 Korpusu Polskiego. Na tym stanowisku walczył w kampanii włoskiej, między innymi w czasie bitwy o Monte Cassino, Ankonę i Bolonię. Kierował rozbudową korpusu we Włoszech i jego demobilizacją w Anglii. W międzyczasie (21 października 1944 – 10 stycznia 1945) dowodził 1 Brygadą Strzelców Karpackich. Na generała brygady został awansowany ze starszeństwem z dniem 3 maja 1945 roku w korpusie generałów. 
Po demobilizacji osiadł w Londynie. Odnawiał i prowadził drobne naprawy starej porcelany, co pozwalało mu na uzyskanie środków utrzymania.
Ożenił się z agentką wywiadu, Haliną Szymańską. Zmarł 4 listopada 1964 w Londynie. Został pochowany na Cmentarzu South Ealing w Londynie.

</doc>
<doc id="1033329" url="https://pl.wikipedia.org/wiki?curid=1033329" title="Per Ribbing">
Per Ribbing

Baron Per Ribbing af Zernava (znany też jako Pehr Lennartsson Ribbing), (ur. 14 maja 1670 w Sztokholmie, zm. 14 kwietnia 1719 tamże). Polityk szwedzki. Pełnił funkcję moderatora szwedzkiego parlamentu stanów ("Lantmarskalk") do swej śmierci, po czym zastąpił go na tym stanowisku Arvid Horn. Został pochowany w kościele Św. Klary w Sztokholmie. Gdy król Karol XII zginął w Norwegii w 1718 roku, wielu deputowanych miało nadzieję na zniesienie monarchii absolutnej. Jednym z nich był właśnie Ribbing. W latach 1714–1719 był gubernatorem miasta Uppsala. Zmarł bezpotobnie 14 kwietnia 1719.

</doc>
<doc id="1033330" url="https://pl.wikipedia.org/wiki?curid=1033330" title="Meszkowate">
Meszkowate

Meszkowate (Simuliidae) – rodzina małych owadów zaliczanych do Nematocera (długoczułkie), popularnie meszki, błędnie nazywane mustykowate, mustyki (Melusinidae ). Nazwa meszka lub mustyk stosowana jest również ogólnie dla przedstawicieli rodzaju "Simulium". Znanych jest ok. 1750 gatunków występujących we wszystkich strefach klimatycznych, z czego w Polsce rozpoznano ok. 50. 
Charakterystyka.
Meszki należą do owadów małych, osiągających 1,5–10 (zwykle 3–6) mm długości, zwykle ciemno ubarwionych (stąd angielska nazwa "black fly"). 
Mają krępe ciało z garbem, krótkie i szerokie, opalizujące skrzydła daszkowato ułożone w pozycji spoczynkowej, masywne, 11-członowe czułki i krótkie, grube odnóża.
Dorosłe owady zasiedlają tereny o dużym nasyceniu wilgocią, w pobliżu zbiorników wodnych. Często występują masowo. Wczesne stadia rozwojowe związane są z wodą bieżącą od małych cieków wodnych po duże rzeki.
Stadia preimaginalne (larwy i poczwarki) żywią się detrytusem, dorosłe samice są hematofagami, a samce zjadają nektar kwiatów. Aparat gębowy meszek jest przystosowany do rozcinania skóry i rozrywania tkanki. Z tak powstałej ranki samice wysysają sączącą się krew. Ślina tych hematofagów zawiera apyrazy i czynniki anty-trombinowe. U "Simulium vittatum" wykryto simulidynę. Białka śliny tego gatunku meszki blokują jednocześnie dwa ważne czynniki w uczynnianiu trombiny. 
Samica składa w czystych, płytkich wodach 200–500 jaj. Wylęgające się po 2–3 tygodniach larwy żyją i przepoczwarczają się w szybko płynących wodach. Przepoczwarczenie następuje po kolejnych 6–8 tygodniach. Dorosłe owady wypływają na powierzchnię w pęcherzyku powietrza i odlatują.
Znaczenie w przyrodzie i dla człowieka.
Meszkowate pełnią ważną rolę w ekosystemie jako filtratorzy przywracający detrytus do łańcucha troficznego. Są również bioindykatorami – larwy i poczwarki meszkowatych wykazują dużą wrażliwość na zmiany składu chemicznego wody. Ich obecność wskazuje na możliwość obecności w wodzie nadmiaru fosforanów oraz azotanów.
Samice – same będąc pasożytami – przenoszą pasożyty krwi i skóry pomiędzy zwierzętami ciepłokrwistymi. Przyczyniają się do poważnych strat wśród zwierząt dziko żyjących i hodowlanych. Niektóre gatunki meszek przenoszą organizmy chorobotwórcze, np. nicienie z rodzaju "Filaria" powodujące filariozy, czy z rodzaju "Onchocerca" wywołujące w Afryce onchocerkozę (tzw. ślepotę rzeczną). Żyjący w pobliżu Missisipi "Cnephia pecuarum" pasożytuje na stadach zwierząt domowych; powoduje zgony koni i mułów, zarówno przez wysysanie dużej ilości krwi, jak i uduszenie wskutek zblokowania przewodów nosowych. W okresach masowego wylęgu stają się utrapieniem mieszkańców pobliskich terenów. W wielu regionach podejmowane są zorganizowane akcje opryskiwania terenów występowania meszek w celu zmniejszenia ich dokuczliwości. W naszej strefie klimatycznej nie stwierdzono przenoszenia chorób przez meszkowate.
Systematyka.
Systematyka rodziny Simuliidae jest niestabilna. Wśród opisanych ok. 1750 gatunków wiele błędnie sklasyfikowano, a w wielu regionach świata pozostały dotychczas słabo rozpoznane. Pomiędzy meszkowatymi występują znaczne różnice morfologiczne i żywieniowe w obrębie spokrewnionych populacji, co dodatkowo utrudnia ich poprawne sklasyfikowanie. Obecnie wielu systematyków opiera się na klasyfikacji, którą zaproponowali Crosskey &amp; Howard (2004), ale proponowane są dalsze zmiany. 
W Europie wykazano 249 gatunków (według danych Wick 1978). Później wykazano kolejne, jednak całkowita liczba nie przekracza 300. W Polsce występuje 48 gatunków meszek (Zwolski w 1974 wymienił 54 gatunki, ale od tego czasu kilka gatunków zsynonimizowano).
Lista gatunków meszek stwierdzonych w Polsce zawarta została w odrębnym artykule:

</doc>
<doc id="1033335" url="https://pl.wikipedia.org/wiki?curid=1033335" title="Dinamo Tirana">
Dinamo Tirana

Klubi Sportiv Dinamo Tirana – albański klub piłkarski założony 19 lipca 1950. W okresie rządów Envera Hodży był klubem resortowym ministerstwa spraw wewnętrznych. W latach 1995–97 grał pod nazwą KS Olimpik Tirana.
Skład w sezonie 2021/2022.
"Stan na 1 lipca 2021"

</doc>
<doc id="1033347" url="https://pl.wikipedia.org/wiki?curid=1033347" title="Muzeum Ludowych Instrumentów Muzycznych w Szydłowcu">
Muzeum Ludowych Instrumentów Muzycznych w Szydłowcu

Muzeum Ludowych Instrumentów Muzycznych w Szydłowcu – instytucja kultury samorządu województwa mazowieckiego mająca swą siedzibę w Szydłowcu.
Muzeum gromadzi, chroni, upowszechniania i promuje najcenniejsze obiekty i zjawiska materialnej i niematerialnej tradycji muzycznej związanej z ludowym instrumentarium. W zbiorach muzeum znajdują się głównie polskie ludowe instrumenty muzyczne, instrumentarium z innych krajów europejskich, w tym wiele ciekawostek instrumentologicznych, jak również przykłady instrumentów muzycznych w ikonografii i zabytki związane z historią Szydłowca. Muzeum jest organizatorem i autorem m.in. wystaw, konkursów, warsztatów, koncertów muzyki tradycyjnej i ludowej oraz muzyki jazzowej i klasycznej inspirowanej muzyką tradycyjną, konferencji i sesji naukowych oraz publikacji.
Ekspozycje muzeum mieszczą się w szydłowieckim zamku – renesansowej rezydencji z XV-XVI w., należącej niegdyś do dawnych właścicieli miasta i jego dóbr..
Historia.
Muzeum Ludowych Instrumentów Muzycznych w Szydłowcu zostało powołane decyzją Ministerstwa Kultury i Sztuki oraz władz województwa kieleckiego w 1968 r. jako oddział Muzeum Świętokrzyskiego w Kielcach. Po trwających siedem lat pracach przygotowawczych prowadzonych we współpracy z badaczami polskiego folkloru muzycznego muzeum otwarto dla zwiedzających 19 maja 1975 roku, udostępniając na ekspozycji ponad 300 instrumentów i narzędzi muzycznych. Współtwórczynią ekspozycji stałej była Jadwiga Sobieska, która opracowała scenariusz wystawy. Pozyskała też cenne eksponaty.
W 1976 roku, po nowym podziale administracyjnym kraju, muzeum uzyskało status placówki samodzielnej. . W tym też czasie instrumenty z kolekcji MLIM zaprezentowano na wystawie w Göteborgu. W 1985 r. instytucja zorganizowała pierwszy Ogólnopolski Konkurs na Budowę Ludowych Instrumentów Muzycznych, a wystawa pokonkursowa była pierwszą wystawą czasową zorganizowaną w muzeum.
Od 1978 instytucja zaczęła nabywać do zbiorów także eksponaty artystyczno-historyczne, obejmujące m.in. materiały pisane, ikonografię, dokumenty, meble, przedmioty codziennego użytku, detale architektoniczne; w latach 90. XX w. zorganizowała kilka sesji historycznych poświęconych przeszłości Szydłowca.
W ramach administracyjnego podziału kraju placówka 1 stycznia 1999 r. przeszła pod Zarząd Starostwa Powiatu Szydłowieckiego. W tym samym roku Muzeum zostało wpisane do Państwowego Rejestru Muzeów.
Z dniem 1 stycznia 2005 r. Muzeum Ludowych Instrumentów Muzycznych w Szydłowcu zostało przejęte przez Samorząd Województwa Mazowieckiego. Była to bardzo korzystna zmiana stwarzająca nowe możliwości działania. Muzeum mogło realizować szereg zadań dzięki dotacjom celowym nowego Organizatora. Samorząd Województwa Mazowieckiego przejął muzeum w roku jubileuszu 30-lecia otwarcia muzeum dla zwiedzających. Jubileusz ten muzeum uczciło m.in. sesją popularnonaukową, zorganizowało wystawy: "Szydłowiec." "Okruchy historii", "Lira korbowa instrument zapomniany" oraz koncerty, m.in. Zespołu Pieśni i Tańca Mazowsze.
Po kilkuletnim okresie problemów organizacyjnych, w perspektywie remontu zamku – wówczas jedynej siedziby muzeum, od 2011 roku stopniowo projektowano nową strategię działania instytucji, ujmując ją w wieloletnim planie perspektywicznym. W nowym założeniu muzeum stawało się placówką o charakterze ponadregionalnym, kompleksowo podejmującym działania na rzecz poszukiwania, gromadzenia, eksponowania, badania i dokumentowania polskiego instrumentarium ludowego w szerokim i wieloaspektowym zakresie, w oparciu o przekonanie, że rodzimy folklor muzyczny pozostaje tradycją żywą i należy ukazywać jego interdyscyplinarne związki z wieloma obszarami szeroko rozumianej kultury. Zwrócono uwagę m.in. na organizację własnych, pogłębionych merytorycznie wystaw, podjęto działania badawcze i wydawnicze, rozwinięto prace edukacyjne. Wsparcie Organizatora, współpraca z największymi placówkami muzealnymi w kraju oraz ogólnopolskimi mediami pozwoliły na przekształcenie instytucji w nowoczesną w warstwie merytorycznej i organizacyjnej. Muzeum w rzeczywistości stało się instytucją o charakterze ogólnopolskim, a unikatowa, wciąż wzbogacana, największa kolekcja ludowych instrumentów muzycznych w kraju, dzięki szerokiej akcji promocyjnej weszła do ogólnopolskiego, a także międzynarodowego obiegu.
W latach 2012–2020 muzeum czternaście razy zostało laureatem konkursów, w tym konkursów ogólnopolskich: dwukrotnie laureatem Konkursu na Wydarzenie Muzealne Roku „Sybilla”, jedenastokrotnie konkursu „Mazowieckie Zdarzenie Muzealne „Wierzba”, laureatem konkursu „Fonogram źródeł” organizowanego przez II Program Polskiego Radia w ramach konkursu „Nowa Tradycja” oraz Nagrody im. Oskara Kolberga.
W tych też latach podjęto i zrealizowano szereg inwestycji. W 2015 roku muzeum zrealizowało projekt przy dofinansowaniu ze środków unijnych: "Instrumenty… – zobaczyć i usłyszeć tradycję", polegający na zwiększeniu walorów estetyczno-edukacyjnych oraz poprawie funkcjonalności muzeum poprzez modernizację przestrzeni ekspozycyjno-magazynowych w zamku, w ramach którego, m.in., udostępniono zwiedzającym nowe ekspozycje stałe, zwiększono bezpieczeństwo zbiorów, zmodernizowano przestrzenie magazynowe, wyposażono instytucję w nowoczesny sprzęt elektroniczny, podjęto działania wydawnicze i promocyjne. W maju 2019 roku otwarto nowo zbudowaną siedzibę muzeum przy ul. Kąpielowej w Szydłowcu – bazę administracyjno-edukacyjną instytucji, mieszczącą m.in. nowoczesne pomieszczenia magazynowe dla muzealnych zbiorów, salę konferencyjną, pomieszczenia edukacyjne, bibliotekę, pracownie merytoryczne i biura. Dzięki nowej siedzibie, stwarzającej nowe warunki pracy i przechowywania zbiorów, w pomieszczeniach zamkowych muzeum mieszczących wcześniej biura i magazyny, od 2019 roku sukcesywnie poszerzana jest i wzbogacana oferta muzealna o nowe ekspozycje stałe. Otwarta w zamku, w grudniu 2019 roku, wystawa stała „Magia instrumentów. Osobliwości "inwencja trzygłosowa"” jest pierwszą ekspozycją instrumentologiczną w kraju łączącą walory historyczno-artystyczne wnętrz z walorami instrumentologicznymi i oplecioną tak zróżnicowaną ofertą audialną. Wystawa w roku 2020 zdobyła kolejną „Sybillę” dla muzeum.
Wśród szerokich projektów merytorycznych realizowanych przez muzeum w ostatnich latach są, m.in. .: reaktywowany po latach V Ogólnopolski Konkurs na Budowę Ludowych Instrumentów Muzycznych – jedno z najważniejszych działań muzeum, pozwalających zachować polskie dziedzictwo muzyczne; projekt „Kobieta z harfą – wokół sekretnej aury obrazu”, „Ludowe "stradivariusy"”, „Malecki – urzeczeni pejzażem”, „Sobiescy – zachowane w dźwiękach”, „Ale "dżaz"! W instrumentarium ludowego rytmu”, „"Efemerofity" na ziemiach polskich – śladem migracji instrumentów muzycznych” oraz wystawy: „Dudy – niezwykły instrument muzyczny”, „Harmonie – gra cały świat”, „Zobaczyć muzykę źródeł. Muzyka i ludowe instrumenty muzyczne w malarstwie polskim”, czy „Motywy muzyczne w malarstwie europejskim XVII-XIX wieku w obrazach z kolekcji Muzeum Narodowego w Warszawie”.
Zbiory.
Muzeum jest specjalistyczną placówką obejmującą swym zasięgiem teren całego kraju. Posiada w swych zbiorach ok. 2 500 muzealiów etnograficznych i historyczno-artystycznych. Szydłowieckie zbiory instrumentów muzycznych pod względem liczebności i oryginalności nie mają odpowiednika w kraju. Tworzą je głównie polskie instrumenty ludowe, w tym instrumenty tradycyjne i narzędzia muzyczne, wykonane przez ludowych twórców, jak również instrumenty profesjonalne, polskie i obce, które znalazły się w obrębie oddziaływania muzyki ludowej i używane przez muzyków ludowych, a także rekonstrukcje instrumentów, które znane są tylko z przekazów źródłowych. Najstarszymi obiektami są: złóbcoki (1705 r.), basy kaliskie i mazowieckie (XVIII w.), trąbki (XVIII w.), kotły (XVII/XVIII w.), bębenki (XVIII w. i XIX w.). Do najciekawszych należy m.in. największy w Polsce zbiór harmonii różnych typów, duża kolekcja skrzypiec, cymbałów, instrumentów dudowych, piszczałek i instrumentów glinianych. Jedne z najcenniejszych nabytków muzeum to instrumenty należące do legendarnej kolekcji Mariana i Jadwigi Sobieskich, wybitnych polskich etnomuzykologów nabyte przez muzeum w 2014 r. Jest to kilkadziesiąt muzycznych artefaktów, głównie instrumentów muzycznych polskich i bałkańskich, w tym m.in. lira korbowa z końca XIX w. z Rzeszniówki koło Krzemieńca (Ukraina), cymbały rzeszowskie z 1. poł. XX w., skrzypce i basy z lat 20. XX w. Jana Rafalskiego ze wsi Jagodne, instrumentów dudowych z różnych regionów Polski. Inne, cenne nabytki muzeum, to: m.in. dudy podhalańskie Eugeniusza Sieczki w z lat 30. XX w., złóbcoki Andrzeja Bednarza z 1927 r. z kolekcji Bolesława Trzmiela, złóbcoki „gęśliki sądeckie” Józefa Zbozienia z ok. 1930 r., dudy wielkopolskie Edwarda Ignysia, czy dudy żywieckie Antoniego Piechy z poł. XX w. W 2016 roku muzeum zorganizowało "V Ogólnopolski Konkurs na Budowę Ludowych Instrumentów Muzycznych", za realizację którego zostało uhonorowane I nagrodą w konkursie "Mazowieckie Zdarzenie Muzealne – Wierzba" w kategorii "projekt otwarty". W konkursie uczestniczyło 38 budowniczych z 10 województw, którzy zgłosili do rywalizacji 144 instrumenty i narzędzia muzyczne, opublikowane w katalogu. Nagrodzone instrumenty zostały zakupione do zbiorów muzeum, m.in. dudy podhalańskie Piotra Majerczyka i dudy wielkopolskie Tomasza Kicińskiego, wzbogacając kolekcję tzw. instrumentów pokonkursowych.
W zbiorach muzeum znajdują się także narzędzia lutnicze, stolarskie oraz meble z warsztatu stolarskiego słynnego lutnika lubelskiego Franciszka „Borówki” Borowieckiego oraz lutnika ludowego ze Skarżyska-Kamiennej Jana Rafalskiego. W 1969 r. na zamówienie muzeum, Jan Rafalski wykonał komplet ukazujący fazy budowy instrumentów dłubanych – skrzypiec oraz basów.
Ekspozycja.
Wystawa stała „Instrumenty… – zobaczyć i usłyszeć tradycję” otwarta dla zwiedzających w 2015 r. powstała w ramach dużego projektu unijnego pod tym samym tytułem, który pozwolił zmodernizować Muzeum i jego przestrzenie ekspozycyjne zgodnie z nowoczesnymi standardami muzealnictwa. Wystawa, ukazująca polskie instrumentarium ludowe, prezentowana jest w trzech komnatach wschodniego skrzydła szydłowieckiego zamku. Pierwsza komnata (Sień Radziwiłłów) ukazuje ludowe instrumenty w układzie kapel, reprezentujących najbardziej charakterystyczne regiony etnograficzne Polski, w otoczeniu oryginalnych obrazów i fotogramów prezentujących rysunki, grafiki, archiwalne zdjęcia dokumentujące instrument w ikonografii i przedstawiające go jako inspiratora artystów. Instrumenty prezentowane w dwóch kolejnych komnatach (Komnaty Radziwiłłów I i II) prezentowane są w zarysach czterech podstawowych grup, z zachowaniem źródła pochodzenia dźwięku, tj. idiofony, membranofony, chordofony i aerofony. Na wystawie dostępne są stanowiska, gdzie można usłyszeć i obejrzeć nagrania archiwalne, pochodzące ze zbiorów Muzeum. Dostępne są także audioprzewodniki w czterech językach: polskim, angielskim, niemieckim i francuskim.
Otwarta w grudniu 2019 r. wystawa stała „Magia instrumentów. Osobliwości "inwencja trzygłosowa”" to kolejna wystaw instrumentologiczna. Prezentuje ona unikatowe muzyczne artefakty. Łączy walory muzykologiczne z historycznymi obiektu, w którym została udostępniona, ukazując historyczne wnętrza zamku, dekorowane renesansowymi polichromiami, polichromowanymi stropami kasetonowymi i renesansowymi detalami kamieniarskimi.
W pierwszej Sali ekspozycyjnej – w Komnacie Staropolskiej, dekorowanej renesansowym, polichromowanym stropem kasetonowym, renesansowym fryzem, uwypuklono aspekt historyczny wystawy, prezentując najstarsze instrumenty ze zbiorów muzeum – instrumenty muzyczne typowe dla instrumentarium dworskiego czasów świetności szydłowieckiego zamku – XV-wieczne kotły, XVIII-wieczne trąbki, różne typy instrumentów dudowych. Opowiada o nich narrator, wplatając w swój tekst informacje o historii zamku, wartości i symbolice dekoracji wnętrz, o jego dawnych właścicielach. Jego głos zsynchronizowany z efektami światło-dźwięk tworzy zajmującą opowieść w klimacie teatrum, w który wprowadza barokowy utwór Johanna Heinricha Schmelzera "Polnische Sackpfeifen a Tre," kończy zaś "Bauerhochzeit" Leopolda Mozarta. W komnacie tej prezentowana jest również kopia fragmentu polichromii z kościoła św. Jakuba w Mieronicach, z najstarszym w Polsce wizerunkiem św. Małgorzaty grającej na dudach (ok. 1360), czy kopia drzeworytu "Zabawa w" "karczmie ze Składu albo skarbca znakomitych sekretów" "ekonomii ziemiańskiej" Jakuba Kazimierza Haura z 1693 r.
Tzw. eksperymentarium dźwięku znajdujące się w środkowej części wystawy – w Komnacie Intermezzo to przestrzeń ekspozycyjna i zarazem przestrzeń doświadczania dźwięku instrumentów poprzez grę na wybranych chordofonach (strunowych) i idiofonach (samobrzmiących). Tu prezentowane są różnego typu cytry oraz instrumenty mechaniczne: m.in. XIX wieczne pozytywki płytowe i wałkowe. Dzięki specjalnym aplikacjom można się także przenieść w wirtualny świat muzyki. Symulatory dźwięku umożliwiają wirtualną grę na jednym z pięciu instrumentów: cytrze, dudach, lirze korbowej, gitarze lutniowej i pozytywkach. „Zagraną” melodię można nagrać, przesłać na swój telefon komórkowy i odsłuchać poza murami muzeum. Są też kolorowe pufopuzzle do układania wielkoformatowych obrazów, led light pady do szkicowania instrumentów. Emitowany jest film edukacyjny o fizycznej naturze dźwięku i jego właściwościach. Najmłodsi mogą także oddać się zabawie na jednym z ekranów dotykowych, na którym dostępne są specjalnie przygotowane gry związane z zagadnieniami instrumentologicznymi lub włożyć rękę, tudzież zajrzeć w głąb magicznych skrzynek kryjących instrumenty (atrakcja szczególnie ciekawa dla niedowidzących).
W Komnacie Lutniczej dekorowanej renesansowymi i empirowymi polichromiami zwrócono uwagę na estetykę i artystyczny kunszt najbardziej osobliwych instrumentów strunowych ze zbiorów MLIM. Są to gitary lutniowe, mandoliny neapolitańskie, portugalskie, skrzypce hybrydyczne, w tym skrzypce ludowe o nietypowych formach. Zwiedzający mogą je ożywić za pomocą interaktywnej batuty. Jej magiczne skinienie na wybrany instrument sprawia, że wnętrze komnaty wypełnia muzyka. Pobudzając do grania instrument (harfa) znajdujący się na „Portrecie kobiety w czarnej sukni” Johanna Petera Bredta (1820), zwiedzający znajdzie się w świecie dźwięków szydłowieckiego zamku z pierwszych dziesiątków lat XIX wieku, usłyszy bowiem "Walca", który napisał w Szydłowcu niemiecki kompozytor Heinrich Gerhadt Lenz, najprawdopodobniej podczas pobytu w szydłowieckim zamku, goszcząc u ostatniej jego właścicielki, księżnej Anny Sapieżyny.

</doc>
<doc id="1033348" url="https://pl.wikipedia.org/wiki?curid=1033348" title="Hematofag">
Hematofag

Hematofag (łac. "haematophagus", l. mn. "haematophaga") – pasożyt odżywiający się krwią z organizmu żywiciela, np. kleszcze, pijawki, niektóre owady (komary, meszki), a także kręgowce (kandyra, niektóre nietoperze).

</doc>
<doc id="1033349" url="https://pl.wikipedia.org/wiki?curid=1033349" title="Jacob Gyllenborg">
Jacob Gyllenborg



</doc>
<doc id="1033350" url="https://pl.wikipedia.org/wiki?curid=1033350" title="Jakob Gyllenborg">
Jakob Gyllenborg

Jakob Gyllenborg (ur. 7 marca 1648 w Uppsali., zm. 11 marca 1701) - polityk szwedzki W latach 1689-1695 był gubernatorem Uppsali. W roku 1693 był moderatorem parlamentu szwedzkiego, czyli tzw. landmarszałkiem ("Lantmarskalk"). 
Z jego imieniem związane są tak zwane Wielkie redukcje ("szw stora reduktionen") - konfiskata ziemi szlacheckiej przez szwedzkiego króla Karola XI przeprowadzona w 1680.

</doc>
<doc id="1033351" url="https://pl.wikipedia.org/wiki?curid=1033351" title="Skrzypek">
Skrzypek



</doc>
<doc id="1033352" url="https://pl.wikipedia.org/wiki?curid=1033352" title="NAAFI">
NAAFI

Navy, Army and Air Force Institutes (w skrócie "NAAFI") - Instytut Marynarki Wojennej, Wojsk Lądowych i Lotnictwa. Jest to nieprzynoszące dochodu zrzeszenie (zał. 6 grudnia 1920 r.), którego zadaniem jest zaopatrywanie kantyn wojskowych Wielkiej Brytanii. Dotyczy to zarówno wojsk stacjonujących w kraju, jak i za granicą.

</doc>
<doc id="1033353" url="https://pl.wikipedia.org/wiki?curid=1033353" title="Muzeum Ludowych Instrumentów Muzycznych">
Muzeum Ludowych Instrumentów Muzycznych



</doc>
<doc id="1033356" url="https://pl.wikipedia.org/wiki?curid=1033356" title="Alejandro Montecchia">
Alejandro Montecchia

 
Alejandro Montecchia (ur. 1 stycznia 1972 w Bahía Blanca) – argentyński koszykarz, rozgrywający, mistrz olimpijski z Aten.
W Argentynie koszykarz grał w Olimpia Venado Tuerto oraz Boca Juniors. W 1999 wyjechał do Europy, gdzie najpierw trzy sezony spędził we włoskiej Viola Reggio Calabria, a przez kolejne trzy był zawodnikiem Valencia BC. Karierę na starym kontynencie kończył w Armani Jeans Mediolan. Obecnie gra w Regatas w Argentynie.
Przez wiele lat był członkiem seniorskiej reprezentacji Argentyny. Może się poszczycić złotym medalem olimpijskim z Aten i srebrnym medalem Mistrzostw Świata w Koszykówce Mężczyzn 2002.

</doc>
<doc id="1033359" url="https://pl.wikipedia.org/wiki?curid=1033359" title="Gubernatorzy miasta Uppsala">
Gubernatorzy miasta Uppsala

Szwedzkie miasto Uppsala zostało założone w XII wieku. W późniejszym okresie było ważnym centrum kultury i nauki szwedzkiej ze względu na Uniwersytet. Było też stolicą prowincji Uppland ważnej, ponieważ nieodległej od Sztokholmu. Znani są namiestnicy bądź gubernatorzy ("Landshövdingar") od roku 1634. Od tego stanowiska zaczynało wielu szwedzkich mężów stanu.

</doc>
<doc id="1033361" url="https://pl.wikipedia.org/wiki?curid=1033361" title="Gustaf Thure Rudbeck">
Gustaf Thure Rudbeck



</doc>
<doc id="1033363" url="https://pl.wikipedia.org/wiki?curid=1033363" title="Andrzej Skrzyński">
Andrzej Skrzyński

Andrzej Jan Skrzyński (ur. 17 listopada 1945 w Jankowej, zm. 13 listopada 2011) – polski polityk, poseł na Sejm II i IV kadencji.
Życiorys.
Syn Jerzego. Ukończył w 1965 Technikum Rolnicze w Breniu. Działał w Związku Młodzieży Wiejskiej, a od lat 70. do rozwiązania w Polskiej Zjednoczonej Partii Robotniczej. Pracował w Komitecie Wojewódzkim PZPR w Tarnowie (m.in. jako zastępca kierownika wydziału organizacyjnego).
Sprawował mandat posła na Sejm II kadencji z listy Sojuszu Lewicy Demokratycznej oraz IV kadencji z okręgu tarnowskiego, wybranego z ramienia komitetu koalicyjnego SLD-UP. W IV kadencji pracował w Komisji Regulaminowej i Spraw Poselskich. W 2005 nie ubiegał się o reelekcję. Był radnym Sejmiku Województwa Małopolskiego I kadencji w latach 1998–2001. W przedterminowych wyborach parlamentarnych w 2007 bez powodzenia kandydował ponownie do Sejmu z listy koalicji Lewica i Demokraci. W 2010 bezskutecznie kandydował z listy SLD do sejmiku. Zasiadał w wojewódzkich władzach SLD.
W 1998 został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.
Pochowany na cmentarzu Podgórskim (kwatera XXVII/9/20).

</doc>
<doc id="1033364" url="https://pl.wikipedia.org/wiki?curid=1033364" title="Pehr Lennartsson Ribbing">
Pehr Lennartsson Ribbing



</doc>
<doc id="1033384" url="https://pl.wikipedia.org/wiki?curid=1033384" title="Don Pasquale">
Don Pasquale

Don Pasquale – opera buffa w trzech aktach autorstwa Gaetana Donizettiego. Libretto napisał Giovanni Ruffini. Premiera odbyła się 3 stycznia 1843 w Théâtre Italien w Paryżu.
Treść:
AKT I
Odsłona 1
Bogaty stary kawaler Don Pasquale pragnie się ożenić, aby tym sposobem wydziedziczyć swego siostrzeńca Ernesta, który chce zawrzeć związek małżeński wbrew woli wuja, ale nie może tego uczynić bez finansowego wsparcia z jego strony. O znalezienie odpowiedniej kandydatki poprosił Pasquale swego przyjaciela doktora Malatestę. Ten oświadcza mu, że najodpowiedniejszą osobą będzie jego własna siostra, Sofronia, ciche i skromne dziewczę wychowane w klasztorze. Ernesto, dowiedziawszy się o planach wuja, jest zrozpaczony, a jego gniew kieruje się przeciwko doktorowi, którego podejrzewa o zdradę łączącej ich dotąd przyjaźni.
Odsłona 2
Narzeczona Ernesta, Norina, czyta list, w którym Ernesto donosi jej o matrymonialnych planach wuja, jednak odwiedzający ją doktor Malatesta wyjaśnia, iż po to właśnie przyjął rolę swata Don Pasquala, aby dopomóc jej i Ernestowi. Według pomysłu doktora to właśnie ona, Norina, ma być przedstawiona Don Pasqualowi jako Sofronia, a po podpisaniu fikcyjnego kontraktu ślubnego tak mu uprzykrzy życie, że ten, aby się jej pozbyć, zgodzi się na wszelkie warunki. Norina przy wtórze doktora wesoło przygotowuje się do wymyślonej dla niej roli.
AKT II
Ernesto, który nie wie o sprytnym planie doktora Malatesty ubolewa nad swym smutnym losem. Tymczasem do domu Don Pasquala przybywa doktor z przebraną odpowiednio Noriną, którą Don Pasquale jest tak oczarowany, że z miejsca posyła po notariusza aby spisać akt ślubu. Przybywa podstawiony notariusz. Doktor dyktuje mu akt, na mocy którego rzekoma Sofronia zostaje właścicielką połowy majątku swego małżonka. Ernesto, któremu Malatesta na stronie wyjaśnił swój sprytny plan, chętnie składa swój podpis na akcie, jako świadek. Po podpisaniu owego kontraktu zachowanie Noriny ulega nagłej zmianie. Ze skromnej i potulnej dziewczyny przekształca się w nieznośną despotkę i poczyna wydawać dyspozycje, które grożą jej rzekomemu małżonkowi ruiną finansową. Don Pasquale jest zdumiony i przerażony tą metamorfozą.
AKT III
Odsłona 1
Don Pasquale ma w domu istne piekło. Rzekoma Sofronia tyranizuje go bezlitośnie. Przyjęła cały legion służby, a w różnych sklepach pozamawiała kosztowne stroje. Teraz oświadcza nieszczęsnemu Pasqualowi, że wybiera się do teatru i wróci dopiero nad ranem. Jednakże wychodząc niby niechcący upuszcza liścik, z którego wynika, że zamiast iść do teatru ma się w ogrodzie spotkać z kochankiem. Wściekły Don Pasquale każe sprowadzić doktora Malatestę i czyni mu gorzkie wyrzuty. Doktor wysłuchuje spokojnie jego skarg i proponuje plan przyłapania wiarołomnej żony na gorącym uczynku, co usłyszawszy Don Pasquale odzyskuje dobry humor, wyrażony w kapitalnym duecie z doktorem.
Odsłona 2
W ogrodzie Ernesto przy wtórze odległego chóru śpiewa sentymentalną serenadę. Zbliża się do niego Norina i oboje oddają się marzeniom o bliskim już szczęściu. Widząc nadchodzącego Don Pasquala Ernesto kryje się wśród krzewów. Don Pasquale zastaje Norinę samą. Żąda, aby wyjawiła mu imię kochanka, a wobec odmowy oświadcza, iż będzie musiała ona opuścić jego dom, ponieważ postanowił właśnie zgodzić się na małżeństwo Ernesta z Noriną i sprowadzić ich oboje do siebie. Na to spośród drzew wyłania się Ernesto. Sytuacja wyjaśnia się: Don Pasquale dowiaduje się, że Sofronia i Norina to jedna i ta sama osoba. Początkowo zdumiony i zły, w końcu jednak wybacza wszystkim odegraną przed nim komedię i cała historia kończy się szczęśliwie.
/Józef Kański
https://www.opera.krakow.pl/pl/repertuar/spektakl/418/don-pasquale
Streszczenie.
Akt pierwszy.
"Sceny 1.-3.: pokój w domu Don Pasquala, 9 rano"
Ernesto odrzucił kobietę, którą jego wuj dla niego znalazł, w konsekwencji czego ma zostać wydziedziczony. Ernesto deklaruje swoje oddanie względem młodej, ale biednej, wdowy Noriny. Widząc determinację Ernesta Don Pasquale postanawia ożenić się w późnym wieku i spłodzić dziedzica i niespokojnie oczekuje na swojego doktora, Dr. Malatestę, który jest zdecydowany pokazać Don Pasqualowi jego głupotę, lecz udaje poszukiwania odpowiedniej narzeczonej.

</doc>
<doc id="1033389" url="https://pl.wikipedia.org/wiki?curid=1033389" title="Juliusz Siwak">
Juliusz Siwak

Juliusz Tomasz Siwak (ur. 22 maja 1883 we Lwowie, zm. w Krakowie) – podpułkownik piechoty Wojska Polskiego.
Życiorys.
Juliusz Siwak urodził się 22 maja 1883 roku we Lwowie, w rodzinie Józefa i Katarzyny z Maksymowskich. 18 sierpnia 1904 roku, jako ochotnik, wstąpił do cesarskiej i królewskiej armii. Służył w 20 Galicyjskim pułku piechoty, w którym zajmował kolejno stanowiska: dowódcy plutonu, adiutanta batalionu, dowódcy kompanii, dowódcy batalionu i kierownika grupy wyszkolenia. W 1918 roku został członkiem polskiej, patriotycznej organizacji „Wolność”, działającej w jego macierzystym pułku.
W listopadzie 1918 roku, po powrocie z frontu włoskiego, wstąpił do Wojska Polskiego w randze kapitana i tymczasowo dowodził 1 pułkiem strzelców podhalańskich. 25 lipca 1920 roku, po powrocie z wyprawy na Kijów, objął dowództwo 3/V baonu wartowniczego w Cieszynie. 30 września 1920 roku został zatwierdzony z dniem 1 kwietnia 1920 roku w stopniu majora, w piechocie, w grupie oficerów byłej armii austriacko-węgierskiej. Pełnił wówczas służbę 19 pułku piechoty.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 71. lokatą w korpusie oficerów piechoty. Później dowodził batalionem w 55 pułku piechoty oraz zajmował stanowisko zastępcy dowódcy 61 pułku piechoty wielkopolskiej. 31 marca 1924 roku został awansowany na podpułkownika ze starszeństwem z dniem 1 lipca 1923 roku i 39. lokatą w korpusie oficerów piechoty. Następnie pełnił służbę w dowództwie 15 Dywizji Piechoty w Bydgoszczy, pozostając oficerem nadetatowym 61 pp. W październiku 1927 roku został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Włocławek na okres sześciu miesięcy celem odbycia praktyki poborowej. W kwietniu 1928 roku przeniesiony został do Powiatowej Komendy Uzupełnień Grodno na stanowisko komendanta. Z dniem 31 grudnia 1928 roku przeniesiony został w stan spoczynku. W 1934 roku pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas „przewidziany do użycia w czasie wojny”.
Po zakończeniu II wojny światowej do końca swojego życia mieszkał w Krakowie. Zmarł prawdopodobnie w Krakowie w latach 60. XX wieku.
Pułkownik Juliusz Siwak został upamiętniony na tablicy pamiątkowej, umieszczonej w kościele św. Kazimierza w Nowym Sączu w 1988, honorującej dowódców 1 pułku strzelców podhalańskich.

</doc>
<doc id="1033391" url="https://pl.wikipedia.org/wiki?curid=1033391" title="Erik Lindschöld">
Erik Lindschöld

Erik Lindschöld (ur. 1634, zm. 1690) – hrabia i radca stanu Karola XI króla Szwecji, był również kanclerzem uniwersytetu w Lund.
Twórczość.
Napisał kilka psalmów, które wydrukowane zostały w oficjalnej księdze psalmów ("svenska psalmböckerna") z roku 1695, m.in. jego psalm "När jag uti min enslighet".

</doc>
<doc id="1033392" url="https://pl.wikipedia.org/wiki?curid=1033392" title="Natalja Konoplowa">
Natalja Konoplowa

Natalja Konoplowa, ros. Наталья Викторовна Коноплёва (ur. 23 listopada 1944 w Murmańsku, zm. 15 marca 2011 w Moskwie) – radziecka i rosyjska szachistka, arcymistrzyni od 1976 roku.
Kariera szachowa.
Pierwszy międzynarodowy sukces odniosła w 1965, zwyciężając w międzynarodowym turnieju w Piotrowie Trybunalskim. Wkrótce awansowała do ścisłej światowej czołówki, dwukrotnie zajmując czołowe lokaty w turniejach międzystrefowych i będąc bardzo blisko awansu do meczów pretendentek. W 1971 w Ochrydzie podzieliła IV–V miejsce (wraz z Márią Ivánką, którą następnie pokonała 4 : 2 w meczu rozegranym w Moskwie), a dwa lata później na Minorce podzieliła II–V lokatę; w dogrywce (rozegranej w Kisłowodzku) zajęła czwarte, ostatnie miejsce. Wyniki te odpowiadały w ówczesnym okresie V–VI pozycji na świecie.
Kilka razy startowała w finałach mistrzostw Związku Radzieckiego, najlepszy wynik osiągając w 1972, kiedy to podzieliła II–IV miejsce. Oprócz tego podzieliła II lokaty w turniejach w Sofii (1970) i Tbilisi (1973). 
Najwyższy wynik rankingowy w karierze osiągnęła 1 stycznia 1975; mając 2285 punktów, zajmowała wówczas 13. miejsce na światowej liście FIDE. Od 1992 nie startowała w turniejach klasyfikowanych przez tę federację.

</doc>
<doc id="1033394" url="https://pl.wikipedia.org/wiki?curid=1033394" title="3d studio max">
3d studio max



</doc>
<doc id="1033395" url="https://pl.wikipedia.org/wiki?curid=1033395" title="Piotr Polk">
Piotr Polk

Piotr Polk (ur. 22 stycznia 1962 w Kaletach) – polski aktor teatralny, telewizyjny, filmowy i dubbingowy, piosenkarz.
Życiorys.
Pochodzi z Górnego Śląska. W jego domu rodzinnym mówiło się po niemiecku lub w gwarze śląskiej. Polszczyzny ogólnej nauczył się dopiero przed egzaminami do szkoły aktorskiej.
Uczył się w technikum elektrycznym w Kaletach. Ukończył szkołę muzyczną, gdzie uczył się gry na akordeonie, fortepianie, perkusji i gitarze. . W 1986 ukończył PWSFTviT im. Leona Schillera w Łodzi. Jeszcze w czasie studiów zadebiutował na szklanym ekranie epizodyczną rolą w miniserialu "Żuraw i czapla" (1985). W 1989 zagrał Zygmunta III Wazę w serialu historycznym "Kanclerz". W 1990 wyjechał do Francji, gdzie mieszkał przez kolejne trzy lata. Otrzymał propozycję gry na deskach paryskiego teatru.
Po powrocie do Polski zagrał księdza Andrzeja Zagórskiego w "Plebanii" (2001–2002, 2005), kapelana Brzęczyka w "Bao-Bab, czyli zielono mi" (2003) i Olgierda w "Codzienna 2 m. 3" (2006–2007). Szeroką rozpoznawalność zapewniły mu serialowe role: Ryszarda Majewskiego w "Samym życiu" (2002–2008) i Konrada Kowalczyka, ojca głównej bohaterki w "Kopciuszku" (2006–2007). W 2007 był finalistą drugiej edycji programu rozrywkowego Polsatu "Jak oni śpiewają". W 2008 nagrał debiutancki, solowy album studyjny pt. "Polk in Love", który został wydany w Polsce oraz w Wielkiej Brytanii i za który otrzymał certyfikat złotej płyty w Polsce. Od 2008 gra młodszego inspektora Oresta Możejkę w serialu TVP1 "Ojciec Mateusz".
24 stycznia 2011 wydał drugi album pt. "Mój film", za który otrzymał certyfikat złotej płyty w Polsce. W latach 2012–2014 kreował postać chirurga i profesora Krzysztofa Florczyka w "Lekarzach". W latach 2017–2020 występował w roli doktora Roberta Kowalczyka w serialu "W rytmie serca". W 2018 był jednym z bohaterów reality show "Lepiej późno niż wcale". W 2019 zasiadł gościnnie w jury w jednym odcinku 11. edycji programu "Twoja twarz brzmi znajomo".
Życie prywatne.
W latach 1986–1993 był mężem Hanny Wryczy (zm. 2019), a w latach 2000–2011 Magdaleny Wołłejko; oba małżeństwa zakończyły się rozwodami. W 2015 poślubił Joannę Gajewską. Jego pasierbicą jest posłanka Koalicji Obywatelskiej Aleksandra Gajewska.
Role teatralne.
Teatr Studio w Warszawie
Teatr Syrena w Warszawie
Krakowski Teatr Scena STU

</doc>
<doc id="1033399" url="https://pl.wikipedia.org/wiki?curid=1033399" title="Prelude to the Millennium">
Prelude to the Millennium

Prelude to the Millennium: Essentials of Symphony – kompilacja utworów grupy Symphony X. Zawiera ona najlepsze nagrania z pierwszych czterech płyt studyjnych, ale nie znalazła się na niej żadna kompozycja w wersji oryginalnej z pierwszego albumu grupy 'Symphony X'. Jednak utwór Masquerade z pierwszej płyty ukazał się w wersji z obecnym wokalistą Russellem Allenem.

</doc>
<doc id="1033401" url="https://pl.wikipedia.org/wiki?curid=1033401" title="Jan Knapik (1951–2012)">
Jan Knapik (1951–2012)

Jan Leopold Knapik (ur. 16 czerwca 1951 w Lipinkach, zm. 7 grudnia 2012 w Kunowej) – polski samorządowiec i polityk, poseł na Sejm IV kadencji.
Życiorys.
Syn Stanisława i Marii. Ukończył w 1977 studia na Wydziale Mechanicznym Politechniki Krakowskiej. Od 1977 do rozwiązania należał do Polskiej Zjednoczonej Partii Robotniczej. W latach 1970–2001 pracował w Fabryce Maszyn Wiertniczych i Górniczych „Glinik” (w tym od lat 80. na stanowiskach kierowniczych). Od 1998 do 2001 był radnym powiatu gorlickiego. Sprawował mandat posła na Sejm IV kadencji z okręgu nowosądeckiego, wybranego z listy Sojuszu Lewicy Demokratycznej. Pracował w Komisji Regulaminowej i Spraw Poselskich oraz Komisji Gospodarki.
W 2005 i 2007 bez powodzenia kandydował w wyborach parlamentarnych, w 2006 bezskutecznie ubiegał się o mandat radnego powiatu gorlickiego, a w 2010 o mandat radnego sejmiku. Został przewodniczącym Międzyzakładowego Autonomicznego Związku Zawodowego Pracowników Inżynieryjno-Technicznych i Ekonomicznych, działał w Polskim Związku Łowieckim. Zasiadał w wojewódzkich władzach SLD.
W 1997 odznaczony Brązowym Krzyżem Zasługi.

</doc>
<doc id="1033405" url="https://pl.wikipedia.org/wiki?curid=1033405" title="Jan Knapik">
Jan Knapik



</doc>
<doc id="1033406" url="https://pl.wikipedia.org/wiki?curid=1033406" title="Kamieniołomy szydłowieckie">
Kamieniołomy szydłowieckie

Kamieniołomy szydłowieckie – zbiorcza nazwa służąca do określenia wszystkich kamieniołomów znajdujących się w Szydłowcu oraz okolicy. 
Szydłowiec wzniesiony został na kamieniu - piaskowcu szydłowieckim z okresu jurajskiego. Mieszkańcy miasta budowali swe domy na skale, a podłoże niektórych placów, na przykład Rynku Słomianego (obecnie Plac Wolności), stanowiła lita płyta piaskowcowa. Tradycje kamieniarskie sięgają początków powstawania osady, a więc XIV wieku. Od czasów działalności rodu Szydłowieckich miasto jest ważnym (przynajmniej w skali regionu) ośrodkiem kamieniarstwa. Ośrodkowi temu przypisywane są m.in. kamienne chrzcielnice, które trafiały na tereny Małopolski (Bodzentyn, Radom, Szydłowiec) oraz Mazowsza (Grójec). Dziełem miejscowych mistrzów kunsztu kamieniarskiego są także liczne inne elementy "małej architektury" z przełomu średniowiecza i renesansu. Do nich należy zaliczyć portal z prezbiterium do zakrystii radomskiej fary. Podobne piaskowcowe portale i obramowanie okienne znajdują się poza samym Szydłowcem i pobliskimi Chlewiskami, także w Ćmielowie, Końskich i Żarnowie - zawsze związane z fundacyjnym kręgiem Szydłowieckich. 
Pośród innych miejscowych rzemieślników, kamieniarze musieli stanowić stale znaczącą grupę, choć najpewniej nie byli zrzeszeni w cechu. Przez stulecia bowiem wyroby oparte na miejscowych surowcach mineralnych, w tym kamienie młyńskie, żarna i osełki miały znaczenie ponadregionalne. Wyroby z szydłowieckich zakładów kamieniarskich można spotkać w dużych miastach takich jak Warszawa czy Kraków. 
W drugiej połowie XIX i na początku XX wieku, piaskowiec szydłowiecki stał się bardzo popularnym materiałem budowlanym. Na terenie miasta oraz w okolicy powstało wiele kamieniołomów oraz zakładów obróbki kamienia. Ostatni okres gwałtownego wydobycia kamienia przypada na lata pięćdziesiąte oraz sześćdziesiąte dwudziestego stulecia i wiązał się z odbudową miast polskich po wojennych zniszczeniach. W odbudowywanych po zniszczeniach wojennych zabytkach Warszawy piaskowiec szydłowiecki zastąpił stosowany tu niegdyś, zwłaszcza w klasycyzmie, podobny w barwie piaskowiec kunowski. Płytami piaskowcowymi pokryto też elewacje nowych monumentalnych budowli (w tym gmachów na ul. Marszałkowskiej i Pałacu Kultury w Warszawie). 
Obecnie wydobycie piaskowca przeniosło się poza miasto. Eksploatacja prowadzona jest w kamieniołomie w Śmiłowie. Na terenie miasta pozostały praktycznie trzy nieczynne kamieniołomy - "Pikiel" i "Podkowiński" (ich nazwy pochodzą od dawnych, przedwojennych przedsiębiorców kamieniarskich) oraz położone nieco dalej na wschód kamieniołom "Polanki". Nieczynne łomy nie straciły jednak swego znaczenia. Wciąż przyczyniają się do promocji miasta. Kamieniołomy Pikiel i Podkowiński, częściowo wypełnione wodą i zarastające rzadkim lasem zachowały ściany skalne, dzięki czemu stają się miejscami wypoczynku, spełniając rolę parku miejskiego.

</doc>
<doc id="1033412" url="https://pl.wikipedia.org/wiki?curid=1033412" title="Międzynarodowe Stowarzyszenie Miast Orędowników Pokoju">
Międzynarodowe Stowarzyszenie Miast Orędowników Pokoju

Międzynarodowe Stowarzyszenie Miast Orędowników Pokoju (International Association of Peace Messengers Cities, IAPMC) zostało założone w celu uznawania oraz popierania roli i odpowiedzialności miast w budowaniu "kultury pokoju".
Pierwsze spotkanie stowarzyszenia odbyło się w 1988 r., we francuskim Verdun. Zostało ono sformalizowane na spotkaniu Zgromadzenia Ogólnego ONZ w amerykańskim New Haven, w 1990 roku. Prawnie zostało zatwierdzone w marokańskim Marrakeszu, w 1991 r.
Ten ruch społeczny rozpoczął się w Międzynarodowym Roku Pokoju, w 1986 r., kiedy to wybrano 62 miasta spośród tysięcy. Przedstawiciele tych 62 miast spotkali się 7-8 września 1988 roku w Verdun, by uczestniczyć:
Stowarzyszenie istnieje jako rezultat wyznaczenia na „"Orędowników Pokoju"” (Peace Messengers) przez Zgromadzenie Ogólne ONZ. Stanowczo wierzy się, że lokalne władze mają głęboki obowiązek przyjąć aktywną, twórczą rolę w tworzeniu "kultury pokoju" wraz z jej granicami.
Międzynarodowe Stowarzyszenie Miast Orędowników Pokoju zostało założone w 1996 roku i aktualnie zarządza programem w imieniu Sekretarza Generalnego Organizacji Narodów Zjednoczonych.
Obecnie nowe miasta członkowskie mogą ubiegać się o członkostwo, zapewniając, że spełniają i zgadzają się z kryteriami członkostwa albo kontaktując się z urzędnikami (prezes lub sekretarz generalny) lub którymkolwiek miastem członkowskim, które może wysunąć kandydaturę nowego miasta członkowskiego na posiedzeniu Zgromadzenia Ogólnego ONZ.
Członkowie.
Do 2006 roku Międzynarodowe Stowarzyszenie Miast Orędowników Pokoju liczy 87 członków, z czego 59 to miasta założycielskie.
Poniżej znajduje się pełna lista członków ułożona w porządku alfabetycznym. W nawiasach podano nazwy krajów, w których położone są miasta członkowskie.

</doc>
<doc id="1033414" url="https://pl.wikipedia.org/wiki?curid=1033414" title="Bitwa pod Flodden Field">
Bitwa pod Flodden Field

Bitwa pod Flodden Field – starcie zbrojne, które miało miejsce dnia 9 września 1513 r. w trakcie wojny szkocko-angielskiej. Bitwa pomiędzy szkocką armią inwazyjną pod wodzą króla Jakuba IV a wojskami angielskimi Thomasa Howarda (2 księcia Norfolk) zakończyła się druzgocącą klęską Szkotów i śmiercią króla Jakuba.
Przed bitwą.
Konflikt rozpoczął się wypowiedzeniem wojny Anglikom przez króla Jakuba IV. Władca zamierzał wiązać siły króla Henryka VIII, przygotowujące się wówczas do kampanii przeciwko francuskiemu władcy Ludwikowi XII. Anglia była w tym czasie członkiem Ligi Świętej skierowanej przeciwko Francji, z którą walczyła po stronie takich państw jak Szwajcaria czy Hiszpania, wspierając między innymi cesarza rzymsko-niemieckiego Maksymiliana I i papieża Juliusza II.
Władca Szkocji na czele ponad 60 tys. ludzi pomaszerował w kierunku terytorium Anglii. Po dotarciu armii w rejon pola bitwy, siły Szkotów stopniały do 30 tys. żołnierzy. Reszta bądź zdezerterowała, bądź też poległa w mniejszych potyczkach na terytorium angielskim. Naprzeciwko Szkotów stanęła podobnie liczna armia angielska.
Miejsce bitwy znajdowało się w pobliżu wioski Branxton w hrabstwie Northumberland. Stąd bitwa w wielu źródłach nazywana jest alternatywnie bitwą pod Branxton. Szkoci rozbili swój obóz na polach pod Flodden, leżącym w pobliżu Branxton. Bitwa była ostatnią bitwą stoczoną na ziemiach Northumberlandu.
Bitwa.
Obie strony przed starciem straciły wiele godzin na ciągłym manewrowaniu. W końcu Anglikom udało się przekroczyć rzekę Till i wyjść na tyły Szkotów. Działa szkockie otworzyły jako pierwsze ogień, jednak na skutek kiepskiego wyszkolenia kanonierów oraz wilgotnego prochu strzelniczego, większość salw była niecelna.
Wówczas to bardziej ruchliwe i lepiej wytrenowane jednostki angielskiej artylerii otworzyły morderczy i precyzyjny ogień, przepędzając szkockich kanonierów z pola walki. Działa angielskie oraz łucznicy skoncentrowali następnie ogień na szkockich pikinierach. Wysokie straty wywołane ostrzałem zmusiły w końcu Szkotów do przypuszczenia ataku ze wzgórza i wyjścia w zasięg piechoty angielskiej. Angielskie gizarmy były górą w starciu ze szkockimi pikami. Te od czasów bitwy pod Bannockburn niewiele się zmieniły, spełniając swoją rolę jedynie w walce z kawalerzystami.
W tej krwawej bitwie Szkoci zostali okrążeni i rozbici. W bitwie zginął król, jego nieślubny syn, jeden biskup, dwóch opatów, dwunastu hrabiów, czternastu lordów i wielu przedstawicieli prawie wszystkich szlacheckich rodów Szkocji oraz ponad 10 tys. żołnierzy. Straty angielskie szacowane są na 1,5 tys. do 4 tys. ludzi.
Po bitwie.
Z taktycznego punktu widzenia bitwa była pierwszym starciem na ziemi angielskiej, w którym główną rolę odegrała artyleria. Była też jednym z ostatnich starć, w którym osławieni angielscy łucznicy znacząco przyczynili się do zwycięstwa.
Thomas Howard, 1 hrabia Surrey otrzymał po bitwie z rąk króla Henryka VIII księstwo Norfolku. W samej Szkocji nie było rodziny szlacheckiej, która nie straciłaby w bitwie członka swojej rodziny. Wydarzeniu temu poświęcona jest m.in. szkocka pieśń pt. "The Flowers of the Forest".

</doc>
<doc id="1033418" url="https://pl.wikipedia.org/wiki?curid=1033418" title="System zwalczania pocisków balistycznych">
System zwalczania pocisków balistycznych



</doc>
<doc id="1033426" url="https://pl.wikipedia.org/wiki?curid=1033426" title="Bożena Kizińska">
Bożena Kizińska

Bożena Maria Kizińska (ur. 12 sierpnia 1949 w Woli Żyznej) – polska polityk, nauczycielka, posłanka na Sejm IV kadencji.
Życiorys.
Ukończyła w 1986 studia na Wydziale Wychowania Fizycznego Akademii Wychowania Fizycznego w Krakowie. W latach 1972–1974 pracowała jako nauczycielka w szkołach podstawowych, następnie do 2001 w II Liceum Ogólnokształcącym im. Jana Śniadeckiego w Kielcach.
Od 1975 do rozwiązania należała do Polskiej Zjednoczonej Partii Robotniczej. Sprawowała mandat posłanki na Sejm IV kadencji z okręgu kieleckiego, wybranej z listy Sojuszu Lewicy Demokratycznej. Pracowała w Komisji Sprawiedliwości i Praw Człowieka oraz Komisji Edukacji, Nauki i Młodzieży. W 2005 nie uzyskała ponownie mandatu, powróciła do pracy jako nauczycielka wychowania fizycznego. W wyborach parlamentarnych w 2011 również nie uzyskała mandatu. Zasiadała w krajowych władzach SLD.
Jest honorowym obywatelem gminy Szydłów. W 2005 otrzymała Srebrny Krzyż Zasługi.

</doc>
<doc id="1033431" url="https://pl.wikipedia.org/wiki?curid=1033431" title="F-Spot">
F-Spot

F-Spot – przeglądarka grafik zaprojektowana do zarządzania plikami graficznymi w środowisku GNOME.
Opcje.
Interfejs F-Spota zaprojektowano by był prosty w użyciu i funkcjonalny, jednak by jednocześnie dostarczał wszelkich zaawansowanych możliwości jak tagowanie zdjęć oraz wyświetlanie danych EXIF oraz XMP.
Wszystkie popularne formaty plików graficznych są wspierane, włączając w to takie formaty jak JPEG, PNG, TIFF, DNG, GIF, SVG, PPM, RAW (CR2, PEF, ORF, SRF, CRW, MRW i RAF).
Zdjęcia mogą być bezpośrednio zaimportowane z cyfrowego aparatu fotograficznego dzięki wykorzystaniu libgphoto2.
Przy edycji zdjęć pomocne mogą okazać się zaimplementowane w F-Spot takie funkcje jak wycinanie, obrót, zmiana rozmiaru, redukcja efektu czerwonych oczu czy wersjonowanie. Dostępne są również wiele funkcji edycji koloru wśród których takie jak edycja jasności, kontrastu i temperatury.
Płyty w formacie Photo CD mogą być stworzone poprzez zaznaczenie kilku fotografii i wybranie opcji eksportu na CD z głównego menu programu.
Obrazy ze zbiorów F-Spota mogą być wysyłana na różne internetowe galerie jak Flickr lub Google Picasa Web Album.
Informacje techniczne.
F-Spot jest napisany w języku C# z użyciem Mono.
Projekt F-Spot został początkowo tworzony przez Ettore Perazzoli, którego obecnie zastąpił Larry Ewing.

</doc>
<doc id="1033432" url="https://pl.wikipedia.org/wiki?curid=1033432" title="Państwowa Agencja Rozwiązywania Problemów Alkoholowych">
Państwowa Agencja Rozwiązywania Problemów Alkoholowych

Państwowa Agencja Rozwiązywania Problemów Alkoholowych (PARPA) – dawna agencja rządowa powołana z dniem 1 lipca 1993 jako jednostka organizacyjna z siedzibą w Warszawie bezpośrednio podporządkowana Ministrowi Zdrowia i Opieki Społecznej. Od 1996 działała na podstawie ustawy o wychowaniu w trzeźwości i przeciwdziałaniu alkoholizmowi. Z dniem 1 stycznia 2022 Państwowa Agencja Rozwiązywania Problemów Alkoholowych została połączona z Krajowym Biurem do Spraw Przeciwdziałania Narkomanii w Krajowe Centrum Przeciwdziałania Uzależnieniom. 
Wieloletnim dyrektorem Agencji był psycholog i działacz społeczny Jerzy Mellibruda, a następnie psycholog – Joanna Mikuła (wcześniej kierowała działem lecznictwa odwykowego w PARPA). Do 2019 dyrektorem PARPA był Krzysztof Brzózka. Pełniącą obowiązki dyrektora była następnie Katarzyna Michalska, a jej zastępczynią – Katarzyna Łukowska (p.o. dyrektora PARPA w latach 2019–2021).
Na zlecenie Państwowej Agencji Rozwiązywania Problemów Alkoholowych powstała w 1996 pierwsza ogólnopolska placówka zajmująca się pomocą ofiarom przemocy w rodzinie, Ogólnopolskie Pogotowie Dla Ofiar Przemocy w Rodzinie „Niebieska Linia”, prowadząca pierwszy ogólnopolski darmowy telefon dla ofiar przemocy w rodzinie Niebieska Linia.
PARPA sprawowała też merytoryczny nadzór nad pracą gminnych i miejskich komisji rozwiązywania problemów alkoholowych. Przed powstaniem agencji w dniu 1 lipca 1993 roku jej zadania pełniło Biuro Pełnomocnika Ministra Zdrowia i Opieki Społecznej ds. profilaktyki i rozwiązywania problemów alkoholowych na podstawie zarządzenia Nr 16 Ministra Zdrowia i Opieki Społecznej z dnia 5 listopada 1991 r. w sprawie nadania Ministerstwu Zdrowia i Opieki Społecznej regulaminu organizacyjnego.

</doc>
<doc id="1033436" url="https://pl.wikipedia.org/wiki?curid=1033436" title="Twilight in Olympus">
Twilight in Olympus

Twilight in Olympus – czwarty album studyjny grupy Symphony X. Zawiera 8 utworów, w tym takie klasyki jak: "Smoke and Mirrors" i "Through the Looking Glass" utwór epicki oparty po części na sequelu 'Alicji W Krainie Czarów' 'Po drugiej stronie lustra' autorstwa Lewisa Carrolla. Utwór "Lady of the Snow" jest zainspirowany Japońską postacią mitologiczną, Yuki Onna. "Sonata" zawiera części z drugiego przejścia 8. Sonaty na pianino Beethovena ("Pathétique"). W utworze "Orion - The Hunter" pojawiają się cytaty muzyczne z pierwszego albumu grupy "Symphony X". Na tym albumie po raz pierwszy i ostatni na perkusji gra Tom Walling.

</doc>
<doc id="1033443" url="https://pl.wikipedia.org/wiki?curid=1033443" title="Tablice rejestracyjne w Związku Radzieckim">
Tablice rejestracyjne w Związku Radzieckim

Radzieckie tablice rejestracyjne wydawano w Rosji Radzieckiej i później w ZSRR (podobnie jak przed rewolucją październikową w Imperium Rosyjskim) wszystkim pojazdom, które poruszały się po drogach publicznych, w tym – oprócz pojazdów silnikowych – do pewnego momentu także rowerom i pojazdom konnym (np. dorożkom).
Przed II wojną światową.
Pierwszym miastem Imperium Rosyjskiego, w którym pojawiły się tablice rejestracyjne na samochodach, była Ryga w 1904 roku, następnie wprowadzano je także w innych miastach. W 1910 roku car Mikołaj II ratyfikował międzynarodową konwencję paryską z 1909 roku i odtąd wprowadzono obowiązek rejestracji samochodów na terenie całego kraju, lecz wykonywały go władze lokalne i nie było jednolitego systemu numeracji. Z powodu niewielkiej liczby samochodów, tablice ograniczały się do samych numerów, które co roku były zmieniane (w Moskwie i Petersburgu doszło do numerów czterocyfrowych). Taki też system obowiązywał po rewolucji październikowej i ustabilizowaniu się sytuacji w kraju w latach 20. Pod koniec lat 20. w Moskwie, z uwagi na rosnącą liczbę samochodów, wprowadzono tablice z literą i dwoma parami cyfr (czarne znaki na białym tle).
Tablice początkowo nie miały jednolitego systemu oznakowania w całym kraju, dopiero w 1932 wprowadzono w całym kraju „moskiewski” system oznaczeń składających się z jednej litery i dwóch par cyfr, oddzielonych kreskami. Tablice te były białe, a znaki malowane były czarną farbą. Zadania rejestracji samochodów powierzono od tego roku milicji, zamiast (jak do tej pory) władzom lokalnym.
System ten nie uchował się jednak długo, gdyż w 1934 zastąpiono go (zachowując czarne znaki na białym tle) systemem pięciocyfrowym, z napisaną pod cyframi mniejszymi literami nazwą miasta okręgowego (jednego z 45 na terytorium całego państwa). Tablice te w wersji dla motocykli miały nieco mniejszy rozmiar, niż te dla samochodów.
W 1936 dokonano kolejnej zmiany systemu oznaczeń: pojawiły się tablice koloru czarnego z białymi znakami: dwie pierwsze litery, kolejne cztery – cyfry (dwie pary). Pierwsza litera oznaczała region. Na przedniej tablicy znaki malowane były w jednym rzędzie, na tylnej – w dwóch (w górnym rzędzie były litery, cyfry na środku). Rejestrację samochodów powierzono od tej pory nowo utworzonej Państwowej Inspekcji Samochodowej (GAI). System ten obowiązywał do końca II wojny światowej. Pojazdy wojskowe miały swój własny, odmienny system oznaczeń (litera i pięć cyfr, rozdzielone przykładowo: A-9-99-99 – stosowane do początku lat 60.).
Po II wojnie światowej.
Po wojnie tablice w ZSRR wydawano w trzech seriach w kolejnych okresach: od 1946, od 1959 i od 1981.
od 1946.
System obowiązujący od 1946 do 1959 (w niektórych okręgach kraju nawet do początku lat 60.) nawiązywał bezpośrednio do tego z roku 1936. Tak jak dotąd oznaczano pojazdy dwiema literami alfabetu rosyjskiego i czterema cyframi w dwóch grupach po dwie cyfry rozdzielonymi kreseczką (dywizem). Rozmiary tablic były następujące: tylna tablica motocyklowa (przednich w motocyklach nie stosowano) – 210×140 mm, przednia samochodowa – 385×110 mm, tylna samochodowa – 287×168 mm. Na tablicach tylnych znaki malowano w dwóch rzędach: w górnym litery, w dolnym cyfry. Na tylnych klapach skrzyni niektórych ciężarówek malowano dodatkowo w jednym rzędzie powtórzenie oznakowania tablicy wielkimi znakami. Tablice przednie zawierały wszystkie znaki w jednym rzędzie. Litery na tablicy rejestracyjnej (tak przedniej, jak i tylnej) miały rozmiar nieco mniejszy od cyfr i były malowane nieco wyżej. Tło tablic było żółte, a znaki miały kolor czarny. Wyjątkiem jednak były pojazdy prywatne i służbowe (m.in. rządowe) zarejestrowane w Moskwie, których tablice miały tło czarne, a litery i cyfry białe.
Państwowa Inspekcja Samochodowa ZSRR wydała w 1966 zarządzenie zobowiązujące wszystkich użytkowników pojazdów z żółtymi tablicami do wymiany tablic na nowe. Zarządzenie to jednak nie było bardzo restrykcyjnie przestrzegane, dlatego pojazdy z tymi oznaczeniami spotykane były w niektórych okolicach kraju jeszcze w latach osiemdziesiątych.
od 1959.
Od 1959 roku rozpoczęto w ZSRR wydawanie tablic według nowego standardu. Wszystkie (tak w Moskwie, jak w innych okolicach kraju) miały czarne tło i białe znaki: cztery cyfry (dwie grupy po dwie z kreseczką pomiędzy nimi) i trzy litery z alfabetu rosyjskiego. Tak jak poprzednio, rozmiar liter był mniejszy od cyfr (ale znajdowały się niżej, niż w poprzednim standardzie). Rozmiar tablic motocyklowych nie zmienił się, natomiast przednie tablice samochodowe uzyskały rozmiary 467×112 mm, a tablice tylne (samochodowe oraz tablice przyczep i naczep) – 293×174 mm. Tak jak poprzednio, tablice przednie były jednorzędowe, a tylne – dwurzędowe (u góry cyfry, na dole litery).
Pojazdy wojskowe spotykane na drogach i ulicach w Polsce i innych krajach bloku wschodniego, obsługujące stacjonujące w tych krajach garnizony Armii Czerwonej, od początku lat 60. również miały tablice czarne i białe znaki, ale po czterech cyfrach znajdowały się tylko dwie litery.
Właściciele pojazdów, w których oznaczeniach rejestracyjnych występowały litery alfabetu rosyjskiego nieznane w alfabecie łacińskim (jak Б, Г, Д, Ж, З, И itp.), jeśli planowali wyjazd poza granice ZSRR, byli zobowiązani do wymiany tablic na takie, w których występowały tylko takie litery, które używane są także w alfabecie łacińskim (jak A, E, K, M, O, T itp.), choćby w języku rosyjskim niektóre z tych liter oznaczały głoski o zupełnie innym brzmieniu, niż w językach posługujących się alfabetem łacińskim (jak B, C, H, P, X). Do zasady używania tylko liter łacińskich nie stosowały się władze wojskowe wobec swoich pojazdów jeżdżących poza granicami ZSRR.
od 1981.
Od końca 1980 roku kolor tablic zmieniono na biały, a liter i cyfr – na czarny. Tablice obejmowały cztery cyfry, dwie litery oznaczające region i dodatkową literę, lecz ich rozmieszczenie różniło się w zależności od tego, czy samochód był prywatny, czy państwowy. Pojazdy państwowe i należące do przedsiębiorstw miały numery w układzie cztery cyfry + trzy litery, ale w odróżnieniu od poprzednich tablic, rozmiary cyfr i liter były jednakowe i nie rozdzielano cyfr ani liter żadnymi dodatkowymi znakami. Inne pojazdy, zaopatrywane w tablice z serii standardowej, otrzymywały oznaczenie w układzie: 1 litera + 4 cyfry + 2 litery, przy czym, choć grupy cyfr i liter nie były niczym rozdzielane, to pierwsza litera miała pomniejszony rozmiar. Tablice przednie były prostokątne (zapis znaków w jednym rzędzie), tylne – kwadratowe dwurzędowe. Inaczej niż poprzednio oznakowano przyczepy i naczepy: uzyskały one tablice z czterema cyframi i dwiema literami; kształt tablic dla tych pojazdów był sześciokątem (jak po odcięciu obu dolnych narożników prostokąta); w górnej części tablicy umieszczano cztery cyfry, a na dole (w węższej części) dwie litery. Używano także tymczasowych oznaczeń tzw. „tranzytowych” w postaci papierowych arkuszy papieru umieszczanych za szybą przednią i tylną pojazdu; oznaczenia te składały się z trzech liter i czterech cyfr.Po rozpadzie ZSRR radzieckie tablice wykorzystywano jeszcze przez kilka lat w państwach powstałych w jego miejsce. Były one w użyciu do około 1994 roku; wówczas wszystkie te państwa (w tym także największe z nich – Rosja) wprowadziły swoje własne, całkowicie nowe wzory tablic rejestracyjnych.

</doc>
<doc id="1033444" url="https://pl.wikipedia.org/wiki?curid=1033444" title="Niszczyciele typu Fubuki">
Niszczyciele typu Fubuki

Niszczyciele typu Fubuki – japoński typ niszczycieli z okresu międzywojennego i czasów II wojny światowej, który w momencie wprowadzenia do służby stanowił serię najsilniej uzbrojonych okrętów tej klasy na świecie. Pierwszy okręt tego typu wszedł do służby w roku 1928, łącznie zbudowano 20 jednostek dwóch podstawowych wersji. Z wyjątkiem Miyuki, który zatonął w 1934 roku na skutek kolizji, wszystkie jednostki tego typu wzięły udział w wojnie na Pacyfiku. Jedyną jednostką która przetrwała działania wojenne był Ushio, który został zezłomowany w 1948 roku.
Historia.
Stępkę pod pierwszy z serii opisywanych dużych niszczycieli położono 19 czerwca 1926 r. Wodowanie miało miejsce 15 listopada 1927, a wejście do służby nastąpiło 10 sierpnia 1928 r. Okręty po zbudowaniu charakteryzowały się pełną wypornością wynoszącą 2050 ton i dzięki napędowi składającemu się z turbin parowych osiągały maksymalną prędkość 38 węzłów. W latach 1935–1937 okręty poddano przebudowie, w wyniku której ich wyporność wzrosła do 2400 ton. Po przebudowie poprawiła się stabilność i dzielność morska tych jednostek. Wyposażone w 6 dział kaliber 127 mm i 9 wyrzutni torped kaliber 610 mm okręty należały do najlepiej uzbrojonych niszczycieli w czasie gdy wchodziły do służby. Całkowicie zamknięte i opancerzone wieże artylerii głównej stanowiły pierwsze tego typu rozwiązanie zastosowane na niszczycielach. Po wybuchu wojny z uwagi na potrzebę lepszej obrony przeciwlotniczej zdemontowano jedną wieżę artylerii 127 mm i w jej miejsce zamontowano działka przeciwlotnicze kalibru 25 mm.
Wersje.
Powstały dwie wersje okrętów typu "Fubuki": 
Zastosowanie.
Okręty typu "Fubuki" były intensywnie wykorzystywane podczas wojny na Pacyfiku i wzięły udział w większości operacji prowadzonych przez Japońską Cesarską Marynarkę Wojenną. W roku 1943 jednostka typu "Fubuki" należąca do wersji "Type II" „Amagiri”, biorąca udział w transportowaniu posiłków dla walczących wojsk w ramach operacji „Tokyo Express”, staranowała i zatopiła amerykański kuter torpedowy „PT-109”, którego dowódcą był późniejszy prezydent Stanów Zjednoczonych John F. Kennedy.

</doc>
<doc id="1033445" url="https://pl.wikipedia.org/wiki?curid=1033445" title="Barasinga bagienna">
Barasinga bagienna

Barasinga bagienna ("Rucervus duvaucelii") – gatunek ssaka z rodziny jeleniowatych (Cervidae) występujący w Indiach i Nepalu, wyginął w Pakistanie i Bangladeszu.
Nazewnictwo.
W polskiej literaturze zoologicznej gatunek "Rucervus duvaucelii" był oznaczany nazwą „barasinga”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „barasinga bagienna”, rezerwując nazwę „barasinga” dla rodzaju tych przeżuwaczy.
Morfologia.
Ssak o żółtobrązowej sierści, latem nakrapianej. Poroże okazałe, o długości do 1 metra, wygięte lirowato.
Tryb życia.
Dzienny tryb życia na terenach podmokłych. Roślinożerny. Samce żyją samotnie, samice w stadach. 
Rozmnażanie.
Samica rodzi 1 młode po ciąży trwającej 240-260 dni. Małe usamodzielniają się po 1,5 roku.

</doc>
<doc id="1033446" url="https://pl.wikipedia.org/wiki?curid=1033446" title="Cervus duvaucelii">
Cervus duvaucelii



</doc>
<doc id="1033451" url="https://pl.wikipedia.org/wiki?curid=1033451" title="Jacek Wiśniewski (ur. 1976)">
Jacek Wiśniewski (ur. 1976)

Jacek Andrzej Wiśniewski (ur. 4 sierpnia 1976 w Mielcu) – polski trener piłki siatkowej związany głównie ze Stalą Mielec, nauczyciel i działacz samorządowy, od 2018 prezydent Mielca.
Życiorys.
Wykształcenie i działalność sportowa.
Syn Andrzeja i Marii. Trenował siatkówkę, był wychowankiem Stali Mielec. Po rozwiązaniu sekcji rozpoczął studia w Wyższej Szkole Pedagogicznej w Rzeszowie na kierunku wychowanie fizyczne. Grał wówczas w akademickiej drużynie AZS WSP, a po ukończeniu studiów występował w trzecioligowym zespole Piast Wadowice Górne. Zajął się działalnością trenerską w ramach KPSK Stal Mielec, był asystentem Marka Bernata, Krzysztofa Leszczyńskiego, Jerzego Skrobeckiego i Jerzego Matlaka. w październiku 2005 zastąpił tego ostatniego na funkcji pierwszego trenera tego zespołu. Pełnił ją do końca sezonu 2006/2007, kiedy to nowym trenerem został Roman Murdza.
W trakcie prowadzenia drużyny zajął kolejno 7. i 8. miejsce w PlusLidze Kobiet. Jego kadencja przypadła na trudny pod względem finansowym dla klubu okres. W sezonie 2009/2010 prowadził męską drużynę Błękitnych Ropczyce. Przed nowym sezonem zrezygnował z funkcji trenera z powodów zdrowotnych.
W sezonie 2011/2011 był asystentem Adama Grabowskiego w KPSK Stal Mielec. W grudniu 2011 decyzją zarządu klubu Jacek Wiśniewski zastąpił go na stanowisku pierwszego trenera i prowadził ten zespół do końca sezonu 2011/2012.
Działalność społeczna i zawodowa.
Od 1998 zawodowo związany z oświatą. W latach 2007–2011 był kuratorem społecznym przy Sądzie Rejonowym w Mielcu. Od 2008 współpracował z Powiatowym Centrum Pomocy Rodzinie w Mielcu. W latach 2012–2016 był wicedyrektorem, a następnie w latach 2016–2018 dyrektorem Zespołu Szkół Ogólnokształcących nr 1 im. st. sierż. pilota Stanisława Działowskiego w Mielcu.
We wrześniu 2018 został ogłoszony przez KWW Razem dla Ziemi Mieleckiej kandydatem na prezydenta Mielca, gdy rezygnację z udziału w wyborach złożył Jan Myśliwiec. W pierwszej turze wyborów samorządowych z 21 października 2018 zajął drugie miejsce z wynikiem 28,47%, przechodząc do II tury wraz z Fryderykiem Kapinosem z PiS, który uzyskał 37,54% głosów. Został też wybrany do rady miejskiej Mielca, jednak wkrótce po wyborze złożył oświadczenie o rezygnacji z mandatu radnego. 4 listopada 2018 w drugiej turze wyborów samorządowych uzyskał 54,82% głosów i tym samym został wybrany na urząd prezydenta Mielca. Sprawowanie swojego urzędu formalnie rozpoczął 19 listopada.

</doc>
<doc id="1033455" url="https://pl.wikipedia.org/wiki?curid=1033455" title="Chodnik podłogowy">
Chodnik podłogowy

Chodnik – rodzaj dywanu, wyrób włókienniczy w postaci pasa tkaniny wykonanej najczęściej z okrywą runową lub pętelkową, służący do przykrywania fragmentów podłogi. Pełni funkcję dekoracyjną i zabezpieczającą podłogę w miejscach najbardziej narażonych na zużycie. Chodniki produkuje się w szerokościach od 50 do 140 cm. Długość chodnika jest wielokrotnie większa od szerokości, co jest jedną z cech odróżniających je od dywanów.
Do niedawna (obecnie niezmiernie rzadko), na wsiach, na potrzeby własne wykonywano tzw. szmaciaki. Chodniki te wykonywano przy pomocy prostych warsztatów tkackich na osnowie lnianej lub konopnej, wątkiem ze ścinków różnokolorowych tkanin, dzianin, futer, pociętej starej odzieży itp.

</doc>
<doc id="1033458" url="https://pl.wikipedia.org/wiki?curid=1033458" title="Lobos (Wyspy Kanaryjskie)">
Lobos (Wyspy Kanaryjskie)

Lobos (hiszp.: "Islote de Lobos") – wyspa należąca do archipelagu Wysp Kanaryjskich (zaliczanych do Makaronezji), znajdująca się na północ od wyspy Fuerteventura i administracyjnie z nią związana (gmina La Oliva).
Wyspa znajduje się 6 km na północny wschód od Fuerteventury. Jej powierzchnia wynosi 4,58 km2 a najwyższe wzniesienie – Montaña de la Caldera ma 127 m.
Nazwa pochodzi od mniszki śródziemnomorskiej ("lobo marino" – "wilk morski"). Liczne sztuki przybywały tu jeszcze w XIX wieku, by odchować młode. Potem zostały przepędzone przez miejscowych rybaków, dla których stanowiły konkurencję w zdobywaniu pożywienia. Pozyskiwano też z nich tłuszcz na specjalny olej, w związku z czym były masowo wybijane. Ponowne osiedlenie, mimo prób, nie powiodło się. Miejscowa ludność nie jest w stanie zrezygnować z dochodów z turystyki, a hałas związany z rybołówstwem i sportami wodnymi uniemożliwia reintrodukcję gatunku. Turystów przyciągają przede wszystkim możliwości kąpieli na plażach i w zatoczkach. Najbardziej popularną jest Playa de la Concha (zwana też "Playa de la Caleta"). W centrum wyspy wyznakowano szlaki trekingowe.
Od 1968, kiedy to zautomatyzowano znajdującą się na niej latarnię morską, nie posiada stałych mieszkańców (ostatni latarnik prowadzi restaurację w Puertito). W 1982 utworzono na niej rezerwat przyrody o nazwie "Parque Natural Islote de Lobos". Na lokalny krajobraz składają się przede wszystkim wydmy, mokradła i niewielkie stożki wulkaniczne. Wystawy i informacje na temat lokalnej przyrody prezentuje Centro de Interpretación otwarte w 2009.
Na wyspie znajduje się jedna mała wieś – Puertito z zaniedbanymi, opuszczonymi domostwami. Z Fuerteventurą połączenia poprzez cieśninę El Río (2 km szerokości) zapewniają promy z Corralejo (rejs trwa 15 minut, a punktem docelowym jest port – El Muelle).

</doc>
<doc id="1033460" url="https://pl.wikipedia.org/wiki?curid=1033460" title="San Clemente (wyspa)">
San Clemente (wyspa)



</doc>
<doc id="1033461" url="https://pl.wikipedia.org/wiki?curid=1033461" title="Oni (gra komputerowa)">
Oni (gra komputerowa)

Oni – przygodowa gra akcji wydana przez firmę Bungie Software w 2001 roku.
Fabuła.
Akcja gry rozgrywa się w roku 2032. Ojciec głównej bohaterki Mai Hasegawa poznaje jej przyszłą matkę – Jamie Kerr. Z tego związku rodzi się także brat Mai – Muro. Dzieci bardzo szybko tracą matkę – skaleczyła się w zatrutym miejscu. To zdarzenie sprawia, że doktor Hasegawa zaczyna prace nad nowym środkiem mającym za zadanie uodpornić ludzi na szkodliwe działanie środowiska. Wraz z bratem zmarłej – doktorem Kerr'em prowadzi badania. Są one sponsorowane przez Syndykat, ponieważ nikt inny nie chciałby ich finansować. Ich praca okazuje się przydatna, bo opracowują metodę która pozwoliłaby człowiekowi na uodpornienie na wszelkie zmiany zachodzące w środowisku. Tak powstało "Chrysalis" – wszczepione w człowieka stopniowo zamienia go w androida. Natura takiego osobnika zostaje bez zmian. Komandor policji, Griffin, przeprowadził eksperyment na człowieku, a jest nim Mai. Następnie postanawia się nią zaopiekować oraz wcielić w szeregi policji. Tworzy także androida – Shinatamę, który będzie widział i czuł wszystko to co główna bohaterka. Przez to Griffin będzie miał Mai pod stałą kontrolą.
Broń.
W grze dostępne są dwa rodzaje amunicji: balistyczna i energetyczna, które pasują do wymienionych tu pistoletów, karabinów i wyrzutni. Pełna lista broni zawiera:
Produkcja.
Inspiracją do stworzenia gry stała się manga "Ghost in the Shell" autorstwa Masamunego Shirowa, co sprawia, że "Oni", podobnie jak manga, zmusza gracza do postawienia sobie pytań: czy wszczepianie sztucznych substancji dla uodpornienia człowieka na niesprzyjające okoliczności się opłaca? Co stanowi człowieka i czy półandroida można wciąż nazywać człowiekiem? Odpowiedzi na te i inne pytania szuka bohaterka gry, na której przeprowadzono eksperyment, którego nie była świadoma.

</doc>
<doc id="1033464" url="https://pl.wikipedia.org/wiki?curid=1033464" title="Ajnosi">
Ajnosi



</doc>
<doc id="1033467" url="https://pl.wikipedia.org/wiki?curid=1033467" title="National League Central">
National League Central

National League Central (w skrócie NL Central jedna z sześciu dywizji Major League Baseball, powstała w 1994 roku.

</doc>
<doc id="1033470" url="https://pl.wikipedia.org/wiki?curid=1033470" title="Szczepan Żałoda">
Szczepan Żałoda



</doc>
<doc id="1033472" url="https://pl.wikipedia.org/wiki?curid=1033472" title="The Far Out Adventures Of Team Galaxy">
The Far Out Adventures Of Team Galaxy



</doc>
<doc id="1033476" url="https://pl.wikipedia.org/wiki?curid=1033476" title="San Clemente (Włochy)">
San Clemente (Włochy)

San Clemente – miejscowość i gmina we Włoszech, w regionie Emilia-Romania, w prowincji Rimini.
Demografia.
Według danych na styczeń roku 2012 gminę zamieszkiwały 5 043 osoby a gęstość zaludnienia wynosiła 242,8 os./km².

</doc>
<doc id="1033477" url="https://pl.wikipedia.org/wiki?curid=1033477" title="Getto w Kielcach">
Getto w Kielcach

Getto w Kielcach – utworzone w kwietniu 1941 przez okupacyjne władze niemieckie getto w Kielcach dla 27 tys. Żydów. Zlikwidowane w drugiej połowie sierpnia 1942 roku, poprzez wywiezienie większości mieszkańców do obozu zagłady w Treblince, zamordowanie części na miejscu i umieszczenie pozostałych w czterech obozach pracy przymusowej: Jasna-Stolarska („małe getto”) i trzech przyfabrycznych.
Liczna społeczność żydowska Kielc po niemieckiej agresji na Polskę we wrześniu 1939 roku została dotknięta represjami ze strony okupanta. Niemcy wysiedlili Żydów z centrum miasta, zaciągnęli ich do niewolniczej pracy i nałożyli dwie kontrybucje. Poprzez blokady kont bankowych, zakaz posiadania gotówki powyżej 2 tys. zł oraz przejęcie fabryk i sklepów wyeliminowali ich z gospodarki. W istniejącym od kwietnia 1941 roku getcie, którego budynki mogły pomieścić 15 tys. osób, Niemcy stłoczyli 27 tys. Żydów. Fatalne warunki mieszkaniowe, niedożywienie i powszechna bieda połączone były z licznymi zbrodniami, których głównym miejscem stał się cmentarz żydowski na Pakoszu, gdzie Niemcy rozstrzeliwali przywiezione z getta osoby. Okupanci likwidacji dzielnicy żydowskiej dokonali od 20 do 24 sierpnia 1942, wywożąc do obozu zagłady w Treblince ok. 20-21 tys. osób, a 1,2 tys. mordując na miejscu. Pozostawionych w Kielcach Żydów umieścili w istniejących w latach 1942–1944 czterech obozach pracy: Jasna-Stolarska i trzech przyfabrycznych. Martyrologię kieleckiej społeczności żydowskiej upamiętniają w mieście pomniki i tablice pamiątkowe.
Początek niemieckiej okupacji (1939–1941).
W okresie dwudziestolecia międzywojennego Kielce nie były ośrodkiem jednorodnym pod względem narodowościowym. Według przeprowadzonego w 1931 roku drugiego powszechnego spisu ludności w mieście mieszkało 58 236 osób, w tym 18 083 wyznawców judaizmu. Nadto 872 z nich zadeklarowało język polski jako ojczysty, co wskazuje, że uważały się one za Polaków. W momencie niemieckiej agresji na Polskę we wrześniu 1939 roku, liczba ludności żydowskiej w Kielcach sięgnęła 20 tys. Już pod koniec listopada do miasta zaczęli przybywać Żydzi z innych stron kraju. Początkowo byli to przybysze z Kraju Warty (przywiezieni wagonami towarowymi), a później z Pomorza, Górnego Śląska i Łodzi. W marcu 1940 roku w Kielcach przebywało 25,4 tys. osób narodowości żydowskiej. W miesiąc później niemieckie władze wyraziły zgodę na wyjazd do ZSRR osób, które mieszkały na terenach zajętych we wrześniu 1939 roku przez Armię Czerwoną. Z możliwości tej skorzystało nieco ponad 40 Żydów (Lwów, Nowogródek, Stanisławów, Stryj, Wilno i Włodzimierz Wołyński). Brak jest informacji o ich dalszych losach, historyk Krzysztof Urbański zasugerował, że trafiły one do jednego z obozów pod zarzutem szpiegostwa.
We wrześniu 1939, w celu zastraszenia ludności, Niemcy wzięli w sześciu grupach 90 zakładników. Wśród nich znaleźli się również Żydzi: H. Bruner, O. Sztrumw, O. Serwetnik, S. Rotman, B. Lew, H. Frux, J. Wittlin i Wajnryb. Okupanci dokonali także masakry osób narodowości żydowskiej, które przebywały w budynku kibucu im. B. Borochowa przy ul. Markowskiego. Rabowali nadto żydowskie mieszkania i zaganiali do pracy – Żydzi czyścili ubikacje oraz zasypywali schrony, usuwali gruzy, a podczas zimy wywozili śnieg. Wykonywali również prace porządkowe w budynkach gestapo, żandarmerii i policji. Część Żydów została wysłana do prac załadunkowych w kamieniołomach, w szczególności w Wiśniówce. Wykonywana od świtu do nocy ciężka praca, ciągłe bicie i niedożywienie (przysługująca miska wodnistej zupy) doprowadzały codziennie do śmierci kilkunastu osób. Niemców szczególnie cieszył widok przerażonych Żydów, których wrzucali do dołów przeciwlotniczych i następnie zakopywali po szyję. Na ul. Sienkiewicza Niemcy przechodzącym wyznawcom judaizmu wyrywali włosy z bród i głów.
Samorząd w postaci Żydowskiej Rady Starszych został narzucony ludności żydowskiej zarządzeniem niemieckich władz z 21 września 1939 roku. W Kielcach jego przewodniczącymi byli w różnych okresach obywatele powszechnie znani: Mojżesz Pelc i Herman Lewi. W początkowym okresie funkcjonowania Judenrat odpowiedzialny był przede wszystkim za dokonywanie spisów społeczności żydowskiej i za sprawne jej przemieszczenie. W listopadzie 1939 zaczęto wysiedlać Żydów z centrum Kielc, m.in. z ulic: Focha, Wspólnej, Równej, Żytniej, Złotej i Sienkiewicza. Właściciele mieszkań mieli kilkanaście minut na opuszczenie zajmowanych pomieszczeń, mogli więc zabrać ze sobą jedynie niewielki pakunek. Celem tych zabiegów było zapewnienie napływającym Niemcom najlepszych warunków mieszkaniowych oraz nadanie kieleckiemu centrum wyłącznie niemieckiego charakteru. Żydom zabroniono przebywać w rejonie ul. Sienkiewicza, a także chodzić do kin i teatru. Godzina policyjna dla osób narodowości żydowskiej trwała w Kielcach dłużej niż dla Polaków – od 15 września 1940 obowiązywała ona dla Żydów od 20 wieczorem do 6 rano, natomiast dla ludności polskiej rozpoczynała się o 21.
Niemieccy okupanci na ludność żydowską Kielc nałożyli dwie kontrybucje. Pierwsza wynosiła 100 tys. zł, a druga 0,5 mln zł. Licząc, że zapłata pomoże oszczędzić cierpień Żydom, Judenrat uregulował obie kwoty. W celu wyeliminowania osób narodowości żydowskiej z gospodarki, Niemcy zablokowali konta bankowe i zakazali posiadania gotówki powyżej 2 tys. zł. Doprowadziło to do tego, że wielu właścicieli sklepów wysprzedało towar i zamknęło prowadzone przez siebie firmy. Zaprzestanie wypłacania wojskowych rent i emerytur w grudniu 1939 roku wytworzyło szczególnie ciężką sytuację wśród osób starszych. W styczniu 1940 roku nakazano z kolei zdeponować w bankach banknoty 100 i 500 złotowe, niemniej ekwiwalent nie był za nie wypłacany. Celem utworzonego jeszcze w połowie grudnia 1939 roku Urzędu Powierniczego stało się przejęcie majątków żydowskich. Volksdeutschom przekazano więc fabryki, magazyny i sklepy. W niemieckich rękach znalazły się m.in. należące do Żydów w okresie II Rzeczypospolitej kamieniołomy „Kadzielnia”, „Wietrznia” i „Zagórze”. Działania okupacyjnych władz niemieckich doprowadziły do spadku ilości żydowskich placówek handlowych z 61,4% w 1939 do 32,3% w 1940.
Od wiosny 1940 kieleccy Żydzi, zorganizowani w tzw. kolumnach pracy, pomagali przy przebudowie Rynku, ul. Sienkiewicza i placu Najświętszej Maryi Panny, otrzymując za to miskę zupy i kromkę chleba. Latem tego roku Niemcy zaczęli przewozić żydowską młodzież do obozów pracy na Lubelszczyźnie, gdzie była ona wykorzystywana do budowy dróg. Młodzieńcy powracający do Kielc byli chorzy i okaleczeni. Obawa przed przeniesieniem do miasta chorób zakaźnych spowodowała, że 4 stycznia 1941 roku starosta miejski A. Dreschel wydał zarządzenie, nakazujące umieszczać na okres kwarantanny przybywających z powrotem Żydów w „domu izolacyjnym” przy ul. Radomskiej 18. W kwietniu 1940 roku powołano do życia policję żydowską, w której szeregach znajdowało się od 20 do 80 osób, a funkcję komendanta pełnił Mordka Sindler, natomiast jego zastępcą był łodzianin Gustaw Szpiegiel. Rozpoczęta w sierpniu 1940 roku rejestracja majątków żydowskich, połączona z rabowaniem kosztowności, ubrań i mebli, doprowadziła do powstania anegdoty wedle, której po wojnie miały być organizowane wycieczki do Berlina pod hasłem: „Oglądamy nasze meble”. W marcu 1941 do Kielc przybyły kolejne transporty Żydów, których umieszczono w pobliskich wsiach, m.in. w Bodzentynie, Daleszycach, Nowej Słupi i Suchedniowie. Na początku następnego miesiąca w porządnych wagonach przywieziono do miasta bogatych, w większości zasymilowanych Żydów z Wiednia. Tych, których nie stać było na wynajęcie mieszkania, umieszczono w budynku szkoły żydowskiej przy ul. Aleksandra. Przy życiu podtrzymywała ich bezgraniczna wiara w to, że wrócą do własnej ojczyzny. Niemcy bowiem informowali ich, że do Kielc przyjeżdżają jedynie na pobyt czasowy, więc zobowiązani są od razu do zakupu biletu powrotnego.
Getto (1941–1942).
Utworzenie.
Getto w Kielcach powstało 5 kwietnia 1941 roku na podstawie rozporządzenia starosty miejskiego A. Dreschela z 31 marca. Na jego teren wyznaczono pierwotnie obszar obramowany następującymi ulicami: Orlą, Piotrkowską, Nowowarszawską, Pocieszka i Radomską. Teren ten popularnie zwany był „dużym gettem”, natomiast „małe getto” tworzył trójkąt między placem św. Wojciecha, ul. Bodzentyńską i Radomską. Dokładne statystyki i wykazy niemieckich władz okupacyjnych wskazywały, że na obszarze tym znajdowało się 500 budynków, które mogły pomieścić 15 tys. osób. W getcie znalazło się zaś 25. tys. Żydów. Na wydanym w tym okresie przez Niemców planie miasta nie znalazły się ulice z terenu dzielnicy żydowskiej. Można więc przypuszczać, że Niemcy planowali całkowite zniszczenie getta.
Na przeniesienie się w wyznaczony rejon Niemcy dali Żydom cztery dni – przeprowadzka odbyła się od 2 do 5 kwietnia 1941 roku. Aby sprawnie przeprowadzić tę operację, starosta miejski A. Dreschel nakazał wszystkim posiadaczom koni i pojazdów konnych stawienie się w tych dniach w wyznaczonych punktach miasta: na pl. św. Wojciecha, pl. Wolności, ul. Leśnej, pl. przy ul. Starowarszawskie Przedmieście, w pobliżu kościoła św. Krzyża i przy ul. Okrzei. Koszty transportu pokryć musieli Żydzi. Równoczesne zarządzenie przez Niemców przeniesienia sklepów i warsztatów spowodowało, że każdy w pośpiechu szukał możliwie dużego pomieszczenia. Wynikało to również z faktu, że rzeczy pozostawione przejmowali Niemcy, do czego Żydzi nie chcieli dopuścić. W tym celu część z nich doszła do porozumienia z Polakami, przekazując im w depozyt większość zasobów znajdujących się w sklepach i magazynach. Niemieszczące się w nowych mieszkaniach meble Żydzi próbowali sprzedawać. Zamieszkujący dotychczas teren getta Polacy wyprowadzili się do otrzymanych mieszkań w innych dzielnicach miasta.
Kieleckie getto otoczone było płotem z desek lub zasiekami z drutu kolczastego. Bramy znajdowały się m.in. przy ul. Silnicznej, Pocieszki i na placu św. Wojciecha. Pilnowała ich policja niemiecka i policja żydowska.
Życie codzienne.
Warunki mieszkaniowe i racje żywnościowe.
Przeciętnie w jednym mieszkaniu na terenie getta mieszkały 3-4 rodziny. Początkowo wiele osób, które nie mogły znaleźć lokum, koczowało na strychach, poddaszach i suterenach, natomiast bogatszym Żydom powodziło się stosunkowo nieźle. Wraz z upływem czasu, głodem, nędzą i epidemiami, wynikającymi z dużego zagęszczenia ludności i stanu sanitarnego budynków, życie w getcie stawało się coraz trudniejsze. Do 5 maja 1941 roku, czyli przez pierwszy miesiąc, mieszkańcy nie mogli opuszczać terenu dzielnicy, zakaz wstępu mieli również Polacy. Później Żydom wolno było udawać się poza obszar getta, jeśli posiadali przepustkę ze zdjęciem, którą uzyskiwali za pośrednictwem Judenratu. Nie mogli jednak pracować w przedsiębiorstwach nienależących do Żydów, a że te został zlikwidowane, potrzeba wyjścia „do pracy” poza handlem była bardzo niewielka. Również Polakom nie czyniono żadnych przeszkód w poruszaniu się po terenie dzielnicy.
Na przełomie 1941 i 1942 liczba mieszkańców getta wzrosła do ok. 27 tys. Taki stan rzeczy spowodowany był faktem, że Kielce obok Suchedniowa stały się punktem docelowym dla Żydów, którzy zamieszkiwali wsie i miasteczka powiatu kieleckiego. Z zeznań naocznych świadków wynika, że w jednym pokoju mieszkało zazwyczaj 10 osób. Posłania, którymi najczęściej była przegniła słoma, znajdowały się bezpośrednio na podłodze. Stosunkowo w najlepszej sytuacji mieszkaniowej byli ci Żydzi, którzy jeszcze przed wojną mieszkali w domach znajdujących się na obszarze getta. W zupełnie przeciwnej sytuacji pozostawały osoby przesiedlone na teren nowo utworzonej dzielnicy, bowiem w wielu przypadkach przeprowadzka wiązała się dla nich z konfiskatą mienia. Zazwyczaj raz na dwa dni Żydom wydawano 13 dag chleba na osobę. Sprzedawali oni więc ostatnie ubrania, a dzieci szukały pożywienia w śmietnikach. Żydowski Komitet Samopomocy Społecznej nie wykazywał zbyt wielkiej aktywności. Według mieszkańca getta M. Bahna: „Judenrat zaś i policja żydowska balowali i na niczym im nie zbywało”.
Praca, życie religijne, restrykcje.
W połowie 1941 roku do Żydów należało 225 warsztatów rzemieślniczych. Stanowiły one 14% wszystkich zakładów w mieście. Żydzi prowadzili m.in. warsztaty tapicerskie, stolarskie, parkieciarskie, blacharskie, szklarskie, pikowania kołder, malarskie i farbiarskie. Berek Szpiro zajmował się naprawą sprzętu elektrycznego, natomiast Mojżesz Kuperberg – kanalizacją. W jednym z zachowanych listów wiedenka Gertruda Zeisler pisała do rodziny, że znalazła pracę przy opiece nad dziećmi. Obowiązek ten miał dla niej efekt terapeutyczny, bowiem pozwalał zapomnieć o wszystkich złych myślach. Przygnębiające dla Żydów było również zniszczenie życia religijnego – Niemcy synagogę zamienili na magazyn, domy modlitw zniszczyli, a zbierające się potajemnie osoby w celu odprawiania modlitw prześladowali. Mimo panującej w getcie sytuacji Żydzi starali się prowadzić normalne życie. Od 1 kwietnia do 15 maja 1941 odbyło się wśród nich 29 ślubów.
W celu zapobieżenia ucieczkom Żydów z getta, władze niemieckie wydały zarządzenia regulujące tę kwestię. 15 października 1941 opublikowano obwieszczenie podpisane przez Hansa Franka, które przewidywało karę śmierci za opuszczenie terenu dzielnicy żydowskiej. 11 listopada tego samego roku gubernator dystryktu radomskiego Ernst Kundt ustanowił, że śmiercią będą karani również Polacy, którzy zapewnią Żydom schronienie. Dodatkowo zarządzenie Kundta z 23 lutego 1942, które w Kielcach egzekwował starosta Dreschel, głosiło, że kara śmierci grozi za opuszczenie przez ludność żydowską miejsca zamieszkania i korzystanie z chłopskich furmanek, a także za udzielanie przez Polaków pomocy. Aby lepiej odizolować getto od pozostałej części miasta, dokładniej je ogrodzono i zorganizowano dodatkowe posterunki policji.
Niemieckie zbrodnie.
Teren getta.
Teren getta był często odwiedzany przez Niemców, którzy szczuli Żydów psami, przechodniów bili kańczugami, a także grabili mienie. W celu zastraszenia mieszkańców i zwalczania handlu Niemcy rozstrzelali czterech policjantów, którzy tolerowali szmugiel. Za pokątną sprzedaż żywności od momentu zamknięcia getta do końca 1941 roku ukarano 68 Żydów grzywnami wynoszącymi od 25 zł do 2 tys. zł. W lutym 1942 za wyjście poza teren dzielnicy skazano na śmierć i wykonano wyroki na pięciu Żydach. W następnych miesiącach zgładzono kolejne osoby, m.in. wiosną Mathias Rumpel zastrzelił dwie żydowskie dziewczynki (w wieku 10 i 14 lat), które przewoziły żywność koleją. Latem za wyjście z getta na ul. Stolarskiej zginął czteroletni chłopiec – niemiecki żandarm, który go zatrzymał, roztrzaskał jego głowę o mur. Śmierć ponieśli również Żydzi, którzy przy ul. Pocieszka oderwali z płotu deskę, aby udać się po ziemniaki. Jadwiga Piękosiowa zeznała później, że „szesnastoletnia Żydówka jedynie wychyliła głowę poza ogrodzenie i za to została zastrzelona”.
Kieleckich Żydów nie ominęły zsyłki do obozów koncentracyjnych. Dużą łapankę Niemcy przeprowadzili 20 sierpnia 1941 roku, w wyniku której do Auschwitz wywieziono rodzinę Cukiermanów, Mojżesza Włoszczowskiego, Barucha Cytryna, Esterę Prajs oraz Esterę i Izraela Mincberga. W kwietniu 1942 roku Niemcy zlikwidowali z kolei tych Żydów, którzy we wrześniu 1939 roku posiadali broń. W ten sposób zginął m.in. znany lekarz Oskar Sztrumw. Niemcy wyprowadzili go wieczorem na podwórko i zastrzelili. Gdy upadł po postrzale w głowę, gestapowiec kopnął go i znieważył, mówiąc: „Du warst ein arzt!” (pol. "ty byłeś lekarzem"). Sztrumw został pogrzebany wraz z innymi ofiarami we wspólnym grobie. Wiosną 1942 Niemcy przeprowadzili akcję wymordowania oficerów rezerwy i komunistów. Według zeznań świadków, egzekucje odbywały się w nocy. Hitlerowcy zamordowali także żydowskich członków Ochotniczej Straży Pożarnej. Pod zarzutem komunizmu zgładzona została rodzina Grynszpanów.
Aleksander Bogumił Sędek, inkasent składek ubezpieczeniowych, zeznał po zakończeniu wojny, że był świadkiem następującej zbrodni w getcie:
Cmentarz żydowski.
W okresie niemieckiej okupacji miejscem masowych straceń Żydów w Kielcach był cmentarz żydowski na Pakoszu. Z relacji świadków wynika, że Niemcy jednorazowo transportowali w to miejsce ok. 40 osób. Dzień wcześniej przygotowywali dół, który wykopywany był przez syna grabarza Jankiela i żydowskich robotników. Przywożonych Żydów kierowano najpierw do drewnianego budynku (tzw. żydowski magiel), a stamtąd parami (zazwyczaj kobietę i mężczyznę) wyprowadzano ich na miejsce kaźni. Ubrania i rzeczy osobiste musieli złożyć w osobnym miejscu. Następnie Niemcy rozstrzeliwali ich seriami z broni automatycznej. Zdarzały się przypadki, że niektóre ofiary wpadały do dołu jeszcze żyjąc. Po egzekucji Niemcy zasypywali ciała jedynie cienką warstwą piachu, resztę uzupełnić mieli żydowscy robotnicy. Niemcy w tym czasie zajmowali się przeszukiwaniem pozostawionych przez zamordowanych odzieży i rzeczy osobistych, szukając złota i kosztowności.
Likwidacja.
Do likwidacji kieleckiego getta doszło na podstawie rozkazu wydanego w lipcu 1942 przez Reichsführera Heinricha Himmlera do dowódcy Schutzstaffel (SS) i policji w Generalnym Gubernatorstwie (GG). Rozkaz przewidywał, że do 31 grudnia wszystkie osoby narodowości żydowskiej zostaną wysiedlone z terenu GG. Dla Niemców uzasadnieniem takiego postępowania miał być „etniczny rozdział ras i narodowości w myśl zasad nowego ładu w Europie oraz w interesie bezpieczeństwa i czystości Rzeszy Niemieckiej”. Żydzi z getta w Kielcach zostali wywiezieni, podobnie jak mieszkańcy innych gett z terenu GG, do obozu zagłady w Treblince. Odbyło się to w trzech starannie przygotowanych rzutach wysiedleńczych od 20 do 24 sierpnia 1942. W tym celu Niemcy sprowadzili do Kielc specjalny, liczący ok. 150 esesmanów oddział. Relacje świadków wskazują, że byli wśród nich również Ukraińcy. Okupanci selekcję przeprowadzili przy pomocy żydowskiej policji, która zaganiała Żydów w wyznaczone miejsce.
20 i 22 sierpnia – pierwsze dwa transporty.
W nocy 20 sierpnia ok. godz. 2 Niemcy rozpoczęli likwidację getta od zebrania policji żydowskiej. Okupanci poinformowali, że rodziny członków Judenratu i policji będę w czasie wysiedlania bezpieczne i pozostaną w Kielcach. O świcie policje niemiecka i żydowska otoczyły wyznaczoną strefę getta. Przebywającym w niej mieszkańcom nakazano spakować się w 30 minut. Mogli oni zabrać ze sobą paczkę ważącą maksymalnie 20 kg. Przestraszeni Żydzi, poganiani krzykiem i biciem, często zabierali rzeczy niepotrzebne, zapominając w szczególności o wodzie, której zaczynało brakować już po paru godzinach. W pobliżu posterunku policji żydowskiej przy ul. Okrzei Żydzi zostali podzieleni przez Niemców na trzy grupy. W pierwszej znalazły się osoby przeznaczone do transportu do Treblinki, w drugiej – ludzie starzy, niepełnosprawni i obłożnie chorzy, których mordowano na miejscu, natomiast w trzeciej – osoby silne, których zostawiono w Kielcach, aby dalej pracowały dla niemieckich potrzeb. Żydów przeznaczonych do wywiezienia skierowano następnie na rampę kolejową przy ul. Żelaznej i załadowano do wagonów towarowych (po 80-100 osób w jednym, a w skrajnych przypadkach – nawet 120). Wielu Żydów Niemcy bili kolbami karabinów, aby domknąć przepełnione wagony. Jeden ze świadków tych zajść wspominał po wojnie, że do proszącej o wodę Żydówki, która stała w niezamkniętych drzwiach, podszedł Niemiec i zabił ją, przebijając brzuch bagnetem. Łącznie pierwszego dnia wywieziono z getta ok. 7 tys. Żydów.
Dwa dni później, w sobotę 22 sierpnia Niemcy przystąpili do kolejnego transportu Żydów. Świadek Sz. Zalcberg ocenił, że Niemcy zamordowali wówczas ok. 500 osób. Okupanci zgładzili dzieci z sierocińca przy ul. Silnicznej 20 – część zabili na miejscu i wrzucili ich ciała do studni, a pozostałych zamordowali na łąkach przy rzece Silnicy. Wraz z dziećmi zginęła opiekunka, która nie chciała opuścić swoich podopiecznych. Aby zaoszczędzić amunicję Niemcy ustawiali ofiary w sposób, który umożliwiał pozbawienie życia kilku osób jednym strzałem. Łącznie 22 sierpnia Niemcy wywieźli z Kielc kolejnych 7. tys. Żydów. Wśród nich znalazł się m.in. rabin Abele Rapoport.
23 i 24 sierpnia – likwidacja szpitala. Ostatni etap.
Następnego dnia, w niedzielę 23 sierpnia Niemcy zamordowali ok. 70 Żydów, którzy znajdowali się w domu starców. Wydali również polecenie zlikwidowania wszystkich obłożnie chorych pacjentów szpitala przy ul. Radomskiej. Do dra Reitera przybył w tej sprawie Breiner z SS, który przyniósł recepty wystawione na silną truciznę. Z relacji świadków wynika, że dyrektor podjął decyzję o dożylnych zastrzykach dla 900 Żydów i pozostawieniu przy życiu ok. 300 osób. Historyk Krzysztof Urbański uznał jednak te dane za zawyżone – szpital nie był w stanie pomieścić tylu pacjentów, a jednorazowa decyzja lekarza nie mogła ocalić tak wielu chorych. Truciznę zaaplikowali Żydom dr Reiter i dr Steinberg. Ten pierwszy, w godzinę później, zadawał nożem chirurgicznym ciosy w serce tym ofiarom, które dawały jeszcze oznaki życia. Ciała zamordowanych Żydów pochowano później w dolinie nad rzeką Silnicą. Przed pochówkiem pomocnicze służby żydowskie pod nadzorem SS, SD i żandarmerii rozbierały ciała ofiar do naga, przeszukiwały ubrania i wyrywały zabitym złote zęby.
Ostatni transport Żydów z Kielc do Treblinki miał miejsce w poniedziałek 24 sierpnia. Wyglądał on podobnie, jak dwa poprzednie – policja żydowska wyganiała Żydów z mieszkań, a przy ul. Okrzei następowała selekcja. Ci, którzy nie chcieli opuścić mieszkań, byli zabijani na miejscu. W ten sposób zamordowany został m.in. Adolf Mauerberger, który rzucił się na żandarma. Z tłumu Niemcy wyciągali osoby starsze i sadzali na chodniku. Przekonywali ich, że w ciągu chwili podstawią samochody, żeby nie musieli się męczyć. Gdy pozostali przemieszczali się dalej, Niemcy ich rozstrzeliwali. Pod murami synagogi strzałami z bliskiej odległości zabito 30 kobiet w ciąży.
Bilans.
Niemcy od 20 do 24 sierpnia 1942 roku wywieźli z Kielc ok. 20-21 tys. Żydów, a ponad 1,2 tys. zamordowali na miejscu. Fizyczną eksterminację ludności żydowskiej połączyli z grabieżą ich mienia. Z żydowskich mieszkań zabierali wszystko, co przedstawiało jakąkolwiek wartość. W celu przechowania skradzionych rzeczy utworzyli na terenie miasta specjalne magazyny. Na terenie fabryki „Plumpol” przy ul. Okrzei 35 zgromadzili pierzyny, natomiast urządzenia i maszyny krawieckie, cholewkarskie i kaletnicze umieścili w południowym skrzydle pałacu. Meble pozostawili zaś w znajdującym się przy Adolf Hitler Platz domu W. Kosterskiego. Likwidując kieleckie getto okupanci wykonali kilkadziesiąt fotografii i wywołali je w zakładzie Tadeusza Rylskiego. W 1967 roku właściciel przekazał siedem zachowanych odbitek Okręgowej Komisji Badań Zbrodni Hitlerowskich.
Dalsze losy Żydów w Kielcach (1942–1944).
Po likwidacji getta w Kielcach pozostało ok. 2 tys. Żydów. Zostali oni skupieni przez Niemców w utworzonym jeszcze w sierpniu 1942 roku obozie pracy przy ul. Jasnej i Stolarskiej. Osadzeni zajmowali się przede wszystkim sortowaniem zagrabionego przez okupantów mienia. Obok garderoby zamordowanych Żydów kieleckich więźniowie porządkowali także odzież przywożoną pociągami z obozu zagłady w Treblince. Wielu Żydów pragnęło otrzymać pracę przy sprzątaniu terenu getta i segregowaniu znajdujących się tam rzeczy, bowiem stwarzało to możliwość pozyskania potrzebnych ubrań. Zachowanie takie groziło jednak śmiercią – ze względu na przywłaszczenie kilku sztuk bielizny została rozstrzelana m.in. młoda Żydówka z Wiednia. Więźniowie obozu Jasna-Stolarska, wśród których panowała epidemia tyfusu, pracowali w warsztatach krawieckich i szewskich. Nadto wywożeni byli do pracy w tartakach, kamieniołomach i gorzelniach. Za 10-godzinną pracę otrzymywali 25 dag chleba i łyżkę marmolady, raz w tygodniu przysługiwała im odrobina cukru. Wysyłani byli także do pracy w Starachowicach, Skarżysku-Kamiennej, Pionkach i Bliżynie. Szykany ze strony Niemców nie zapobiegły utworzeniu przez żydowski samorząd wspólnych: kuchni, łaźni i niewielkiego ambulatorium.
W listopadzie 1942 roku Niemcy zadeklarowali, że ci Żydzi, którzy posiadają pieniądze, będą mogli wyjechać do Palestyny. Licznych chętnych załadowano na samochody ciężarowe i przewieziono na Pakosz, gdzie następnie rozstrzelano. Podobny podstęp okupanci zastosowali w 1943, kiedy powiadomili lekarzy, że zostaną oni przetransportowani do obozów pracy, w których brakuje specjalistów z zakresu medycyny. Lekarzom nakazano spakować rzeczy osobiste, instrumenty oraz lekarstwa. O wyznaczonej godzinie załadowano ich do samochodów i wywieziono na cmentarz żydowski, gdzie rozstrzelano. Wśród zamordowanych byli m.in. S. Rotman, J. Lewinson, J. Goldsztein, E. Polak, M. Pytel i U. Tuch. Przywiezienie z powrotem przez Niemców leków wywołało wśród Żydów popłoch. Niektórzy z nich podjęli starania o uzyskanie kenkarty, którą sfabrykować miała pewna kobieta. Okupanci złapali ją jednak z listą Żydów, na której był m.in. Herman Lewi. W styczniu 1943 roku został on rozstrzelany wraz z żoną i synami na cmentarzu żydowskim. Wywiad Armii Krajowej odnotował, że prezes gminy żydowskiej zginął odważnie, krzycząc: „Niech żyje Polska!”. 23 maja 1943 roku Niemcy zamordowali w Kielcach 45 dzieci w wieku od 18 miesięcy do 13 lat.
Niemcy na terenie Kielc utworzyli również w latach 1942–1944 trzy obozy pracy, które znajdowały się przy fabrykach „Hasag-Granat” i „Henryków” oraz hucie „Ludwików”. W pierwszym z nich, zlokalizowanym przy ul. Karczówkowskiej, przebywało przeciętnie 500 Żydów, a ogółem przeszło przez niego ok. 800 osób, które pracowały w fabryce amunicji. Troje więźniów zmarło z wycieńczenia, natomiast 25 zostało rozstrzelanych przez Niemców. Likwidując obóz Niemcy wywieźli przebywających w nim Żydów głównie do obozu koncentracyjnego w Buchenwaldzie. W obozie pracy przy fabryce „Henryków” (ul. Młynarska) przebywało przeciętnie 400 osób narodowości żydowskiej z Polski, Austrii, Czechosłowacji i Niemiec. Zatrudnione były one przy wyrobie drewnianych części do wozów. Dwóch więźniów Niemcy rozstrzelali, a 44 powiesili. Pozostałych przewieziono do obozu w Auschwitz. W ostatnim, trzecim obozie pracy przy hucie „Ludwików” przetrzymywano przeciętnie 330 osób, które zatrudnione były w odlewni żelaza. W momencie likwidacji obozu zostały one przetransportowane również do Auschwitz.
Holocaust przeżyło 500 kieleckich Żydów. Adam Massalski i Stanisław Meducki, kończąc opis dziejów ludności żydowskiej Kielc w czasie wojny, stwierdzili, że „szczególną odpowiedzialnością za zbrodnie popełniane w stosunku do ludności żydowskiej Kielc w latach okupacji należy obarczyć kpt. Hansa Gayera (Geiera), szefa kieleckiego Szupo, por. Ericha Wohlschulugera z Szupo i Mathiasa Rumpla. Wymienieni zapisali się szczególnie wyraźnie w pamięci kielczan jako kaci nie tylko ludności żydowskiej, ale i polskiej”.
Upamiętnienie.
W 1987 roku, z inicjatywy wojewódzkiego konserwatora zabytków, na budynku dawnej synagogi, którą Niemcy w czasie wojny przemianowali na więzienie i skład zrabowanego mienia, odsłonięto wykonaną z szarego piaskowca tablicę pamiątkową z napisem: "Gmach byłej synagogi. Miejsce pamięci narodowej z lat 1939–1945". Nadto w tym samym roku, na prawo od wejścia do budynku, wmurowano żeliwną tablicę, w której lewym górnym rogu znalazła się Gwiazda Dawida, natomiast w prawym – płaskorzeźbiona inskrypcja z fragmentem Księgi Psalmów: "Lud Twój, o Panie, depczą i uciskają Twoje dziedzictwo, mordują wdowę i przychodnia i zabijają sieroty" (Ps. 94). Tablica została skradziona w 2007 roku.
W trakcie obchodów 50. rocznicy pogromu kieleckiego, tj. 30 czerwca 1996 roku, w pobliżu synagogi odsłonięto dwa pomniki. Pierwszy z nich – obelisk z tzw. marmuru chęcińskiego o wymiarach 1,5 na 2,5 m – upamiętnia Żydów pomordowanych w latach 1939–1945. Znajduje się na nim tablica z czarnego granitu, na której wyryto inskrypcję w językach polskim i angielskim i umieszczono Gwiazdę Dawida. Pierwotną tablicę, która wykonana była z żeliwa i nie zawierała angielskiego tekstu, skradziono w 2007 roku; sprawców nie ustalono. Drugi z pomników upamiętnia Polaków ratujących Żydów w czasie wojny. Wykonany jest z cegły w formie łukowatego muru pamięci o długości 7 m. U góry znajduje się napis: "Sprawiedliwym wśród Narodów Świata", a po lewej i prawej stronie – dwie żeliwne płyty z inskrypcjami (na jednej umieszczono fragment wiersza Chaima Chefera). Nadto na ponad 80 mosiężnych tabliczkach wyryto nazwiska i miejscowości osób z Kielecczyzny, które zaangażowały się w pomoc Żydom.
Upamiętniony został również dyrektor szpitala żydowskiego w getcie Mojżesz Pelc. W 2000 na parterze Szpitala Kieleckiego odsłonięto poświęconą mu tablicę z czarnego granitu, natomiast od 2013 roku, z inicjatywy Stowarzyszenia im. Jana Karskiego, jedna z ulic w centrum Kielc nosi jego imię.
W 65. rocznicę likwidacji kieleckiego getta, tj. 26 sierpnia 2007 roku, przy Alei IX Wieków Kielc, nad rzeką Silnicą w miejscu, gdzie Niemcy chowali zamordowanych Żydów, odsłonięto pomnik ofiar dzielnicy żydowskiej. Wykonał go Marek Cecuła, syn Motele Kohna (noszący przybrane nazwisko Stanisław Cecuła), który więziony był w getcie i przeżył jego likwidację. Rzeźba została ufundowana przez Stowarzyszenie im. Jana Karskiego, które w celu uzyskania środków finansowych prowadziło sprzedaż książki Hany Goldszajd pt. "Listy z getta". Pomnik wykonany został ze stali nierdzewnej i przedstawia przechyloną menorę zanurzoną w ziemi. Podłoże wykonano z kostki brukowej, która pokrywała ulice z terenu getta. Obok pomnika ustawiono tablicę z brązu, zawierającą napisy w językach polskim, angielskim i hebrajskim. Informacje na temat kieleckiej dzielnicy żydowskiej zamieszczono na metalowym podeście (pod szkłem).
Kieleccy Żydzi zostali upamiętnieni jednym z kamieni z nazwą miasta, stanowiącym element pomnika Ofiar Obozu Zagłady w Treblince.

</doc>
<doc id="1033480" url="https://pl.wikipedia.org/wiki?curid=1033480" title="Wega (rakieta)">
Wega (rakieta)



</doc>
<doc id="1033484" url="https://pl.wikipedia.org/wiki?curid=1033484" title="S-25">
S-25



</doc>
<doc id="1033487" url="https://pl.wikipedia.org/wiki?curid=1033487" title="Powstrzymać Przemoc Domową">
Powstrzymać Przemoc Domową

Powstrzymać Przemoc Domową – pierwsza ogólnopolska kampania medialna skierowana do ofiar i świadków przemocy w rodzinie. Została zainicjowana przez Ogólnopolskie Pogotowie Dla Ofiar Przemocy w Rodzinie „Niebieska Linia” oraz Państwową Agencję Rozwiązywania Problemów Alkoholowych w listopadzie 1997 roku.
Celem kampanii było uświadomienie społeczeństwu realnego istnienia problemu przemocy w rodzinie oraz tego, że zjawisko to nie jest ograniczone do środowisk marginesu społecznego i może pojawić się wszędzie. Równie ważne było zwrócenie uwagi, że nieprawdziwy jest stereotyp, że ofiara jest zwykle sama sobie winna i wskazanie instytucji, w których może szukać pomocy.
W ramach kampanii medialnej powstały i były emitowane spoty radiowe i telewizyjne, a w wielu polskich miastach zawisły billboardy autorstwa Tomasza Sikory dotyczące problemów przemocy rodzinnej. Zapamiętane zostały hasła tej kampanii „Bo wyglądała zbyt atrakcyjnie”, „Bo musiał jakoś odreagować”, „Bo zupa była za słona”.
Jako skutki kampanii podawano wynik ponad 56% respondentów deklarujących w badaniu opinii społecznej zetknięcie się z przekazem i 25% tych, których znacznie zainteresował temat kampanii, wzrost liczby telefonów do „Niebieskiej Linii” o 70% w jej trakcie, powstanie ponad 100 nowych placówek pomocy osobom dotkniętym przemocą w rodzinie i przeszkolenie ponad 2,5 tysiąca osób, które w pracy zawodowej mogą zetknąć się z tym zjawiskiem.
Krytyczne głosy podnosiły koncentrację kampanii na przemocy fizycznej wobec kobiet, przy pominięciu przemocy psychicznej i innych grup ofiar, jak również drastyczność i przesadę w sile dobranych środków, która poskutkowała z jednej strony wycofaniem kampanii z niektórych szkół, poradni i placówek oświatowych, a z drugiej strywializowaniem przekazu i pojawieniem się prześmiewczych memów opartych o odwołania do haseł kampanii.
W styczniu 2013 roku Komisja Etyki Reklamy działająca przy Związku Stowarzyszeń Rada Reklamy uznała kampanię reklamową gotowych zup firmy Wielkopolska Wytwórnia Żywności PROFI sp. z o.o. S.K.A. za nieetyczną, gdyż reklama, przedstawiając kobietę otrzymującą od mężczyzny kwiat, z podpisem „Bo zupa była prawdziwa…”, nawiązywała do hasła „Bo zupa była za słona” i wizerunku pobitej kobiety z billboardu kampanii Powstrzymać Przemoc Domową.

</doc>
<doc id="1033492" url="https://pl.wikipedia.org/wiki?curid=1033492" title="Bazylika św. Klemensa">
Bazylika św. Klemensa

Bazylika św. Klemensa (wł. "Basilica di San Clemente al Laterano") – rzymskokatolicki kościół tytularny w Rzymie.
Świątynia ta jest kościołem rektoralnym parafii "Santa Maria in Domnica alla Navicella" oraz kościołem tytularnym, mającym również rangę bazyliki mniejszej. Jest też kościołem stacyjnym z drugiego poniedziałku Wielkiego Postu.
Lokalizacja.
Kościół znajduje się w I. Rione Rzymu – Monti. Wejście do bazyliki otwarte dla zwiedzających znajduje się przy "Via di San Giovanni in Laterano", natomiast główne wejście jest od strony "Piazza di S. Clemente".
Wzniesiona w IV wieku dla uczczenia męczeńskiej śmierci św. Klemensa.
Historia.
Pierwszy kościół powstał na miejscu domu rzymskiego konsula Flawiusz Klemensa, będącego jednym z pierwszych rzymskich dostojników, który przeszedł na wiarę chrześcijańską. Pod koniec IV wieku został on rozbudowany wchłaniając okoliczne budynki. Świątynia została zniszczona w 1084 podczas najazdu Normanów pod dowództwem Roberta Guiscarda. Odbudowana przez papieża Paschalisa II.
W 1403 papież powierzył opiekę nad kościołem ambrozjanom, którzy zajmowali się nim aż do likwidacji ich zgromadzenia w 1643, ich miejsce zajęli w 1645 dominikanie.
Gruntowna renowacja bazyliki miała miejsce w latach 1713–1719 wg projektu Carlo Stefano Fontany, wtedy też powstała barokowa fasada.
Architektura i sztuka.
Przed bazyliką znajduje się atrium otoczone antycznymi kolumnami wykonanymi z kamienia pochodzącego z Egiptu.
Wnętrze bazyliki jest trójnawowe. Posadzka autorstwa Cosmatich powchodzi z XII wieku. Strop nawy głównej zdobi fresk "Apoteoza św. Klemensa" Giuseppe Chiari z 1714–1719. W części środkowej nawy głównej znajduje się "schola cantorum" (ścianka oddzielająca część dla duchownych i zakonników od części dla świeckich) z VI wieku, pochodząca z wcześniejszego kościoła.
W prezbiterium znajduje się cyborium zdobione "cosmatesca" z XII wieku, za nim stoi tron biskupi pochodzący ze starej bazyliki.
W górnej części apsydy znajduje się romańska mozaika "Tryumf krzyża", w jej centrum umieszczono krzyż z 12 gołębiami symbolizującymi Apostołów, po jego bokach stoją Maryja i św. Jan. Na pasie poniżej umieszczono Baranka z owcami symbolizującymi Chrystusa i Apostołów, jeszcze niżej można zobaczyć postacie Jezusa, Maryi i Apostołów z XIV wieku.
Pozostałości bazyliki z IV wieku.
Poniżej poziomu obecnej bazyliki można zwiedzać pozostałości bazyliki z IV wieku. Składa się ona również z nawy głównej i dwóch naw bocznych. Na ścianie nawy głównej znajduje się fresk "Legenda Syzyniusza", na którym znajduje się jeden z najstarszych napisów w lokalnym języku rzymskim romanesco. Na końcu lewej nawy mieszczą się pozostałości grobu apostoła Słowian św. Cyryla, jego relikwie papież Paweł VI oddał Cerkwi w 1974.
Pod bazyliką z IV wieku można zobaczyć pozostałości rzymskich budowli z czasów cesarstwa oraz mitreum z III wieku.
Kardynałowie prezbiterzy.
Bazylika św. Klemensa jest jednym z kościołów tytularnych nadawanych kardynałom-prezbiterom ("Titulus Sancti Clementis").

</doc>
<doc id="1033494" url="https://pl.wikipedia.org/wiki?curid=1033494" title="National League West">
National League West

National League West (w skrócie NL West), jedna z sześciu dywizji Major League Baseball.

</doc>
<doc id="1033496" url="https://pl.wikipedia.org/wiki?curid=1033496" title="Sierra Morena">
Sierra Morena

Sierra Morena – łańcuch górski, stanowiący południową granicę Mesety Iberyjskiej. Powstały w paleogenie, w orogenezie alpejskiej. Bardziej niż o strukturze fałdowej można mówić o kombinacji odkształceń (zginań) i uskoków, z obecnością skał starszych wraz z innymi bardziej plastycznymi i młodymi. Faktycznie jest bardziej formą przejściową między Mesetą a Doliną Gwadalkiwiru niż łańcuchem górskim.
Góry ciągną się przez 400 km, w północnej części Andaluzji. Posiadają orientację równoleżnikową, składają się z różnych pasm: Sierra Madrona, Sierra de Aracena, Sierra Norte de Sevilla, Sierra de Hornachuelos, Sierra de Córdoba, Sierra de Cardeña i Montoro, etc.
Sierra Morena cechują się wielkim bogactwem górniczym, eksploatowanym od czasów prehistorycznych, oprócz znacznego bogactwa leśnego i zwierzęcego (dzika zwierzyna i bydło). Współcześnie znaczna część gór podlega ochronie prawnej poprzez założenie wielu rozległych parków krajobrazowych i narodowych, np.: Despeñaperros, Sierra de Andújar (Jaén), Sierra de Cardeña-Montoro, Parque Natural de la Sierra de Hornachuelos, Parque Natural Sierra Norte de Sevilla i Sierra de Aracena (Huelva).
Najwyższym szczytem Sierra Morena jest Bañuelas 1324 m n.p.m. w Sierra Madrona.
Łańcuch Sierra Morena jest miejscem akcji powieści "Rękopis znaleziony w Saragossie" autorstwa Jana Potockiego i filmu nakręconego na jej podstawie, gdzie przedstawiony jest jako kraj dziki, zamieszkany przez rozbójników i Cyganów, znany z działalności mocy nadprzyrodzonych.

</doc>
<doc id="1033505" url="https://pl.wikipedia.org/wiki?curid=1033505" title="Karen Carpenter">
Karen Carpenter

Karen Anne Carpenter (ur. 2 marca 1950 r., zm. 4 lutego 1983 r.) była amerykańską piosenkarką i perkusistką, wraz ze swoim starszym bratem Richardem tworzyła duet Carpenters. Ceniona z powodu trzyoktawowego kontraltu. Cierpiała na mało znaną wówczas anoreksję, jej śmierć z powodu niewydolności serca w wieku 32 lat, związana z powikłaniami po chorobie doprowadziła do zwiększenia świadomości zaburzeń odżywiania. 
Młodość.
Karen Anne Carpenter urodziła się 2 marca 1950 r. w New Haven w stanie Connecticut jako córka Agnes Reuwer (ur. 5 marca 1915 r., zm. 10 listopada 1996 r.) oraz Harolda Bertrama Carpentera (ur. 8 listopada 1908 r., zm. 15 października 1988 r.). Jej jedynym rodzeństwem był 3 lata starszy brat, Richard, który był cudownym dzieckiem grającym na fortepianie. Lubiła tańczyć, w wieku czterech lat zapisano ją na zajęcia stepowania i balet.
Rodzina przeprowadziła się w czerwcu 1963 r. do Downey na przedmieścia Los Angeles. Karen rozpoczęła naukę w Downey High School w 1964 roku o rok młodsza od kolegów z klasy... Dołączyła do orkiestry szkolnej, aby uniknąć zajęć sportowych. Początkowo grała na dzwonkach, namówiła kolegę z klasy Frankie Chaveza aby nauczył ją grać na perkusji. Ten namówił rodzinę, by kupiła jej zestaw perkusyjny za 300 $. Jej entuzjazm doprowadził ją do nauczenia się gry skomplikowanych metrum i chwytów w krótkim czasie. 
Karen ukończyła Downey High School wiosną 1967 roku, otrzymując nagrodę John Philip Sousa Band Award i zapisała się na specjalizację muzyczną w stanie Long Beach, gdzie występowała w chórze studenckim z Richardem. Dyrektor chóru, Frank Pooler odkrył, że Karen ma dobry głos, który szczególnie nadaje się do popu i zaczął udzielać lekcji, rozwijając jej głos do zakresu trzech oktaw. 
Kariera.
Z Carpenters.
Pierwszym zespołem Karen było "Two Plus Two", dziewczęce trio utworzone z przyjaciółmi z Downey High School. W 1965 r. Karen, Richard i jego kolega ze studiów, Wes Jacobs (basista i trębacz) utworzyli Richard Carpenter Trio. Zespół grał jazz w klubach nocnych, pojawił się w telewizyjnym programie talentów "Your All-American College Show". W tym okresie Karen jeszcze nie śpiewała, okazyjną wokalistką była Margaret Shanor. Trio podpisało kontrakt z RCA Records i nagrało dwa single, które nie zostały wydane. 
W kwietniu 1966 roku rodzeństwo Carpenters zostało zaproszone na przesłuchanie z basistą Joe Osbornem, członkiem zespołu The Studio Wrecking Crew. Chociaż początkowo oczekiwano, że będzie tylko perkusistką, Karen próbowała śpiewać i zrobiła na zespole wrażenie swoim nietypowym głosem. Osborn podpisał z nią umowę nagraniową dla swojej wytwórni Magic Lamp Records, natomiast nie był szczególnie zainteresowany zaangażowaniem jej brata. 
Gdy w 1967 roku Jacobs opuścił trio (by studiować w Juilliard School) Karen wraz z pozostałymi muzykami utworzyła grupę Spectrum - eksperymentując z wielościeżkowymi harmoniami wokalnymi nagrali wiele taśm demonstracyjnych w garażowym studio Osborna. Taśmy te zostały odrzucone przez wytwórnie. Grupa miała trudności z przyciągnięciem fanów na żywo, ponieważ ich brzmienie było zbyt odmienne od hard rocka i psychodelicznego rocka, popularnego wówczas w klubach. 
A&amp;M Records ostatecznie podpisało kontrakt z Carpenters na kontrakt nagraniowy w 1969 roku. Karen rozpoczęła swoją karierę jako perkusista i wokalistka grupy, początkowo śpiewała spoza zestawu perkusyjnego. Zaśpiewała większość piosenek na pierwszym albumie zespołu, "Offering" (w reedycjach zatytułowany"Ticket to Ride"), brat napisał dziesięć z trzynastu piosenek z albumu i zaśpiewał pięć z nich. Utwory początkowe i końcowe zostały wspólnie zaśpiewane przez oboje. Oprócz perkusji Karen grała na gitarze basowej w dwóch utworach. „Ticket to Ride”, cover Beatlesów, który później stał się utworem tytułowym albumu, wydany jako pierwszy singiel osiągnął 54 pozycję na "liście Billboard" Hot 100. Na ich następnym albumie "Close to You" z 1970 znalazły się już dwa hity: "(Long Long to Be) Close to You" i "We Have Only Just Begun", które dotarły na 1 i 2 miejsce Hot 100. 
Ponieważ Karen mierzyła 1,63 m widzom trudno było dostrzec ją zza zestawu perkusyjnego. Z recenzji wynikało, że zespołowi w występach na żywo brakuje lidera. Richard i menedżer Sherwin Bash namówili Karen, aby stanęła przy mikrofonie, a inny muzyk (Cubby O'Brien) zastąpił ją na perkusji. Początkowo czuła się niekomfortowo śpiewając solo, ponieważ czuła się pewniej za perkusją. Po nagraniu kolejnych płyt ("Now &amp; Then" w 1973) Karen coraz więcej śpiewała i rzadziej grała stając się centralnym punktem występów na żywo. Niemniej zawsze uważała się za „śpiewającą perkusistkę", elementem koncertów były prawie zawsze jej długie solówki perkusyjne. Chociaż miała zakres wokalny trzech oktaw, większość przebojów duetu opierało się na dolnych rejestrach jej kontraltu, co sama komentowała żartobliwie „Pieniądze są w piwnicy” ("The money's in the basement"). 
W połowie lat 70. Richard Carpenter cierpiący na bezsenność uzależnił się od metakwalonu. Zespół zaczął odwoływać trasy koncertowe, ostatni występ na żywo miał miejsce 4 września 1978 roku w MGM Grand w Las Vegas. W 1980 roku Karen wykonała składankę standardów w duecie z Ella Fitzgerald w programie telewizyjnym Carpenters "Muzyka, muzyka, muzyka". W 1981 roku, po wydaniu albumu "Made in America" (który okazał się ich ostatnim), Carpenters powrócili na scenę i odbyli trasy promocyjne, w tym występ w programie BBC "Nationwide". Ostatnia piosenka nagrana przez Karen w kwietniu 1982 roku nosi tytuł "Now". 
Solo.
Karen wydała swoją pierwszą solową płytę "Looking for Love/I'll Be Yours" w 1967 roku w wytwórni Osborn's Magic Lamp, wytłoczono tylko 500 kopii. W 1979 r. (gdy Richard leczył swoje uzależnienie) Karen nagrała solowy album współpracując z producentem Philem Ramone. Nagrano muzykę w odmiennym stylu niż typowy repertuar Carpenters - w stylu disco, wykorzystując w pełni górny rejestr wokalny Karen. Nagrania spotkały się z chłodną reakcją brata oraz kierownictwa wytwórni. Na początku 1980 roku, został odłożony na półkę przez współwłaściciela A&amp;M Records Herba Alperta a wytwórnia obciążyła Karen kwotą 400 000 $ na pokrycie kosztów nagrania niewydanego albumu. Część tego albumu została komercyjnie wydana w 1989 r. - niektóre z jego utworów (zremiksowane przez Richarda) znalazły się na albumie "Lovelines -" ostatnim niekompilacyjnym albumie z utworami Carpenters. Dopiero w 1996 roku ukazał się pełny album solowy z tej sesji zatytułowany "Karen Carpenter". 
Życie osobiste.
Karen miała skomplikowane relacje z rodzicami, którzy byli zawsze pewni, że talent muzyczny Richarda zostanie doceniony, natomiast nie byli przygotowani na sukces Karen. Mieszkała z nimi do roku 1974. We wczesnych wywiadach nie wykazywała zainteresowania romansami ani małżeństwem, uważając że taki związek nie przetrwa ciągłych tras koncertowych. Później spotykała się z kilkoma mężczyznami, m.in. z Tony Danza, Markiem Harmonem, Stevem Martinem. 
Po kolejnym romansie wyszła za mąż za dewelopera Thomasa Jamesa Burrisa 31 sierpnia 1980 r. Burris, rozwodnik z 18-letnim synem, był o dziewięć lat starszy od niej. Para zamieszkała w Newport Beach. Karen desperacko pragnęła dzieci, lecz mąż przeszedł wazektomię i odmówił wykonania operacji jej odwrócenia. Ich związek nie przetrwał tego konfliktu i zakończył się po 14 miesiącach. Karen złożyła pozew o rozwód w dniu w październiku 1982 gdy przebywała w szpitalu. 
Choroba i śmierć.
Karen, będąc puszystą nastolatką (ponad 70 kg) zaczęła się odchudzać w szkole średniej. Pod kierunkiem lekarza rozpoczęła dietę Stillmana, pijąc osiem szklanek wody dziennie i unikając tłustych potraw zmniejszyła swoją wagę do 54 kg. W 1973 roku uznała, że wygląda grubo, początkowo zatrudniła osobistego trenera, który doradził jej zmianę diety, następnie zwolniła go i rozpoczęła własny program odchudzania, używając sprzętu do ćwiczeń. Zrzuciła kolejne 9 kg, we wrześniu 1975 r. Jej waga wynosiła 41 kg co było widoczne podczas występów na żywo. Brat później stwierdził, że on i jego rodzice nie wiedzieli, jak pomóc Karen. W 1981 roku rozpoczęła leczenie w Nowym Jorku u psychoterapeuty Stevena Levenkrona. 
Pod koniec 1981 r. Karen zaczęła stosować lek na tarczycę (lewotyroksynę) w celu przyśpieszenia metabolizmu. Stosowała go w połączeniu z codziennym spożywaniem dużej ilości środków przeczyszczających. Stan jej nadal się pogarszał, Karen zaczęła mieć zawroty głowy i jej serce biło nieregularnie. Wreszcie we wrześniu 1982 r. została przyjęta do szpitala Lennox Hill w Nowym Jorku, gdzie została poddana dożylnemu żywieniu pozajelitowemu. Kuracja się powiodła i przybierała na wadze w stosunkowo krótkim czasie, do końca życia utrzymywała względnie stabilną wagę. Karen wróciła ze szpitala do Kalifornii w listopadzie 1982 r. zdecydowana kontynuować karierę i sfinalizować rozwód. 11 stycznia 1983 r. Karen po raz ostatni wystąpiła publicznie na zebraniu byłych laureatów nagrody Grammy, wydawała się nieco wyczerpana, ale według Dionne Warwick była żywa i towarzyska. 
1 lutego 1983 r. Karen po raz ostatni spotkała się z bratem omawiając dalsze plany wznowienia tras koncertowych. Na 4 lutego zaplanowała podpisać dokumenty oficjalnie potwierdzające rozwód. Noc z 3 na 4 lutego spędziła w domu rodziców w Downey. Krótko po przebudzeniu upadła w sypialni. Ratownicy stwierdzili, że jej serce bije 6 razy na minutę. Zawieziona do szpitala Downey Community została uznana za martwą o 9:51 rano. 
Pogrzeb Karen Carpenter miał miejsce 8 lutego 1983 r. w Downey United Methodist Church. Wzięło w nim udział około tysiąca żałobników, w tym m.in. Dorothy Hamill, Olivia Newton-John, Petula Clark i Dionne Warwick. Jej mąż również brał udział w uroczystości wrzucając obrączkę ślubną do trumny. Została pochowana w Forest Lawn Memorial Park w Cypress w Kalifornii. W 2003 r. jej ciało zostało przeniesione i Karen pochowano obok rodziców (którzy odeszli w latach dziewięćdziesiątych) w mauzoleum w Pierce Brothers Valley Oaks Memorial Park w Westlake Village w Kalifornii.
Autopsja wykluczyła przedawkowanie narkotyków. przypisując śmierć „kardiotoksyczności emetyny z powodu lub w wyniku jadłowstrętu psychicznego”, poziom cukru we krwi wynoszący 1110 miligramów na decylitr - ponad dziesięciokrotność maksymalnej. (raport z autopsji Karen) Dwa lata później koroner powiedział, że niewydolność serca była spowodowana nadużywaniem syropu Ipecac (dostępnym bez recepty) stosowanym do wywoływania wymiotów w przypadkach przedawkowania lub zatrucia. 
Upamiętnienie.
12 października 1983 r. the Carpenters otrzymali gwiazdę na Hollywood Walk of Fame. W 1999 r. VH1 umieścił Karen na 29 miejscu na liście 100 największych kobiet rock and rolla. W 2010 roku "Rolling Stone" umieściła ją na 94 pozycji na liście 100 największych piosenkarzy wszech czasów. 
Śmierć Karen Carpenter zwróciła uwagę mediów na jadłowstręt psychiczny, choroba ta nie była wcześniej powszechnie znana. Jej rodzina założyła Karen A. Carpenter Memorial Foundation, która zbiera pieniądze na badania nad jadłowstrętem psychicznym i innymi zaburzeniami odżywiania. 
Biografie.
W 1987 powstał 43-minutowy animowany film lalkowy zatytułowany "Superstar: The Karen Carpenter Story", wyreżyserowany przez Todda Haynesa. Został wycofany z obiegu w 1990 roku, po tym, jak Haynes przegrał pozew o naruszenie praw autorskich złożony przez brata Karen. Jest traktowany jako kultowy. 
W 1989 r. ukazał się film telewizyjny "The Karen Carpenter Story" (został wyemitowany w CBS) z Cynthią Gibb w roli tytułowej. Użyto podkładów muzycznych z głosem Karen (z wyjątkiem utworu "The End of the World)". Film pomógł przywrócić popularność muzyki duetu. Richard początkowo entuzjastyczny wobec projektu o latach uznał współpracę przy filmie za błąd. Richard współpracował przy realizacji filmów dokumentalnych "Close to You: Remembering The Carpenters" (1997) oraz "Only Yesterday: The Carpenters Story" (2007). 
Randy Schmidt napisał opublikowaną w 2010 biografię Karen Carpenter, "Little Girl Blue z" przedmową Dionne Warwick.opartą na wywiadach z innymi przyjaciółmi i współpracownikami. 

</doc>
<doc id="1033506" url="https://pl.wikipedia.org/wiki?curid=1033506" title="Szmaciak (tkanina)">
Szmaciak (tkanina)

Szmaciak – rodzaj chodnika wykonywany dawniej na wsi, w warunkach domowych, ze starej odzieży. 
Chodniki te wykonywano przy pomocy prostych warsztatów tkackich na osnowie wykonanej z ręcznie przędzionej, przy pomocy wrzeciona lub kołowrotka, lnianej lub konopnej przędzy. Jako wątek wykorzystywano ścinki różnokolorowych tkanin, dzianin, futer, pociętą na paski starą odzież itp. 
Pocięte paski tkanin, szerokości ok. 1,5 cm, wiązano lub zszywano ręcznie w dłuższe kawałki, dobierając je kolorami następnie lekko skręcano. W chodniku z tak przygotowanego wątku widoczne były poprzeczne pasy. Często ścinki łączono przypadkowo, wówczas różnokolorowy wątek tworzył zupełnie przypadkowy wzór. Chodniki te zdobiły i chroniły deski podłóg wiejskich chat.

</doc>
<doc id="1033510" url="https://pl.wikipedia.org/wiki?curid=1033510" title="Szpros">
Szpros



</doc>
<doc id="1033511" url="https://pl.wikipedia.org/wiki?curid=1033511" title="Milunka Lazarević">
Milunka Lazarević

Milunka Lazarević, cyr. Милунка Лазаревић (ur. 1 grudnia 1932 w Šantarovacu, zm. 15 grudnia 2018 w Belgradzie) – serbska szachistka, arcymistrzyni od 1976 roku.
Kariera szachowa.
W latach 50. i 60. XX wieku należała do ścisłej światowej czołówki. Po raz pierwszy w turnieju pretendentek wystąpiła w roku 1955 w Moskwie, zajmując VII miejsce. Wzięła również udział w czterech kolejnych turniejach pretendentek, największy sukces osiągając w roku 1964 w Suchumi, gdzie podzieliła wraz z Ałłą Kusznir i Tatianą Zatułowską I miejsce. W dogrywce o awans do meczu z Noną Gaprindaszwili o tytuł mistrzyni świata zajęła II lokatę (za A.Kusznir) i oficjalnie została sklasyfikowana na III miejscu na świecie. W kolejnym cyklu rozgrywek podzieliła wraz z T.Zatułowską II miejsce w turnieju międzystrefowym w Ochrydzie (1971) i ponownie awansowała do bezpośredniej walki o tytuł mistrzyni świata. W I rundzie meczów pretendentek uległa jednak Nanie Aleksandriji, odpadając z dalszych rozgrywek. W turniejach międzystrefowych wystąpiła jeszcze trzykrotnie, jednak nie udało się jej już awansować do meczów pretendentek (najlepszy wynik: VI–VII miejsce w Rio de Janeiro w 1979 roku).
W latach 1963–1984 sześciokrotnie reprezentowała barwy Jugosławii na szachowych olimpiadach (za każdym razem na I szachownicy). W swoim dorobku posiada srebrny medal olimpijski, który zdobyła wraz z drużyną w roku 1963 w Splicie.
Wielokrotnie wystąpiła w finałach mistrzostw Jugosławii, 11 razy zdobywając tytuł mistrzyni tego kraju. Do sukcesów w turniejach międzynarodowych zaliczyć może m.in. II m. w Wenecji (1957, turniej strefowy), I m. w Vrnjackiej Banji (1960, turniej strefowy), II m. w Vrnjackiej Banji (1969), II m. w Wijk aan Zee (1972), I–II m. w Belgradzie (1972), I m. w Emmen (1972) i I m. w Travniku (1978, turniej strefowy). Pomimo podeszłego wieku, wciąż startuje w szachowych turniejach, w roku 2006 podzieliła III miejsce w otwartych mistrzostwach Serbii.

</doc>
<doc id="1033514" url="https://pl.wikipedia.org/wiki?curid=1033514" title="Notokaktus">
Notokaktus

Notokaktus ("Parodia" syn. "Notocactus") – rodzaj roślin z rodziny kaktusowatych. Rodzaj obejmuje 15 gatunków występujących w Brazylii i Argentynie. W Polsce niektóre gatunki są uprawiane jako rośliny doniczkowe.
Systematyka.
"Acanthocephala" Backeb., "Brasilicactus" Backeb., "Brasiliparodia" F.Ritter, "Brasilocactus", "Chrysocactus" Y.Itô, "Dactylanthocactus" Y.Itô, "Eriocactus" Backeb., "Eriocephala" Backeb., "Friesia" Fric, "Hickenia" Britton &amp; Rose, "Jauhisoparodia" Gabriel Blackhat, "Malacocarpus" Salm-Dyck, "Microspermia" Fric, "Neohickenia" Fric, "Notocactus" (K.Schum.) Fric, "Sericocactus" Y.Itô, "Wigginsia" D.M.Porter
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Notocacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Notocactus" (K.Schum.) Fric.
Uprawa.
Uprawa niewielkich notokaktusów nie stwarza szczególnych problemów. Tolerują zimą także wyższą temperaturę.

</doc>
<doc id="1033516" url="https://pl.wikipedia.org/wiki?curid=1033516" title="Daniel Bravo">
Daniel Bravo

Daniel Bravo (ur. 9 lutego 1963 w Tuluzie) – piłkarz francuski grający na pozycji defensywnego pomocnika.
Kariera klubowa.
Bravo rozpoczynał piłkarską karierę w małym amatorskim klubie o nazwie Jeunesse Sportive Cugnalaise. W wieku 17 lat trafił do OGC Nice i już 24 lipca 1980 roku zadebiutował w Ligue 1 w przegranym 0:1 spotkaniu z FC Metz. Od początku sezonu był podstawowym zawodnikiem klubu i dość szybko stał się jego gwiazdą, ale w 1982 roku spadł z ligi i sezon 1982/1983 spędził w Ligue 2. Na drugim froncie strzelił aż 11 goli, co spowodowało, że latem 1983 przeszedł do AS Monaco i tym samym powrócił do pierwszej ligi. W pierwszym sezonie gry został wicemistrzem Francji oraz dotarł do finału Pucharu Francji, za to w 1985 roku wywalczył to trofeum, a w lidze zajął z Monaco 3. miejsce. W kolejnych dwóch sezonach w ASM nie osiągnął już więcej sukcesów i w 1988 roku powrócił do Nice, któremu pomógł w utrzymaniu w lidze, a w 1989 roku zajął 6. pozycję.
Latem 1989 Bravo znów zmienił barwy klubowe i został piłkarzem Paris Saint-Germain, ówczesnego wicemistrza kraju. Tam również zaczął grać w pierwszym składzie, jednak w 1990 zajął z nim dopiero 5. pozycję w lidze. Kolejne sukcesy Daniel osiągnął w 1993 roku, gdy został wicemistrzem kraju z PSG, a także wywalczył swój drugi w karierze Puchar Francji oraz dotarł do półfinału Pucharu UEFA. W 1994 roku znów zagrał w półfinale europejskich pucharów, ale tym razem w Pucharze Zdobywców Pucharów, ale większy sukces osiągnął w lidze, gdy po raz pierwszy i jak się później okazało – jedyny, został mistrzem Francji. Dzięki temu w sezonie 1994/1995 zadebiutował w Lidze Mistrzów, a na krajowym podwórku zdobył Puchar Ligi Francuskiej, a także kolejny francuski puchar. Dzięki temu w sezonie 1995/1996 znów wystąpił w Pucharze Zdobywców Pucharów i z PSG doszedł do finału, a w nim paryski klub pokonał 1:0 Rapid Wiedeń (Bravo wystąpił przez 90 minut).
Latem 1996 Daniel zdecydował się opuścić PSG i przeszedł do włoskiej Parmy, w której spotkał dwóch swoich rodaków: Liliana Thurama i Reynalda Pedrosa. Z zespołem tym wywalczył wicemistrzostwo Włoch, ale po sezonie wrócił do ojczyzny i został piłkarzem Olympique Lyon. W Olympique był jednak już rezerwowym, m.in. ze względu na wiek i podobnie było w kolejnym sezonie, gdy był już zawodnikiem Olympique Marsylia. W 1999 roku został wicemistrzem Francji z OM. Sezon 1999/2000 Bravo spędził w swoim pierwotnym klubie, OGC Nice, z którym nie zdołał wywalczyć awansu z Ligue 2 do Ligue 1, a latem zakończył piłkarską karierę w wieku 37 lat.
Kariera reprezentacyjna.
W reprezentacji Francji Bravo zadebiutował 23 lutego 1982 roku w wygranym 2:0 meczu z Włochami. W 1984 roku został powołany do kadry na Euro 84. Tam zagrał jedynie w grupowym spotkaniu z Jugosławią (3:2), ale z imprezy tej przywiózł złoty medal za mistrzostwo Europy. Swój ostatni mecz w barwach "Tricolores" rozegrał 11 października 1989, a Francuzi pokonali 3:0 Szkocję. W kadrze narodowej wystąpił w 13 spotkaniach i strzelił 1 bramkę.

</doc>
