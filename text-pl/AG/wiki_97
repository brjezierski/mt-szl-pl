<doc id="1035787" url="https://pl.wikipedia.org/wiki?curid=1035787" title="Muzyka brazylijska">
Muzyka brazylijska

Muzyka brazylijska – w porównaniu z tradycyjną muzyką innych państw, jest wyjątkowo zróżnicowana, co jest spowodowane otwarciem od samego początku na wpływy z zewnątrz. Odznacza się także powszechnym łączeniem elementów folklorystycznych i współczesnych.
Rozwój muzyki brazylijskiej jest ściśle związany z historią kolonizacji kraju od jego odkrycia przez Europejczyków w roku 1500. Swoje korzenie ma w muzyce dawnej potęgi kolonialnej, Portugalii, w tradycyjnej muzyce sprowadzonych do Brazylii afrykańskich niewolników oraz, choć w mniejszym stopniu, w muzyce rdzennych Indian zamieszkujących dzisiejszy obszar kraju. Rozległość terytorium Brazylii spowodowała duże zróżnicowanie muzyki regionalnej. Na muzykę współczesną silny wpływ mają tradycje muzyczne, zwłaszcza z obrzędów religii afrobrazylijskich oraz bazujące na muzyce afrykańskiej podkreślenie roli perkusji i rytmów synkopowanych.
Brazylijczycy dzielą muzykę na "música erudita" („muzyka uczona”), obejmującą wszystkie formy muzyki profesjonalnej, w szczególności poważnej oraz "música popular", odpowiadającą raczej definicji muzyki popularnej niż muzyki ludowej. W węższym znaczeniu stosuje się termin „"música popular Brasileira"”, "MPB" na współczesną muzykę większych miast. Osobliwością MPB jest to, że nie jest związana wyłącznie z kulturą młodzieżową, ale jest słuchana przez wszystkie grupy wiekowe.
Najbardziej znanym stylem muzycznym Brazylii jest samba, grana przede wszystkim w Rio de Janeiro i São Paulo. Dzięki bossa novie, która łączy elementy samby i jazzu, muzyka brazylijska zyskała w latach 50. i 60. międzynarodowy rozgłos. Od lat osiemdziesiątych coraz popularniejsze stawało się samba-reggae z Bahii. Obecnie uznanie słuchaczy zdobywają style pochodzącej z północno-wschodniej części kraju, w szczególności z Pernambuco, łączące regionalne tradycje muzyczne z funkiem, hip-hopem i muzyką elektroniczną.
Z Brazylii pochodzą liczni uznani w świecie jazzu instrumentaliści. Mniejszą rolę odgrywa za to muzyka poważna.
Korzenie muzyki brazylijskiej.
Dziedzictwo afrykańskie.
Większość ludności brazylijskiej to potomkowie afrykańskich niewolników, sprowadzanych od XVI do XIX wieku jako siła robocza na plantacje. Najczęściej pochodzili z kolonii portugalskich – Angoli i Mozambiku oraz z tzw. "zatoki niewolników" w zachodniej Afryce. Właśnie w Brazylii żyje dziś najwięcej ludzi afrykańskiego pochodzenia poza ojczystym kontynentem.
Zachodnioafrykańscy niewolnicy należeli przeważnie do ludów: Joruba, Fon, Ewe i Aszanti, sprowadzani z Angoli i Mozambiku byli przeważnie Bantu. Afrykańskie tradycje muzyczne nie zachowały się w czystej postaci, choćby z racji zróżnicowanego pochodzenia niewolników, a raczej wymieszały, podobnie jak na Kubie, Haiti itd.
Europejczycy ograniczali kultywowanie tradycyjnej kultury przez niewolników, chociaż nie tak zdecydowanie, jak w Ameryce Płn.
Charakterystyka muzyki afrobrazylijskiej.
Uwypuklenie roli instrumentów perkusyjnych wywodzi się z muzyki afrykańskiej. Charakterystyczne są polirytmiczne struktury, synkopowane akcentowanie, schemat zawołanie-odpowiedź ("call and response") i krótkie improwizacje.
Jak wszędzie, gdzie muzyka latynoamerykańska opiera się na tradycji afrykańskiej, struktura utworów bazuje na "clave". W przeciwieństwie do Kuby, motyw ten nie jest grany na drewienkach "claves", ale na podwójnych dzwonkach agogo albo na "cowbell" ("gã").
Najważniejszym motywem rytmicznym w muzyce afrobrazylijskiej jest "afro-clave", odpowiadający kubańskiemu "son-clave". Afro-clave jest typowy m.in. dla samba-reggae i innych stylów muzycznych z regionu Bahia oraz dla rytmu "havamunha" w muzyce candomblé:
W "candomblé" clave w metrum 6/8 jest najczęściej używanym rytmem dzwonków:
Istotnym elementem rytmicznym samby jest "partido alto". Na nim może się opierać cały akompaniament rytmiczny utworu, ale w przeciwieństwie do "clave" w węższym znaczeniu nie musi być grane dosłownie, może stanowić tylko bazę.
Muzyka religii afrobrazylijskich.
Afrykańskie tradycje muzyczne wywarły duży wpływ na religie Afroamerykanów Ameryki Południowej. Gra na bębnach, śpiew, klaskanie i taniec są nierozłączną częścią obrzędów.
Duże znaczenie ma szczególnie muzyka religii candomblé. Candomblé łączy różne religie Afryki wraz z katolicką wiarą w świętych oraz elementami wierzeń Indian.
Prócz candomblé istnieją w Brazylii liczne pokrewne religie afrykańskiego pochodzenia. Należą do nich m.in. "batuque" na południu, "xangô" na północnym wschodzie i "umbanda". Chociaż 90% populacji Brazylii należy do Kościoła katolickiego, połowa równolegle praktykuje także inną religię.
Podobną genezę do candomblé ma kubańska santeria i haitańskie voodoo. Choć te religie przez setki lat były izolowane od siebie i nie wywierały wzajemnych wpływów, to ze względu na zbliżone pochodzenie wykazują liczne podobieństwa muzyczne. Szczególnie wyraźnie słychać to w pieśniach, często wręcz identycznych, różniących się co najwyżej akompaniamentem i instrumentarium.
Muzyka candomblé wykroczyła z czasem poza obrzędy religijne. Instrument "afoxé" trafił do muzyki popularnej w regionie Bahia, z niej wywodzi się także styl "maracatú" z Pernambuco. Liczne rytmy przedostały się do "música popular brasileira"
Capoeira.
Taniec walki capoeira odgrywa szczególną rolę w kulturze brazylijskiej. Jego pierwsi wykonawcy trafili z Angoli do Brazylii prawdopodobnie już w XVI wieku. Potwierdzenia w źródłach pisanych sięgają przynajmniej do XVIII wieku.
Niewolnikom zabraniano uprawiania sztuk walki, dlatego wykorzystywali akompaniament muzyczny, by pod pozorem tańca ukrywać ich praktykowanie. Berimbau służył nie tylko do akompaniamentu, ale również do ostrzegania za pomocą ściśle określonych rytmów ("toques") o zbliżaniu się policji. Capoeira była szczególnie popularna w tzw. quilombos, osadach zakładanych przez zbiegłych niewolników, którzy często zmuszeni byli stawiać opór kolonizatorom i bandom. Po założeniu przez Mestre Bimba w 1932 roku pierwszej akademii capoeiry sport został uznany oficjalnie i ma obecnie status sportu narodowego.
Związki tańca-walki z akompaniamentem są tak silne, iż zawody nigdy nie odbywają się bez muzyki towarzyszącej, granej na berimbau, bębenkach "atabaque" i "pandeiro", shekere "(xequerê)" oraz "reco-reco". Rytmy uzupełniają śpiewy i klaskanie widzów, w kole przyglądających się walce.
Innym tańcem walki jest "maculelê", w którym bronią są kijki, służące jednocześnie do odgrywania rytmu.
Dziedzictwo portugalskie.
Muzyczna tradycja Portugalczyków sięga aż po średniowiecze, zaś korzeniami muzyki Półwyspu Iberyjskiego jest głównie muzyka arabska, w mniejszym stopniu także żydowska.
Portugalczycy wzbogacili muzykę brazylijską o muzyką procesyjną, towarzyszącą procesjom w święta katolickie. Śpiewy uzupełniają tamburyny, gitary i solowy instrument dęty.
Prosta forma baletu "chegança" wywodzi się z galicyjsko-portugalskich "villancicos" – pieśni towarzyszących tańcom w XVIII w., ale badacze wskazują również jej podobieństwa z menuetem. Przedstawienia opowiadają o walce chrześcijan z Maurami i zawierają także opowieści marynarskie i rycerskie. Poza nimi na święto Trzech Króli wystawia się "Reisado" i "Bumba-meu-boi" – opowieść o śmierci i zmartwychwstaniu mitycznego byka, wzbogacona pierwiastkami indiańskimi.
Liryczna "modinha" ma swoje źródła w pieśniach dworskich i z czasem stała się typową formą piosenek dziecięcych i kołysanek.
Tradycję pieśni trubadurów kontynuują "repente" na północnym wschodzie kraju i "cururu" na południu i zachodzie. Mają one formę pojedynków muzycznych, w których dwóch tzw. "repentintas", "trovadores" albo "cantadores de viola" usiłuje wygrać w improwizowanym pojedynku na muzykę i słowa na zadany temat. Występują naprzemiennie z akompaniamentem własnych "viola sertaneja" – gitar.
Podobnie wykonuje się "emboladę", w której dwóch muzyków towarzyszy w rytmie baião śpiewakom ("pandeiros") usiłując pokonać stylem i umiejętnościami przeciwnika.
Dziedzictwo indiańskie.
Współcześnie wpływ muzyki Indian na muzykę, szczególnie muzykę popularną jest równie niewielki, jak na społeczeństwo brazylijskie.
Niemniej wiele określeń stylów zawiera wyrażenie "de caboclo" pochodzące od nazwy grupy etnicznej i taką też muzykę.
Wyróżnia się m.in. "candomblé de caboclo", "maracatú de caboclo" i "sambę de caboclo". W "candomblé de caboclo" wpływy indiańskie zaznaczają się raczej w wyobrażeniach religijnych, niż w muzyce, która niewiele się różni od "candomblé de Angola". W podobnie niskim stopniu muzyka Indian zaznacza się w "maracatú" i "sambie"
Na Północnym Wschodzie wykonuje się "caboclinhos", czerpiące z tradycji indiańskiej fabularyzowane tańce, za pomocą których jezuici szerzyli wiarę chrześcijańską wśród tubylców. Muzykę prowadzi trio składające się z grających na "caixa de guerra" (rodzaj małego bębna), potrząsanej rurze i fujarce z akompaniamentem Indian wybijających rytm strzałami i łukami.
Na "sertãos" w czasie dożynek ("festa do umbu" albo "ritual do ouricuri") wykonuje się prawie niezmienioną tradycyjną muzykę indiańską
Pierwotną muzykę Indian można nadal usłyszeć w Amazonii i w Mato Grosso, głównych rejonach zamieszkanych przez Indian i ich potomków. Najważniejszymi gatunkami muzyki Indian Xingu są pieśni szamańskie i wojenne, śpiewane na przemian przez kilku śpiewaków. Rytm wyznaczają pomruki i przytupy tancerzy.
Brazylijskie instrumenty muzyczne.
Instrumenty pochodzenia afrykańskiego.
Spośród instrumentów pochodzenia afrykańskiego najważniejszą rolę odgrywają instrumenty perkusyjne. Część z nich jest wykorzystywana do dziś w oryginalnej formie, inne uległy modyfikacjom. Na najpopularniejszym z nich, atabaque, blisko spokrewnionym z kubańskimi kongami akompaniuje się capoeirze oraz gra do dwóch rodzajów samby: "samba de roda" i "samba de caboclo". W muzyce candomblé pojawia się kocioł solowy "rum", na którym gra się jednocześnie lewą ręką i pałką trzymaną w prawej ręce. Tą samą techniką gra się na "repinique". Sposób gry na werblach "rumpi" i lê różni się w zależności od narodowości użytkowników świątyni "candomblê" – dłońmi bądź pałkami.
Niezwykłym instrumentem jest łuk muzyczny berimbau, najważniejszy instrument w capoeirze. "Berimbau" wywodzi się z centralnej Afryki i Angoli.
Do grupy idiofonów należą grzechotki "xequerê", "caxixi" i lejkowate dzwony "agogô", niezmieniane od lat. Specyficznym, ze względu na budowę i technikę gry rodzajem werbla jest "cuíca", często spotykany w sambie.
Instrumenty pochodzenia portugalskiego.
Do instrumentów pochodzenia portugalskiego zalicza się wszystkie instrumenty tradycyjnej portugalskiej muzyki ludowej, europejskich orkiestr tanecznych i dętych.
Szczególnie popularne w muzyce brazylijskiej są instrumenty szarpane. W choro oprócz gitary i gitary basowej pojawiają się także mandoliny, gitary siedmiostrunowe "violão de sete cordas" i cavaquinho oraz inne instrumenty rzadko spotykane w Europie. "Cavaquinho" jest instrumentem charakterystycznym dla muzyki Brazylii, szeroko wykorzystywanym do oprawienia samb w linię melodyczną.
Akordeon i jego wariacja "sanfona" pojawia się w forró i lambadzie.
Liczne instrumenty perkusyjne wywodzą się z instrumentów wykorzystywanych w europejskich orkiestrach dętych, np. "surdo", "caixa", "repinique" (samba, samba reggae, "afoxé") i "alfaia" ("maracatú").
Za najpopularniejszy i najbardziej „brazylijski” instrument uważa się pandeiro, wykorzystywany w sambie, muzyce Północnego Wschodu ("música nordestina") i capoeirze. Choć tamburyn "pandeiro" pojawił się w Brazylii wraz z Portugalczykami, to jest to instrument arabski, przywieziony przez Maurów na Półwysep Iberyjski.
Instrumenty pochodzenia tubylczego.
Ze względu na niewielki wpływ muzyki etnicznej tylko kilka instrumentów zostało przejętych przez muzykę brazylijską. Najważniejsze to marakasy i "caxixi" oraz inne grzechotki. "Música nordestina" wykorzystuje także indiańskie flety i gwizdki.
Indianie w swojej tradycyjnej muzyce wykorzystują instrumenty dęte (syringi – fletnie Pana z bambusu o długości do 2,2 metra), rurki bambusowe, którymi grający uderza o ziemię, tam-tamy, czuryngi i różnego rodzaju grzechotki.
Regionalne style muzyczne.
Rio de Janeiro i São Paulo.
Rio de Janeiro i São Paulo są głównymi centrami brazylijskiej gospodarki i przemysłu rozrywkowego. Właśnie dlatego w nich kształtują się mody muzyczne, obejmujące później całą Brazylię. Oba miasta przyciągają z drugiej strony muzyków z odległych regionów kraju, którzy popularyzują regionalne style muzyczne.
Odnosi się to także do samby, która powstała około 1920 roku w Rio de Janeiro i której głównymi ośrodkami dzisiaj są Rio i São Paulo. Sambę można więc traktować zarówno jako muzykę regionalną, jak i ponadregionalny styl muzyczny. Spośród wielu wariantów wybija się "samba-enredo", prezentowana przez największe szkoły samby w okresie karnawału.
Karnawał w Rio.
W latach pięćdziesiątych pochód szkół samby zdominował lokalny karnawał w centrum Rio. Współcześnie uważa się karnawał w Rio de Janeiro ("carnaval carioca") za największy festyn świata. Pochód szkół, zwany "desfile" z setkami muzyków i tancerzy tańczących "samba enredo" transmituje telewizja. Regulamin zabrania grania na instrumentach dętych, jedynym instrumentem melodycznym towarzyszącym śpiewom jest "cavaquinho".
Punktem kulminacyjnym jest wejście pochodu na sambodrom, zbudowany w 1984 według projektu Oscara Niemeyera i mieszczący 60 tys. widzów. Jury ocenia poszczególne grupy według ściśle wcześniej ustalonych kryteriów. Czołowe szkoły i kompozytor zwycięskiej samby cieszą się w całej Brazylii wysokim prestiżem, najgorzej ocenione szkoły tracą popularność i upadają, a na ich miejscu pojawiają się kolejne.
W Rio istnieją 44 szkoły samby, liczące niekiedy po kilka tysięcy członków, które oprócz przygotowań do karnawału działają na rzecz lokalnych społeczności w dzielnicach albo fawelach. Ze względu na wysokie koszty organizacji pochodu, kosztowne kostiumy i bogato przyozdobione pojazdy, a także z powodu dużego zainteresowania turystów karnawał w Rio jest silnie skomercjalizowany i powiązany z mafią, która wykorzystuje szkoły samby do prania brudnych pieniędzy.
Bahia.
Chociaż z geograficznego punktu widzenia Bahia należy do Północnego Wschodu, region ten jest traktowany jako oddzielny region kulturalny. Bahia jest tym obszarem Brazylii, w którym afrykańska spuścizna jest bardzo ważna ze względu na identyfikację z afrykańskimi korzeniami większości mieszkańców. Centrum kulturalnym jest Salvador da Bahia, do 1763 roku stolica Brazylii.
W żadnym innym miejscu nie słychać tyle muzyki "candomblé", co w Salvadorze. Na rytmie "candomblé" zwanym "ijexá" opiera się styl afoxé, grany podczas karnawału i z okazji świąt przez duże grupy perkusistów ("blocos") na ulicach.
Ze stopienia afoxé i bahijskiej wersji samby z karaibskim reggae powstała w latach 80. XX w. samba reggae, jeden z najpopularniejszych gatunków muzyki brazylijskiej, także zagranicą. Odtąd wykorzystuje się także przenośne bębenki "timba".
Salvador jest silnym ośrodkiem "música popular brasileira" – brazylijskiej muzyki popularnej. Stąd pochodzi wielu z najbardziej znanych brazylijskich muzyków, jak np. Dorival Caymmi, João Gilberto i Gilberto Gil. Nurt "tropicália" tworzyli przede wszystkim muzycy pochodzący z Bahii. Od wczesnych lat 90. określa się muzykę bahijską, która zyskała popularność w całym kraju, mianem "axé". Najbardziej znanym zespołem samba reggae jest „Timbalada” z Carlinhos Brownem, która czerpie także z funku i hip-hopu.
Karnawał w Salvador da Bahia.
Karnawał w Bahii uchodzi za jeden z bardziej żywiołowych karnawałów ulicznych w Brazylii. Biali uczestnicy z klasy średniej i wyższej zrzeszają się w "blocos de trio", członkami "blocos afros" jest ludność pochodzenia afrykańskiego, przeważnie z niższych warstw społecznych. Poszczególne stowarzyszenia w obu grupach mają do kilku tysięcy członków.
Aż do roku 1974 jedyną grupą reprezentującą kulturę afrobrazylijską podczas karnawału w Bahia byli Filhos de Gandhy ("„Synowie Gandhiego”"). W momencie utworzenia Ilê Aiyê pojawił się pierwszy z "blocos afros", które obok reprezentowania afrykańskiego dziedzictwa kulturowego i mentalności angażowały się politycznie w ideę równouprawnienia. Biali nie mogli być członkami tych stowarzyszeń. Kolejne pojawiały się w następnych latach i około roku 1980 miejscowy karnawał w całości został przejęty przez ludność rasy czarnej. Ważną rolę odegrała założona w 1979 roku grupa "Olodum", dzięki której odżyło zainteresowanie muzyką regionalną i afrykańską, z których wyłoniło się później samba-reggae.
Osobliwością Karnawału w Bahii są "trios elétricos", muzyczne tria grające na wyposażonych w silne nagłośnienie (do 100 kW) ciągnikach siodłowych. Początkowo grały północnobrazylijską muzykę "frevo", z wykorzystaniem gitary elektrycznej i "cavaquinho", podłączonego do wzmacniacza. Z upływem czasu repertuar poszerzał się o kolejne style.
Muzyka Północnego Wschodu ("música nordestina").
Terminu "música nordestina" (muzyka Północnego Wschodu) używa się do lokalnych stylów regionalnych stanów Alagoas, Ceará. Maranhão, Paraíba, Pernambuco, Piauí, Rio Grande do Norte i Sergipe (a więc wszystkich poza Bahią). Najważniejszym ośrodkiem jest stan Permanbuco i jego stolica Recife.
Podstawowym stylem muzycznym regionu jest "maracatú", grany na bębnach "alfaia", "caixa" i "tarol", „przeszkadzajkach” "chocalho" i "ganzá" oraz dzwonku "gonguê". Często pojawiają się też flety. Podobnie jak sambę w Rio de Janeiro maracatú gra się przede wszystkim w wielkich pochodach ulicznych. Styl charakteryzuje się wyraźnym synkopowaniem i głębokimi dźwiękami basowymi. Werbel "alfaia" jest produkowany w trzech różnych strojach, co pozwala na wygrywanie prostych melodii. Pochód przedstawia afrykańską ceremonię koronacyjną, a teksty pieśni nawiązują do afrykańskich tradycji. Muzyka jest silnie związana z kultem "candomblé" i "xangô". "Maracatú" był znany już XVII wieku. Rozróżnia się trzy warianty tego tańca: "maracatú de baque virado" (miejski), "maracatú rural" (wiejski) oraz "maracatú-caboclo" (z wpływami indiańskimi).
Większość muzyki regionu opiera się na rytmie "baião", a o przynależności do konkretnego stylu decyduje instrumentacja. Najważniejsze ze stylów to: forró, côco, ciranda i embolada.
Na instrumentarium "forró" składają się z reguły zabumba, rodzaj akordeonu "sanfona", pandeiro i trójkąt. W drugiej połowie lat czterdziestych XX wieku Luiz Gonzaga, „Król Forro” wyprowadził "forró" z izolacji i spopularyzował je w Rio de Janeiro. Dopiero od tego momentu kultura muzyczna regionu północno-wschodniego została doceniona przez samych jego mieszkańców. Spośród licznych naśladowców Gonzagi najbardziej wyróżnił się Jackson do Pandeiro.
Stylem muzycznym opierającym się na instrumentach dętych jest "frevo", który wywodzi się z muzyki marszowej sprzed 1900 roku. Orkiestry grają "frevo" podczas karnawału, a występom towarzyszą wymyślne tańce.
Pod koniec lat osiemdziesiątych XX wieku Północny Wschód został jednym z najprężniejszych muzycznie regionów kraju. Chico Science z zespołem Nação Zumbi łączył rytmy "baião" i "maracatú" z rapem, funkiem i innymi gatunkami muzyki nowoczesnej, co później zostało określone jako "mangue beat". Po tragicznej śmierci Chico Science podczas karnawału w Recife w 1997 roku na pierwszy plan wysunął się Lenine. MPB z elementami regionalnymi reprezentuje m.in. Chico César.
Karnawał w Recife i Olindzie.
Głównym ośrodkiem sztuki karnawałowej w stanie Pernambuco jest jego stolica Recife oraz Olinda. Od strony muzycznej karnawał w Pernambuco zalicza się do najbardziej zróżnicowanych w całej Brazylii. W utworach mieszają się wpływy "maracatú de nação", wiejskiego "maracatú rural", frevo, caboclinho, bumba-meu-boi i samby. Mniejsze grupy biorą udział w pochodzie w niedźwiedzich kostiumach ("ursos"), przez co przypominają średniowieczne wędrowne trupy teatralne, krążące wtedy po Europie. Występom towarzyszy akordeon i instrumenty strunowe.
W Recife grupy taneczno-muzyczne pochodu ("agremiações") konkurują w licznych kategoriach, a werdykt wydaje jury. Prócz tradycyjnych "blocos" pojawiają się także, podobnie jak w Salvador da Bahia, "trios elétricos", ale nie biorą one udziału w samym pochodzie.
Amazonia.
Bliskość Karaibów i państw Wyżyny Gujańskiej naznacza muzykę równikowej północy kraju. Lokalne rozgłośnie nadają głównie merengue, salsę i rumbę.
Charakterystyczne dla dorzecza Amazonki jest tańczone w kole "carimbó". Nazwa pochodzi od bębna pochodzącego z Afryki, na którym gra się bezpośrednio dłońmi, podobnego do atabaque, ale produkowanego z wydrążonego pnia. Innymi tradycyjnymi instrumentami są ganzá, reco-reco, pandeiro oraz gitary i flety.
Istnieje kilka wariantów "carimbó": "carimbó praieiro" na atlantyckim wybrzeżu Pary, "carimbó pastoral" na wyspie Marajó i "carimbó rural" na wykorzystywanych rolniczo terenach Dolnej Amazonii. Współcześnie "carimbó" jest grane często z wykorzystaniem wzmacniaczy elektrycznych.
Najsławniejszym wykonawcą "carimbó" jest Pinduca, nazywany także „Królem Carimbó”.
Swoje korzenie w "carimbó" ma lambada. Gatunek powstał w Belém w latach siedemdziesiątych XX wieku i zyskał popularność w roku 1989 nagraniami zespołu Kaoma. Oprócz "carimbó" lambada zawiera elementy forró, calango, samby, merengue i reggae.
Muzyka z Sertão ("música sertaneja").
"Música sertaneja" wywodzi się z Sertão, suchego i słabo rozwiniętego regionu w interiorze Brazylii. Biedna ludność z Sertão ("seranejas") masowo uciekała do dużych miast, zwłaszcza São Paulo, nadal kultywując przy tym swoje tradycje muzyczne. Styl zyskał pewną popularność w innych częściach kraju, ale jest kojarzony głównie z São Paulo. Charakterystycznym elementem jest dwójka wokalistów akompaniujących sobie na dziesięciostrunowych gitarach ("viola").
Przez krótki okres w latach trzydziestych XX wieku zapanowała moda na "música sertaneja". W latach dziewięćdziesiątych media wykreowały na gwiazdy brazylijskiej wersji muzyki country wcześniej wyśmiewane duety (określano ich mianem "duplas caipiras", co można swobodnie przetłumaczyć jako „duety buraków”), np. Leandro e Leonardo albo Chitãozinho e Xororó.
Muzyka pasterzy gauczo ("música gaúcha").
Rozwój podobny do "musica sertaneja" przeżyła muzyka pasterzy gauczo ("música gaúcha"). Początkowo była to wiejska muzyka pasterzy bydła na południu Brazylii, tzw. "gaúchos", którzy podobnie jako gauczo w sąsiednich krajach – Argentynie, Urugwaju i Paragwaju wykształcili własną kulturę. Wpływ na ich muzykę wywierała tradycja krajów ościennych oraz Indian, którzy żyli w rezerwatach zorganizowanych przez jezuitów. Z czasem "música gaúcha" zyskała popularność także wśród mieszczan, ale nie wykroczyła poza granice regionu Rio Grande do Sul. W innych regionach jest praktycznie nieznana. Podstawowym instrumentem jest prosty akordeon zwany "gaita".
Najpopularniejszymi wykonawcami gatunku są Renato Borghetti i Bebeto Alves, próbujący zbliżyć gatunek do MPB ("música popular brasileira"). Inni próbują raczej zbliżyć ją ku muzyce z Sertão ("música sertaneja").
Minas Gerais.
W epoce kolonialnej bogate w złoto i diamenty Minas Gerais było gospodarczym i kulturalnym centrum kraju. W pełnych przepychu barokowych miastach, jak np. Ouro Preto powstały zalążki muzyki Brazylii w sensie artystycznym. Jest to powodem, dla którego typowa muzyka regionu wykazuje liczne wpływy chorału gregoriańskiego i muzyki kościelnej. Minas Gerais jest ojczyzną tańca ludowego "calango".
Najsławniejszym reprezentantem regionu jest obecnie Milton Nascimento, który uchodzi również za granicą za jednego z najbardziej utalentowanych muzyków Brazylii.
Style ponadregionalne: muzyka popularna ("música popular brasileira" – MPB).
W brazylijskim ujęciu "música popular brasileira", często określana skrótem MPB oznacza każdy gatunek muzyki brazylijskiej, który nie zalicza się do muzyki poważnej ("música erudita") ani nie ogranicza się do jednego regionu. W konsekwencji MPB obejmuje style od tradycyjnego muzyki ludowej aż po współczesną muzykę pop.
Od momentu pojawienia się określenia "Música Popular Brasileira" w późnych latach 60. XX wieku, MPB objęła również muzykę tworzoną przez Brazylijczyków, ale z wpływami północnoamerykańskimi, karaibskimi i europejskimi: bluesa, jazzu, reggae, rocka i pop.
Cechą charakterystyczną MPB jest promocja stylów regionalnych do rangi ogólnokrajowej. W latach 60. i 70. głównymi centrami były Rio de Janeiro i São Paulo. Wzrost liczby studiów nagraniowych, wydawców płyt, rozgłośni radiowych i znaczenia telewizji osłabił rolę tych miast. Wielu muzyków wywodzi się także z Salvadoru.
W przeciwieństwie do europejskiej i amerykańskiej muzyki pop MPB nie jest muzyką typowo młodzieżową, ale popularną we wszystkich grupach wiekowych. Sprzyja to ciągłości gatunku, a twórcy chętnie korzystają z wcześniejszych utworów aranżując je na nowo. Kompozytorzy i autorzy tekstów zyskują rozgłos w podobnym stopniu, jak wykonawcy piosenek. Piosenkarze Chico Buarque i Caetano Veloso uchodzą w Brazylii także za utalentowanych poetów. Muzyka jest często podporządkowana warstwie poetyckiej.
Chôro.
Chôro, powstałe ok. 1870 w Rio de Janeiro, było pierwszym brazylijskim stylem muzycznym, który zyskał popularność w całym kraju dzięki wynalazkowi płyty gramofonowej. Chôro jest mieszanką popularnej europejskiej muzyki tanecznej: polki, walca, mazurków, kadryla z "xote" i muzyką afrobrazylijską, m.in. lundu. W zbliżonym okresie pojawiło się także tango brazylijskie ("maxixe") – jeszcze przed tangiem argentyńskim, z którym wykazuje jedynie nieliczne podobieństwa, a wykonywane przez zespoły chôro. Po uzyskaniu niepodległości przez Brazylię w 1889 orkiestry wojskowe i dęte włączyły w swój repertuar ten gatunek. Największą popularność chôro zyskało w niższej klasie średniej, a okres rozkwitu przypada na lata 1870–1920, ale tradycja jest kultywowana do dnia dzisiejszego.
Kompozycje chôro charakteryzują się stosunkowo szybkim tempem, melodyką i rytmiką zbliżoną do samby z licznymi improwizacjami na temat główny. Typowy zespół składał się z dwóch gitar, "cavaquinho" oraz fletu w roli instrumentu solowego. W późniejszym okresie pojawiły się także "pandeiro" i inne instrumenty perkusyjne, klarnet oraz mandolina (zwana "bandolim"). Od końca lat 50. XX wieku partie basowe wykonuje się najczęściej na gitarze siedmiostrunowej ("violão de sete cordas"). W muzyce poważnej kompozytorzy wykorzystywali chôro najczęściej w utworach fortepianowych, jak np. Heitor Villa-Lobos, Chiquinha Gonzaga. Znanymi przedstawicielami gatunku są Pixinguinha, Jacob do Bandolim, Ernesto Nazareth i Waldir Azevedo.
Samba.
W latach 20. XX wieku zespoły chôro straciły na znaczeniu na korzyść jazzbandów i małych orkiestr, które grały fokstrota, maxixe, marsze i sambę. W 1917 Banda Odeon jako pierwszy zespół nagrała sambę na płycie gramofonowej: "„Pelo telefone”" („Przez telefon”). Piosenka stała się hitem karnawału. Przełomowym dla popularności samby momentem okazało się włączenie się w nurt Pixinguinhi, znanego wcześniej jako wykonawca chôro.
Samba powstała jako melanż chôro z "batuque", granym i tańczonym na przedmieściach Rio de Janeiro. Był to taniec brazylijski wywodzący się z tradycyjnych tańców czarnoskórej ludności Brazylii: "jongo", pochodzącej z Angoli "semby" i lundú. "Batuque" tańczono przy akompaniamencie bębnów. Przypuszcza się, że nazwa „samba” pochodzi właśnie od "semby".
W 1928 w Rio założono pierwszą szkołę samby "„Deixa Falar”" („"Pozwól jej mówić"”), a krótko potem "Estação Primeira de Mangueira", najstarszą z istniejących do dziś w Brazylii. Muzyka stała się ważnym elementem kultury nizin społecznych Rio de Janeiro, w większości osób czarnoskórych. Ten rodzaj samby nazywano "samba de morro", „samba ze wzgórz”, od położonych na wzgórzach faweli.
Samba utorowała sobie również drogę do kręgów mieszczańskich. "Samba canção" wyróżniała się melodyjnością, wolniejszym tempem i starannie pisanymi tekstami. Upowszechnienie się radia spopularyzowało sambę poza Rio de Janeiro, tak że w latach 30. XX wieku stała się muzyczną wizytówką kraju.
W 1939 roku Ary Barroso skomponował światowej sławy utwór "„Aquarela do Brasil”", znany także pod skróconą nazwą "„Brasil”" i wykonywany przez niezliczonych artystów. W tym samym roku piosenkarka samby Carmen Miranda wyemigrowała do Stanów Zjednoczonych, stając się z czasem jedną z najlepiej opłacanych aktorek i piosenkarek w Hollywood.
Od lat 30. XX wieku samba rozwijała się w kilku kierunkach. W mniejszych zespołach gra się "pagodę": partie bębnów basowych ("surdos") gra się na werblach ("surdo de mão") z towarzyszeniem "pandeiro" i tamburynu. Śpiewaną melodię podkreśla "cavaquinho". Najstarszymi odmianami są "samba de roda" i "samba de caboclo", obie grane na "atabaque".
Współcześnie centrami samby miejskiej są oprócz Rio de Janeiro także São Paulo i Recife, czasami wyszydzane przez "cariocas", mieszkańców Rio, którzy uważają się za „wynalazców” stylu. W samym Rio de Janeiro jest 40-50 dużych szkół samby, szczególnie aktywnych w okresie karnawałowym i prezentujących "sambę enredo" z kilkusetosobowymi grupami perkusyjnymi. W mniejszym składzie nazywa się tę odmianę samby "batucada". Od dziesiątek lat instrumenty stroi się coraz wyżej, a sambę gra coraz szybciej.
Bossa Nova.
W późnych latach 50. XX wieku w sambę wkradały się coraz śmielej elementy bolera, fokstrota i cha-chy, przez co gatunek utracił swoje typowe cechy. Kryzys tradycyjnej samby zainicjował pojawienie się bossa novy. W odróżnieniu od samby ulicznej bossa nova była produktem klasy średniej. Prekursorem i pierwowzorem dla innych twórców był João Gilberto, wyróżniający się cichym śpiewem i specyficznym stylem gry na gitarze. Stonowany wokal przeciwstawiał się popularnemu w sambie końca lat 50. śpiewowi nawiązującemu do operetkowego "bel canto".
Świat usłyszał o bossa novie wraz z pojawieniem się na ekranach filmu „Czarny Orfeusz” ("Orfeu Negro"), uhonorowanym w roku 1959 Oscarem i Złotą Palmą w Cannes. „Czarny Orfeusz” był adaptacją sztuki Viníciusa de Moraesa (pod tym samym tytułem), poety i uznanego autora tekstów samb. Vinícius de Moraes przeniósł starożytny mit o Orfeuszu w atmosferę karnawału w Rio de Janeiro. Muzykę do filmu skomponowali Antônio Carlos Jobim, znany także jako Tom Jobim oraz Luiz Bonfá. „"A Felicidade"” i „"Manhã de Carnaval"” ze ścieżki dźwiękowej stały się standardami bossa novy. Oprócz bossa novy przez film przewija się tradycyjna samba uliczna.
Duet autorski Vinícius de Moraes i Tom Jobim stworzył najbardziej rozpoznawalną bossa novę wszech czasów – „"Garota de Ipanema"”, znaną też pod angielskim tytułem „The Girl from Ipanema”. Dużą popularnością cieszyło się także „"Mas que nada"” Sérgio Mendesa, przypomniane w 2006 przez The Black Eyed Peas. Od wybuchu rewolucji kubańskiej w 1953 roku muzyka kubańska straciła na znaczeniu jako inspiracja muzyków amerykańskich na korzyść Brazylii, co zaowocowało pojawieniem się elementów bossa novy w północnoamerykańskim latin jazzie.
Bossa nova przeżywa swój renesans od lat 90. dzięki nowym interpretacjom, np. Bebel Gilberto i wykorzystaniu w muzyce współczesnej, szczególnie elektronicznej.
Tropicália.
W krótkim okresie ok. 1968 muzykę brazylijską zdominował nowy nurt zw. tropikalizmem ("tropicália", "tropicalismo"), z jednej strony nawiązujący do bossa novy i poszukający nowych form wyrazu, z drugiej zaangażowany politycznie przeciwko rządom junty wojskowej. Muzycy inspirowali się sformułowanym w 1928 przez poetę Oswalda de Andrade manifestem, w którym nawoływał do „kanibalizmu artystycznego” – wchłaniania wszystkich wpływów artystycznych z kraju i z zagranicy i ich scalania. Ta teoria funkcjonuje w muzyce brazylijskiej z powodzeniem po dzień dzisiejszy.
Hymnem tropikalizmu została piosenka „"Alegria, alegria"” Caetano Veloso, przyjęta początkowo bez entuzjazmu w 1967, gdyż uznano ją za zbyt „niebrazylijską” i rockową. Najważniejszą spośród około dwudziestu płyt nurtu była programowa „"Tropicália ou Panis et Circensis"” („Tropicalia albo chleb i igrzyska”, 1968).
Duże festiwale, początkowo transmitowane bez cenzury i na żywo, zostały po niedługim zakazane, co wywołało burzliwą debatę publiczną. Kres stylu nadszedł wraz z rozpoczęciem prześladowań nieprawomyślnych muzyków przez reżim. Caetano Veloso spędził dwa miesiące w więzieniu, aresztowano także Gilberto Gila. Po zwolnieniu obydwaj zostali zmuszeni do emigracji i uzyskali azyl w Wielkiej Brytanii.
Axé.
Określenie „muzyka axé” jest w szerszym użyciu dopiero od wczesnych lat 90. XX wieku. Słowo "axé" pochodzi z języka joruba i oznacza w kulcie candomblé pozytywną energię. Gatunek opiera się na tradycyjnej muzyce Salvadoru de Bahia i jest bardzo podobny do sambareggae, ale włącza również elementy samby, "afoxé", "frevo", reggae, carimbó, merengue, salsy i soki. Axé reprezentują m.in. Ivete Sangalo, Daniela Mercury, Carlinhos Brown i jego zespoły Timbalada i Tribalistas. Najważniejszą różnicą w stosunku do tradycyjnej muzyki regionu jest częste wykorzystanie syntezatorów, inspirowane zapewne typowymi dla Bahii "trio elétricos".
Dub, drum’n’bass i muzyka elektroniczna.
Centrum kultury DJ-skiej i drum’n’bass jest São Paulo. W São Paulo występują m.in. DJ Marky i DJ Patife. Cidade Negra, znany zespół dubowy pochodzi z Rio de Janeiro. Nowe style muzyki elektronicznej chętnie czerpią z muzyki brazylijskiej, np. w nu jazzie.
Popularność poza granicami kraju zyskują także artyści tworzący w duchu new wave, synth popu i electro. Za przykłady mogą posłużyć Pitch Yarn Of Matter, Individual Industry, Morgue Mechanism i Aghast View.
Funk i hip-hop.
Wiele z nurtów muzycznych powstałych w latach 90. XX wieku, np. mangue beat i "funkeado" z Recife było silnie inspirowanych funkiem i rapem. Największą popularność zyskał Funk'N Lata z Rio, złożony z członków szkoły samby "Mangueira" i łączący funk i rap z sambą.
Wydany w 1989 album „"Funk Brasil"” DJ Marlboro jest uznawany za kamień węgielny rio funku (zwanego także "baile funkiem", "carioca funkiem" albo "favela funkiem"), który wraz z brazylijską odmianą hip-hopu zyskał licznych fanów także poza Brazylią.
Rio funk często wyłącza się z MPB ze względu na gloryfikujące przemoc i seksistowskie teksty utworów (zdecydowanie ostrzejsze niż w gangsta rapie) oraz ograniczenie kręgu twórców do czarnoskórej młodzieży z fawel. Przekaz ideowy oraz liczne powiązania sceny rio-funkowej ze zorganizowaną przestępczością przyczyniły się do bojkotu gatunku przez większość stacji radiowych mimo jego popularności.
Rock i pop.
Rock należy w Brazylii do najpopularniejszych nurtów muzycznych i zalicza się go także do "Música popular brasileira" (MPB). Głównymi ośrodkami muzyki rockowej są São Paulo, Brasília i Belo Horizonte.
W połowie lat 60. XX wieku pojawiła się „młoda gwardia” ("jovem guarda") z Roberto Carlosem na czele, który w latach 70. i 80. przodował w ilości sprzedanych płyt. Roberto Carlos zyskał popularność także w Europie, ale uznawano go raczej za przedstawiciela latin popu niż latin rocka.
W nurcie tropikalizmu ("tropicália", patrz wyżej) około roku 1968 Os Mutantes byli najwybitniejszymi przedstawicielami rocka psychodelicznego z elementami muzyki Północnego Wschodu ("música nordestina"). Duży sukces odnieśli również Engenheiros do Hawaii, a zespół RPM był pierwszym zespołem rockowym, który w latach 80. sprzedał 2 miliony płyt.
Wśród muzyków wzorujących się na amerykańskim popie duże sukcesy odnosiła Elba Ramalho. Jednak symbolem współczesnej muzyki brazylijskiej jest spikerka, aktorka i piosenkarka Xuxa, śpiewająca po hiszpańsku i angielsku i znana na całym świecie. Największym przebojem okazała się piosenka "Ilariê", długo okupująca pierwsze miejsce list przebojów w krajach Ameryki Łacińskiej.
Punk i metal.
Na fali entuzjazmu politycznego i kulturalnego na początku lat 80. w Brazylii zaistniał ruch punkowy. Jego zwolennicy co prawda odrzucali MPB, ale "musica popular brasileira" nie pozostała obojętna na stylistykę punkową. postpunkowy zespół Legião Urbana stał się jedną z najpopularniejszych grup w kraju, a Lenine, zaliczany do najbardziej znanych muzyków brazylijskich rozpoczął swoją karierę tworząc miejscową odmianę folk punku.
Od wczesnych lat 80. powstawały w Brazylii także zespoły hardrockowe, szczególnie pod wpływem wielkiego festiwalu Rock in Rio. Najwięcej fanów zyskały: thrashmetalowa Sepultura i wywodząca się z części członków Sepultury Soulfly. Death metal reprezentuje przede wszystkim Krisiun.
Muzyka chrześcijańska.
W latach 70. i 80. style muzyczne MPB pod wpływem muzyki chrześcijańskiej Ameryki Północnej znalazły oddźwięk w muzyce kościelnej i protestanckich nabożeństwach w Brazylii. Współcześnie znaczenie tzw. "música evangélica" jest marginalne, ale niektórzy twórcy, jak np. Guilherme Kerr albo Elomar Figueira de Mello próbują wprowadzać jej elementy do muzyki gospel czy lokalnych stylów muzycznych.
Napięcia wywołuje muzyka religii afrobrazylijskich: kościół katolicki traktuje ją toleracyjnie, a wyznania protestanckie odnoszą się do niej z dużą niechęcią.
Jazz i muzyka instrumentalna: "vanguarda".
Muzyka instrumentalna, eksperymentalna muzyka popularna i jazz są określane w Brazylii mianem "vanguarda". Granice między "vanguardą" a "Música Popular Brasileira" i współczesną muzyką poważną są trudne do określenia. Już "chôros" Pixinguinhi sytuowały się między muzyką poważną i muzyką współcześnie określaną jako MPB. Później wielu muzyków z nurtu bossa novy zyskało uznanie jako jazzmani, np. gitarzysta i piosenkarz Baden Powell.
Dobrą renomą cieszą się w świecie zwłaszcza perkusiści i gitarzyści. Airto Moreira, który wraz ze swoją żoną, Florą Purim przeprowadził się w 1968 do USA, został dziewięciokrotnie wybrany przez czasopismo jazzowe „Down Beat” perkusistą roku. Ten tytuł przypadł również dziewięć razy Nanie Vasconcelos, mieszkającemu w Brazylii i w Paryżu. Obaj występowali m.in. z multiinstrumentalistą Hermeto Pascoalem oraz pianistą, gitarzystą i kompozytorem Egberto Gismontim – wybitnymi brazylijskimi muzykami jazzowymi.
Pomimo dużych sukcesów brazylijskich instrumentalistów poza granicami Brazylii, "vanguarda" w kraju znajduje się w cieniu innych gatunków. W obrębie nurtu najpopularniejsza jest inspirowana tradycyjną muzyką brazylijską muzyka fusion.
Muzyka poważna ("música erudita").
Początki muzyki poważnej w Brazylii.
Muzyka poważna jest określana w Brazylii jako "música erudita", „muzyka uczona”. Przez długi czas była ograniczona do muzyki kościelnej, a w epoce określanej jako "barocco mineiro" skupiała się w regionie Minas Gerais (od którego pochodzi nazwa) oraz w mniejszym stopniu w Rio de Janeiro. W latach 1760–1800 w Minas Gerais żyło niemal 1000 muzyków, wśród nich wielu wolnych Mulatów. Jednym z nich był José Maurício Nunes Garcia (1767-1830), którego twórczość obejmuje przede wszystkim muzykę kościelną, ale również muzykę świecką, tworzoną pod wpływem klasyków wiedeńskich.
Silnym impulsem rozwojowym dla muzyki brazylijskiej było przybycie w 1808 do Rio de Janeiro dworu portugalskiego w rezultacie wojen napoleońskich. Dwór zaangażował licznych lokalnych muzyków, ale przyciągał również artystów europejskich. Powrót króla do Lizbony w 1822 wywołał stagnację w rozwoju muzyki poważnej w Brazylii.
Od połowy XIX wieku życie muzyczne ponownie nabrało impetu wskutek wzmożonej imigracji z krajów europejskich. W latach 30. XIX wieku w Rio de Janeiro powstały liczne stowarzyszenia muzyczne oraz konserwatorium, a w większych miastach liczne teatry. Cztery z nich posiadały własne orkiestry. Opery europejskie, przede wszystkim włoskie, trafiały na afisz, szczególnie w stolicy – Rio, z niewielkim opóźnieniem w stosunku do premier na Starym Kontynencie. Pierwszą operą brazylijską była „Noc Świętojańska” („"A Noite de São João"”) Eliasa Álvaresa Lôbo, wystawiona w 1860. Opera „Guarani” („"O Guarani"”) Antônio Carlosa Gomesa została wystawiona w 1870 w mediolańskiej La Scali, a później także na innych scenach europejskich. Kolejne opery Gomesa także pojawiły się w repertuarze mediolańskim.
Na przełomie wieków brazylijscy kompozytorzy zwrócili się w stronę niemieckiej i francuskiej muzyki poważnej i na pierwszy plan wysunęła się muzyka kameralna i muzyka symfoniczna. Mimo to włoska opera cieszyła się niesłabnącym powodzeniem. Niemal wszyscy brazylijscy kompozytorzy kształcili się w Europie.
Wpływ folkloru na estetykę muzyczną.
Alberto Nepomuceno (1864-1920) zapoczątkował w Brazylii wykorzystanie tradycyjnej muzyki ludowej jako źródła inspiracji w muzyce profesjonalnej. Jego rówieśnik, Alexandre Levy (1864-1892) napisał „Suitę brazylijską” – pierwsze dzieło muzyki poważnej zawierające nazwę „samba” w tytule jednej z części.
Najbardziej znanym brazylijskim kompozytorem był Heitor Villa-Lobos (1887-1959), jednocześnie zasłużony pedagog. Villa-Lobos, w przeciwieństwie do innych kompozytorów, nie studiował w Europie, a konserwatorium opuścił po kilku miesiącach. Już w młodości podróżował po całej Brazylii i zajmował się studiami nad muzyką ludową, która inspirowała całą jego późniejszą twórczość, np. 14 "choros" (1920–1929) i dziewięć „"Bachianas Brasileiras"” (1930-1945)
„Nowa muzyka” ("música nova").
"Música nova", „nowa muzyka” była w Brazylii zawsze w cieniu nurtu narodowego w muzyce poważnej. Rozwój muzyki dodekafonicznej zapoczątkował dopiero Hans-Joachim Koellreutter (1915-2005), który w 1937 wyemigrował z Niemiec do Rio de Janeiro i przyczynił się do powstania nurtu "música viva", „muzyki żywej”. Koellreutter wykładał kompozycję w licznych akademiach, w tym w założonej przez siebie „"Escola da Música da Bahia"”, która szybko stała się centrum muzyki awangardowej.
Spośród kompozytorów współczesnych największy rozgłos zyskał Marlos Nobre de Almeida (ur. 1939) z Recife, który próbuje połączyć nowoczesne formy z brazylijską kulturą popularną. Jorge Antunes (ur. 1942) z Rio de Janeiro był pierwszym Brazylijczykiem zajmującym się muzyką elektroniczną.
W dzisiejszych czasach muzyka poważna ("música erudita") często miesza się z muzyką popularną ("música popular"), co często wynika z pragmatycznego podejścia twórców. Zainteresowanie muzyką poważną, a konsekwencji możliwości finansowania są w Brazylii stosunkowo niewielkie.
Muzyka i polityka.
Nominacja Gilberto Gila, piosenkarza i emigranta politycznego za rządów junty na ministra edukacji w gabinecie Luiza Luli da Silva świadczy o randze muzyki w brazylijskim społeczeństwie. Gil był jednym z głównych aktywistów tzw. tropikalizmu ("tropicalismo"), nurtu muzycznego o ambicjach politycznych z czasów dyktatury wojskowej. Aresztowanie Gila i Caetano Veloso, a po zwolnieniu zmuszenie ich do emigracji zamknęło ten rozdział. Z kraju wyjechali również m.in. Geraldo Geraldo Vandré i Chico Buarque, przy czym ten ostatni powrócił już w 1970, by wydawać mimo problemów powodowanych przez cenzurę kolejne płyty. Szczególnie album "Construção" zyskał dużą popularność wśród przeciwników dyktatury. Gilberto Gil poruszał zaś problemy czarnoskórych mieszkańców Bahii.
Północnoamerykańskie ruchy zmierzające do równouprawnienia znalazły naśladowców w Brazylii. Muzyka w "blocos afro" od lat 70. XX wieku stanowiła jedną z form oporu przeciwko polityce społecznej i wzmacniała poczucie tożsamości kulturowej u czarnoskórej ludności. „Ilê Aiyê” z Salwadoru było najważniejszym z takich stowarzyszeń. Z czasem kultura afrobrazylijska została uznana za integralną część kultury brazylijskiej i polityczne znaczenie muzyki zmalało.

</doc>
<doc id="1035791" url="https://pl.wikipedia.org/wiki?curid=1035791" title="Henryk Grządzielski">
Henryk Grządzielski

Henryk Grządzielski (ur. 15 maja 1954 w Słupsku) – polski polityk, senator I kadencji.
Życiorys.
Ukończył w 2001 studia w Bałtyckiej Wyższej Szkoły Humanistycznej w Koszalinie.
W latach 1975–1985 pracował w Fabryce Maszyn Rolniczych „Agromet-Famarol” w Słupsku. W 1980 wstąpił do „Solidarności”, zasiadał w zarządzie regionu związku. Po wprowadzeniu 13 grudnia 1981 stanu wojennego działał w podziemiu w ramach Okręgowego Komitetu Oporu, wydawał niezależny biuletyn „Solidarność Słupska”. Został zatrzymany, po czym w 1983 w procesie przeciwko niemu oraz Krzysztofowi Szeglowskiemu, Pawłowi Połciowi, Januszowi Ładzinowi, Romanowi Pączkowi i Antoniemu Klejowi oskarżonym o "prowadzenie w Słupsku działalności mogącej wywołać niepokoje i rozruchy społeczne godzące w ustrój PRL" został skazany na karę 1,5 roku pozbawienia wolności z warunkowym zawieszeniem jej wykonania. W 1985 za zorganizowanie 1 lipca strajku zwolniono go dyscyplinarnie z pracy, następnie w trybie przyspieszonym 3 lipca skazano na karę roku pozbawienia wolności).
W 1989 został senatorem I kadencji z województwa słupskiego. W latach 90. działał w Unii Demokratycznej i Unii Wolności, prowadził także własną działalność gospodarczą. W 2002 został zatrudniony w Wojewódzkim Ośrodku Ruchu Drogowego w Słupsku.
W 2006 opublikował książkę "I stało się", poświęconą działalności słupskiej NSZZ „S” w latach 80., w której ujawnił materiały zbierane przez Służbę Bezpieczeństwa (w tym nazwiska osób zarejestrowanych).
Odznaczony Krzyżem Oficerskim Orderu Odrodzenia Polski (2008). W 2015 otrzymał Krzyż Wolności i Solidarności.

</doc>
<doc id="1035793" url="https://pl.wikipedia.org/wiki?curid=1035793" title="Chron">
Chron

Chron (z gr. χρόνος „czas”), doba – formalna jednostka geochronologiczna, niższa rangą od wieku a wyższa od momentu. Rzadko stosowana. Odpowiednik chronozony w skali chronostratygraficznej.

</doc>
<doc id="1035795" url="https://pl.wikipedia.org/wiki?curid=1035795" title="Eugeniusz Kielek">
Eugeniusz Kielek

Eugeniusz Kielek (ur. 20 października 1940 w miejscowości Przykop) – polski działacz związkowy, poseł na Sejm I kadencji.
Życiorys.
Ukończył w 1965 studia na Wydziale Biologii i Nauk o Ziemi Uniwersytetu Marii Curie-Skłodowskiej w Lublinie. W latach 1965–1988 pracował w Kopalni Siarki „Machów” w Tarnobrzegu. Od 1971 do 1975 należał do Stronnictwa Demokratycznego, w 1980 wstąpił do „Solidarności”. Po 13 grudnia 1981 zajmował się kolportażem prasy podziemnej. W 1989 wszedł do prezydium Komitetu Obywatelskiego w województwie tarnobrzeskim. Sprawował mandat posła na Sejm I kadencji, wybranego z ogólnopolskiej listy kandydatów NSZZ, kandydując w okręgu rzeszowskim. W 1993 przeszedł na emeryturę i wycofał się z polityki.

</doc>
<doc id="1035796" url="https://pl.wikipedia.org/wiki?curid=1035796" title="Ulica Bolesława Chrobrego w Wodzisławiu Śląskim">
Ulica Bolesława Chrobrego w Wodzisławiu Śląskim

Ulica Bolesława Chrobrego – ważny ciąg komunikacyjny w Wodzisławiu Śląskim, łączący to miasto z Rydułtowami oraz Radlinem-Głożynami, a także Pszowem. 
Jest także ważnym węzłem komunikacyjnym dla dzielnicy Radlin II, który łączy tę dzielnicę z drogą krajową nr 78 oraz przystankiem PKP Wodzisław Śl.-Radlin, a także ul. Radlińską która biegnie do centrum miasta. Długość tej ulicy do 1 stycznia 1997 roku wynosiła 5,2 km. Jednak po odłączeniu się Radlina ulica obecnie ma długość 4,7 km. Zabudowana jest zabudową jednorodzinną. W środkowym odcinku drogi przecina ją rondo, na którym krzyżują się ul. Kardynała Bolesława Kominka (kierunek Rydułtowy) oraz ul. Radlińska (kierunek Centrum). Wzdłuż ulicy biegnie też rzeka Leśnica, która przecina ją w dwóch miejscach. W okresie PRL-u ulica ta była podzielona na dwie części i od skrzyżowania z ul. Rybnicką (droga krajowa nr 78) do skrzyżowania z ul. Radlińską nosiła imię Bolesława Chrobrego, natomiast od skrzyżowania z ul. Radlińską do granic miasta nosiła imię Bolesława Limanowskiego. W latach 90. ulicę przedłużono i od tego czasu cała nosi imię Bolesława Chrobrego.
Ważniejsze obiekty przy Ulicy Bolesława Chrobrego w Wodzisławiu Śląskim

</doc>
<doc id="1035798" url="https://pl.wikipedia.org/wiki?curid=1035798" title="Aklamacja (liturgia)">
Aklamacja (liturgia)

Aklamacja – zawołanie, jakim zgromadzona wspólnota wiernych w liturgii niektórych kościołów chrześcijańskich wyraża swoją aprobatę i współudział. W liturgii Mszy Świętej Kościoła Rzymskokatolickiego wyróżnia się następujące aklamacje:
Aklamacja przed czytaniem Ewangelii.
Wykonywana podczas liturgii słowa, przed odczytaniem Ewangelii. Aklamacja ta jest świadectwem przygotowania i chęci wiernych do wysłuchania Słowa Boga. Zwykle jest to dwukrotnie lub trzykrotnie powtórzone słowo "Alleluja". Po aklamacji wykonuje się werset nawiązujący do czytanej Ewangelii, po czym powtarza się aklamację.
W okresie Wielkiego Postu nie odmawia się "Alleluja". W miejsce tej aklamacji używa się:
Aklamacja i werset przed Ewangelią zasadniczo powinny być śpiewane (dopuszczalne jest ich wyrecytowanie). Ponieważ nie jest to proklamacja Słowa Bożego, nie powinno się ich śpiewać z ambony. Wszyscy, stojąc, wykonują aklamację pod przewodnictwem scholi albo kantora oraz ją powtarzają; werset zaś śpiewa schola albo kantor. Jeśli nie śpiewa się aklamacji i wersetu przed Ewangelią, można je opuścić.
W czasie uroczystych celebracji, po odczytaniu Ewangelii (szczególnie w mszach pod przewodnictwem biskupa, gdy ma miejsce przeniesienie Ewangeliarza do celebransa, by ten udzielił nim błogosławieństwa), można odśpiewać jeszcze raz samą aklamację, bez powtarzania wersetu.
Aklamacja anamnezy.
Wykonywana przez lud po Przeistoczeniu, w odpowiedzi na słowa celebransa. Obecnie używane są cztery fromuły:
1. K: Oto wielka tajemnica wiary. W: Głosimy śmierć Twoją, Panie Jezu, wyznajemy Twoje zmartwychwstanie, i oczekujemy Twego przyjścia w chwale.
2. K: Wielka jest tajemnica naszej wiary. W: Ile razy ten chleb spożywamy, i pijemy z tego kielicha głosimy śmierć Twoją, Panie, oczekując Twego przyjścia w chwale.
3. K: Uwielbiajmy tajemnicę wiary. W: Panie, Ty nas wybawiłeś, przez krzyż i zmartwychwstanie swoje, Ty jesteś Zbawicielem świata.
4. K: Tajemnica wiary. W: Chrystus umarł, Chrystus zmartwychwstał, Chrystus powróci.
"Święty".
Aklamację tę wykonuje cały lud razem z kapłanem podczas Liturgii eucharystycznej, po prefacji.
"Kyrie eleison".
Tę aklamację wykonuje się zawsze po akcie pokuty, chyba że wystąpiła w nim samym.
Aklamacja po czytaniu.
Wypowiadane przez lektora po zakończeniu czytania słowa: Oto Słowo Boże, na które lud odpowiada: "Bogu niech będą dzięki".
"Chwała Tobie, Panie".
Aklamacja wykonywana przez lud w odpowiedzi na słowa kapłana "Słowa Ewangelii według św. N".
"Chwała Tobie, Chryste".
Aklamacja wykonywana przez lud w odpowiedzi na słowa kapłana po przeczytaniu Ewangelii: "Oto słowo Pańskie"
Aklamacja na przygotowanie darów.
Gdy na przygotowanie darów nie wykonuje się śpiewu, ani nie gra na organach kapłan może wypowiedzieć głośno słowa błogosławieństwa (w przeciwnym razie mówi je cicho): "Błogosławiony jesteś, Panie", zaś lud odpowiada aklamacją: Błogosławiony jesteś, Boże, teraz i na wieki.
Aklamacja po modlitwie Pańskiej.
W odpowiedzi na słowa kapłana: "Wybaw nas, Panie, od zła wszelkiego i obdarz nasze czasy pokojem. Wspomóż nas w swoim miłosierdziu, abyśmy zawsze wolni od grzechu i bezpieczni od wszelkiego zamętu, pełni nadziei oczekiwali przyjścia naszego Zbawiciela, Jezusa Chrystusa." lud wypowiada aklamację: Bo Twoje jest królestwo i potęga, i chwała na wieki.
"Amen".
Aklamacja "Amen" występuje w czasie Mszy św. najczęściej. Wyróżnia się "Amen" kończące kolektę (OWMR 54, 127), po modlitwie nad darami, po doksologii ("Przez Chrystusa, z Chrystusem i w Chrystusie") (OWMR 79) oraz kończące modlitwę po Komunii (OWMR 89).

</doc>
<doc id="1035800" url="https://pl.wikipedia.org/wiki?curid=1035800" title="Józef Hłasko">
Józef Hłasko



</doc>
<doc id="1035806" url="https://pl.wikipedia.org/wiki?curid=1035806" title="Puchar Polski kobiet w piłce nożnej 2005/06, grupa opolska">
Puchar Polski kobiet w piłce nożnej 2005/06, grupa opolska

Puchar Polski kobiet w piłce nożnej w sezonie 2005/06, grupa: opolska
I runda – 24 sierpnia 2005
"Wszystkie pozostałe zespoły awansowały dalej bez gry."
II runda – 21 września 2005
Finał – 12 października 2005 Opole

</doc>
<doc id="1035807" url="https://pl.wikipedia.org/wiki?curid=1035807" title="Progressive house">
Progressive house

Progressive House – odmiana gatunku house, w której melodia jest dosłownie progresywna (z ang. progressive – rozwijający się, stopniowy) każde przejście melodii rozpędza się stopniowo od wolnego tempa do coraz to szybszego, jednocześnie pozostawiając bez zmian liczbę uderzeń na minutę.

</doc>
<doc id="1035808" url="https://pl.wikipedia.org/wiki?curid=1035808" title="Stanisław Kowolik">
Stanisław Kowolik

Stanisław Karol Kowolik (ur. 4 listopada 1953 w Piekarach Śląskich) – polski polityk, samorządowiec, poseł na Sejm II kadencji.
Życiorys.
W 1979 ukończył studia na Wydziale Mechanicznym Technologicznym Politechniki Śląskiej, w 1994 – studia podyplomowe na Wydziale Prawa i Administracji Uniwersytetu Śląskiego, w 2001 – na Wydziale Filozoficznym Uniwersytetu Jagiellońskiego, w 2002 – w Ośrodku Studiów Europejskich Uniwersytetu Śląskiego, a w 2003 na Wydziale Teologii Katolickiego Uniwersytetu Lubelskiego.
Od 1976 do 1991 pracował w różnych przedsiębiorstwach przemysłowych w Tarnowskich Górach, m.in. w Hucie Cynku Miasteczko Śląskie. W 1980 wstąpił do NSZZ „Solidarność”. W stanie wojennym dwukrotnie zostawał internowany, a także skazany na karę dwóch lat pozbawienia wolności z warunkowym zawieszeniem jej wykonania.
Od 1990 do 1991 działał w Porozumieniu Centrum. W latach 1990–1994 był zastępcą Piotra Hanyska, ówczesnego burmistrza Tarnowskich Gór. Pełnił funkcję posła na Sejm II kadencji z listy Bezpartyjnego Bloku Wspierania Reform. Był jednym z liderów powstałego na skutek rozpadu BBWR Bloku dla Polski. Pod koniec lat 90. pracował w prywatnej spółce, w 1999 został zastępcą dyrektora Ośrodka Pomocy Społecznej w Chorzowie.
Od 2004 do 2006 należał do Ligi Polskich Rodzin. W 2006 jako członek tej partii bezskutecznie ubiegał się o stanowisko burmistrza z ramienia Prawa i Sprawiedliwości. Został jednak z listy PiS wybrany na radnego miasta. W przedterminowych wyborach parlamentarnych w 2007 bez powodzenia kandydował do Senatu z ramienia PiS jako bezpartyjny, następnie wstąpił do tego ugrupowania. W wyborach samorządowych w 2010 uzyskał reelekcję do rady miasta. Objął funkcję przewodniczącego rady miasta Tarnowskie Góry. We wrześniu 2014 wystąpił z PiS, w listopadzie tego samego roku uzyskał mandat radnego powiatu tarnogórskiego z ramienia komitetu wyborczego burmistrza Arkadiusza Czecha.
Odznaczenia.
W 2013 odznaczony Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1035809" url="https://pl.wikipedia.org/wiki?curid=1035809" title="Józef Hłasko (kapitan)">
Józef Hłasko (kapitan)

Józef Hłasko ps. „Podhorecki” (ur. 16 maja 1900 Warszawie, zm. 31 sierpnia 1944 w Warszawie) – kapitan artylerii Wojska Polskiego.
Życiorys.
Pochodził ze szlacheckiej rodziny, pieczętującej się herbem Leliwa. Był synem Józefa Henryka Feliksa Hłaski, zmarłego w 1922 roku komendanta Warszawskiej Straży Pożarnej, i Romany z domu Hłasko. Rodzice Józefa byli ze sobą blisko spokrewnieni – Józef Henryk był bratem ojca Romany. Jednak udało im się uzyskać papieską dyspensę na zawarcie małżeństwa. Józef miał dwóch braci – Macieja i Wawrzyńca oraz dwie siostry – Marię i Annę.
3 maja 1922 roku został zweryfikowany w stopniu podporucznika ze starszeństwem z dniem 1 maja 1921 roku i 2. lokatą w korpusie oficerów administracji, dział kontroli administracji, a jego oddziałem macierzystym była Wojskowa Kontrola Generalna. Na stopień porucznika został mianowany ze starszeństwem z dniem 1 maja 1923 roku i 2. lokatą w korpusie oficerów administracji, grupa kontroli administracji. W 1923 roku pełnił służbę w Oddziale Kontroli Wykonania Budżetu Wojskowej Kontroli Generalnej w Warszawie, a w następnym roku w Oddziale Kontroli Następnej Wojskowej Kontroli Generalnej. Później został przeniesiony do korpusu oficerów artylerii i przydzielony do 1 pułku artylerii ciężkiej w Modlinie. Był autorem wydanego w 1929 roku "Zarysu historii Wojennej 1-go Pułku Artylerii Ciężkiej", jednego z zeszytów serii: Zarys historii wojennej pułków polskich 1918–1920. Na stopień kapitana został mianowany ze starszeństwem z 19 marca 1937 i 27. lokatą w korpusie oficerów artylerii. W latach 1938-1939 był słuchaczem Szkoły Uzbrojenia w Warszawie, pozostając w ewidencji macierzystego 1 pac.
W czasie powstania warszawskiego walczył w poczcie dowódcy Brygady Dywersji Broda 53 na stanowisku oficera do zleceń specjalnych. Poległ w nocy 31. dnia powstania warszawskiego przy ul. Bielańskiej, gdy wraz z innymi żołnierzami oddziału przebijał się do Śródmieścia. Polegli wtedy także Ewaryst Jakubowski, Jan Kajus Andrzejewski, Czesław Nantel, Stefan Kowalewski. Pochowany na Cmentarzu Wojskowym na Powązkach w Warszawie (kwatera A20-5-13).
Był jednym z pierwowzorów postaci Wuja Józefa, bohatera "Sowy, córki piekarza" autorstwa Marka Hłaski, bratanka Józefa.

</doc>
<doc id="1035811" url="https://pl.wikipedia.org/wiki?curid=1035811" title="Puchar Polski kobiet w piłce nożnej 2005/06, grupa wielkopolska">
Puchar Polski kobiet w piłce nożnej 2005/06, grupa wielkopolska

Puchar Polski kobiet w piłce nożnej w sezonie 2005/06, grupa: wielkopolska
I runda - 19 - 23 października 2005
Półfinały - 26 października 2005
Klub Victoria II Sianów miał wolny los.
Drużyna Brdy nie skompletowała pełnego składu na mecz.
Finał - 30 października 2005

</doc>
<doc id="1035812" url="https://pl.wikipedia.org/wiki?curid=1035812" title="Pistolet maszynowy Kis">
Pistolet maszynowy Kis

KIS – pistolet maszynowy opracowany przez Polikarpa Rybickiego ps. "Konar", Witolda Szafrańskiego ps. "Igo" i Stanisława Skorupkę ps. "Smrek". 
Nazwa pistoletu pochodzi od pierwszych liter pseudonimów konstruktorów. Produkowany w konspiracji w latach 1943–1944. Części produkowano w Starachowicach, a wykańczanie, montaż oraz bruzdowanie luf wykonywano w warsztacie polowym w rejonie Gór Świętokrzyskich przy oddziale AK „Nurta”. Pierwotnie pistolet nazwany został Likwidatorem, nazwa KIS została nadana w marcu 1944 roku. Później nazwę „Likwidator” nosiła seria 8 pistoletów maszynowych, wzorowanych na KIS-ie, wykonanych od kwietnia do lipca 1944 roku przez Zdzisława Dydę w warsztacie rusznikarskim AK w Opatowie.
Opis konstrukcji.
KIS działał na zasadzie odrzutu zamka swobodnego. Wzorowany był na Stenie. Lufa była pozbawiona osłony. Pistolet nie posiadał kolby. Malowany był farbą olejną. Był przystosowany tylko do prowadzenia ognia ciągłego. Zastosowano lufę o przewodzie gwintowanym, z 6 polami i bruzdami, oksydowaną chemicznie.

</doc>
<doc id="1035814" url="https://pl.wikipedia.org/wiki?curid=1035814" title="Sergej Grankin">
Sergej Grankin



</doc>
<doc id="1035815" url="https://pl.wikipedia.org/wiki?curid=1035815" title="Volkswagen LT46">
Volkswagen LT46

Volkswagen LT46 − samochód w zależności od typu zabudowy ciężarowy lub autobus miejski klasy mikro, produkowany przez firmę Volkswagen.
Minibus "Volkswagen LT46" powstał na bazie najcięższego modelu rodziny samochodów dostawczych Volkswagen LT o dopuszczalnej masie całkowitej 4,6 tony. Model bazowy często był również konwertowany na autobusy przez niezależne firmy.
Volkswagen LT46 bus w Polsce.
Autobus ten znajduje się również na stanie wielu przewoźników prywatnych, także wykonujących przewóz na liniach regularnych.

</doc>
<doc id="1035817" url="https://pl.wikipedia.org/wiki?curid=1035817" title="Seweryn Kruszyński">
Seweryn Kruszyński

Seweryn Kruszyński (ur. 12 czerwca 1911 w Monastyrku, zm. 25 września 1993) – polski operator filmowy.
W latach 1934–1939 pracował jako asystent operatora w wytwórniach filmowych „Sfinks” i „Falanga”. Podczas okupacji niemieckiej szkolił się w konspiracyjnym Referacie Foto-Filmowym wydziału Propagandy Mobilizacyjnej.
Filmował walki powstania warszawskiego jako operator Biura Informacji i Propagandy Armii Krajowej.
W 2020 odznaczony pośmiertnie Krzyżem Oficerskim Orderu Odrodzenia Polski.

</doc>
<doc id="1035819" url="https://pl.wikipedia.org/wiki?curid=1035819" title="Dariusz Kubiak (ur. 1961)">
Dariusz Kubiak (ur. 1961)

Dariusz Kubiak (ur. 19 lipca 1961 w Zduńskiej Woli) – polski działacz związkowy, poseł na Sejm III kadencji.
Życiorys.
Jest absolwentem Liceum Zawodowego w Zduńskiej Woli (1980). W latach 1980–2002 pracował w Zakładach Przemysłu Bawełnianego „Zwoltex”. następnie został zatrudniony w MPK Zduńska Wola. W 1980 został działaczem „Solidarności”, w latach 90. kierował podregionem związku. Wybierany do zarządu Regionu Ziemia Łódzka związku.
Był także posłem na Sejm III kadencji z ramienia Akcji Wyborczej Solidarność z okręgu sieradzkiego i do 2002 działaczem Ruchu Społecznego AWS. W 2001 bezskutecznie kandydował ponownie do Sejmu. W 2010 z ramienia PiS został radnym powiatu zduńskowolskiego, mandat utrzymał również w 2014. W 2018 został natomiast radnym miejskim w Zduńskiej Woli.

</doc>
<doc id="1035823" url="https://pl.wikipedia.org/wiki?curid=1035823" title="Ulica Pszowska w Wodzisławiu Śląskim">
Ulica Pszowska w Wodzisławiu Śląskim

Ulica Pszowska w Wodzisławiu Śląskim – szlak komunikacyjny łączący miasto z Raciborzem, dalej z Opolem, a także jest częścią drogi wojewódzkiej nr 933 łączącą Jastrzębie-Zdrój z Raciborzem. Wewnątrz miasta stanowi bezpośrednie połączenie dzielnicy Kokoszyce z centrum miasta. Jej początek wyznacza skrzyżowanie z ul. Wincentego Witosa (droga wojewódzka nr 933), a kończy granica z Pszowem. Do 1 stycznia 1995 roku długość tej ulicy wynosiła 7,2 km i była najdłuższą ulicą w mieście. Po odłączeniu się Pszowa jej długość wynosi 5,3 km, jednak dalej pozostaje najdłuższą ulicą w Wodzisławiu Śląskim. W okresie Prus ulica ta nosiła nazwę Ratiborer Straße (Raciborska). W okresie międzywojennym, a także po wojnie nazwa pozostała bez zmian. Po włączeniu Rydułtów do Wodzisławia, gdzie istniała już ulica Raciborska nazwę ulicy w centrum Wodzisławia zmieniono na Pszowska. Wzdłuż ulicy dominuje zabudowa jednorodzinna wraz z obiektami użyteczności publicznej oraz handlowo-usługowymi.
Ważniejsze obiekty znajdujące się przy ulicy Pszowskiej:

</doc>
<doc id="1035825" url="https://pl.wikipedia.org/wiki?curid=1035825" title="Jan Kozłowski (1929–1996)">
Jan Kozłowski (1929–1996)

Jan Kozłowski (ur. 25 maja 1929 w Popowicach, zm. 16 stycznia 1996 w Warszawie) – polski rolnik, działacz opozycji w PRL, senator I kadencji.
Życiorys.
Był absolwentem technikum budowlanego i mistrzem murarskim. W latach 1949–1971 pracował w przedsiębiorstwach budowlanych, od 1973 prowadził gospodarstwo rolne. W latach 1956–1957 należał do Polskiej Zjednoczonej Partii Robotniczej. W drugiej połowie lat 70. był wśród pierwszych chłopskich współpracowników Komitetu Obrony Robotników, działał w Tymczasowym Komitecie Niezależnego Związku Zawodowego Rolników i redakcji pisma niezależnego „Placówka”. W 1979 został skazany na karę dwóch lat pozbawienia wolności w procesie politycznym, uzyskał zwolnienie w związku z podpisaniem porozumień sierpniowych. W 1980 organizował struktury rolniczej „Solidarności”. W stanie wojennym został internowany na okres od 13 grudnia 1981 do 12 lipca 1982.
W latach 1989–1991 sprawował mandat senatora I kadencji z województwa tarnobrzeskiego. Na początku lat 90. działał w PSL „Solidarność”.
Odznaczenia.
Odznaczony pośmiertnie Krzyżem Wolności i Solidarności (2016).
Życie prywatne.
Syn Franciszka i Walerii. Był żonaty z Genowefą; miał pięcioro dzieci, w tym córkę Jolantę Różę Kozłowską.

</doc>
<doc id="1035831" url="https://pl.wikipedia.org/wiki?curid=1035831" title="Roman Tomaszewski (wydawca)">
Roman Tomaszewski (wydawca)

Roman Tomaszewski (ur. 21 lutego 1921 w Poznaniu, zm. 30 grudnia 1992 w Warszawie) – wydawca, poligraf, typograf, bibliofil. Przed II wojną światową pracował w poznańskiej firmie drukarskiej „Pol”, a w czasie okupacji działał na rzecz konspiracyjnej poligrafii. W 1945, po powrocie z obozu koncentracyjnego w Mauthausen, był jednym z pionierów Ziem Odzyskanych, odbudowujących w Szczecinie i Wrocławiu drukarstwo, zniszczone wojną i rabunkiem. W latach 1947-1967 pracował jako szef produkcji, a potem dyrektor ds. technicznych, w Spółdzielni Wydawniczej „Czytelnik”, gdzie zorganizował produkcję ok. 6 tys. tytułów książek w łącznym nakładzie 100 mln egzemplarzy. Międzywydawnicza seria „Biblioteka Powszechna” przyniosła mu w 1956 brązowy medal na Internationale Buchkunst-Ausstellung w Lipsku. Od 1968 członek Zjednoczenia Przemysłu Poligraficznego. Długoletni działacz Polskiego Towarzystwa Wydawców Książek (od 1957), organizator i przewodniczący jury „Konkursu na Najlepiej Wydaną Książkę Roku”. W latach 1966-1978 redagował zeszyty „Litera”. Od 1969 do 1976 organizował i prowadził projektowo-badawczy Ośrodek Pism Drukarskich. 
Wykładowca projektowania liternictwa drukarskiego (od 1965 do 1975) na ASP w Warszawie oraz w Wyższej Szkole Sztuk Plastycznych w Łodzi. Podejmował działania na rzecz automatyzacji techniki wydawniczej, a pod koniec życia także konserwacji zabytkowych książek i introligatorstwa. Opublikował ponad 400 artykułów w prasie polskiej i zagranicznej, głównie w fachowych czasopismach: wydawniczych, księgarskich i poligraficznych. W 1972 został laureatem Nagrody Gutenberga miasta Lipska. Działał na forum międzynarodowym, reprezentując polskich wydawców, typografów i poligrafów na konferencjach, zjazdach, kongresach i targach. W latach 1965-1992 polski delegat przy afiliowanym przez UNESCO stowarzyszeniu Association Typographique Internationale (ATypI), gdzie jako pierwszy „człowiek ze Wschodu” w 1974 wszedł do jego zarządu. Zorganizował m.in. Kongres ATypI’75 (Warszawa–Kraków). Był jednym z najaktywniejszych ambasadorów powojennego polsko-niemieckiego pojednania. Odznaczony Krzyżem Oficerskim Orderu Odrodzenia Polski.

</doc>
<doc id="1035833" url="https://pl.wikipedia.org/wiki?curid=1035833" title="Renault PR180">
Renault PR180

Renault PR 180, to autobus miejski, produkowany w latach 1981-1994 przez firmę Renault. Stanowi przegubowa odmianę modelu Renault PR100.
Wraz z innymi autobusami z rodziny PR został opracowany przez firmę Berliet przejętą z czasem przez firmę Renault, która ją włączyła do Renault Véhicules Industriels.
2 autobusy tego typu (#4,#10) były eksploatowane na Górnym Śląsku przez przedsiębiorstwo Henzago Ruda Śląska jednak że z niepowodzeniem gdyż autobusy nie spełniały wymagań stawianych przez KZK GOP. Autobusy zostały skasowane a firma ogłosiła upadłość.

</doc>
<doc id="1035837" url="https://pl.wikipedia.org/wiki?curid=1035837" title="Stefan Selakovic">
Stefan Selakovic

Stefan Selakovic (ur. 9 stycznia 1977 w Varbergu) – szwedzki piłkarz pochodzenia serbskiego grający na pozycji napastnika. Nosi przydomek „Sella”.
Kariera klubowa.
Selakovic urodził się w mieście Varberg. Piłkarską karierę rozpoczął w tamtejszym zespole Varbergs GIF i występował tam w 3. lidze do roku 1996. Wtedy to przeniósł się do pierwszoligowego Halmstads BK. W początkowych latach był rezerwowym w tym klubie i także jako rezerwowy wywalczył mistrzostwo Szwecji w 1997 roku. W pierwszym składzie Halmstad Selakovic zaczął grać w 1999 roku, a w 2000 roku sięgnął po swój drugi tytuł mistrzowski. Natomiast w 2001 roku zdobywając 15 goli w lidze wywalczył tytuł króla strzelców.
W lipcu 2001 Selakovic przeszedł do SC Heerenveen. W ataku początkowo występował wraz ze swoim rodakiem Marcusem Allbäckiem, a w obronie klubu grał także inny Szwed, Erik Edman. W pierwszym sezonie gry Stefan zajął ze swoim klubem 4. miejsce w lidze, a w 2002/2003 strzelił 8 goli (najwięcej za czasów gry w Holandii), ale jego klub zakończył rozgrywki dopiero na 7. pozycji. Natomiast w 2004 roku po raz drugi zakończył sezon z Heerenveen na 4. miejscu, a w 2004/2005 rozegrał tylko rundę jesienną i zimą powrócił do ojczyzny.
Selakovic w zimowym oknie transferowym 2005 podpisał kontrakt z IFK Göteborg. W całym sezonie strzelił 9 bramek i został wicemistrzem kraju. W 2006 roku grał już jako pomocnik zaliczając 6 trafień w Allsvenskan, ale IFK spisało się słabiej i zakończyło sezon w środku tabeli. W połowie sezonu o mało co nie trafił do więzienia, gdyż oskarżono go o problemy z podatkami, lecz ostatecznie „Sella” został uniewinniony. W 2007 roku wywalczył mistrzostwo Szwecji, a w 2009 - wicemistrzostwo tego kraju. W 2013 roku wrócił do Halmstads BK.
Kariera reprezentacyjna.
Reprezentacyjną karierę Selakovic rozpoczął od występów w młodzieżowej reprezentacji Szwecji U-21. Natomiast 10 lutego 2001 rozegrał swój premierowy mecz w pierwszej reprezentacji „Trzech Koron”, który Szwedzi wygrali 4:1 z Tajlandią.

</doc>
<doc id="1035839" url="https://pl.wikipedia.org/wiki?curid=1035839" title="Adam Śnieżek">
Adam Śnieżek

Adam Walenty Śnieżek (ur. 25 lutego 1951 w Orzechówce) – polski polityk, związkowiec, poseł na Sejm III, VI, VIII i IX kadencji.
Życiorys.
Ukończył w 1974 studia na Wydziale Matematyki, Fizyki i Chemii Uniwersytetu Jagiellońskiego. Pracował zawodowo jako informatyk. W 1980 wstąpił do „Solidarności”, był jednym z liderów związku w Rzeszowie. W stanie wojennym został internowany na okres od 13 grudnia 1981 do 29 kwietnia 1982. Od początku lat 90. pełnił liczne funkcje w regionie NSZZ „S”. Sprawował mandat posła III kadencji wybranego z listy ogólnopolskiej Akcji Wyborczej Solidarność. W 2001 bez powodzenia ubiegał się o reelekcję z okręgu rzeszowskiego.
Od 1997 do 2004 był członkiem Ruchu Społecznego, zasiadał we władzach tej partii. Od 2005 związany (przez ponad dekadę jako bezpartyjny) z Prawem i Sprawiedliwością, z ramienia którego w tym samym roku bez powodzenia kandydował do Sejmu, a w 2006 uzyskał mandat radnego sejmiku podkarpackiego.
W przedterminowych wyborach parlamentarnych w 2007 bez powodzenia kandydował z listy PiS. W 2008, po wygaśnięciu mandatu Stanisława Zająca w związku z wyborem do Senatu, stał się pierwszym kandydatem do objęcia mandatu poselskiego. 9 lipca 2008 złożył ślubowanie poselskie, obejmując mandat posła VI kadencji. W 2009 bezskutecznie kandydował do Parlamentu Europejskiego. W 2011 nie uzyskał poselskiej reelekcji. Kandydował również do sejmiku województwa w 2014, a także do Sejmu w 2015. W 2018 został ponownie wybrany na radnego województwa. W 2019 objął mandat posła VIII kadencji w miejsce Bogdana Rzońcy.
W wyborach w tym samym roku z powodzeniem ubiegał się o poselską reelekcję, otrzymując 11 260 głosów.
Odznaczenia.
W 2016 został odznaczony Krzyżem Wolności i Solidarności, a w 2017 Krzyżem Kawalerskim Orderu Odrodzenia Polski.

</doc>
<doc id="1035842" url="https://pl.wikipedia.org/wiki?curid=1035842" title="Jan Pęczak">
Jan Pęczak

Jan „Jahlove” Pęczak (ur. 8 grudnia 1978 w Warszawie) – polski multiinstrumentalista: gitarzysta, perkusista i basista, a także producent, kompozytor, wokalista oraz autor tekstów. Jest założycielem The Relievers oraz, wraz z Piotrem „Mista Pita” Zabrodzkim, Blast Muzungu. Jest gitarzystą T.Love, ponadto współpracuje z Tadeuszem Sudnikiem przy projekcie Studio Dźwięków Niemożliwych, a także z Pako Sarrem. Grał także w Virtual Jazz Reality, Sto % Bawełny i Houk.
Życiorys.
W 1998 został gitarzystą w zespołach Virtual Jazz Reality oraz Sto % Bawełny (który zawiesił działalność w 2003). Pierwszy z nich opuścił w 2000 roku, wtedy też założył wraz z Marcinem Ułanowskim i Bartkiem Wojciechowskim autorskie Jan Pęczak Trio, które zakończyło działalność w 2003 roku. W międzyczasie, w latach 2000 – 2002 Jahlove grał także w zespole Houk. W 2004 założył grupę The Relievers grającą muzykę reggae, a w 2005 Blast Muzungu. Jest autorem muzyki do utworów "Pracuj albo głoduj" oraz "Tylko miłość" z płyty I Hate Rock’n’Roll nagranej przez T.Love. W okresie luty – wrzesień 2007 wraz z Łukaszem Lachem, Krzysztofem Rychardem oraz Piotrem Czajerem starał się o miejsce w tym zespole, ostatecznie zajął je 1 października 2007. Pod koniec roku brał również udział w nagraniach do debiutanckiej płyty zespołu Pan Profeska. W lutym 2015 roku, po 11 latach istnienia zespołu The Relievers, ukazała się płyta "13 Months of Sunshine", której Pęczak jest producentem.
W 2001 roku został laureatem nagrody "Gitarowy Top" czasopisma Gitara i Bas zwyciężając w kategorii "Nowa Nadzieja".

</doc>
<doc id="1035843" url="https://pl.wikipedia.org/wiki?curid=1035843" title="Tugtupit">
Tugtupit

Tugtupit – minerał z gromady krzemianów (berylokrzemian), z grupy sodalitu. Znany od 1962 r. i uznany przez IMA (1962 r.). Minerał należy do grupy minerałów rzadkich.
Nazwa pochodzi od miejsca znalezienia i występowania tego minerału: Tugtup agtâkorfia, Tunugdliarfik, na Grenlandii.
Charakterystyka.
Właściwości.
W świetle ultrafioletowym wykazuje efekt fluorescencji.
Występowanie.
Produkt hydrotermalny, spotykany w syenitach nefelinowych i skałach pokrewnych.
Miejsca występowania:

</doc>
<doc id="1035847" url="https://pl.wikipedia.org/wiki?curid=1035847" title="Liśnica (dopływ Parsęty)">
Liśnica (dopływ Parsęty)

Liśnica ("Leśnica") – rzeka, prawobrzeżny dopływ Parsęty o długości 42,88 km i powierzchni zlewni 171,37 km².
Źródło rzeki znajduje się na Pojezierzu Drawskim, Liśnica płynie następnie na Równinie Białogardzkiej. Jej prawym dopływem jest Leszczynka.
Nazwę "Liśnica" wprowadzono urzędowo w 1948 roku, zastępując poprzednią niemiecką nazwę rzeki – "Leitznitz".

</doc>
<doc id="1035848" url="https://pl.wikipedia.org/wiki?curid=1035848" title="Lion City Sailors FC">
Lion City Sailors FC

Lion City Sailors FC (dawniej Home United F.C) – singapurski klub piłkarski grający obecnie w S-League. Home United wygrało S-League w 1999 roku i w 2003 roku, Puchar Singapuru w 2000, 2001, 2003 i 2005 roku, a w 2009 zajęli 3. miejsce w Pucharze Ligi Singapurskiej. Ich przydomek to "The Protectors". Ich stadionem jest Bishan Stadium o 5500 miejscach.

</doc>
<doc id="1035850" url="https://pl.wikipedia.org/wiki?curid=1035850" title="Historia Dzierzgonia">
Historia Dzierzgonia

Dawne nazwy Dzierzgonia i ich pochodzenie.
Historycznymi nazwami Dzierzgonia są Christburg i Kiszpork. Pierwsza forma jest pochodzenia niemieckiego, natomiast druga jest jej spolszczeniem. 
Genezę nazwy Christburg kronikarz Piotr z Dusburga wywodził od rzekomego zdobycia grodziska pruskiego w Starym Dzierzgoniu przez Krzyżaków w Boże Narodzenie 1247 (Christburg – miasto Chrystusa). Większość historyków nie zgadza się jednak z tą wersją. Przyczyną jest fakt, iż w naszym kręgu kulturowym praktycznie nie używano w nazwach imienia twórcy chrześcijaństwa. 
Najbardziej prawdopodobną wydaje się wersja podana przez historyka Maxa Toeppena. Wywodzi on nazwę Christburg od bogatego Prusa imieniem "Kerse" (prawdopodobnie mogło chodzić o całe podplemię). Forma Kerseburg lub Kirsburg z czasem ewoluowała w Christburg.
Początki (od zarania do 1234).
Początki osadnictwa na terenie dzisiejszego Dzierzgonia sięgają VI–IX wieku. Z tego też okresu pochodzą wykopane na terenie gminy znaleziska archeologiczne takie jak: urny popielnicowe, naczynia gliniane oraz ozdoby z brązu. Na tych terenach zamieszkiwało pruskie plemię Pomezanów. Obszary te były jak na ówczesne warunki dość gęsto zaludnione, świadczy o tym przewaga pól nad lasami. Prawdopodobnie już od X wieku nad rzeką "Sirgune" (w języku pruskim "Zirgun" – dzisiaj rzeka Dzierzgoń) istniała osada targowa.
W 997 do Prus w okolice Dzierzgonia udał się z misją chrystianizacyjną św. Wojciech. Wyprawa przyszłego świętego miała charakter pokojowy i z tego powodu nie towarzyszyli mu zbrojni, a jedynie Radzim Gaudenty i służący Bogusza, który prawdopodobnie znał język pruski. Wojciech ruszył do Prus łodzią z Gdańska. W owym czasie Żuławy były w dużym stopniu pokryte wodą, także Dzierzgoń miał bezpośrednią styczność z Zalewem Wiślanym. Kontaktu z tubylcami nie można zaliczyć do udanych. Wędrowcom nakazano powrót, lecz gdy tego nie uczynili, Wojciech, jako przywódca, został ścięty. Do zdarzenia doszło w miejscu dziś identyfikowanym z wsią Święty Gaj.
W państwie krzyżackim (1234–1466).
Dzierzgoń przed lokacją.
Na przełomie lat 1233/1234 na ziemie Prus Górnych, zamieszkiwane wówczas przez Pomezanów w okolice Dzierzgonia trafili Krzyżacy, którzy prowadzili politykę podboju ziem pruskich. W 1234 stoczyli bitwę nad rzeką Dzierzgoń, w której pokonali Prusów. Po stronie zakonu walczyły liczne posiłki polskie m.in. książę Konrad Mazowiecki. Po bitwie Prusy Górne znalazły się pod panowaniem krzyżackim, łącznie z pobliskim grodziskiem pruskim w Starym Dzierzgoniu, tam też zakon wybudował twierdzę. W 1242 wybuchło powstanie plemion pruskich, w czasie którego zostały zdobyte, przez Pomezan i Świętopełka, księcia pomorskiego (niedawnego sojusznika Krzyżaków), umocnienia w Starym Dzierzgoniu. Zakon warowni nie mógł odbić, więc mistrz krajowy Henryk von Weida podjął decyzję o wybudowaniu nowego zamku nad rzeką Sirgune, któremu nadano nazwę "Neu Christburg" (Nowy Christburg). Zaledwie rok później doszło do zawarcia 7 lutego 1249 pokoju z Prusami (układ w Dzierzgoniu) w obecności legata papieskiego Jakuba z Leodium, późniejszego papieża Urbana IV. Prusowie zobowiązali się w traktacie do m.in. do odbudowy zniszczonych kościołów w Starym i Nowym Dzierzgoniu. Fakt ten świadczy o tym, iż osada w Dzierzgoniu musiała istnieć jeszcze przed zbrojnym zrywem ludności pruskiej. Początkowo Dzierzgoń istniał jako podgrodzie i najprawdopodobniej był otoczony palisadą. Osada pozbawiona większych umocnień często padała ofiarą najazdów, w czasie których ludność kryła się w zamku.
Komturia dzierzgońska (1239–1466).
Podstawową jednostką podziału państwa krzyżackiego była komturia, ona z kolei dzieliła się na komory. Komturstwo dzierzgońskie powstało już w 1239. Jej granice sięgały Wisły, Pasłęki i Mazowsza, sąsiadowała z komturstwem malborskim i elbląskim. Na jej obszarze znajdowały się miasta Dzierzgoń, Miłomłyn, Zalewo, a także wioski w liczbie 172 (47 niemieckich, 45 pruskich, 80 pozostałych osad). W 1341 wraz z utworzeniem komturii ostródzkiej przez wielkiego mistrza Dietricha von Altenburg, uległa zmniejszeniu powierzchnia komturii dzierzgońskiej (do kolejnej zmiany doszło dopiero w 1454). W nowym kształcie komturia miała 1240 km² i była podzielona na pięć komór (niem. "Kammerämter"):
Każdy komtur dzierzgoński był jednocześnie wielkim szatnym zakonu. Rezydował w zamku dzierzgońskim, który został wybudowany w 1248 przez mistrza krajowego Heinricha von Wida. Nie jest znany dokładny wygląd zamku. Do dzisiaj zachował się jedynie plac i elementy umocnień ziemnych, które mogą dać pogląd jedynie o dolnych jego partiach. Wiadomo, że zamek należał do najstarszych tego typu budowli krzyżackich w Prusach i do potężniejszych. W warowni mieszkało prawdopodobnie do dwudziestu zakonników oraz służba.
Około 1429 siedziba konwentu dzierzgońskiego została przeniesiona do zamku przezmarskiego, natomiast sama komturia istniała aż do II pokoju toruńskiego, czyli do chwili, kiedy miasto zostało przyłączone do Polski.
Akty lokacyjne.
Pierwszy przywilej lokacyjny miasta Dzierzgonia datowany jest na 7 kwietnia 1288 i został nadany przez komtura dzierzgońskiego Helwiga von Goldbach. Do ważniejszych postanowień aktu należy przyznanie sołtysowi Bernardowi ziemi o łącznej powierzchni czterech łanów chełmińskich, prawo do sądzenia oraz pobieranie opłat sądowych z których trzecia część przypadała sołtysowi (reszta była zabierana przez zakon). Krzyżacy zachowali dla siebie prawo sądzenia ludności pruskiej mieszkającej poza miastem. Zapis świadczy o tym, iż w samym Dzierzgoniu istniała społeczność Pomezan. Na mocy przywileju lokacyjnego miasto otrzymało 30 łanów chełmińskich.
Kolejny przywilej lokacyjny nadał pruski mistrz krajowy Meinchard von Querfurt w 1290. Nadane zostało miastu chełmińskie prawo sądowe, prawo do żeglugi rzeką Dzierzgoń i jeziorem Drużno oraz uprawnienia do połowu ryb.
Prawo chełmińskie nadane miastu zawiera wiele mankamentów. Prawdopodobnie przed 1288 istniał już pierwotny przywilej lokacyjny, niezachowany lub w formie ustnej
Kolejnym przywilejem dla miasta jest akt datowany na 11 czerwca 1316, a wydał go komtur dzierzgoński Luther z Brunszwiku. W jego wyniku został przyśpieszony proces rozwoju Dzierzgonia. Zbudowano rzeźnię, słodownię, warzelnię piwa, piekarnię, wydano zezwolenie na założenie łaźni.
Ostatni przywilej lokacyjny został wydany przez wielkiego mistrza Ludwiga von Erlichshausena dnia 4 kwietnia 1451 i który to akt zastąpił dotychczas wydane. Do najważniejszych postanowień należą powiększenie obszaru gruntów miejskich do 71 łanów i 27 morgów, a także określenie sumy jaką musiało uiszczać miasto na rzecz zakonu (37 grzywien płatnych w gotówce i zbożu).
Bitwa pod Grunwaldem i okres do 1466.
15 lipca 1410 doszło do bitwy pod Grunwaldem, która okazała się bezsprzecznym zwycięstwem strony polsko-litewskiej. W starciu poległ komtur dzierzgoński Albrecht von Schwarzburg. Po bitwie wojska sprzymierzonych udały się w kierunku Malborka – stolicy państwa zakonnego. W drodze do celu król Władysław II Jagiełło zatrzymał się w Dzierzgoniu. Do miasta wkroczył 22 lipca, zastając tam opustoszały zamek, z którego załoga krzyżacka uciekła w ostatniej chwili. Król wysłuchał mszy w kaplicy zamkowej (pod wezwaniem św. Krzysztofa). Kazał zabrać rzeźbę Madonny, którą przekazał do kościoła mariackiego w Sandomierzu. 24 lipca Jagiełło z wojskiem opuścił Dzierzgoń, gdzie zostawił małą załogę pod dowództwem Zbigniewa z Brzezia. Wkrótce owa grupa została pod naciskiem krzyżackim zmuszona do odwrotu. Wycofując się podpaliła twierdzę. Następny raz Jagiełło był w Dzierzgoniu 9 września 1414 podczas tzw. wojny głodowej, po raz kolejny zajmując opustoszałe miasto. Także tym razem w czasie ewakuacji wojska polskie podpaliły warownię. Po tych zniszczeniach zamek dzierzgoński nie odzyskał już w pełni swoich walorów obronnych, jego funkcję przejęła warownia w Przezmarku.
W czasie wojny trzynastoletniej Dzierzgoń pozostawał przez większość czasu w rękach krzyżackich. W pobliżu miasta dochodziło do walk, co negatywnie odbiło się na gospodarce i sytuacji ludności. Na mocy II pokoju toruńskiego Dzierzgoń wszedł w skład Królestwa Polskiego. Z oryginalnego tekstu można wyczytać oprócz nazwy miasta (łac. "item oppidum et districtus Cristburg alias Drzgon"), także nakaz zburzenia zamku dzierzgońskiego (co jednak nie zostało wykonane).
Przynależność państwowa.
Od uzyskania praw miejskich Dzierzgoń znajdował się pod panowaniem następujących państw:

</doc>
<doc id="1035852" url="https://pl.wikipedia.org/wiki?curid=1035852" title="Poczernino (województwo zachodniopomorskie)">
Poczernino (województwo zachodniopomorskie)

Poczernino, do 1945 niem. Putzernin – wieś w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 26 mieszkańców. Miejscowość wchodzi w skład sołectwa Syrkowice.
Geografia.
Wieś leży ok. 1,5 km na zachód od Syrkowic, ok. 400 m na zachód od drogi wojewódzkiej nr 163, w pobliżu rzeki Parsęty.
Historia.
Miejscowość była wymieniona w dokumentach historycznych już w XIV wieku. Była własnością rodu von Damitz, a w końcu XIV wieku weszła w skład dóbr klasztoru cysterek w Koszalinie i ponownie po procesie przed biskupem kamieńskim, wróciła do rodziny von Damitz. W XVIII wieku i w 1. połowie XIX wieku należała do rodu Scheunemann. Od 1851 r. majątek należał do rodu Mühlenbruch. Ostatnim właścicielem był Martin Mühlenbruch. 
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="1035855" url="https://pl.wikipedia.org/wiki?curid=1035855" title="Kit car">
Kit car

Kit car – pojazd tworzony z części składowych dostarczonych przez producenta (najczęściej takie jak: rama, elementy karoserii, elementy wykończenia, itp.) oraz z części nowych, bądź pochodzących z pojazdu używanego - tzw. „dawcy” (takich jak: silnik z osprzętem, zawieszenie, hamulce, itp.). Pojazdy takie występują często jako repliki legendarnych samochodów np. Lotus Super 7 czy Cobra. Kit cary występują również jako zupełnie nowe oryginalne konstrukcje.
Najbardziej są znane repliki samochodów drogich i znanych marek, takich jak Ferrari i Lamborghini. Różnice między repliką a oryginalnym samochodem są tak nieznaczne, że tylko ekspert potrafi rozróżnić replikę od jej oryginału.

</doc>
<doc id="1035857" url="https://pl.wikipedia.org/wiki?curid=1035857" title="Metamułowiec">
Metamułowiec

Metamułowiec – skała metamorficzna powstała podczas procesu metamorfizmu kontaktowego zachodzącego wśród skał osadowych. Skała reprezentowana przez słabo przeobrażone mułowce lub łupki mułowe, z zachowanymi śladami pierwotnych struktur charakterystycznych dla skał osadowych.

</doc>
<doc id="1035860" url="https://pl.wikipedia.org/wiki?curid=1035860" title="Łupek mułowy">
Łupek mułowy

Łupek mułowy, łupek mulasty, łupek mułowcowy – skała osadowa, powstała wskutek diagenezy i sprasowania mułu pod naciskiem nadległych warstw skalnych lub ciśnienia górotwórczego. Posiada oddzielność łupkową. Skała często z zachowanymi pierwotnymi strukturami sedymentacyjnymi. W swoim składzie zawiera głównie ziarna frakcji pelitowej i aleurytowej, czasem także piaszczystej i minerały ilaste.

</doc>
<doc id="1035861" url="https://pl.wikipedia.org/wiki?curid=1035861" title="Julkowski">
Julkowski



</doc>
<doc id="1035864" url="https://pl.wikipedia.org/wiki?curid=1035864" title="Sam Giancana">
Sam Giancana

Sam „Momo” Giancana vel Salvatore Giancana (ur. 15 czerwca 1908, zm. 19 czerwca 1975) – jeden z najważniejszych bossów mafii chicagowskiej, której był szefem w latach 1957–1966.
Wczesne życie.
Urodził się jako Salvatore Guignano (później zmienił nazwisko na Giancana) w zachodniej części Chicago w rodzinie włoskich imigrantów, w dzielnicy określanej „Małe Włochy”. Pseudonim „Momo” pochodzi od słowa „Mooney” oznaczającego w slangu „szalony”, z racji tego, że Giancana był znany z gwałtownych i nieprzewidywalnych zachowań.
Kariera przestępcza.
Karierę przestępczą rozpoczął w latach dwudziestych, kiedy dołączył do gangu Forty-Two Gang lub „The 42s” działającego w dzielnicy West Side. Tam zasłynął jako dobry kierowca i okrutny zabójca. Po raz pierwszy został aresztowany w 1925 roku (w sumie do aresztu trafiał ponad 70 razy – zarzuty kradzieży, włamań, rozbojów, wymuszeń, czynnej napaści, nielegalnego posiadania broni oraz morderstw). Te cechy sprawiły, że zauważyli go ówcześni bossowie mafii chicagowskiej – Tony Accardo i Paul Ricca, dla których pracował początkowo jako kierowca. W latach czterdziestych zmusił afroamerykańskich bukmacherów do płacenia haraczu mafii, co sprawiło, że jego pozycja urosła.
W 1957, kiedy Tony Accardo (ówczesny szef mafii chicagowskiej) wycofał się z interesów, Giancana został jego następcą. Capo di tutti capi mafii chicagowskiej prowadził bujne życie towarzyskie, spotykając się ze znaną wówczas piosenkarką Phylis McGuire i Frankiem Sinatrą. Sprawiło to, że stał się rozpoznawany, co nie podobało się innym gangsterom.
Z biegiem czasu imperium Giancany rozciągało się po Las Vegas, Meksyk i Kubę.
Związki z CIA.
Uważa się, że CIA wynajęła Giancanę i innych gangsterów do zabicia Fidela Castro. Giancana miał wtedy powiedzieć, że CIA i mafia to jedna strona tej samej monety.
W ramach operacji Mangusta CIA przeprowadziła kilka nieskutecznych prób usunięcia kubańskiego przywódcy (m.in. użycie LSD w studiu radiowym w Hawanie, spryskanie butów środkiem grzybicznym, zatrucie ulubionych cygar lub stroju płetwonurka).
Duża nieskuteczność zamachów zmusiła specjalistów CIA do nawiązania na początku lat 60. kontaktu z mafią amerykańską, specjalistów od „mokrej roboty”. Ten krok miał wyjątkowe uzasadnienie, gdyż Castro wraz z dojściem do władzy na Kubie nie widział w amerykańskich mafiosach swoich sprzymierzeńców. Kubański przywódca pozamykał ich lukratywne kasyna, czego najbardziej nie mógł przeboleć Meyer Lansky, i odciął ich od gotówki.
Jesienią 1960 roku, na dwa miesiące przed zwycięstwem Johna F. Kennedy’ego w wyborach prezydenckich, Robert Maheu (za przyzwoleniem ówczesnego szefa CIA Allena Dullesa), pełniąc rolę pośrednika, przedstawił CIA swego kumpla – Johna Rosellego. Następnie Roselli przedstawił jemu i pracownikowi CIA Jimowi O’Connellowi szefa mafii chicagowskiej Sama „Momo” Giancanę i bossa z Florydy Santosa Traficante juniora.
Mafii zaproponowano 150 000 dolarów za zabicie Castro.
CIA przekazywała mafii pieniądze i środki techniczne (m.in. karabiny, miny, detonatory i systemy łączności).
Pierwszy plan przekazany Rosellemu przez agentów CIA przewidywał klasyczny zamach przy użyciu broni palnej. Mafiosi zdawali sobie sprawę z trudności jego wykonania na Kubie. 
Następnie spece z Sekcji Obsługi Technicznej CIA opracowali pigułki z trucizną, rozpuszczalne w zupie, kawie, herbacie i koktajlu. Zadanie miał wykonać jeden z podwładnych Giancany, Juan Orta. Jednak po sześciu próbach Orta wycofał się z zadania i przekazał je innej osobie. Na nieszczęście dla zamachowców Castro przestał pojawiać się w swojej ulubionej restauracji.
Inny wynalazkiem CIA była płynna trucizna, która zabijała po dwóch-trzech dniach i którą ludzie Trafficante później wylali do toalety.
Z biegiem czasu niektórzy agenci CIA podejrzewali, że mafiosi ostrzegali Castro o planach jego zabójstwa i informowali go o działalności środowisk antycastrowskich na Florydzie. 
Kontrakt mafii z CIA pozostał w stanie uśpienia na rok po nieudanej Inwazji w Zatoce Świń (kwiecień 1961). Kiedy go reaktywowano, odsunięto dwóch jego uczestników Maheu i Giancanę (Sam miał się przechwalać o swoim udziale w planach usunięcia Castro, co nie uszło uwagi ówczesnego szefa FBI Johna Edgara Hoovera). CIA wyznaczyła nowego łącznika – Williama Herveya. Kolejne próby zabicia Castro były nieskuteczne.
Związki z rodziną Kennedych.
Podejrzewa się także, że Joseph Kennedy miał prosić Giancanę, aby ten zmobilizował działaczy związkowych do poparcia kandydatury swojego syna, Johna F. Kennedy’ego, na prezydenta USA, a także o wsparcie finansowe jego kampanii wyborczej. Pośrednikiem w kontaktach Kennedy’ego seniora z mafią miał być Frank Sinatra. Podejrzewa się, że mafia sfałszowała prawybory w stanie Wirginia Zachodnia na korzyść JFK.
JFK przegrałby najprawdopodobniej wybory prezydenckie, gdyby nie Giancana, który miał wrzucić około 200 tysięcy głosów (Kennedy wygrał z Richardem Nixonem różnicą ponad 118 tysięcy głosów w skali całej Ameryki, czyli 49,7% do 49,6%). Później Sam chwalił się, że to on wybrał Kennedy’ego na urząd prezydenta.
Jeśli Giancana wiązał jakiekolwiek nadzieje z Kennedym, to szybko je stracił. Brat JFK, Robert Kennedy, podjął zdecydowaną walkę ze zorganizowaną przestępczością. Za jego rządów liczba wyroków skazujących za działalność mafijną wzrosła aż o 800%. Do historii przeszło starcie Giancany z Kennedym podczas przesłuchania przed komisją senacką ds. bezpieczeństwa wewnętrznego.
Jedna z teorii dotyczących zamachu na Johna F. Kennedy’ego głosi, iż za zamachem stała mafia, ale nie ma wiele dowodów na jej poparcie.
Prezydent John F. Kennedy (JFK) słynął ze słabości do kobiet. Jedną z wielu jego kochanek była aktorka – seksbomba Marilyn Monroe. Sam Giancana także był nią zainteresowany (była też jego kochanką). Upatrywał w niej środek pozwalający zdobyć władzę i przewagę nad klanem Kennedych (dodatkowo zainstalował w jej domu podsłuch). John utrzymywał ponadto kontakty z Judith Campbell Exner, która również obracała się w środowisku mafii.
Upadek.
W 1966 Giancana został zmuszony do rezygnacji z funkcji szefa mafii. Uważa się, że powodem takiej decyzji była niechęć Giancany do dzielenia się z mafią zyskami z kasyn w Ameryce Środkowej i Teheranie. Było to poważne naruszenie mafijnych zasad, a także oznaka braku szacunku wobec podwładnych. Umierający Ricca zdecydował, że Giancanę zastąpi Joe Aiuppa. Wielu innym bossom nie podobało się to, że raz za razem dochodziło do licznych ekscesów z jego udziałem (afery miłosne, zarzuty popełnienia morderstw, przepychanki i starcia z agentami FBI). Po ustąpieniu z funkcji szefa mafii wyjechał do swojej posiadłości w Cuernavaca w Meksyku. Przebywał tam do 1974, kiedy pod naciskiem Stanów Zjednoczonych władze meksykańskie wydaliły go z kraju.
Śmierć.
Sam Giancana został zamordowany 19 czerwca 1975 w swoim domu w Chicago, mimo że był pod obserwacją FBI. Zabójstwo miało miejsce krótko przed jego zeznaniami przed komisją senacką, sprawdzającą związki CIA z mafią. O zamach oskarżono CIA, która miałaby uciszyć niewygodnego świadka. CIA zdecydowanie zaprzeczyła. Powszechnie uważa się, że morderstwa dokonano na zlecenie Joego Auippy, kierującego wówczas mafią w Chicago. Brak jest dowodów na poparcie tej tezy.

</doc>
<doc id="1035866" url="https://pl.wikipedia.org/wiki?curid=1035866" title="Joanna de Chantal">
Joanna de Chantal

Joanna Franciszka Fremyot de Chantal VSM, fr. "Jeanne-Françoise Frémyot de Chantal" (ur. 23 stycznia 1572 w Dijon, zm. 13 grudnia 1641 w Moulins) – francuska zakonnica, współzałożycielka zgromadzenia wizytek, tercjarka franciszkańska, starsza siostra arcybiskupa Bourges, Andrzeja Fremyota, święta Kościoła katolickiego, babka Marii de Rabutin-Chantal, baronowej de Sévigné, zwanej markizą de Sévigné.
Życiorys.
Joanna de Chantal urodziła się 23 stycznia 1572 r. w Dijon. Jej ojciec był prezydentem parlamentu Burgundii. Gdy miała dwa i pół roku, przy porodzie jej młodszego brata, Andrzeja, zmarła jej matka. Joanna wychowywała się pod okiem opiekunki. Otrzymała staranne wykształcenie właściwe dla jej pochodzenia.
W wieku 20 lat, w roku 1592 poślubiła barona Krzysztofa de Rabutin Chantal, z którym miała sześcioro dzieci.
Gdy w 1601 r. jej mąż, baron de Chantal, zginął w wypadku podczas polowania, przeniosła się z dziećmi do swojego ojca, do Dijon, poświęciła wychowaniu dzieci i służbie bożej. Tam też w okresie Wielkiego Postu w 1604 roku spotkała św. Franciszka Salezego, który od razu stał się jej przewodnikiem duchowym. Za jego przykładem Joanna zmieniła swój dotychczasowy surowy styl życia i przyjęła model salezjański: naturalny, w dobroci i życzliwości, polegający na czynieniu wszystkiego dla Boga i pamiętaniu o jego stałej obecności. W wolnych chwilach zaczęła służyć chorym i ubogim. Trzy lata później Franciszek Salezy, przedstawił jej swój projekt założenia zgromadzenia, akcentujący umartwienie wewnętrzne.
W 1610 r. Joanna opuściła Dijon, udała się do Annecy, gdzie wspólnie ze św. Franciszkiem Salezym założyli pierwszy klasztor nowego zgromadzenia – Nawiedzenia Najświętszej Maryi Panny – sióstr wizytek.
Joanna od 1610 r. do swojej śmierci zdołała założyć 87 fundacji Nawiedzenia NMP.
Joanna de Chantal zmarła podczas podróży, w Moulins 13 grudnia 1641 roku.
Kult.
W 1751 roku, w bazylice św. Piotra papież Benedykt XIV dokonał uroczystej beatyfikacji Joanny de Chantal.
W 1767 roku Klemens XIII dokonał jej kanonizacji.
Jest patronką sióstr wizytek.
W kalendarzu liturgicznym jej wspomnienie przypada na dzień 12 sierpnia (w latach 1970-2001 wg kalendarza rzymskiego, 12 grudnia).
Jej serce zatrzymano w Moulins, natomiast ciało spoczęło obok relikwii św. Franciszka Salezego w kościele Wizytek w Annecy.

</doc>
<doc id="1035872" url="https://pl.wikipedia.org/wiki?curid=1035872" title="Anna Mazurkiewicz (dziennikarka)">
Anna Mazurkiewicz (dziennikarka)

Anna Mazurkiewicz (ur. 8 lipca 1955 w Warszawie) – polska dziennikarka i pisarka, dr nauk humanistycznych w zakresie socjologii.
Ukończyła XVI Liceum Ogólnokształcące im. Stefanii Sempołowskiej w Warszawie a następnie Wydział Filologii Polskiej Uniwersytetu Warszawskiego. Pracowała w redakcji "Filipinki" zaczynając jako stażystka a kończąc na stanowisku redaktora naczelnego. Jako dziennikarka pisała artykuły do "Filipinki", "Jestem", "Kobiety i Życia". Od 1998 do 2010 pełniła funkcję dyrektora Wyższej Szkoły Komunikowania i Mediów Społecznych im. J. Giedroycia w Warszawie, od 2010 roku pracuje w Centrum Języka Polskiego i Kultury Polskiej dla Cudzoziemców POLONICUM Uniwersytetu Warszawskiego. Była autorką kilku konkursów literackich emitowanych na antenie Radia Zet, m.in. "Stu twarzy Krystyny Jandy", "Bogusław Linda prezentuje", "Hanka Bielicka - Śladami Stasia i Nel". Jest współautorką i autorką kilku książek, w tym inspirowanej swoją chorobą nowotworową (rakiem piersi) "Jak uszczypnie, będzie znak". Polska ambasadorka światowej kampanii "Breast Friends", która ma na celu pokazanie, jak ważne jest wsparcie w chorobie nowotworowej.
Była żoną Wojciecha Mazurkiewicza.

</doc>
<doc id="1035873" url="https://pl.wikipedia.org/wiki?curid=1035873" title="General Dynamics F-111 Aardvark">
General Dynamics F-111 Aardvark



</doc>
<doc id="1035877" url="https://pl.wikipedia.org/wiki?curid=1035877" title="BMW M8">
BMW M8

 BMW m8 2025
Historia wersji.
W 1990 roku zaprezentowano prototyp wyczynowej wersji serii 8 – M8, który posiadał ówcześnie silnik V12 S70/1 o deklarowanej mocy 550 KM. M8 był pierwotnie konstruowany jako konkurent Ferrari. W założeniach BMW miała być to alternatywa dla Porsche 911 Turbo 964 i Ferrari Testarossa lub Ferrari F40. W Bawarii model M8 nazywano Ferrari-Killer. Projekt został ostatecznie zarzucony, ponieważ BMW zdecydowało, że nie ma rynku dla wysokowydajnego wariantu serii 8, głównie z powodu trwającej recesji gospodarczej we wczesnych latach 90. Jedyny prototyp, jaki kiedykolwiek wyprodukowano (nie nadający się do normalnego użytkowania na drogach) postanowiono zniszczyć. Jednak został on tak naprawdę zamknięty przez BMW w Giftschrank (skład trucizny) w tajnym garażu BMW, w którym składuje najbardziej rzadkie modele i prototypy jak BMW 850 Cabrio lub BMW M3 E46 w kombi. Ekskluzywny artykuł w magazynie BMW Car Magazine z lutego 2010 r, udowodnił jednak, że prototyp M8 nadal istnieje w całości. Samochód został po raz pierwszy zaprezentowany dziennikarzom 2 lipca 2010 r, w muzeum BMW w Monachium. 20 lat po jego ostatnim publicznym wystąpieniu. Jedyny oficjalny publiczny pokaz samochodu miał miejsce 17 sierpnia 2012 r. Podczas pokazu samochodowego „The Legends of the Autobahn” w Carmel w Kalifornii. Samochód został specjalnie wysłany z Niemiec. W roku 2021 został on udostępniony dziennikarzom vlogu na temat BMW "BMW Group Classic" na popularnym kanale do udostępniania darmowych filmów i pojazd został odpalony. Są także przyszłościowe plany jazdy i przetestowania auta na zamkniętym obiekcie.
Różnice konstrukcyjne.
Modyfikacje obejmującymi zwiększenie pojemności skokowej do nieco ponad 6 litrów, zastosowanie podwójnych wałków rozrządu dla każdego rzędu cylindrów, indywidualne przepustnice z zaworami rolkowymi, cztery zawory na głowicę cylinder, kolektory dolotowe z włókna węglowego, bezstopniową regulację rozrządu i smarowanie suchą miska. Samochód otrzymał dwa wloty powietrza przez tylne łuki do chłodzenia silnika i mechanizmu różnicowego. Otrzymał również większy rozstaw kół dzięki szerszej osi napędowej, oraz wzmocnione przednie hamulce. Wnętrze zostało całkowicie rozebrane w celu redukcji masy, z siedzeniami kubełkowymi i dodatkowymi wskaźnikami ciśnienia oleju, temperatury oleju i temperatury wody. M8 w odróżnieniu do reszty modelu E31 otrzymał słupek B, aby zachować większą sztywność strukturalną, także wyskakujące reflektory zostały usunięte z samochodu ze względu na zmniejszoną przestrzeń pod maską, masę samego mechanizmu, i bardziej skomplikowaną budowę.
Inne zmiany obejmują modyfikacje nadwozia, takie jak nowy przedni zderzak, nowe wyścigowe lusterka boczne, bardziej poszerzone nadkola, otwór wentylacyjny w masce i opony typu slick. Masa własna samochodu została zmniejszona o ponad 400 kg, w porównaniu do standardowej wersji 850i z roku 1990, do mniej niż 1450 kilogramów poprzez wykonanie elementów z tworzywa sztucznego – wzmocnionego włóknem szklanym (takich jak maska, drzwi i pokrywa bagażnika) i usunięcie tylnych siedzeń z samochodu. Okna zostały wykonane z leksanu materiału odpornego i lekkiego – produkowanego przez zakłady General Electric.
Chociaż M8 nigdy nie został oficjalnie wyprodukowany, usportowiona wersja 850 CSi została również stworzona przez dział BMW M. Jako konkurent Mercedesa-Benz SL R129 500 SL / 600 SL / SL60 i Mercedes-Benz CL (C140) 500SEC / 600SEC. Oprócz sportowego silnika z tuningiem M (identyfikowanego przez prefiks S zamiast prefiksu M, który nosiłby tuningowany silnik inny niż M), numer VIN samochodu identyfikuje samochód jako zbudowany przez BMW Motorsport (przedrostek WBS), a nie BMW AG (przedrostek WBA). Zgodnie z własnym protokołem BMW, sprzedawane w latach 1992-1996 850 CSi był zasadniczo odstrojoną wersją domniemanego sportowego auta M8.
W oficjalnych danych od producenta BMW w latach 1990-2010 roku deklarowała moc tej jednostki w obszarach około 550 KM. Jednak w marcu 2021 oficjalnie prezentując ten prototyp BMW rozwiał wątpliwości podając oficjalną moc silnika S70/1 na poziomie mocy maksymalnej 640 KM i 650 Nm przy 4000-5600 obrotów na minutę. Praktycznie posiadając większą moc niż "McLaren F1". Mimo iż BMW oficjalnie nie badało osiągów tej wersji, udostępniono zalążek informacji, że auto ma manualną skrzynię (S6S 560G) dostrojona na krótsze przełożenia w stosunku do wersji 850i / CSi i osiąga nie więcej niż 198 mph (318 km/h) prędkości maksymalnej. Skupiając się raczej nad przyśpieszeniem na poszczególnych biegach. Mimo braku napędu na obie osie, starszych technologicznie opon to przy mocy 640 KM i masie ok. 1450 kg, przyśpieszenie powinno trwać nie dłużej jak 4 sekundy.
Różnice między S70/1-B60 a silnikiem S70/2-B60 McLarena F1.
Powszechnym błędem jest przekonanie, że silnik ten w jednej ze swoich ewolucji (S70/1-B60) napędzał super samochód McLarena F1. S70/2 zastosowany w McLarenie F1 nie był oparty bezpośrednio na prototypowym 4-zaworowym V12 używanym w BMW M8 z 1990 roku i był całkowicie nowym projektem o innych wymiarach (długość 600 mm) i innych wytycznych wymaganych przez McLarena i Gordona Murraya. Mimo iż korzystał on częściowo z technologii zastosowanej w M8. Silnik został zamówiony przez McLarena jesienią 25 października 1990. Na początku roku 1991 firma McLaren nie miała jeszcze gotowego silnika projektowanego dopiero przez Paula Rosche i posiłkowała się silnikami V8 Chevroleta – amerykańskiego producenta ponieważ spełniał on normy momentu obrotowego na poziomie 600-700 Nm. Do testowana w samochodach tzw. ""mułach"" (brytyjska Ultima modele Mk2/Mk3) działania, niezawodności i przegrzewania się manualnej skrzyni biegów. Pierwszy silnik dla McLarena został dostarczony 4 marca 1992 roku. Wspomniany silnik S70/1 do prototypu M8 powstał w końcu roku 1989, a w marcu 1990 pojazd był gotowym prototypem. Prostolinijnie można uznać, że silnik S70/1 zainstalowany w M8 bardziej przypomina wersję standardową bloku M70, podczas gdy silnik S70/2 stosowany w F1 to bardziej konstrukcja połączenia dwóch silników S50B30 z modelu BMW M3 (3.0 210 kW / 286 KM) pierwszej fazy 1992-1995 z zaletami systemu VANOS. Silników S70/1-B60 wyprodukowano na potrzeby modelu M8 3 sztuki. McLaren Cars ltd dla F1 zamówił razem 300 silników, jednak koncern wyprodukował razem 106 aut. Te 106 jednostek trafiło do modelów F1 zarówno w wersji drogowej (65 aut) jak i pozostałych wyścigowych. Do 1996 roku około 150 jednostek opuściło fabryki BMW, jednak szykujące się nowe zmiany dotyczące emisji spalin i środowiska, które miały wejść w życie po 1999 roku, automatycznie spowodowały zaprzestania produkcji V12 BMW M70/M73 i tym samym McLarena F1 wyposażonego w podobny typ silnika, bez wyraźnej ingerencji w konstrukcję całego motoru i jego przeprojektowania. BMW przeprojektował raz jeszcze ten silnik w 1999, posiadał on nowe oznaczenie M73TUB54 i zastosowano go do modelu Rolls-Royce Silver Seraph. Dlatego też koncern McLaren widząc, że jednostka z końcem lat 90's będzie przestarzała jeśli chodzi o emisję spalin – wycofała się z umowy kontraktowej na zakup i dostarczenie reszty jednostek z BMW, obawiając się, że zostanie z pozostałością silników, które nie spełniają już norm i co za tym idzie będzie brak możliwości legalnej produkcji i późniejszej sprzedaży modelu F1, a przeprojektowanie tak drogiego silnika (gdzie układ wydechowy z tłumikami kosztował więcej niż cały motor M70) nawet jak na cenę jednostkową F1 było by nie opłacalne. BMW do tej pory posiada pozostałe jednostki do McLarena F1. Niektórych pozostałych silników użyto do napędzania swoich modeli tak jak np. S70/3-B60 BMW V12 LM i BMW V12 LMR (1999-2000) czy BMW X5 LeMans. Reszta jednostek jest dawcami części zamiennych dla F1 lub w przypadku rozbicia kompletnego auta, wymieniany jest cały blok z podzespołami.
Następca.
W czerwcu 2018 zaprezentowano następcę serii E31 o oznaczeniu G15. W 2018 roku rozpoczęła się produkcja nowego BMW serii 8, a wraz z nią powstały projekty nowego M8.

</doc>
<doc id="1035878" url="https://pl.wikipedia.org/wiki?curid=1035878" title="Lotnisko Słupsk-Krępa">
Lotnisko Słupsk-Krępa

Lotnisko Słupsk-Krępa (kod ICAO: EPSK) - lotnisko sportowe położone 4 km na południe od Słupska nieopodal wsi Krępa Słupska.
Lotnisko dysponuje trawiastą drogą startową o wymiarach 710 m × 100 m. Z lotniska korzystają samoloty sportowe i turystyczne oraz szybowce. Głównym użytkownikiem obiektu jest Aeroklub Słupski.

</doc>
<doc id="1035884" url="https://pl.wikipedia.org/wiki?curid=1035884" title="PUWG-92">
PUWG-92



</doc>
<doc id="1035885" url="https://pl.wikipedia.org/wiki?curid=1035885" title="PUWG-1992">
PUWG-1992



</doc>
<doc id="1035886" url="https://pl.wikipedia.org/wiki?curid=1035886" title="PUWG-2000">
PUWG-2000



</doc>
<doc id="1035888" url="https://pl.wikipedia.org/wiki?curid=1035888" title="Nanyue Huairang">
Nanyue Huairang

Nanyue Huairang (chiń. 南嶽懐譲, pinyin "Nányuè Huáiràng"; kor. 남악회양 "Namak Hŏyang"; jap. "Nangaku Ejō"; wiet. "Nam Nhạc Hoài Nhượng"; ur. 677, zm. 744) – chiński mistrz chan.
Życiorys.
Pochodził z północno-wschodnich Chin z Jinzhou z rodziny Du.
Buddyzmem zainteresował się w wieku 10 lat i opuścił rodziców, aby go praktykować. Najpierw studiował Winaję u nauczyciela winai Hongjinga. Śluby mnisie złożył w 697 r. Przez jakiś czas studiował na górze Song (chiń. 嵩山) w Henanie. Następnie studiował nauki szkoły tiantai w klasztorze Yuquan w Hubei. Tam też po raz pierwszy usłyszał o szkole chan i rozpoczął wędrówkę w celu znalezienia mistrza chan Songyuego Hui’ana. Po odnalezieniu go rozpoczął praktykę chan, w której uczynił pewne postępy. Nie był jednak zadowolony i Songyue Hui’an polecił mu Szóstego Patriarchę Huinenga.
Po ośmiu latach praktyki w klasztorze Huinenga w Caoxi w Shaozhou osiągnął oświecenie, ale jeszcze przez dalszych 7 lat przebywał w tym klasztorze praktykując chan, służąc mistrzowi i dociekając najgłębszych tajników chanu. Gdy Huineng zozbaczył go po raz pierwszy, spytał
W osiem lat później Nanyue nagle osiągnął oświecenie i poszedł zakomunikować to mistrzowi
W 713 r. przybył na górę Heng w prowincji Hunan, która zwana była także Nanyue. Znajdował się na niej silny ośrodek buddyzmu tiantai. Wkrótce zgromadziła się wokół niego niewielka grupa uczniów i rozpoczął nauczanie chanu.
Miał 6 oświeconych uczniów, z których najwybitniejszym był Mazu Daoyi.
11 dnia 8 miesiąca 744 r. mistrz zmarł. Otrzymał pośmiertny tytuł Mistrz chan Wielkiej Mądrości. Jego stupa otrzymała nazwę Najbardziej Zwycięskie Koło.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1035890" url="https://pl.wikipedia.org/wiki?curid=1035890" title="Port Adelaide Football Club">
Port Adelaide Football Club

Port Adelaide Football Club to klub futbolu australijskiego występujący w ogólnokrajowej lidze AFL. Klub noszący przydomek „the Power” („Siła”) został założony w 1870 roku jako drużyna o znaczeniu regionalnym (stanowym). W 1997 roku klub przystąpił do ogólnokrajowej ligi AFL.
Klub rozgrywa swoje mecze na AAMI Stadium w Adelaide, mogącym pomieścić 51,515 widzów.
Powstanie klubu.
Port Adelaide Football Club został założony 13 maja 1870 roku. Siedem lat później, zespół wraz z siedmioma innymi lokalnymi klubami brał udział w formowaniu pierwszej organizacji futbolowej w Australii Południowej.
Dominacja w Australii Południowej.
Do 1996 roku zespół zdobył 34 razy mistrzostwo stanu, co przełożyło się na ogromną popularność wśród kibiców. Dominacja Port Adelaide FC była tak wielka, że po 1982 roku (pierwszy rok formowania się rozgrywek ogólnokrajowych) klub kilkakrotnie starał się o przyjęcie do nowej ligi. Starania te podejmował pomimo sprzeciwu związku stanowego (SANFL).
Spór o nowy klub w AFL.
Gdy SANFL ostatecznie zgodził się na wprowadzenie swojej drużyny do ligi AFL, zaczęto debatować kto do niej przystąpi. SANFL chciał aby do AFL przystąpił całkowicie nowy klub, który byłby reprezentantem całego stanu i ligi stanowej. Z przyczyn oczywistych Port Adelaide FC nie chciał przystać na taką propozycję, co skończyło się wojną ze stanową centralą. Ostatecznie „zielone światło” udzielono SANFL (AFL nie chciała wchodzić w konflikt z organizacją słynącą z separatyzmu) i utworzono Adelaide FC.
Po tych sporach, Port Adelaide FC zaczął być negatywnie odbierany przez większość klubów stanowych. Wielu wpływowych działaczy żądało wręcz wykluczenia klubu z rozgrywek stanowych, co się jednak nie stało (SANFL widząc olbrzymią popularność klubu do tego nie mógł dopuścić).
Wstąpienie do AFL.
W połowie lat 90. XX wieku, kluby AFL: Brisbane FC i Fitzroy FC uzgodniły warunki fuzji, przez co zwolniło się miejsce dla jednego klubu. Port Adelaide FC stał się głównym kandydatem, i w ostateczności otrzymał koncesję na grę w tej lidze.
Zespół zadebiutował w AFL w 1997 roku.
The Power.
Od początku XX wieku, zespół nosił przydomek „Magpies” (dosłownie „Sroki”, chodzi o dzierzbowrony, ang. "Australian magpie"), co związane było z noszeniem koszulek w białe i czarne pionowe pasy. Po przystąpieniu do AFL, zespół musiał zmienić barwy i przydomek, ponieważ były one zarezerwowane przez Collingwood FC.
Klub przybrał przydomek „The Power” („Siła”), co miało odnosić się do silnego przywiązania kibiców do klubu. Oficjalnymi barwami zostały: czarny i biały (na cześć swojej przeszłości) oraz srebrny i morski (barwy wody w porcie Adelaide).
Sukcesy w AFL.
2004
2007
Showdown.
Od 1997 roku, Port Adelaide FC rozgrywa w sezonie AFL minimum dwa mecze derbowe z Adelaide FC. Są to najważniejsze wydarzenia sportowe w mieście.
Ciekawostki.
Oddanym kibicem „Power” jest słynny australijski kolarz – Stuart O’Grady.
Linki zewnętrzne.
Do tej pory Power zdobył jedno mistrzostwo Australii (2004).

</doc>
<doc id="1035891" url="https://pl.wikipedia.org/wiki?curid=1035891" title="Simple Object Access Protocol">
Simple Object Access Protocol



</doc>
<doc id="1035892" url="https://pl.wikipedia.org/wiki?curid=1035892" title="Zofia Janukowicz-Pobłocka">
Zofia Janukowicz-Pobłocka

Zofia Teresa Janukowicz-Pobłocka (ur. 19 lutego 1928 w Parafianowo koło Wilna, zm. 30 stycznia 2019 w Dzierżążnie) – polska śpiewaczka operowa, sopran.
Profesor Akademii Muzycznej im. Stanisława Moniuszki w Gdańsku. W 1955 laureatka I nagrody Ogólnopolskiego konkursu Śpiewaczego im. St. Moniuszki w Warszawie. W 1959 zdobyła I nagrodę i Złoty Medal na Międzynarodowym Konkursie Wokalnym w ’s-Hertogenbosch w Holandii.
Życiorys.
Absolwentka Państwowej Średniej Szkoły Muzycznej w Gdańsku-Wrzeszczu, którą ukończyła w 1954 w klasie śpiewu solowego oraz absolwentka Państwowej Wyższej Szkoły Muzycznej w Sopocie. Córka Józefa i Marii z domu Kimstacz. W 1946 cała rodzina w ramach repatriacji przeniosła się do Ełku, gdzie Zofia uczęszczała do szkoły muzycznej. Następnie naukę muzyki podjęła w Gdańsku w Średniej Szkole Muzycznej w klasie śpiewu, początkowo u Janiny Cygańskiej, a następnie u Maurycego Janowskiego.
W latach 1950-1958 zamieszkała w Sopocie, gdzie ukończyła dwa wydziały: Instruktorsko - Pedagogiczny (1957) i Wokalny w klasie prof. Barbary Iglikowskiej (1958). Oba dyplomy z wyróżnieniem. Po ukończeniu studiów związała się zawodowo jako nauczyciel śpiewu solowego z Państwową Wyższą Szkołą Muzyczną w Sopocie (obecnie Akademia Muzyczna im.S. Moniuszki w Gdańsku). W 1955 zdobyła I nagrodę na III Ogólnopolskim Konkursie Śpiewaczym im. S. Moniuszki w Warszawie, a w 1959 I nagrodę na Międzynarodowym Konkursie Wokalnym w s'Hertogenbosch w Holandii.
W ramach stypendium rządu włoskiego w latach 1960-1961 ukończyła mistrzowski kurs interpretacji muzycznej w Accademia di Santa Cecilia w Rzymie pod kierunkiem G. Favaretto i R. Maragliano-Mori, gdzie opanowała sztukę włoskiego bel canto. Wielokrotnie spotykała się z Adą Sari, by utrwalić zdobyte umiejętności podczas lekcji prywatnych. Jej artystyczne dążenia skrystalizowały się w kierunku sztuki pieśniarskiej. Styl swej interpretacji doskonaliła pod kierunkiem kameralistek Klary Ebers z Berlina i J. Micheau z Paryża na dwu kolejnych kursach wakacyjnych w Vught w Holandii.
Dzięki zdobyciu I nagrody w s'Hertogensch, wyruszyła w swe pierwsze tournée koncertowe do Niemieckiej Republiki Demokratycznej w 1960 roku. W sezonie 1960-1961 brała udział w kilku spektaklach opery Ch.W. Glucka – Orfeusz i Eurydyka w partii Eurydyki w Państwowej Operze i Filharmonii Bałtyckiej w Gdańsku. Następnie wyjechała do Włoch, gdzie wielokrotnie występowała prezentując pieśni światowego repertuaru oraz polskich kompozytorów. W Teatrze Elizeo za partnerów miała: S. Gazzeloni - flecista i G. Favaretto - pianista. Do Holandii udała się na nagranie arii W.A. Mozarta i G. Verdiego z towarzyszeniem Orkiestry Radia Hilversum.
Po powrocie do kraju odbyła liczne koncerty na niemal wszystkich estradach filharmonicznych w Polsce. Wierna swemu stylowi prezentowała przede wszystkim programy recitalowe. Była jedną z pierwszych wykonawczyń wokalnej twórczości Karola Szymanowskiego. W 1962 odwiedziła z recitalami Czechosłowację, europejską i azjatycką część Związku Radzieckiego oraz na przestrzeni kolejnych siedmiu lat dziesięciokrotnie Holandię. W Sali im. Piotra Czajkowskiego w Moskwie artystka wraz z Wielką Orkiestrą Symfoniczną Wszechzwiązkowego Radia i Telewizji wykonała i nagrała na płytę „Tryptyk śląski” Witolda Lutosławskiego.
Nagrania radiowe liryki wokalnej oraz archiwalne nagrania z Wielką Orkiestrą Symfoniczną Polskiego Radia i Telewizji w Katowicach i Orkiestrą Polskiego Radia w Krakowie spopularyzowały jej nazwisko i ugruntowały pozycję czołowej polskiej pieśniarki.
W okresie swojej działalności artystycznej wzięła udział w blisko 1300 koncertach symfonicznych, oratoryjnych (głównie pod dyrekcją prof. Stefana Stuligrosza i z towarzyszeniem jego chóru - „Poznańskie Słowiki”), kameralnych i recitalach z towarzyszeniem fortepianu, organów, harfy, zespołów kameralnych. Często występowała wraz ze swoją córką - Ewą Pobłocką. W swoim dorobku dokonała 130 nagrań w Polskim Radio i TV: polskiej, włoskiej, holenderskiej, duńskiej, byłego ZSRR. W tym czasie stale pracowała w PWSM w Gdańsku (obecnie Akademia Muzyczna), łącząc pracę artystyczną z pedagogiczną.
W latach 1969-1975 podjęła pracę pedagogiczną w zakresie nauczania śpiewu solowego w Studio Wokalno - Aktorskim przy Teatrze Muzycznym w Gdyni. W 1975 przeszła na wcześniejszą emeryturę, by jeszcze intensywniej oddać się swej karierze artystycznej. W 1980 podjęła pracę w pełnym wymiarze godzin w Akademii Muzycznej w Gdańsku na stanowisku docenta kontraktowego. W latach 1984-1987 została wybrana dziekanem Wydziału Wokalno-Aktorskiego Akademii Muzycznej w Gdańsku. W latach 1987-1990 ponownie została dziekanem na II kadencję. W latach 1985-1996 pełniła równolegle funkcję Kierownika Katedry Wokalistyki.
W 1989 zakończyła swą działalność artystyczną jubileuszem 35-lecia pracy.
17 października 1990 otrzymała tytuł naukowy profesora sztuki muzycznej z rąk Prezydenta Rzeczypospolitej Polskiej - Wojciecha Jaruzelskiego, a w 1997 została mianowana na stanowisko profesora zwyczajnego Akademii Muzycznej w Gdańsku. Wychowała wielu śpiewaków. Jedną z jej ostatnich uczennic była jej wnuczka - Ewa Leszczyńska.
Ostatecznie zakończyła swą działalność pedagogiczną jubileuszem 50 lecia pracy artystycznej i pedagogicznej w 2005 roku, zorganizowanym przez Katedrę Wokalistyki Akademii Muzycznej im. S. Moniuszki w Gdańsku. Zmarła 30 stycznia 2019 w Dzierżążnie. Pochowana na Cmentarzu w Oliwie (kwatera 8-5-10).
22 września 2022 odbyła się uroczystość odsłonięcia tablicy, na kamienicy przy ulicy Kwietnej 3 w Oliwie, upamiętniającej Zofię Janukowicz-Pobłocką i Huberta Pobłockiego.

</doc>
<doc id="1035895" url="https://pl.wikipedia.org/wiki?curid=1035895" title="Mistrzostwa Azji w piłce siatkowej">
Mistrzostwa Azji w piłce siatkowej

Mistrzostwa Azji i Oceanii w piłce siatkowej - turniej siatkarski organizowany przez AVC od 1975 r., w którym udział biorą narodowe reprezentacje państw Azji i Oceanii. Początkowo Mistrzostwa były rozgrywane co 4 lata, a od 1987 r. turniej odbywa się co 2 lata. 

</doc>
<doc id="1035897" url="https://pl.wikipedia.org/wiki?curid=1035897" title="Kamila Gradus">
Kamila Gradus

Kamila Gradus-Kaczmarska (ur. 19 marca 1967 w Warszawie) – polska lekkoatletka, biegaczka maratonów. Reprezentowała barwy warszawskiej Legii.
Kariera.
Dwukrotnie startowała w lekkoatletycznych mistrzostwach świata, oba razy w maratonie. W Tokio (1991) zajęła 6. miejsce. a w Stuttgarcie (1993) była dziewiąta. Wystąpiła także w mistrzostwach świata w półmaratonie w 1995 w Belfort, zajmując 12. miejsce. Uczestniczyła w igrzyskach olimpijskich w Atlancie w 1996, ale nie ukończyła biegu maratońskiego.
Dwukrotnie wygrała prestiżowy bieg maratoński w Nagoi w 1993 i 1995. Zdobyła mistrzostwo Polski w półmaratonie w 1992 oraz brązowe medale w biegu na 10 000 metrów w 1989 i 2000.
Inne rekordy życiowe:

</doc>
<doc id="1035898" url="https://pl.wikipedia.org/wiki?curid=1035898" title="Niaoke Daolin">
Niaoke Daolin

Niaoke Daolin (chiń. 鳥窠道林, pinyin "Niǎokē Dàolín"; kor. 조과도림 "Chokwa Torim"; jap. "Chōka Dōrin"; wiet. "Điểu Khòa Đạo Lâm"; ur. 741, zm. 824) – chiński mistrz Chan ze szkoły niutou.
Życiorys.
Do klasztoru wstąpił mając 9 lat. Święcenia buddyjskie przyjął w wieku 21 lat. Studiował "Huayan jing" – "Sutrę Awatamsakę". Następnie zamieszkał na drzewie, na którym także praktykował medytacje. Z tego powodu nazywany był mistrzem chan (chiń. chanshi) "Ptasie Gniazdo" lub mistrzem chan "Srocze Gniazdo", gdyż nad nim znajdowały się gniazda srok.
Jego słynna rozmowa ukazuje prostotę jego zasad i prostotę jego chanu. Jego rozmówcą był uczony i poeta konfucjański Bo Juyi (772–846) (zwany też Baiyue Tian), który w tym czasie był prefektem okręgu.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1035901" url="https://pl.wikipedia.org/wiki?curid=1035901" title="Pseudopodoces humilis">
Pseudopodoces humilis



</doc>
<doc id="1035903" url="https://pl.wikipedia.org/wiki?curid=1035903" title="The Electric Prunes">
The Electric Prunes

The Electric Prunes – amerykańska grupa grająca rocka psychodelicznego, działająca w latach 1965–1970; reaktywowana w 2001. Najbardziej znana z cyklu "Mass in F Minor", będącego pierwszą na świecie mszą rockową.
Dyskografia.
"(niekompletna)"

</doc>
<doc id="1035904" url="https://pl.wikipedia.org/wiki?curid=1035904" title="Gustavo Naveira">
Gustavo Naveira

Gustavo Neveira (ur. 1960) – tancerz, choreograf, i nauczyciel tanga argentyńskiego
Współtwórca, wraz z Fabianem Salasem, a potem Mariano Frumboli tango nuevo w latach 1980. Pionier nauczania tanga argentyńskiego. Nazwał m.in. pojęcie systemu równoległego i skrzyżowanego (ang. parallel and cross-system) oraz systemu zmian kierunku w obrotach. Występował w filmie Lekcja tanga Sally Potter w 1997.

</doc>
<doc id="1035906" url="https://pl.wikipedia.org/wiki?curid=1035906" title="Ostrý Rohač">
Ostrý Rohač



</doc>
<doc id="1035909" url="https://pl.wikipedia.org/wiki?curid=1035909" title="Mistrzostwa Ameryki Południowej w piłce siatkowej">
Mistrzostwa Ameryki Południowej w piłce siatkowej

Mistrzostwa Ameryki Południowej w piłce siatkowej - turniej siatkarski organizowany przez CSV od 1951 r., w którym udział biorą narodowe reprezentacje państw południowoamerykańskich. Od 1967 r. mistrzostwa rozgrywane są co 2 lata. Mistrzostwa Ameryki Południowej w piłce siatkowej kobiet i mężczyzn odbywają się w tym samym miejscu i czasie. Mistrzostwa Ameryki Południowej mężczyzn 32 na 33 razy wygrała reprezentacja Brazylii. Nie wystartowała ona jedynie podczas mistrzostw w 1964 r. w Buenos Aires - wtedy pierwsze miejsce zajęła reprezentacja Argentyny.

</doc>
<doc id="1035911" url="https://pl.wikipedia.org/wiki?curid=1035911" title="Mass in F Minor">
Mass in F Minor

Mass in F Minor ("Msza w f-moll") – album amerykańskiej grupy rockowej The Electric Prunes, wydany w 1968. Zawiera cykl będący pierwszą na świecie mszą rockową. "Mass in F Minor" jest zaśpiewana po łacinie, a jej warstwa muzyczna nawiązuje do rocka psychodelicznego. Najbardziej znany fragment płyty – Kyrie Eleison – został wykorzystany w filmie "Swobodny jeździec" Dennisa Hoppera. 

</doc>
<doc id="1035912" url="https://pl.wikipedia.org/wiki?curid=1035912" title="Rajsk (przystanek kolejowy)">
Rajsk (przystanek kolejowy)

Rajsk – przystanek osobowy w Rajsku, w województwie podlaskim, w Polsce. W związku z budową nowego przystanku Orzechowicze, planowana jest likwidacja p.o. Rajsk.
W roku 2017 przystanek obsługiwał 0–9 pasażerów na dobę.

</doc>
<doc id="1035913" url="https://pl.wikipedia.org/wiki?curid=1035913" title="Liga Mistrzów UEFA (1996/1997)">
Liga Mistrzów UEFA (1996/1997)

V Liga Mistrzów UEFA 1996/1997
XLII Puchar Europy Mistrzów Klubowych 1996/1997
Finał.
 
ZDOBYWCA LIGI MISTRZÓW 1996/1997
BORUSSIA DORTMUND PIERWSZY TYTUŁ 

</doc>
<doc id="1035914" url="https://pl.wikipedia.org/wiki?curid=1035914" title="Konrad VI Dziekan">
Konrad VI Dziekan

Konrad VI Dziekan (oleśnicki) (ur. pomiędzy 1387 a 1391, zm. 3 września 1427) – książę oleśnicki, razem z braćmi, od 1416 roku. 
Konrad VI był trzecim pod względem starszeństwa synem księcia oleśnickiego Konrada III Starego i jego nieznanego pochodzenia żony Guty. Podobnie, jak jego dwóch starszych (Konrad IV Starszy, Konrad V Kącki) i dwóch młodszych braci (Konrad VII Biały, Konrad VIII Młody), na chrzcie książę otrzymał imię Konrad, co było charakterystycznym zwyczajem tej linii piastowskiej. 
W celu uniknięcia nadmiernego rozdrobnienia i tak już niewielkiej dzielnicy oleśnickiej Konrad VI, podobnie jak jego brat Konrad IV, wybrał karierę duchowną, nie rezygnując jednakże z życia publicznego. Głównym motywem takiego działania była chęć zdobycia jak największych wpływów politycznych na Śląsku. 
Podobnie jak u Konrada IV, kariera Konrada VI rozwijała się błyskawicznie. Już w 1413 roku został on kanonikiem w kapitule wrocławskiej i scholastykiem w Głogowie, zaś rok później z nominacji biskupa Wacława został dziekanem.
W 1416 roku, w związku z tym, że wszyscy synowie Konrada III osiągnęli pełnoletniość, doszło do formalnego rozdzielenia kompetencji w odziedziczonym księstwie. W podziale uczestniczyli również książęta, którzy wybrali karierą duchowną. Nie znamy szczegółów tego podziału (z wyjątkiem działu najstarszego z braci). Z analizy tytulatury Konrada VI i miejsca wystawiania dokumentów możemy przypuszczać, że książę bezpośrednio władzę sprawował nad okręgiem Ścinawy, Wołowa i Lubiąża. Podział ten był jednak tylko formalny, gdyż żaden z braci nie mógł sprzedać ani zastawić swojego działu bez zgody reszty. 
Pomimo otwierających się widoków na karierę duchowną, do naszych czasów zachowały się głównie informacje dotyczące świeckiej działalności Konrada. Co więcej, książę w latach dwudziestych XV wieku wdał się w długotrwały spór majątkowy z opatem klasztoru cystersów w Lubiążu, w wyniku którego znalazł się nawet pod klątwą kościelną. Spór zakończył się dopiero na skutek interwencji papieża Marcina V. 
Konrad VI Dziekan zmarł niespodziewanie przed osiągnięciem czterdziestego roku życia, 3 września 1427 roku, i został pochowany w klasztorze cystersów w Lubiążu.

</doc>
<doc id="1035916" url="https://pl.wikipedia.org/wiki?curid=1035916" title="Herb gminy Ozimek">
Herb gminy Ozimek



</doc>
<doc id="1035923" url="https://pl.wikipedia.org/wiki?curid=1035923" title="ATLAS (komputer)">
ATLAS (komputer)

ATLAS – komputer zaprojektowany na Uniwersytecie Cambridge w 1958 r. i produkowany przez firmę Ferranti. Obejmował kilka modeli maszyn, jak np. TITAN.
Był to pierwszy komputer, w którym zastosowano stronicowanie, a przestrzeń adresów wirtualnych składała się z 220 (106) słów, podzielonych na ok. 2000 bloków po 512 słów, od 32 do 96 stron w zależności od modelu. Jako nośnikiem danych posługiwano się taśmą magnetyczną ze wstępnym adresowaniem, umożliwiającym zapis selektywny danych. Komunikacja operatora z systemem komputerowym odbywała się za pomocą języka opisu prac (system wsadowy).

</doc>
<doc id="1035924" url="https://pl.wikipedia.org/wiki?curid=1035924" title="Thomas Asbridge">
Thomas Asbridge

Thomas Asbridge (ur. 16 kwietnia 1969) – brytyjski mediewista, wykładowca Uniwersytetu Londyńskiego.

</doc>
<doc id="1035929" url="https://pl.wikipedia.org/wiki?curid=1035929" title="Sing for the Moment">
Sing for the Moment

„Sing for the Moment” – singel amerykańskiego rapera Eminema pochodzący z albumu "The Eminem Show".
Refren utworu pochodzi z piosenki zespołu Aerosmith „Dream On”, a wykonuje go wokalista tej grupy, Steven Tyler. Końcowy fragment klipu zagrał gitarzysta Joe Perry.
Treść.
Utwór "Sing for the Moment" uznaje się za jedną z najbardziej lirycznych piosenek Eminema. Opowiada on w nim o wpływie muzyki na młodych ludzi, a także przekonuje, że wizerunek rapera w więzieniu i z pistoletem w ręku jest mocno przesadzony, a rzeczywistość jest zupełnie inna. Zdaniem autora klipu większość ludzi uważa, że rap ma zły wpływ na małe dzieci, dlatego odciągają ich od tej muzyki i próbują wsadzić raperów do więzienia („To dlatego ci prokuratorzy
chcą mnie natychmiast skazać żebym tylko jak najszybciej zniknął z tych ulic”).
Sukcesy.
Klip osiągnął wiele sukcesów, zajął 1. miejsce na listach przebojów w Kanadzie i Portugalii, a w wielu krajach znajdował się w pierwszej „10”, jak choćby we Włoszech, czy też w Wielkiej Brytanii.

</doc>
<doc id="1035930" url="https://pl.wikipedia.org/wiki?curid=1035930" title="Chronohoryzont">
Chronohoryzont

Chronohoryzont – formalna jednostka chronostratygraficzna (skalna), niższa od chronozony. Rzadko używana w praktyce. W skali geochronologicznej (czasowej) odpowiednik momentu.
Bibliografia.
Racki G. i Narkiewicz M. (red.) "Polskie zasady stratygrafii." Państwowy Instytut Geologiczny. Warszawa, 2006. ISBN 83-7372-914-3

</doc>
<doc id="1035931" url="https://pl.wikipedia.org/wiki?curid=1035931" title="Antylopa sarnia">
Antylopa sarnia



</doc>
<doc id="1035932" url="https://pl.wikipedia.org/wiki?curid=1035932" title="Moment (chronologia)">
Moment (chronologia)

Moment – formalna jednostka geochronologiczna, niższa rangą od chronu. Rzadko stosowana. Odpowiednik chronohoryzontu w skali chronostratygraficznej.

</doc>
<doc id="1035933" url="https://pl.wikipedia.org/wiki?curid=1035933" title="Wspólnota administracyjna Leutkirch im Allgäu">
Wspólnota administracyjna Leutkirch im Allgäu

Wspólnota administracyjna Leutkirch im Allgäu – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba wspólnoty znajduje się w mieście Leutkirch im Allgäu, przewodniczącym jej jest Elmar Stegmann.
Wspólnota administracyjna zrzesza jedno miasto i dwie gminy wiejskie:

</doc>
<doc id="1035936" url="https://pl.wikipedia.org/wiki?curid=1035936" title="Wspólnota administracyjna Vogt">
Wspólnota administracyjna Vogt

Wspólnota administracyjna Vogt – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba wspólnoty znajduje się w miejscowości Vogt, przewodniczącym jej jest Peter Smigoc.
Wspólnota administracyjna zrzesza dwie gminy wiejskie:

</doc>
<doc id="1035940" url="https://pl.wikipedia.org/wiki?curid=1035940" title="Koncentracja (psychologia)">
Koncentracja (psychologia)

Koncentracja – zjawisko polegające na skupieniu, ześrodkowaniu uwagi (w domyśle: świadomości), skierowaniu jej na określoną myśl, przedmiot, zagadnienie, wydarzenie, sytuację czy zjawisko i utrzymywaniu w czasie.
Koncentracja uwagi może nastąpić pod wpływem świadomego działania człowieka, który w konkretnej chwili chcąc rozwiązać problem, wykonać dokładnie powierzoną pracę, zrozumieć określone zagadnienie itp., świadomie kieruje i intensyfikuje swoją uwagę na wybrany przez siebie z otoczenia zakres lub na określone myśli. Wraz ze wzrostem koncentracji na określonym bodźcu lub myślach, następuje zjawisko oddzielenia percepcji od pozostałych zjawisk i ich ignorowanie. 
Koncentracja uwagi może również następować samoistnie, bez wyraźnej, uświadomionej woli człowieka, podczas percepcji określonego zjawiska lub prowadzenia określonego działania.

</doc>
<doc id="1035947" url="https://pl.wikipedia.org/wiki?curid=1035947" title="Robert Mazurek">
Robert Mazurek

Robert Tomasz Mazurek (ur. 17 września 1971 w Lidzbarku Warmińskim) – polski dziennikarz, publicysta, felietonista i podróżnik.
Życiorys.
Młodość i wykształcenie.
Rodzice dziennikarza są psychologami. Do zdania egzaminu maturalnego mieszkał w Świeciu. Absolwent dziennikarstwa na Uniwersytecie Warszawskim, gdzie prowadzi także zajęcia ze studentami.
Kariera publicystyczna.
Od początku lat 90. publikował na łamach „Nowego Państwa”, „Tygodnika Powszechnego”, „Rzeczpospolitej” i „Dziennika” swoje reportaże oraz felietony z podróży, zwłaszcza po krajach byłego Związku Radzieckiego, Bałkanach, Bliskim Wschodzie i Afryce. Od 2010 jego felietony podróżnicze publikuje miesięcznik „Poznaj Świat”. Był zastępcą redaktora naczelnego miesięcznika „Film”, publicystą „Życia” i „Wprost”. W latach 2006–2009 zamieszczał felietony i cotygodniowe wywiady „Rozmowa Mazurka” w „Dzienniku”. We wrześniu 2009 przeniósł je do „Rzeczpospolitej” („Wywiady Mazurka” ukazywały się w weekendowym Plusie Minusie do grudnia 2016). Zaczynał jako jeden z założycieli kwartalnika „Fronda”.
W tygodniku „Nowe Państwo” pisał teksty publicystyczne i reportaże historyczne, m.in. o sprawie braci Kowalczyków, Ryszardzie Gontarzu i marcu ’68. Jako pierwszy polski dziennikarz przeprowadził wywiad z mieszkającym w Szwecji sędzią stalinowskim Stefanem Michnikiem oraz byłym szefem kancelarii Bieruta Kazimierzem Mijalem.
Razem z Igorem Zalewskim stworzył w kwietniu 1998 w tygodniku „Nowe Państwo” rubrykę satyryczną „Z życia koalicji, z życia opozycji”, będącą przeglądem politycznych wydarzeń tygodnia w formie krótkich, sarkastycznych i ironicznych notek. Autorzy podają w niej informacje zdobyte przez siebie, plotki polityczne oraz komentują fakty powszechnie znane. Autorzy wprowadzili też do języka publicznego kilka znanych pojęć, m.in. Telewizja Białoruska oddział w Warszawie (na określenie TVP za prezesury Roberta Kwiatkowskiego), Brunatny Robert (o Robercie Kwiatkowskim), Najsłynniejszy Polski Mulat (o Andrzeju Lepperze). To w tej rubryce po raz pierwszy opisano aferę Rywina.
Największą popularność zdobyła ona w tygodniku „Wprost” gdzie ukazywała się w latach 2002–2010, po czym była publikowana (od czerwca 2010) w „Fakcie”. W latach 2011–2012 rubryka ukazywała się w tygodniku „Uważam Rze”, a od grudnia 2012 do czerwca 2018 w tygodniku „W Sieci”. W powiązanym z tygodnikiem „W Sieci” portalu wPolityce.pl ukazują się jego felietony w cyklu „Pół porcji mazurka”.
Od 2011 na łamach tygodnika „Uważam Rze”, a od 2013 tygodnika „W Sieci” publikuje felietony na temat win. Od lutego 2017 do końca 2020 publikował wywiady w weekendowym wydaniu „Dziennika Gazety Prawnej”. Od października 2018 publikuje w „Plus Minus”, weekendowym dodatku dziennika „Rzeczpospolita” felietony „Wina Mazurka” i „Mazurek na wynos”.
W 2010 został laureatem Złotej Ryby, nagrody im. Macieja Rybińskiego dla najlepszych felietonistów.
W 2018 został prawomocnie uznany przez sąd winnym przestępstwa polegającego na nieuwzględnieniu autoryzacji dokonanej przez Krystiana Legierskiego w wywiadzie opublikowanym w 2015 w dzienniku „Rzeczpospolita”.
Kariera radiowa i telewizyjna.
W 2005 wraz z Zalewskim prowadził w telewizyjnej Jedynce program „Lekka jazda Mazurka i Zalewskiego”. W 2016 był jednym z gospodarzy porannego wydania programu „#dziejesienazywo” emitowanego w serwisie Wirtualna Polska. Od września 2016 prowadzi audycję „Poranna Rozmowa w RMF FM”. Od lipca 2020 do grudnia 2022 prowadził audycję „Mazurek słucha” w radiowej Dwójce. Przeprowadzał w niej rozmowy ze znanymi osobami m.in. ze świata mediów, kultury i sztuki na temat ich ulubionej muzyki i z nimi związanej. W trakcie programu były również odtwarzane utwory muzyczne bliskie zapraszanym gościom.
Media społecznościowe.
Od października 2013 prowadzi kanał @wina_Mazurka na Twitterze, którego tematyka dotyczy głównie win, zdecydowanie stroniąc od polityki, co deklaruje sam autor w opisie.
Od września 2021 w serwisie społecznościowym YouTube na kanale „Kanał Sportowy” wraz z Krzysztofem Stanowskim współprowadzi program „Mazurek &amp; Stanowski”, w którym w satyryczny sposób komentuje bieżącą sytuację społeczno-polityczną, wydarzenia z kraju i ze świata oraz tematy związane m.in. z osobami znanymi w przestrzeni publicznej.
Życie prywatne.
Ma żonę oraz trójkę dzieci.

</doc>
<doc id="1035948" url="https://pl.wikipedia.org/wiki?curid=1035948" title="Geoffrey Alderman">
Geoffrey Alderman

Geoffrey Alderman (ur. 10 lutego 1944 w Middlesex w Anglii) - historyk specjalizujący się w dziejach społeczności żydowskiej w Anglii XIX i XX stulecia.

</doc>
<doc id="1035949" url="https://pl.wikipedia.org/wiki?curid=1035949" title="Vereinbarte Verwaltungsgemeinschaft Wangen im Allgäu">
Vereinbarte Verwaltungsgemeinschaft Wangen im Allgäu

Wspólnota administracyjna Wangen im Allgäu – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba wspólnoty znajduje się w mieście Wangen im Allgäu, przewodniczącym jej jest Michael Lang.
Wspólnota administracyjna zrzesza jedno miasto i dwie gminy:

</doc>
<doc id="1035950" url="https://pl.wikipedia.org/wiki?curid=1035950" title="Wspólnota administracyjna Wilhelmsdorf">
Wspólnota administracyjna Wilhelmsdorf

Wspólnota administracyjna Wilhelmsdorf – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Siedziba wspólnoty znajduje się w miejscowości Wilhelmsdorf, przewodniczącym jej jest Hans Gerstlauer.
Wspólnota administracyjna zrzesza dwie gminy wiejskie:

</doc>
<doc id="1035951" url="https://pl.wikipedia.org/wiki?curid=1035951" title="Oravice">
Oravice



</doc>
<doc id="1035954" url="https://pl.wikipedia.org/wiki?curid=1035954" title="Koloman Halicki">
Koloman Halicki

Koloman (ur. 1208, zm. 1241) – król halicki, syn Andrzeja II węgierskiego i jego pierwszej żony – Gertrudy z Meran (siostry św. Jadwigi Śląskiej i Agnieszki, królowej Francji). 
Życiorys.
W wyniku porozumienia jakie zawarł król Węgier Andrzej II węgierski i książę Leszek Biały i wynikającej z tego wspólnej polsko-węgierskiej wyprawy zbrojnej, siedmioletni syn króla Andrzeja II w 1214 roku został przez arcybiskupa Ostrzyhomia koronowany na króla Halicza, otrzymanego w związku z zaręczynami z córką Leszka I Białego, Salomeą. Węgierskie oddziały Kolomana w 1216 zostały pobite przez księcia Mścisława II Udałego i uszedł na Węgry. W 1219 roku po zwycięstwie wojsk polsko-węgierskich Koloman ponownie został przez swojego ojca osadzony na tronie, na którym zasiadł razem z małżonką Salomeą. W 1221 Mścisław pobił go i wziął do niewoli. Odzyskał wolność za cenę zrzeczenia się przez Węgry praw do Halicza. 
W 1226 objął rządy w Chorwacji. Zmarł wskutek ran, odniesionych w bitwie z Tatarami nad rzeką Sajo.

</doc>
<doc id="1035955" url="https://pl.wikipedia.org/wiki?curid=1035955" title="Don Bosco FC">
Don Bosco FC

Don Bosco Football Club - haitański klub piłkarski z siedzibą w Pétionville.

</doc>
<doc id="1035956" url="https://pl.wikipedia.org/wiki?curid=1035956" title="Henryk Glueckich">
Henryk Glueckich



</doc>
<doc id="1035959" url="https://pl.wikipedia.org/wiki?curid=1035959" title="Port lotniczy José María Córdova">
Port lotniczy José María Córdova

Port lotniczy José María Córdova – międzynarodowy lotnisko położony 30 km od Medellín. Jest jednym z największych portów lotniczych w Kolumbii. W 2006 obsłużył 2,1 mln pasażerów.

</doc>
<doc id="1035965" url="https://pl.wikipedia.org/wiki?curid=1035965" title="Bektaszijja">
Bektaszijja

Bektaszijja (albo bektaszyci) – suficki tarikat, powstały w XIII wieku na terenie Anatolii, łączący wiele różnorodnych tradycji religijnych (synkretyzm religijny). W imperium osmańskim posiadał duże znaczenie polityczne, z racji popularności wśród zwykłej ludności i wpływów w korpusie janczarów. Istnieje do dzisiaj.
Założycielem bractwa był Hadżdżi Bektasz Wali. Wyznawało ono wiarę synkretyczną z elementami szamanizmu, zaratusztrianizmu, chrześcijaństwa oraz ezoteryzmu. Członkowie bractwa nie przestrzegali szariatu, dżihadu i ramadanu, mogli pić alkohol i jeść mięso wieprzowe. Bektaszyci zrównali pozycję kobiety i mężczyzny, przejęli od chrześcijaństwa spowiedź, celibat duchownych, chrzest i odpuszczenie grzechów.
W świecie islamu uznawani są zgodnie za heretyków, zarówno przez szyitów, jak i sunnitów. Do 1925 r. światowym centrum bektaszyzmu pozostawała Turcja, jednak wprowadzono wówczas w tym kraju ściśle świecki model państwa oraz zakazano działalności bractw religijnych, w efekcie światowe centrum bektaszytów znalazło się w Tiranie, gdzie bektaszyzm uznawano za jedną z czterech największych konfesji (obok sunnitów, prawosławnych i katolików). W latach 50. XX wieku bektaszyci wznowili swe praktyki w Turcji. Wprowadzony w 1967 roku w Albanii urzędowy zakaz wyznawania religii oznaczał przejęcie przez państwo wszystkich świątyń (alb. "teqe") i zahamowanie publicznej działalności wspólnoty. Odrodziła się ponownie w tym kraju w roku 1991.

</doc>
<doc id="1035966" url="https://pl.wikipedia.org/wiki?curid=1035966" title="Nok Air">
Nok Air

Nok Air – tajskie tania linia lotnicza z siedzibą w Bangkoku. Obsługuje połączenia krajowe oraz jedno do Bangalore (Indie). Głównym hubem jest port lotniczy Bangkok-Don Muang.
Agencja ratingowa Skytrax przyznała linii trzy gwiazdki.

</doc>
<doc id="1035967" url="https://pl.wikipedia.org/wiki?curid=1035967" title="Akademia Sztabu Generalnego">
Akademia Sztabu Generalnego

Akademia Sztabu Generalnego im. gen. broni Karola Świerczewskiego (ASG) – wojskowa uczelnia dowódczo-sztabowa Sił Zbrojnych PRL.
Historia uczelni.
17 kwietnia 1947 Minister Obrony Narodowej marszałek Polski Michał Rola-Żymierski wydał rozkaz o powołaniu Grupy Przygotowawczej Akademii Sztabu Generalnego. Komendantem Grupy Przygotowawczej został generał dywizji Zygmunt Berling, zastępcą komendanta do spraw politycznych pułkownik Mieczysław Szleyen, a kwatermistrzem kapitan Włodzimierz Sęk. Do dyspozycji grupy zostały przydzielone trzy pokoje w budynku w Alejach Niepodległości 247 w Warszawie. Zadaniem grupy było skompletowanie kadry, przede wszystkim naukowej, oraz przygotowanie bazy szkoleniowej w tym nadzorowanie remontu gmachu dawnej Wolnej Wszechnicy Polskiej przy ulicy Opaczewskiej 2 (aktualnie ulica Stefana Banacha).
7 lipca 1947 Minister Obrony Narodowej wydał rozkaz Nr 0184/Org. w sprawie rozformowania Grupy Przygotowawczej i zorganizowania Akademii Sztabu Generalnego. We wrześniu 1947 zostali przyjęci pierwsi kandydaci na studia.
22 października 1947 Rada Ministrów usankcjonowała dekretem powstanie Akademii Sztabu Generalnego jako państwowej szkoły akademickiej. Uczelnia podporządkowana była bezpośrednio szefowi Sztabu Generalnego WP.
Statutowym zadaniem ASG było rozwijanie teorii sztuki wojennej zgodnie z potrzebami sztabów i wojsk oraz zasad skutecznej obrony państwa. Przygotowywała oficerów z wyższym wykształceniem na stanowiska dowódcze i sztabowe.
12 grudnia 1947 odbyło się uroczyste otwarcie ASG połączone z inauguracją pierwszego roku akademickiego. Uczestniczyli w niej między innymi prezydent RP Bolesław Bierut oraz minister obrony narodowej marszałek Polski Michał Rola-Żymierski. Dzień 12 grudnia był odtąd obchodzony jako święto uczelni.
3 kwietnia 1948 Rada Ministrów nadała akademii imię generała broni Karola Świerczewskiego.
W 1948 w jednostkach dydaktycznych ASG wprowadzono strukturę katedrową. Powołano wówczas katedry: taktyki ogólnej i służby sztabów, broni pancernej, artylerii, inżynieryjno-saperską, łączności, taktyki tyłów, historii wojennej oraz nauk społeczno-politycznych. W 1950 utworzono kolejne katedry: wojsk lotniczych i historii sztuki wojennej.
W 1953, na wzór radziecki, utworzono sześć fakultetów, które pełniły rolę wydziałów: operacyjny, ogólnowojskowy, wojsk pancernych i zmechanizowanych, artylerii, rozpoznawczy i wojsk lotniczych.
Latem 1954 akademia została przeniesiona z budynku przy ulicy Opaczewskiej 2 do obiektów przedwojennego Centrum Wyszkolenia Piechoty w Rembertowie.
W 1956 rozwiązano fakultet operacyjny i rozpoznawczy, a rok później wojsk pancernych i zmechanizowanych. W 1960 rozwiązano fakultet ogólnowojskowy. Jednocześnie utworzono oddziały: wojsk rakietowych i artylerii oraz wojsk obrony przeciwlotniczej kraju i lotnictwa. Powołano również: Instytut Organizacji i Techniki Dowodzenia, Zakład Dydaktyki Wojskowej, Katedrę Taktyki Obrony przed Środkami Masowego Rażenia oraz Zespół Studiów Naukowych. W 1966 rozwiązano Oddział Wojsk Rakietowych i Artylerii.
Zasadniczy wpływ na powstanie środowiska naukowego ASG miała decyzje ministra obrony narodowej z 11 i 15 grudnia 1959 o nadaniu tytułu profesora nadzwyczajnego 11 oficerom posiadającym największy dorobek naukowo-dydaktyczny. Otrzymali je: gen. bryg. Mieczysław Bień, płk dypl. Jakub Broch, płk dypl. Józef Dac, płk dypl. Jan Dyda, płk dypl. Jan Kurniewicz, płk dypl. Andrzej Madejski, płk dypl. Edward Perkowicz, płk dypl. Eugeniusz Petrykowski, płk dypl. Józef Stachowski, płk dypl. Felicjan Wiśniewski i płk dypl. Remigiusz Wojtowicz. W latach 1961–1967 stopień doktora nauk wojskowych uzyskało 38 pracowników ASG. W 1967 roku uzyskano pierwsze 3 habilitacje – płk Władysław Filar, płk Kazimierz Gocyła, płk Julian Kaczmarek.
W styczniu 1964 roku na stanowisko komendanta ASG został wyznaczony gen. dyw. Józef Kuropieska, dotychczasowy dowódca Warszawskiego Okręgu Wojskowego i absolwent przedwojennej Wyższej Szkoły Wojennej w Warszawie. W procesie nauczania generał Kuropieska czerpał wzorce obowiązujące w Wyższej Szkole Wojennej, której długoletnim komendantem był gen. dyw. Tadeusz Kutrzeba.
W latach 70. ukazały się pierwsze książki pracowników ASG z dziedziny sztuki wojennej, m.in. autorstwa prof. Juliana Kaczmarka i Kazimierza Nożki. Podjęto ogólnopolskie programy badawcze z dziedziny nauk wojskowych. Wzrósł autorytet uczelni poza granicami Polski, czego wyrazem było podjęcie na przełomie lat 70. i 80. studiów przez oficerów z: ZSRR, Czechosłowacji, Węgier i NRD.
W 1977 dokonano radykalnych zmian w strukturze uczelni. Powołano Wydział Wojsk Lądowych oraz Wydział Wojsk Lotniczych i Obrony Powietrznej Kraju. Obok wydziałów funkcjonowało wiele samodzielnych katedr.
W 1983 został wybity medal „za zasługi dla Akademii Sztabu Generalnego WP im. gen. broni K. Świerczewskiego”, wydany przez Mennicę Państwową, a zaprojektowany przez Józefa Misztelę.
Akademia Sztabu Generalnego była w dziejach polskiego szkolnictwa wojskowego najdłużej funkcjonującą uczelnią dowódczo-sztabową. Jej mury opuściło 6200 oficerów dyplomowanych, a ponad 4800 oficerów ukończyło studia podyplomowe i kursy wojskowe.
Na mocy rozporządzenia Rady Ministrów z 21 maja 1990 roku Akademię Sztabu Generalnego z dniem 1 października 1990 roku przekształcono w Akademię Obrony Narodowej.
Proces kształcenia.
Kurs podstawowy w ASG trwał trzy lata. Na pierwszym roku słuchacze przerabiali zakres dowodzenia na szczeblu pułku, na drugim dywizji, a na trzecim elementy sztuki operacyjnej z ogólnym przedstawieniem zasad dowodzenia na szczeblu armii. Łącznie program kształcenia przewidywał ok. 4300 godzin zajęć dydaktycznych, w tym: 62% na przedmioty operacyjno-taktyczne, 12% na przedmioty ogólne, 5% na przedmioty specjalistyczne, 10% na przedmioty społeczno-polityczne i 11% na szkolenia i egzaminy. Oprócz zajęć teoretycznych prowadzono liczne ćwiczenia dowódczo-sztabowe i szkieletowe, w tym tzw. ćwiczenia pociągowe polegające na wykorzystaniu transportu kolejowego jako ruchomej bazy do ćwiczeń taktycznych i operacyjnych w określonych rejonach Polski. Ważną rolę odgrywały też podróże wojskowo-historyczne oraz letnie i zimowe obozy szkoleniowe.

</doc>
<doc id="1035968" url="https://pl.wikipedia.org/wiki?curid=1035968" title="Lotos (ujednoznacznienie)">
Lotos (ujednoznacznienie)



</doc>
<doc id="1035969" url="https://pl.wikipedia.org/wiki?curid=1035969" title="Księstwo oleśnickie">
Księstwo oleśnickie

Księstwo oleśnickie – historyczne księstwo na Dolnym Śląsku ze stolicą w Oleśnicy, powstałe w schyłkowym okresie rozbicia dzielnicowego w Polsce, w ówczesnej (i obecnej) południowo-zachodniej Polsce. Powstało w 1313 w wyniku podziału księstwa głogowskiego i pozostawało we władzy dynastii Piastów do 1492 roku, następnie przechodząc pod panowanie innych rodów, aż do 1884.
Historia.
Obszar księstwa oleśnickiego pierwotnie był położony w granicach księstwa wrocławskiego. W 1294, w wyniku wojny między Henrykiem III Głogowczykiem a Henrykiem V Brzuchatym, znalazło się w granicach księstwa głogowskiego.
Samodzielne księstwo oleśnickie powstało w 1313 r., skutkiem podziału księstwa głogowskiego między synów Henryka III. Księciem oleśnickim został wówczas Bolesław. Stan ten utrzymał się do 1321, kiedy to po bezpotomnej śmierci Bolesława władzę objął tam jego brat Konrad I. Książę ten w 1329 złożył hołd lenny królowi czeskiemu Janowi Luksemburskiemu. Odtąd władztwo Piastów i ich następców należało do korony królestwa czeskiego jako jego lenno. Stan ten uległ zmianie dopiero 1742 r., w wyniku wojen śląskich, kiedy księstwo weszło w skład królestwa pruskiego. W skład księstwa oprócz stołecznej Oleśnicy wchodziły wówczas także Milicz, Bierutów, Syców i Kąty Wrocławskie.
W rękach potomków Konrada I księstwo oleśnickie pozostało, aż do wymarcia miejscowej linii Piastów, to znaczy do 1492. Następnie księstwo znalazło się kolejno we władzy: Podiebradów (1495-1647), książąt wirtemberskich (1647-1792), książąt brunszwickich (1792-1884), wreszcie jako uposażenie dla następcy tronu niemieckiego (1884-1918).
W 1683 r. wprowadzono w księstwie obowiązek szkolny.
W 1492 r. z księstwa oleśnickiego zostały wydzielone wolne państwa stanowe. Państwem żmigrodzkim władały kolejno rody Kurzbachów, Schaffgotschów i Hatzfeldtów. Państwem milickim rządził ród Kurzbachów, a od 1590 r. Maltzanów. W późniejszym okresie z państwa milickiego wydzielono wolne państwa stanowe w Sułowie, Cieszkowie i Nowym Zamku – Wierzchowicach. W 1489 wydzielono państwo sycowskie dla rodu von Haugwitz. Później rządzili w nim von Maltzanowie, von Braunowie, von Dohna-Schlobitten, von Biron-Kurland.

</doc>
<doc id="1035971" url="https://pl.wikipedia.org/wiki?curid=1035971" title="Typ dziki">
Typ dziki

Typ dziki (ang. "wild type", żargonowo "dzikus"), oznaczany jako + lub +/+ (diploidy), także skrótem angielskiej nazwy WT – typowa, reprezentatywna, zdrowa forma organizmu, szczepu, genu, genotypu lub fenotypu, taka jaka po raz pierwszy została zaobserwowana w naturze lub ściśle zdefiniowana forma używana w nauce jako standard i odniesienie. W związku z tym zazwyczaj niemożliwe jest wyróżnienie pojedynczego typu dzikiego wobec istnienia równoprawnych odmian allelicznych. W tym ujęciu typ dziki definiuje się także jako zestaw alleli danego locus wymaganych do "dzikiego" fenotypu. 
Typ dziki jest standardem i punktem odniesienia dla genotypów i fenotypów. Jako standard typ dziki nie jest definiowany jako dominujący czy recesywny.
Przeciwieństwem typu dzikiego jest mutant, którego odmiany alleliczne mogą być wtedy dominujące lub recesywne.
W szerszym ujęciu typ dziki to reprezentatywna forma organizmu, szczepu, genu przed zaistnieniem mutacji lub w ujęciu naukowym – ściśle zdefiniowana forma przed wprowadzeniem zmian przez badacza (np. szczepy mikrobiologiczne uznane za "typy dzikie" zazwyczaj zawierają już zestaw precyzyjnie określonych, stabilnych mutacji, ułatwiających dalsze manipulacje, ale są dalej traktowane jako typ dziki, dopóki badacz nie zmieni ich oryginalnego genotypu).

</doc>
<doc id="1035972" url="https://pl.wikipedia.org/wiki?curid=1035972" title="Superman (serial animowany 1996)">
Superman (serial animowany 1996)

Superman (ang: "Superman: The Animated Series") – amerykański serial animowany wyprodukowany przez Warner Bros. emitowany w latach 1996-2000. W Polsce serial nadawany był przez Canal+ w ramach programu "Rozkodowany Bugs Bunny". Jest to ekranizacja przygód znanego z komiksów DC superbohatera Supermana.
Fabuła.
Jor-El, mieszkaniec planety Krypton odkrywa, iż jego świat wkrótce ulegnie zagładzie. Widząc, iż na ewakuację jest za późno, udaje mu się uratować jedynie swojego małego synka, Kal-ela poprzez wysłanie go w jednoosobowym statku kosmicznym daleko w kosmos. Po wybuchu Kryptonu, statek dociera na planetę Ziemię. Tam, małego chłopca odnajduje małżeństwo Kentów, które traktuje przybysza z innej planety jako swojego syna i wychowuje go jako Clarka Kenta. Po paru latach bohater dowiaduje się o swoim pozaziemskim pochodzeniu oraz odkrywa u siebie różne supermoce (m.in.: umiejętność latania, nadludzką siłę czy rentgenowski wzrok). Postanawia wykorzystać swoje umiejętności dla dobra ludzkości. Jako reporter Clark Kent, rozpoczyna pracę w redakcji Daily Planet w Metropolis, gdzie toczy podwójne życie - superbohatera i dziennikarza. Działając jako Superman musi stawić czoła wielu przestępcom oraz prowadzić nieco przewrotny romans ze swoją koleżanką z pracy, Lois Lane.
Wersja polska.
Opracowanie wersji polskiej: na zlecenie Canal+ – Master Film Reżyseria:
Dialogi:
Dźwięk: Elżbieta Mikuś
Montaż:
Kierownictwo produkcji:
Wystąpili:
Lektor: Maciej Gudowski

</doc>
<doc id="1035973" url="https://pl.wikipedia.org/wiki?curid=1035973" title="Va pensiero">
Va pensiero



</doc>
<doc id="1035976" url="https://pl.wikipedia.org/wiki?curid=1035976" title="Proskrypcje">
Proskrypcje



</doc>
<doc id="1035980" url="https://pl.wikipedia.org/wiki?curid=1035980" title="Proscriptio">
Proscriptio



</doc>
<doc id="1035987" url="https://pl.wikipedia.org/wiki?curid=1035987" title="Wieże Kuwejckie">
Wieże Kuwejckie

Wieże Kuwejckie (ang. "Kuwait Towers", arab. أبراج الكويت) – trzy wieże wykonane z betonu zbrojnego w Kuwejcie. Główna wieża ma 187 metrów wysokości i służy jako restauracja oraz wieża ciśnień. Ma także obracającą się kulę obserwacyjną znajdującą się na wysokości 123 m n.p.m. Pełny obrót trwa 30 minut. Druga wieża ma 145,8 metra wysokości i służy jako wieża ciśnień. Wieże zostały zaprojektowane przez Sune Lindström i Malene Björn, a wybudowane przez jugosłowiańską firmę Energoprojekt. Zostały oddane do użytku publicznego w marcu 1979 roku. Wieże zostały poważnie uszkodzone przez Irakijczyków w czasie okupacji w latach 1990–1991.

</doc>
<doc id="1035988" url="https://pl.wikipedia.org/wiki?curid=1035988" title="Denise Lewis">
Denise Lewis

Denise Lewis (ur. 27 sierpnia 1972 w West Bromwich) – angielska siedmioboistka. Jej największym sukcesem jest zwycięstwo w Letnich Igrzyskach Olimpijskich 2000 w Sydney.

</doc>
<doc id="1035994" url="https://pl.wikipedia.org/wiki?curid=1035994" title="Samochody WRC">
Samochody WRC



</doc>
<doc id="1036002" url="https://pl.wikipedia.org/wiki?curid=1036002" title="Alkmaar (stacja kolejowa)">
Alkmaar (stacja kolejowa)

Alkmaar – stacja kolejowa w Alkmaarze, w prowincji Holandia Północna, w Holandii. Stacja została otwarta w 1865.

</doc>
<doc id="1036003" url="https://pl.wikipedia.org/wiki?curid=1036003" title="Jakubowice (Kudowa-Zdrój)">
Jakubowice (Kudowa-Zdrój)

Jakubowice (niem. "Jakobowitz") – dzielnica Kudowy-Zdroju położona w głębokiej dolince dopływu Kudowskiego Potoku, na granicy Parku Narodowego Gór Stołowych. 
Historia.
Jakubowice powstały w XV wieku w obrębie państwa homolskiego, jako kolonia Czermnej. W XVIII i XIX wieku był tu duży ośrodek tkactwa chałupniczego, później rozwój wsi oparty był na turystyce. W roku 1840 w miejscowości były 34 domy, w których funkcjonowało 66 warsztatów tkackich, poza tym funkcjonowała tu też szkoła. W późniejszym okresie powstała też popularna gospoda.
Po 1945 roku Jakubowice były początkowo wsią rolniczą, w 1973 roku miejscowość została włączona do Kudowy-Zdroju i stała się osadą letniskową. Obecnie działają tu trzy ośrodki wczasowe i basen kąpielowy. 
Zabytki.
W Jakubowicach znajdują się następujące obiekty zabytkowe: 

</doc>
<doc id="1036006" url="https://pl.wikipedia.org/wiki?curid=1036006" title="Elements of Life">
Elements of Life

Elements of Life – album holenderskiego DJ-a Tiësto wydany 10 kwietnia 2007 roku.
Album w Polsce uzyskał certyfikat złotej płyty.

</doc>
<doc id="1036007" url="https://pl.wikipedia.org/wiki?curid=1036007" title="Wiara (utwór muzyczny Iry)">
Wiara (utwór muzyczny Iry)

Wiara – ballada rockowa pochodząca z trzeciego albumu zespołu "1993 rok". Jest to pierwsza ballada po trzech ostrych i dynamicznych utworach. Jest także najdłuższym utworem znajdującym się na krążku. Trwa 5 minut i 26 sekund. Utwór został zamieszczony na piątej pozycji na krążku. Obok utworu "Nadzieja", "Wiara" jest jedną z najpopularniejszych ballad w dorobku grupy. Tekst utworu oparty jest na ideach Wielkiej Orkiestry Świątecznej Pomocy.
Autorem tekstu oraz kompozytorem utworu jest Piotr Łukaszewski, na specjalną prośbę Czesława Niemena zmieniono lekko tekst w refrenie utworu. Do nagrania kompozycji, zespół zaprosił współczesne gwiazdy polskiej muzyki rozrywkowej, m.in. Marylę Rodowicz, Edytę Bartosiewicz, Andrzeja Krzywego, Grzegorza Skawińskiego, Czesława Niemena i innych.
Na początku utworu słychać głośne bicie serca, po chwili zaczyna grać fortepian, a następnie wraz z wokalem Gadowskiego pojawiają się gitary. Utwór utrzymany jest w melodyjnym rockowym brzmieniu, przeplatanym dźwiękami fortepianu oraz gitar. piosence gościnnie na wspomnianym już fortepianie zagrał Tomasz Bracichowicz, muzyk z pierwszego składu zespołu. Grupa utwór ten wykonywała z fortepianem tylko podczas koncertów akustycznych na których utwór był bardzo często grany, na normalnych koncertach dźwięki fortepianu zastępowały gitary. Utwór cieszył się bardzo dużym powodzeniem na koncertach grupy.
Zespół nagrał drugą wersję tego utworu specjalnie na zamówienie Jerzego Owsiaka, która opowiada o idei WOŚP. Do utworu zaproszono ówczesne gwiazdy polskiej sceny muzycznej, oraz nakręcono teledysk. Singel z nagranym utworem wydany został w maju 1993 roku.
Kompozycja znalazła się także na obu płytach koncertowych zespołu, gdzie odpowiednio za pierwszej z nich trwa 5 minut i 15 sekund, a na drugiej 6 minut i 46 sekund.
Utwór regularnie pojawiał się na wszystkich koncertach zespołu, został także wykonany m.in. na Festiwalu w Jarocinie, gdzie wskutek zmęczenia, wokalista grupy Artur Gadowski, zaczął śpiewać ten utwór od drugiej zwrotki. Grupa zaprezentowała także ten utwór podczas koncertu w studiu III Polskiego Radia 24 czerwca 2002 roku.
Do utworu został nagrany również teledysk, w którym prócz wymienionych wyżej gości, wystąpił także Jerzy Owsiak. Teledysk ukazuje zespół Ira oraz gości, nagrywających utwór w studiu.
Maxi singel został wydany przez ówczesnego producenta oraz wydawcę zespołu, firmę Top Music, pod koniec maja 1993 roku.
Dziś teledysk można obejrzeć jedynie w programie Jerzego Owsiaka pt. „Pol’and’rock”.
Utwór ten był dołączony w formie bonusu do płyty "1993 rok", która została wydana z okazji urodzinowego koncertu Gadowskiego w Krakowie. Była to limitowana edycja tego krążka.
Refren „Wiary” został zaczerpnięty z utworu „Salt of the Earth”, zespołu The Rolling Stones.
"Wiara" została wykorzystana w popularnym serialu „Magda M.”, gdzie trafiła na płytę ze ścieżka dźwiękową serialu.
Cover tego utworu nagrał zespół "Mistic", w wersji gothic metal. Kompozycja znalazła się także na debiutanckiej płycie grupy, oraz stała się pierwszym singlem promującym płytę. Do utworu zespół nakręcił także teledysk.
Twórcy.
Ira
Muzycy sesyjni
Goście
Produkcja

</doc>
<doc id="1036011" url="https://pl.wikipedia.org/wiki?curid=1036011" title="Haarlem (stacja kolejowa)">
Haarlem (stacja kolejowa)

Haarlem – stacja kolejowa w Haarlem, w prowincji Holandia Północna, w Holandii, typu przelotowo-czołowego.
Stacja została otwarta w 1839 i posiada piękny oryginalny secesyjny budynek dworca. Odchodzą stąd cztery linie kolejowe: na północ do Alkmaaru, na wschód do Amsterdamu, na południe do Lejdy i na zachód do Zandvoort.
Stacja w Haarlem została zbudowana jako zakończenie pierwszej linii kolejowej w Holandii, relacji Amsterdam-Haarlem. Od maja 1998 miasto Haarlem posiada także drugą stację kolejową: Haarlem Spaarnwoude, przelotową, położoną na linii w kierunku do Amsterdamu, nie zatrzymują się jednak na niej wszystkie pociągi.

</doc>
<doc id="1036019" url="https://pl.wikipedia.org/wiki?curid=1036019" title="Leeuwarden (stacja kolejowa)">
Leeuwarden (stacja kolejowa)

Leeuwarden – stacja kolejowa w Leeuwarden w prowincji Fryzja w Holandii. Stacja została otwarta w 1863.

</doc>
<doc id="1036024" url="https://pl.wikipedia.org/wiki?curid=1036024" title="Dictionnaire historique et critique">
Dictionnaire historique et critique

Dictionnaire historique et critique (pol. „Słownik historyczno-krytyczny”) – wydawnictwo encyklopedyczne, które było rodzajem połączenia encyklopedii z tematycznym leksykonem stworzony przez francuskiego filozofa i pisarza Pierre’a Bayle’a.
Słownik ten ukazał się po raz pierwszy drukiem w dwóch tomach w roku
1697. Jego punktem wyjścia był "Le grand dictionaire historique" Louisa Morériego wydany w 1674 r.
Dalsze wydania ukazały się w roku 1702 (3 tomy), wydanie Adrien-Jean-Quentin Beuchota z lat 1820–1824 (16 tomów).

</doc>
<doc id="1036025" url="https://pl.wikipedia.org/wiki?curid=1036025" title="Breda (stacja kolejowa)">
Breda (stacja kolejowa)

Breda – stacja kolejowa w Bredzie, w prowincji Brabancja Północna, w Holandii. Stacja została otwarta w 1855.

</doc>
<doc id="1036027" url="https://pl.wikipedia.org/wiki?curid=1036027" title="Samuel Besler">
Samuel Besler

Samuel Besler (ur. 15 grudnia 1574, zm. 19 lipca 1625) – kantor i kompozytor.
Urodził się w Brzegu jako syn Franciszka Beslera, pierwszego rektora gimnazjum w tym mieście. Działał na Dolnym Śląsku. Od 1599 roku, kiedy ukończył studia muzyczne, był kantorem w seminarium we Wrocławiu, a od 1602 w kościele św. Bernarda. Trzy lata później uczył w gimnazjum św. Ducha, a od 1609 aż do śmierci (w tym mieście) w połączonych szkołach św. Ducha i kościoła św. Bernarda. Jako kantor miejski odegrał ważną rolę w życiu muzycznym Wrocławia ze względu na swoją działalność kompozytorską i organizacyjną.
Pisał głównie muzykę religijną. Zachowało się 16 druków jego utworów wydanych we Wrocławiu i jeden w Legnicy. Besler uważany jest za największego twórcę pasji przed H. Schützem.

</doc>
<doc id="1036030" url="https://pl.wikipedia.org/wiki?curid=1036030" title="Ozbeg">
Ozbeg

Chan Ozbeg Sułtan Muhammad (lub Hijas ud-Din Muhammad Uzbek, chan ułusu Dżoczi) (ur. 1282 — zm. 1342) — Chan Złotej Ordy. Syn Togrul-ogłana, syna Mengu Timur-chana.
Życiorys.
W styczniu 1313, po śmierci stryja, chana Tochty, Ozbeg zapanował w Złotej Ordzie. Uczynił islam religią państwową i prześladował wszystkich innowierców, przede wszystkim szamanistów. Było to powodem spisku emirów złotoordyńskich, okrutnie przez niego stłumionego. Ozbegowi udało się zakończyć konflikty feudalne w Ordzie i doprowadzenie do jej rozkwitu.
Po śmierci Ozbega w 1342 władza w Ordzie przeszła na jego syna Dżanibeka (panował 1342-1357).
Obawiając się wzmocnienia Rusi, Ozbeg dążył do skłócenia księstw ruskich. Przeciwko księciu twerskiemu Michałowi Jarosławiczowi, dążącemu do zjednoczenia ziem ruskich Ozbeg wyniósł w 1317 na wielkoksiążęcy tron włodzimierski moskiewskiego księcia Jerzego Daniłowicza, żeniąc go ze swoją siostrą Konczaką. Według niektórych źródeł Czapka Monomacha, używana potem przez książąt moskiewskich miała być darem Ozbega na tę okazję. Ozbeg wyposażył Jurija w tatarskie wojsko, lecz Michał rozbił Jurija. Nieoczekiwana śmierć Konczaki dała Jerzemu powód do oskarżenia Michała o jej otrucie. Michał został wezwany do Ordy i tam, za radą zausznika Kawgadyja przez Ozbega zgładzony.
Syn Michała, Aleksander twerski na nowo podjął walkę przeciw księciu moskiewskiemu Iwanowi Kalicie biorąc w 1327 udział w powstaniu ludowym, w którym mieszkańcy Tweru zabili posła ordyńskiego Czoł-chana i jego świtę. Ozbeg bardzo się tym rozgniewał, i kazał przyprowadzić księcia moskiewskiego. Według innych źródeł Kalita pojechał do Ordy sam mając nadzieję na korzyści z twerskich wydarzeń. Uzbek wydał mu jarłyk na wielkie księstwo i 50 000 wojska, którego siłami stłumiono powstanie i spustoszono księstwo Twerskie. Aleksander, ratując się od gniewu Ozbega uciekł na Litwę. W 1337 on sam stawił się u Ozbega i prosił o łaskę, którą początkowo uzyskał. 29 września 1339 roku jednak za namową Kality zamęczono Aleksandra oraz jego syna Teodora. Po tym fakcie większość ziem Rusi północno-wschodniej została rozdzielona na dwie części. 
W 1340 Uzbek wysłał wojsko na księcia smoleńskiego Iwana, który odmawiał płacenia daniny i rozgromił ziemię smoleńską. 
Ozbeg prowadził także aktywną politykę południową. W 1319 i 1335 wyprawiał się na Arran - włości Ilchanidów na terytorium dzisiejszego Azerbajdżanu.
W artykule użyto materiałów z Encyklopedii Brockhausa i Efrona (1890—1907).

</doc>
<doc id="1036035" url="https://pl.wikipedia.org/wiki?curid=1036035" title="Zespół Adwokacki Dyskrecja">
Zespół Adwokacki Dyskrecja

Zespół Adwokacki Dyskrecja – kabaret, kabaretowa audycja radiowa (Polskie Radio Program III) oraz kilka programów telewizyjnych.
Kabaret funkcjonował w końcu lata 70. XX wieku oraz po przerwie od 1983 r. Jego twórczość charakteryzowały specyficzny humor, bogactwo słownictwa, nieco melancholii, trochę rubaszności i wpadające w ucho wesołe (a czasem liryczne, pełne poezji) piosenki.
Audycje premierowe emitowane były w Programie 3 Polskiego Radia (tzw. „Trójka”) w latach 1983–1997. Ostatnia premierowa audycja radiowa wyemitowana została w kwietniu 1997 r., natomiast urywki powtórkowo odtwarzano na antenie Radia Katowice. Co jakiś czas archiwalne nagrania zespołu są emitowane w „trójkowym” cyklu "Powtórka z rozrywki". W XXI wieku Zespół Adwokacki Dyskrecja zaczął nagrywać premierowe audycje emitowane na antenie Radia Katowice.
Obecnie audycje te emitowane są w soboty o godz 13:15 na antenie Radia Katowice, jak również strumieniowane w internecie.
Niektóre teksty swojego autorstwa Zdzisław Zeman prezentował na prywatnej stronie internetowej do 2012 roku.
Historia.
Zespół Adwokacki Dyskrecja został wymyślony w Gliwicach, na spotkaniu studentów w jednym z akademików na przełomie 1976 i 1977 r. Pomysłodawcą był Zbigniew Malecki, absolwent Politechniki Śląskiej, wówczas reżyser dźwięku w Radiu Katowice. Trzon zespołu stanowili Zbigniew Malecki, Zdzisław Zeman, Andrzej Nowak, Andrzej Nehring i Wojciech Gibas. Występowali z nimi również Kazimierz Ciszak i Barbara Karc. Pierwsza audycja Zespołu Adwokackiego Dyskrecja została wyemitowana na antenie Polskiego Radia Katowice 15 stycznia 1977.
Niebawem Dyskrecja nawiązała kontakt z Programem Trzecim Polskiego Radia, gdzie zaproponowano im wejście na ogólnopolską antenę. Nagrane i wyemitowane zostały wtedy w "Trójce" dwie audycje Zespołu Adwokackiego Dyskrecja: 10 września 1977 oraz 5 listopada 1977 – obie o godz. 15.30, obie trwały około godziny. Niebawem zespół autorski rozpadł się. Jakiś czas potem Dyskrecja zniknęła także z anteny Radia Katowice.
Ponownie pojawiła się w Programie Trzecim w 1983 r. Wtedy to częstochowski poeta i dziennikarz pracujący w Radiu Katowice, Andrzej Błaszczyk (zm. 13 grudnia 2012), dostał propozycję tworzenia programu satyrycznego. Z pomysłem tym zwrócił się do Zbigniewa Maleckiego. W ten sposób pod starym szyldem powstał zupełnie nowy Zespół Adwokacki Dyskrecja. Pierwsza audycja w Programie Trzecim wyemitowana została 24 września 1983. Przez jakiś czas audycje te można było w "Trójce" słuchać dwa razy w miesiącu. Trwały od 20 do 25 minut.
W 1984 roku zmieniono porę nadawania – odtąd była to trzecia niedziela miesiąca o godz. 10. Audycja trwała 50 minut i nadawano ją w cyklu "Tylko 50 minut". Nazwa tego cyklu miała być aluzją do zlikwidowanej audycji satyrycznej "60 minut na godzinę". Jesienią 1991, audycje Dyskrecji w "Trójce" przesunięto na drugi piątek miesiąca, godz. 22:08. Ostatnia audycja wyemitowana została w kwietniu 1997. Radio Katowice w soboty ok. 14.15 nadawało audycje pt. Zespół Adwokacki Dyskrecja. Audycje te prowadzili Zbigniew Malecki i Andrzej Błaszczyk. Treść audycji stanowiły dialogi prowadzących na temat przewodni (inny w każdej audycji), przedzielane starymi piosenkami "Dyskrecji". Po śmierci redaktora Andrzeja Błaszczyka 13 grudnia 2012 r. nadawano archiwalne audycje z podtytułem "Powtórka z Dyskrecji". Od 4 maja 2013 r. w nagraniach audycji obok Zbigniewa Maleckiego bierze udział Jacek Łapot, artysta dawnego kabaretu "Długi". W tworzeniu audycji uczestniczy także Zdzisław Zeman.
Artyści.
Głównymi moderatorami byli: Zbigniew Malecki i Andrzej Błaszczyk.
Audycje kabaretu nagrywano w Katowicach. W nagraniach brali udział aktorzy Teatru Śląskiego w Katowicach: Bogumiła Murzyńska, Alina Chechelska, Wiesław Kupczak, Zbigniew Wróbel, Jerzy Głybin, Wojciech Górniak.
W Dyskrecji występowali także : Maria Meyer, Ewa Uryga, Maria Machowska, Wojciech Gibas, Zdzisław Zeman, Zbigniew Rutkowski, Stefan Sendecki, Tadeusz Chmiel, Grzegorz Skalczyński, Tomasz Rzeczycki, Artur Ganszyniec, Bronisław Opałko.
Autorami tekstów prezentowanych w audycjach byli głównie: Andrzej Błaszczyk, Zdzisław Zeman i Zbigniew Malecki, a także przez pewien okres Arkadiusz Dera, Grzegorz Skalczyński, Tomasz Rzeczycki, Artur Ganszyniec.
Opis audycji radiowych.
Godzinne cykle kabaretowe przeplatających się skeczy i piosenek. Początek jest charakterystyczny: Męski głos mówi: "Niech pani pisze – Zespół Adwokacki Dyskrecja". Sekretarka wolno pisze na maszynie i mówi-literuje "Zespół Adwokacki...", na to jej przełożony: "Niech już Pani lepiej pisze piórem". Sekretarka wyjmuje kartkę z maszyny. I tu sygnał i początek audycji.
Prowadzącymi zazwyczaj byli Zbigniew Malecki i Andrzej Błaszczyk. Nierzadko cała audycja była podporządkowana jednemu tematowi: np. Nagroda Nobla, wybory, przemoc w rodzinie, sztuka teatralna, bieżące wątki polityczne, itd. Wszystko zawsze z dystansem i ciepłym humorem, czasem lekką złośliwością (także polityczną).
Do potocznej polszczyzny Zespół Adwokacki Dyskrecja wprowadził takie zwroty, jak: "spoko spoko", "panu już dziękujemy", "dzień dobry bardzo", "kuźwa".
Stałe cykle:
Wydawnictwa kasetowe i płytowe.
Część twórczości Zespołu Adwokackiego Dyskrecja została wydana na stereofonicznych kasetach magnetofonowych. Najpierw były to kasety "Genowefa Pigwa w Zespole Adwokackim Dyskrecja", a jesienią 1992 r. ukazała się kaseta „Zespół Adwokacki Dyskrecja”. Treść kaset stanowiły skecze oraz piosenki. Kilka lat później kasetę magnetofonową z kilkunastoma swoimi piosenkami nagranymi dla Dyskrecji wydał Bronisław Opałko.
24 października 2011 została wydana przez Polskie Radio Katowice płyta "Blaszany parowiec" zawierająca 16 z prawie 100 piosenek kabaretu emitowanych w audycji.
Programy telewizyjne.
Około 1986 r. nagranych zostało w studiu Telewizji Katowice pod nazwą Zespół Adwokacki Dyskrecja kilka parominutowych skeczy. Składały się one głównie z dialogów i piosenek. Jedną z nich była piosenka Mały wszawy handlarz. Z różnych względów nie doszło wtedy do dalszych nagrań.
W latach 1988 – 1990 w Ośrodku Telewizji Polskiej w Krakowie zrealizowanych zostało dwanaście programów telewizyjnych Zespołu Adwokackiego Dyskrecja. Różniły się one formą od audycji radiowych – nie było w nich radiowych komiksów, wywiadów z Aleksandrem Placem czy Raportów Pokontrolnych. Składały się z piosenek, dialogów, scenek oraz wierszy. Każda audycja miała swój tytuł, który wyznaczał jej temat przewodni, np. „Prywatna Izba Wytrzeźwień”, „Prywatny Areszt” czy „Żywioł nieszczęśliwych happy-endów”.
Piosenki.
„Kominiarczyk“, „Blaszany Parowiec“, „Ścigały się po szosie dwa łosie“, „Czas do domu Herkulesie“, „Piosenka zastępcza“, „Wszystko zależy“, „Papua – moja ojczyzna“, „Piosenka na otarcie łez“, „Hibernacja“, „Nieistniejący bojler“, „Tekst trzeciej zmiany“, „Gizela“, „Casanova“, „Święte spoko“, „Piosenka na przerwę“, „Zjadacz pomocy naukowych“, „Kryminogenny Szczepan“, „Ortografia“, „Jak tu grać“, „Skubani i skubacze“, „Mondo cane“, „Jakże mi żal“, „Młodzi dekadenci“, „Dworce z bajki“, „Jak to dobrze, że są oceany“, „Służbowa łazienka“, „Piosenka o upadku zakładów mięsnych“, „Puściłem bengala w salonie“, „Marihuana“, „Piosenka bez żadnego sensu“, „Machismo“, „To w każdym bądź razie nie ja!“, „Szkoła miłości“, „Hymn Ruchu Jednostajnie Przyspieszonego“, „Wiejski listonosz“, „Rok 1921“, „Bo miłość to ho ho ho ho“, „Jest mysz“, „Zapasowa ojczyzna“, „Wszystko zajęte“, „Sen jak życie“, „Zanućmy jakieś ciepłe słowo“, „Piosenka w czynie“, „Zimowe odchudzanie“, „Łysy ale czysty“, „Punkt widzenia“, „Don Kichot“, „Gargantua i Pantagruel“, „Codziennie, niezmiennie“, „Magellan“, „Cudowny dzień“, „Ach jestem lekki“, „Wiosenny cukiernik“, „Coś do płaczu“, „Ach kochaj, kochaj, pieść mnie“, „W leśnictwie“, „Budzik“, „Grzej nas piecyku“, „Wiosenna samba“, „Kochankowie z trzeciego turnusu“, „Czapki mego życia“, „Monte Carlo“, „Wokół kikuty, już nie ma lasa“, „Zając“, „Czego nas pan uczył panie profesorze“, „Mały szubrawiec“, „Balanga“, „Mapy pogody“, „A droga trwa!“, „Jedno oko na Maroko“, „Żona idealna“, „Stroiciele ptaków“, „Pada śnieg“, „Manekin“, „Zu zu“, „Niech znikną wojewódzkie niechęci rasowe“, „Piosenka konfidenta“, „Kalosze szczęścia“, „Ikar“, „Van Gogh“, „Tango na rzecz postępu“, „Ach jakie to jest zwierzę“, " Panta Rhei", "Budujemy schron", "W byle jakim mieszkaniu" i inne.

</doc>
<doc id="1036041" url="https://pl.wikipedia.org/wiki?curid=1036041" title="Edward Daszkiewicz">
Edward Daszkiewicz

Edward Daszkiewicz (ur. 18 marca 1944 w Mostiku w ZSRR) – polski polityk i przedsiębiorca, poseł na Sejm III kadencji.
Życiorys.
Urodził się w rodzinie zesłańców w Kazachstanie. W 1961 ukończył liceum ogólnokształcące w Łobzie, a w 1971 studia na Wydziale Budowy Maszyn i Okrętów Politechniki Szczecińskiej. W latach 1970–1986 pracował na kierowniczych stanowiskach w Dolnośląskich Zakładach Metalurgicznych „Dozamet” w Nowej Soli. Prowadził następnie prywatne przedsiębiorstwo w Starej Wsi.
Sprawował mandat posła III kadencji, wybranego w okręgu zielonogórskim, z ramienia Akcji Wyborczej Solidarność (rekomendowany przez Ruch Solidarni w Wyborach). W latach 90. był także radnym miejskim Nowej Soli. W 2001 przeszedł do Platformy Obywatelskiej, jednak z list tego ugrupowania nie uzyskał ponownie mandatu. Wycofał się z działalności politycznej i podjął pracę w Zakładach Chemicznych Police.
Jest działaczem Związku Sybiraków oraz Federacji Rodzin Katyńskich.
W 2013 odznaczony Krzyżem Kawalerskim Orderu Odrodzenia Polski.

</doc>
<doc id="1036042" url="https://pl.wikipedia.org/wiki?curid=1036042" title="Alfabet ugarycki">
Alfabet ugarycki

Alfabet ugarycki – alfabet klinowy używany od około roku 1500 p.n.e. do zapisywania języka ugaryckiego, wymarłego języka z grupy języków kananejskich. Nazwa języka pochodzi od miasta Ugarit w Syrii, w którym alfabet został odkryty. Alfabet zawiera 30 odrębnych liter. Inne języki (głównie hurycki) były także okazyjnie zapisywane w tym alfabecie w okolicach i na terenie miasta Ugarit, choć nie wszędzie.
Tabliczki gliniane zapisywane w mieście Ugarit są najwcześniejszym przykładem północnosemickich i południowosemickich porządków alfabetycznych, od których z kolei pochodzą alfabetyczne porządki używane w językach hebrajskim, greckim i łacińskim z jednej strony, a języku gyyz z drugiej strony. Pismo ugaryckie było zapisywane z lewej do prawej.
Pochodzenie.
Uczeni na próżno szukali klinowych prototypów liter ugaryckich, jako że jego początki są okryte tajemnicą. Jednakże istnieją pośrednie poszlaki na powstanie alfabetu ugaryckiego od zera w drodze bardzo luźnej inspiracji przez wcześniejsze pisma klinowe, takie jak akadyjskie czy perskie.
Abecedariusze.
Odkryte spisy liter ugaryckich zawierają zarówno porządek północno- (pochodne porządki to: hebrajski, fenicki, grecki, łaciński), jak i południowosemicki (pochodne porządki to południowoarabski i etiopski). Litery są podane w transkrypcji łacińskiej i hebrajskiej. W przypadku braku odpowiadającej litery hebrajskiej występuje puste miejsce.
Porządek północnosemicki
Porządek południowosemicki

</doc>
<doc id="1036045" url="https://pl.wikipedia.org/wiki?curid=1036045" title="Bitwa pod Crevolą">
Bitwa pod Crevolą

Bitwa pod Crevolą – starcie zbrojne, które miało miejsce dnia 28 kwietnia 1487 r. w północno włoskim Val d'Ossola pomiędzy wojskami szwajcarskimi a oddziałami księstwa Mediolanu. 
Kulisy wojny.
Pod koniec XV w. doszło do nieporozumień na tle terytorialnym i religijnym pomiędzy mieszkańcami kantonu Wallis oraz księstwa Mediolanu. Głównymi postaciami konfliktu po stronie szwajcarskiej był dowódca armii Albin von Silenen oraz jego brat biskup Jost von Silenen. Stronę mediolańską reprezentował natomiast książę Gian Galeazzo Sforza. Po kilku prowokacjach nadgranicznych, w roku 1484 doszło do kampanii w Val Divedro, w wyniku której wojska Wallis zajęły strategicznie ważny most w Crevoli. Po zakończeniu kampanii podjęto rozmowy pokojowe, podczas których jednak kilka szwajcarskich kantonów poparło księcia mediolańskiego. Na skutek braku jedności wśród Szwajcarów zawarto kompromis, którego nie chciała zaakceptować strona Wallis. W takim wypadku od listopada 1486 r. biskup Jost von Silenen przygotowywał nową kampanię na terytorium Crevoli. Szwajcarzy wypowiedzieli mediolańczykom wojnę w dniu 17 kwietnia 1487 r.
Bitwa.
W kwietniu 1487 r. wojska Wallis wzmocnione sprzymierzonymi siłami innych kilku kantonów szwajcarskich, wymaszerowały z trzech kierunków na Domodossolę: siły Wallis przez Val Divedro, pozostałe oddziały szwajcarskie przez Valle Antigori i Val Bognaco. Łącznie siły sprzymierzonych liczyły 6 000 ludzi. Mediolańczycy dysponowali siłami 700 ludzi. 
Szwajcarzy zajęli Crevolę siłami 3 000 ludzi, pozostałe wojska obsadziły zamek w Mattarella. Po południu dnia 27 kwietnia wojska szwajcarskie natknęły się na książęcą kawalerię w rejonie Reanato Trivulzio. W wyniku potyczki Szwajcarzy stracili 50 ludzi, po czym wycofali się. Dnia 28 kwietnia wojska Wallis opuściły Matarella, koncentrując się na mieście Crevola. W trakcie marszu do miasta sprzymierzeni zostali zaatakowani przez oddziały książęce z Domodossola i Vogogna.
Lekka kawaleria pod wodzą Jacopo da Corte przekroczyła rzeczkę Toce, po czym wyszła na tyły oddziałów z Lucerny pod wodzą Hansa Murera. Murer zebrał swoje wojska pomiędzy Masera i Trontano, gdzie doszło do walki, w wyniku której Szwajcarzy zostali pobici. W trakcie walk o tamtejszy most wojska szwajcarskie poniosły dotkliwe straty i zostały rozbite.
Po bitwie.
Bitwa pod Crevolą zakończyła szwajcarskie plany ekspansji w kierunku południowym od Alp. W roku 1494 doszło w tym rejonie po raz kolejny do niewielkich walk, które zakończyły się podpisaniem układu pokojowego w dniu 9 stycznia 1495 r. Biskup Jost von Silenen zrezygnował ze stanowiska w dniu 19 kwietnia 1496 r. i wyjechał do Francji.

</doc>
<doc id="1036047" url="https://pl.wikipedia.org/wiki?curid=1036047" title="Rutkowice (przystanek kolejowy)">
Rutkowice (przystanek kolejowy)

Rutkowice – przystanek kolejowy w Rutkowicach, w województwie kujawsko-pomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1036048" url="https://pl.wikipedia.org/wiki?curid=1036048" title="Kunegunda Białopiotrowiczowa">
Kunegunda Białopiotrowiczowa

Kunegunda Białopiotrowiczowa alias.: "Une Polonaise (Eine Polin), La tante d'un orphelin", (ur. 1 lutego 1793 w Bobcinie, zm. 24 kwietnia 1883 w Radzikowie koło Warszawy) – polska publicystka, powieściopisarka, poetka, działaczka społeczna i emigrantka.
Życiorys.
Córka Romualda Giedroycia (generała majora wojsk litewskich), i Karoliny z Borzymowskich. Siostra Łucji Rautenstrauchowej i Józefa Stefana Giedroycia. Pierwsze nauki pobierała w domu w Bobcinie. Podczas pobytu Aleksandra I w Wilnie, została mianowana damą dworu jego żony. Dzięki przyjaznym kontaktom swego ojca z cesarzową Francji Józefiną, została także damą jej dworu. Podczas odwrotu Napoleona spod Moskwy, została wysłana przez ojca, z resztą rodziny (matką i rodzeństwem) na dwór cesarzowej Józefiny w Rueil-Malmaison, gdzie przebywała do roku 1814. Po powrocie do kraju, zamieszkała wraz z rodzicami w Warszawie, gdzie zaczęła bywać na salonach literackich, kształcąc się jednocześnie na uniwersytecie Ludwika Osińskiego W roku 1824, po śmierci ojca, poślubiła kuzyna Jerzego Białopiotrowicza (byłego kapitana wojsk Księstwa Warszawskiego, adiutanta jej ojca). W okresie powstania listopadowego agitowała w sprawie narodowej. Po jego upadku wyjechała z kraju przez Kalisz do Paryża, gdzie prowadziła działalność charytatywną wśród emigrantów, jednocześnie skrycie agitując za bonapartystami. W okresie II Cesarstwa (po roku 1852) zaangażowała się w niefortunne spekulacje giełdowe. Dotknięta paraliżem w okresie Komuny Paryskiej (wiosna roku 1871), po śmierci męża i córki powróciła do kraju. Zmarła 24 kwietnia roku 1883.

</doc>
<doc id="1036050" url="https://pl.wikipedia.org/wiki?curid=1036050" title="Rohače">
Rohače



</doc>
<doc id="1036051" url="https://pl.wikipedia.org/wiki?curid=1036051" title="Tokta">
Tokta

Tokta lub Tochta (? – ok. 1312) był chanem złotoordyjskim, synem Monge Timura oraz prawnukiem Batu-chana. W 1288 Tokta został odsunięty od władzy przez swoich kuzynów. W 1291 odzyskał tron z pomocą Nogaja. Wkrótce Tokta oraz Nogaj stali się zajadłymi rywalami. Tokta chcąc kresu wpływów Nogaja na Rusi wysłał tam wodza Djudena, którego armia zniszczyła 14 grodów. W 1300 Tokta zwyciężył Nogaja i zjednoczył ziemie między Wołgą i Donem. Umarł gotując się do kolejnej wyprawy na Ruś.

</doc>
<doc id="1036053" url="https://pl.wikipedia.org/wiki?curid=1036053" title="Maria Walczyńska-Rechmal">
Maria Walczyńska-Rechmal

Maria Walczyńska-Rechmal (ur. 20 sierpnia 1946 w Kluczborku) – polska polityk, lekarka, posłanka na Sejm II i III kadencji.
Życiorys.
Ukończyła w 1970 studia na Wydziale Lekarskim Pomorskiej Akademii Medycznej w Szczecinie, specjalizowała się w psychiatrii. Objęła funkcję dyrektora domu pomocy społecznej w Gorzowie Wielkopolskim.
Sprawowała mandat posła II i (od 2000) III kadencji, wybieranego w okręgu gorzowskim z listy Sojuszu Lewicy Demokratycznej. W II kadencji zasiadała w kole poselskim Polskiej Partii Socjalistycznej, przystąpiła także do tej partii. Bez powodzenia ubiegała się w 1997 o poselską reelekcję z listy SLD, a w 2006 o mandat radnej miasta z komitetu wyborczego urzędującego prezydenta Tadeusza Jędrzejczaka. Została w międzyczasie członkinią SLD.

</doc>
<doc id="1036055" url="https://pl.wikipedia.org/wiki?curid=1036055" title="Ił-18">
Ił-18

Ił-18 (ros. Ил-18; Oznaczenie NATO Coot) – 4-silnikowy, turbośmigłowy samolot pasażerski średniego zasięgu o liczbie miejsc (w zależności od odmiany) 100-120 (pierwsze serie poniżej 100). Pierwszy lot odbył się w 1957 roku. Eksploatowany był w wielu towarzystwach lotniczych na świecie i nadal w niektórych krajach (wg stanu w 2015).
Historia.
Geneza.
Pod koniec II wojny światowej, radziecki konstruktor Siergiej Iljuszyn rozpoczął prace nad nowymi samolotami pasażerskimi, które po zakończeniu wojny, miałyby wejść do eksploatacji w Cywilnej Flocie Powietrznej ZSRR. Wśród znajdujących się na deskach kreślarskich maszyn, znalazły się projekty samolotów Ił-12 i Ił-18. Ił-18 miał być dużym, czterosilnikowym samolotem, przeznaczonym do przewozu 60 pasażerów w wersji podstawowej, napędzanej czterema tłokowymi silnikami o mocy 2000 KM każdy. Hermetyzowana kabina pasażerska, o dużym jak na czasy powstania przekroju 3,5 metra, mogła pomieścić pięć foteli w rzędzie a w wersji przeznaczonej do dalekodystansowych lotów, 28 miejsc do spania. Jak wiele radzieckich projektów cywilnych, opracowano również wersję zmilitaryzowaną, zdolną do transportu 90 żołnierzy. W odróżnieniu od projektów pasażerskich maszyn konkurencyjnego dla Iljuszyna biura konstrukcyjnego Andrieja Tupolewa, Ił-18 nie posiadał przeszklonego dziobu. Problemem był wybór silników odpowiedniej mocy. Pierwotne plany zakładały użycie wysokoprężnych silników ACz-32. Jednak problemy z ich obsługą i zawodność, skłoniły konstruktorów do wyboru gwiazdowego ASz-72T. Jednostka osiągała moc rzędu 1900 KM na wysokości 9000 metrów, co zapewniłoby osiągnięcie wymaganych parametrów lotu. Jednak i ten silnik nie znalazł się na wyposażeniu samolotu, w 1949 roku zaprzestano jego produkcji, uruchamiając montaż mocniejszej jednostki oznaczonej jako ASz-73TK. W 1945 roku Iljuszyn przedstawił projekt Ił-18 do zatwierdzenia Głównemu Zarządowi Cywilnej Floty Powietrznej, który rok później, zatwierdził wymagania. Oczekiwano, iż nowy, czterosilnikowy samolot, będzie zdolny do przewozu 60 pasażerów na dystansie 3000 km z przelotową prędkością wynoszącą 490 km/h. Maksymalny zasięg maszyny miał wnosić 6000 km, pułap praktyczny 10 000 km. Nowa konstrukcja miała realizować połączenia pomiędzy europejską częścią Związku Radzieckiego a Syberią. Azją Środkową i Dalekim Wschodzie. W owym czasie dysponowano jednostkami ASz-73TK pozbawionymi turbosprężarek, ograniczało to maksymalny zasięg samolotu o 1000 km. 17 sierpnia 1946 roku, prototyp samolotu po raz pierwszy wzbił się w powietrze. Załogę maszyny stanowili bracia Kokkinaki. Dowódcą załogi był Władimir Kokkinaki, drugim pilotem Konstantin Kokkinaki a obowiązki mechanika pokładowego pełnił Piotr Kokkinaki. Podczas trwających do jesieni 1947 roku prób fabrycznych, samolot wykonał 47 lotów. Nie rozpoczęto prób państwowych z powodu baku docelowej jednostki napędowej wyposażonej w turbosprężarki. Również w 1947 roku Ił-18 został zmodernizowany do pełnienia roli transportowo-desantowej. Rok później, samolot wziął udział w próbach holowania ciężkiego szybowca desantowego Ił-32. Zakończenie prób szybowca i nie uruchomienie jego produkcji seryjnej, oznaczało również koniec projektu Ił-18 z napędem tłokowym. 
Projekt.
Do projektu powrócono w połowie lat 50., powodem było pojawienie się nowych, turbośmigłowych jednostek napędowych, które mogłyby zapewnić maszynie uzyskanie odpowiednich osiągów, niedostępnych przy użyciu klasycznych silników tłokowych. W kwietniu 1956 roku przyjęto postanowienie Rady Ministrów ZSRR i rozporządzenie Ministerstwa Przemysłu Lotniczego o rozpoczęciu prac projektowych nad nową wersją Ił-18. Prace oficjalnie rozpoczęto 4 czerwca 1956 roku. Projekt przewidywał możliwość przewozu 70 pasażerów na odległość 3000 km z ładunkiem 4000 kg. Po niewielkich modyfikacjach samolot miał być zdolny do przewozu 100 żołnierzy lub w wersji ewakuacji medycznej, 70 pacjentów na noszach. Prace postępowały szybko, ich zakres obejmował wydłużenie kadłuba samolotu o 3,6 m. Instalacje kesonowych zbiorników paliwa w płacie samolotu. Wzmocnienie konstrukcji płatowca i podwozia, masa własna maszyny miała wzrosnąć o 4 tony. Do napędu samolotu wybrano turbośmigłowe jednostki NK-4. 24 czerwca 1957 roku rozpoczęto naziemne próby zakładowe gotowego prototypu. W trakcie wizytacji jaką przeprowadziły w tym samym miesiącu w zakładzie władze ZSRR, pierwsza sekretarz Moskiewskiego Komitetu Miejskiego KPZR Jekatierina Furcewa zaproponowała aby prototyp otrzymał nazwę własną Moskwa. 4 lipca 1957 roku prototyp został oblatany. Załogę maszyny ponownie tworzyli bracia Kokkinaki, z Władimirem jako jej dowódcą. Próby zakładowe, w trakcie których wykonano 109 lotów trwały do 7 kwietnia 1958 roku. Do prób zakładowych dołączyła pierwsza maszyna seryjna oznaczona jako Ił-18A (numer 0101), wybudowana w Moskiewskich Zakładach Lotniczych Nr 30. Do swojego pierwszego lotu wzbiła się 26 października 1957 roku. Rok później, Ił-18A trafiły do 2. Lotniczej Dywizji Specjalnego Przeznaczenia. Zadaniem jednostki był transport wyższych członków dowództwa Sił Zbrojnych Związku Radzieckiego. Samolot rozpoczął loty próbne na rzecz jednostki 1 lutego 1958 roku. 5 maja 1958 roku, awaria śmigła drugiego silnika doprowadziła do katastrofy samolotu, w wyniku której zginęło siedmiu członków załogi i trzech pracowników moskiewskich zakładów lotniczych. Loty Iłów zostały wznowione w jednostce dopiero w maju 1959 roku. 10 maja 1958 roku, po zakończeniu prób zakładowych, rozpoczęły się próby państwowe samolotu, które trwały do 20 sierpnia tego samego roku. Rezultatem prób było wydanie świadectwa zdatności do lotów. Komisja kwalifikacyjna zwróciła jednak uwagę na niskie możliwości znajdującego się na pokładzie sprzętu nawigacyjnego. Jego wady, utrudniały lub wręcz uniemożliwiały loty na trasach międzynarodowych i w trudnych warunkach pogodowych.
Produkcja seryjna.
Seryjne samoloty Ił-18A różniły się wykończeniem od prototypu. Dzięki re-aranżacji wnętrza i usunięciu przedniego bagażnika, wzrosła liczba foteli. Na pokład maszyny mogło wejść 89 pasażerów. Od początku, dawały znać o sobie, co podkreśliła w swoim raporcie państwowa komisja przyjmująca samolot po próbach państwowych, problemy z systemami nawigacyjnymi samolotu. Przeznaczony dla maszyny nowy radar RPSN-3 Emblema charakteryzował się dużą awaryjnością. Podobne usterki trapiły pokładowe urządzenia radiowe oraz systemy radionawigacyjne. Turbośmigłowe silniki generowały bardzo duży hałas. Poziom hałasu na pokładzie samolotu wahał się od 85 dB w kabinie załogi do 117 dB w pokładowej kuchni. Wybrane do napędu Ił-18 silniki również charakteryzowały się dużą awaryjnością. Producent gwarantował 200 godzin nalotu dla silników, praktyka pokazała jedynie 60. Przychodzące od producenta silniki miały dużą liczbę usterek fabrycznych. Było ich na tyle dużo, iż przekazanie nowych Ił-18 z silnikami NK-4 do użytkowania przez cywilnych operatorów zostało wstrzymane. Nie mogąc zapewnić odpowiedniej jakości jednostek napędowych, podjęto decyzję o ich wymianie na nowe silniki AI-20. Decyzja została sformalizowana uchwałą Rady Ministrów z 15 lipca 1958 roku i zarządzeniem Ministerstwa Przemysłu Lotniczego, wydanym pięć dni później. Nowy napęd otrzymał trzeci wyprodukowany seryjny Ił-18A. Do swojego pierwszego lotu z silnikami AI-20 wzbił się 17 września 1958 roku. W ciągu trzech dni, 14, 15 i 17 listopada 1958 roku, samolot z załogą Władimira Kokkinaki pobił kilka rekordów świata. Ładunek 10 ton wyniesiono na wysokość 13 153 m, 5 ton na wysokość 12 471 m i trzeci rekord, 5 ton wyniesione na wysokość 13 274 m. Dostawy Ił-18A, z nową jednostką napędową, rozpoczęto 1 sierpnia 1958 roku.
W roku 1960 samoloty trafiły do PLL LOT, natomiast ich duża seria została zakupiona w 1961 roku. W latach 90. używała ich w wersji cargo polsko-japońska linia lotnicza „Polnippon”.
Samolot miał wiele zalet, takie jak dużą (jak na ówczesne czasy) pojemność, stosunkowo duży (jak na owe czasy) zasięg, niezawodność, duży udźwig (dzięki zastosowaniu 4 silników turbośmigłowych o dużej mocy i dużych śmigieł), przestronną kabinę pasażerską o szerokości 3,2 m. (wygodne, szerokie przejście, dosyć szerokie fotele w układzie 3+2). Miał też pewne wady, m.in. znaczną hałaśliwość (szczególnie wewnątrz) i wibracje (są one charakterystyczne dla większości samolotów turbośmigłowych).
Obecni użytkownicy.
Cywilni.
Stan na 10 kwietnia 2015 roku:
Wojskowi.
Stan na 10 kwietnia 2015 roku:
Wersje.
Samolot produkowano w wielu wersjach cywilnych i wojskowych.

</doc>
<doc id="1036060" url="https://pl.wikipedia.org/wiki?curid=1036060" title="Andrzej Lipski (poseł)">
Andrzej Lipski (poseł)

Andrzej Lipski (ur. 1 lipca 1954 w Warszawie, zm. 21 lipca 1996 tamże) – polski polityk, historyk, poseł na Sejm II kadencji.
Życiorys.
Syn Ireneusza. Ukończył studia na Wydziale Historycznym Uniwersytetu Warszawskiego, uzyskał następnie stopień naukowy doktora nauk humanistycznych. Pracował jako nauczyciel akademicki.
W 1993 został posłem II kadencji, wybranym z listy ogólnopolskiej Sojuszu Lewicy Demokratycznej. Działał w Polskiej Partii Socjalistycznej. Od 1993 do 1996 przewodniczył Centralnemu Komitetowi Wykonawczemu PPS. 10 marca 1994 wraz z Piotrem Ikonowiczem i Cezarym Miżejewskim przystąpił do Koła Parlamentarnego PPS.
Zmarł w trakcie kadencji poselskiej. Został pochowany na Cmentarzu Wojskowym na Powązkach (kwatera H–2–12).
Prezydent Aleksander Kwaśniewski w 1996 pośmiertnie odznaczył go Złotym Krzyżem Zasługi.

</doc>
<doc id="1036061" url="https://pl.wikipedia.org/wiki?curid=1036061" title="Kaliska Kujawskie">
Kaliska Kujawskie

Kaliska Kujawskie – stacja kolejowa w Kaliskach, w powiecie włocławskim, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 100–149 pasażerów na dobę.

</doc>
<doc id="1036065" url="https://pl.wikipedia.org/wiki?curid=1036065" title="Leave Home">
Leave Home

Leave Home – drugi album zespołu Ramones, wydany 10 stycznia 1977 roku przez Sire Records. Reedycja z czerwca 2001 (Rhino Records) została uzupełniona dodatkowymi utworami.
Lista utworów.
CD 2001 (Rhino Records).
Utwory bonusowe na CD:

</doc>
<doc id="1036069" url="https://pl.wikipedia.org/wiki?curid=1036069" title="Wiktorowo (przystanek kolejowy)">
Wiktorowo (przystanek kolejowy)

Wiktorowo – przystanek kolejowy w Wiktorowie, w gminie Lubień Kujawski, w województwie kujawsko-pomorskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1036071" url="https://pl.wikipedia.org/wiki?curid=1036071" title="Parafia Świętych Apostołów Piotra i Pawła w Reszlu">
Parafia Świętych Apostołów Piotra i Pawła w Reszlu

Parafia św. Apostołów Piotra i Pawła w Reszlu została utworzona 10 listopada 1337 roku. Obecnie parafia należy do Dekanatu Reszel (archidiecezja warmińska).
Parafia obejmuje swoim zasięgiem miejscowości: Reszel, Annowo, Babieniec, Biel, Czarnowiec, Dębnik, Grodzki Młyn, Gudniki, Kępa Tolnicka, Klewno, Kominki, Lipowa Góra, Mnichowo, Robawy, Tolniki Małe, Worpławki, Wólka Ryńska, Zawidy.

</doc>
<doc id="1036074" url="https://pl.wikipedia.org/wiki?curid=1036074" title="Janusz Lemański (polityk)">
Janusz Lemański (polityk)

Janusz Lemański (ur. 1 grudnia 1950 w Krośnie) – polski polityk, działacz związkowy, poseł na Sejm II i III kadencji.
Życiorys.
Ukończył w 1969 technikum rolnicze. Etatowy działacz związkowy, na początku lat 90. został przewodniczącym Niezależnego Samorządnego Związku Zawodowego Pracowników Huty im. Tadeusza Sendzimira (później działającego pod nazwą NSZZ Pracowników Polskich Hut Stali).
Pełnił funkcję posła II kadencji, wybranego w okręgu krakowskim z listy Sojuszu Lewicy Demokratycznej. W sierpniu 2001 objął mandat posła III kadencji, zastępując zmarłego Andrzeja Urbańczyka. W wyborach w następnym miesiącu nie kandydował. Należał do Ruchu Ludzi Pracy, następnie wstąpił do SLD.
Otrzymał Złoty Krzyż Zasługi (1997) oraz Krzyż Kawalerski Orderu Odrodzenia Polski (2004).

</doc>
<doc id="1036075" url="https://pl.wikipedia.org/wiki?curid=1036075" title="Czerniewice (stacja kolejowa)">
Czerniewice (stacja kolejowa)

Czerniewice – stacja kolejowa w Czerniewicach (Pustki Choceńskie), w województwie kujawsko-pomorskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="1036076" url="https://pl.wikipedia.org/wiki?curid=1036076" title="Status quo (psychologia)">
Status quo (psychologia)

Status quo (czyt. "status kwo") – stały stan rzeczy. 
Większość ludzi ma tendencję do zachowywania "status quo". Lęk przed zmianą i nieznanym oraz przywiązanie do dotychczasowej sytuacji i trybu życia prowadzi czasem do zaskakujących decyzji życiowych, np. żona, która trwa przy mężu alkoholiku i tyranie; bezrobotny, który żyje na granicy wegetacji, ale nie chce podjąć żadnej pracy. 
Tendencja do zachowywania "status quo" może mieć też charakter odrzucania wszelkich nieznanych rozwiązań, pomysłów i innych innowacji.

</doc>
<doc id="1036079" url="https://pl.wikipedia.org/wiki?curid=1036079" title="301 Dywizjon Bombowy Ziemi Pomorskiej">
301 Dywizjon Bombowy Ziemi Pomorskiej



</doc>
<doc id="1036080" url="https://pl.wikipedia.org/wiki?curid=1036080" title="Sergiej Grankin">
Sergiej Grankin



</doc>
<doc id="1036082" url="https://pl.wikipedia.org/wiki?curid=1036082" title="Efekt Ascha">
Efekt Ascha



</doc>
<doc id="1036083" url="https://pl.wikipedia.org/wiki?curid=1036083" title="Janusz Ślesak">
Janusz Ślesak

Janusz Andrzej Ślesak (ur. 30 marca 1947 w Lutomi) – polski polityk, nauczyciel, poseł na Sejm II kadencji.
Życiorys.
Ukończył w 1974 studia na Wydziale Filozoficzno-Historycznym Uniwersytetu Jagiellońskiego. W latach 1973–1989 pracował jako nauczyciel i wicedyrektor zespołu szkół w Andrychowie. Następnie do 1999 był dyrektorem Liceum Ogólnokształcącego im. Marii Skłodowskiej-Curie w tym mieście, po czym przeszedł na emeryturę.
Od 1996 pełnił funkcję posła II kadencji, wybranego w okręgu bielskim z listy Sojuszu Lewicy Demokratycznej. Reprezentował Związek Nauczycielstwa Polskiego, przystąpił potem do partii SLD. W latach 1998–2006 sprawował mandat radnego sejmiku małopolskiego. W 2006 (z listy LiD) i 2010 (z listy SLD) bez powodzenia kandydował ponownie do sejmiku, a w 2007 z ramienia LiD do Sejmu.

</doc>
<doc id="1036084" url="https://pl.wikipedia.org/wiki?curid=1036084" title="Natalio Lorenzo Poquet">
Natalio Lorenzo Poquet

Natalio Lorenzo Poquet (bardziej znany jako Natalio, ur. 18 września 1984 roku w Walencji) - hiszpański piłkarz, grający aktualnie w UE Llagostera. Natalio gra na pozycji napastnika.
Swoją karierę rozpoczął w juniorskim zespole Valencii. Następnie, w sezonie 2003/2004 przeszedł do Pego CF. W kolejnym sezonie Natalio przeniósł się do Vila-Joiosa CF. W 2005 roku podpisał on kontrakt z CD Castellón, skąd został wypożyczony do FC Cartagena i w 2006 roku powrócił do Castellónu. W 2007 roku Natalio Lorenzo Poquet zaczął grać w barwach klubu z Primera División - UD Almería. Z Almerii był wypożyczany do Cádizu CF, Córdoby CF, a następnie do Realu Murcia. W 2010 roku odszedł do CD Tenerife.

</doc>
<doc id="1036085" url="https://pl.wikipedia.org/wiki?curid=1036085" title="Aleksander Kosariew">
Aleksander Kosariew



</doc>
<doc id="1036086" url="https://pl.wikipedia.org/wiki?curid=1036086" title="Natalio">
Natalio



</doc>
<doc id="1036087" url="https://pl.wikipedia.org/wiki?curid=1036087" title="Elżbieta Golińska">
Elżbieta Golińska

Elżbieta Golińska (ur. 25 grudnia 1954 we Wrocławiu) – polska aktorka filmowa, teatralna i dubbingowa, kostiumolog oraz scenograf.
Życiorys.
W 1978 roku ukończyła studia na Wydziale Lalkarskim PWST w Krakowie, filia we Wrocławiu. Wystąpiła w filmach: "Wielki bieg, Wolny strzelec, Odwet, Szklany dom, Liceum czarnej magii", gościnnie w serialach "Popielec, Życie jak poker, Świat według Kiepskich" i "Pierwsza miłość" oraz w spektaklu "Dziękuję za służbę". Była też kostiumologiem w filmach "Jeśli się odnajdziemy, Wyjście awaryjne, Podróż nad morze, Synteza, Ceremonia pogrzebowa" i "Kronika wypadków". Dubbinguje również w serialach animowanych: "Włatcy móch" (Pani Frał, Zakonnica, Jeanette, Halina Orlewska z serialu „Ogniste uczucia”), "Sekretny świat misia Beniamina, Kropelka – przygody z wodą".

</doc>
<doc id="1036088" url="https://pl.wikipedia.org/wiki?curid=1036088" title="Waterloo (Sierra Leone)">
Waterloo (Sierra Leone)

Waterloo – miasto w Sierra Leone w jednostce administracyjnej Obszar Zachodni, ok. 30 km na południowy wschód od Freetown, 20 900 mieszkańców (2006). Przemysł spożywczy, włókienniczy.

</doc>
<doc id="1036090" url="https://pl.wikipedia.org/wiki?curid=1036090" title="EA Land">
EA Land

EA Land (dawniej The Sims Online) – gra komputerowa z gatunku MMO, wyprodukowana przez Maxis i wydana w 2002 roku przez Electronic Arts. Jest to część serii "The Sims". Gra była oparta na nieco zmodyfikowanym interfejsie i silniku graficznym znanym z pierwszej części serii. Pierwotnie wydana pod nazwą "The Sims Online", okazała się finansową porażką i nigdy nie zdobyła dużej popularności pomimo sukcesu, jaki odniosła "The Sims" i kolejne wydawane do niej dodatki.
Gra została wydana ponownie pod nazwą "EA Land" jako darmowy produkt w modelu free-to-play 27 lutego 2008 roku, w którym dodano możliwość tworzenia własnych przedmiotów w świecie gry oraz wirtualną walutę, jednak już 28 kwietnia 2008 roku zapadła decyzja o ostatecznym zamknięciu serwerów gry, co nastąpiło 1 sierpnia 2008.
Rozgrywka.
Gra opiera się na zasadach znanych z innych części serii, choć z pewnymi zmianami i nowymi możliwościami dawanymi przez rozgrywkę sieciową. Po rejestracji gracz mógł utworzyć swój własny, „simowy” wizerunek, po czym trafiał na wyodrębniony skrawek terenu, którym miał za zadanie sprawnie zarządzać. Można było wybudować dom, stworzyć sklep, założyć specjalistyczną firmę, pracować i wykorzystać wiele innych możliwości zarabiania pieniędzy. Gracz mógł kupować do domu i sklepu sprzęty, grać w kasynach, wybierać się na bankiety i imprezy oraz urządzać je samemu, nawiązywać nowe znajomości, przyjaźnie, miłości. Celem gry, jak w zwykłym życiu, było podnoszenie swego standardu życiowego, bogactwa, reputacji i statusu społecznego.
Grafika.
Panel sterowania widoczny w dolnej części ekranu nie różnił się zbytnio od tego spotykanego w zwykłym "The Sims", dokonano jednak na nim nieco zmian. Na wierzchu cały czas widać przyciski ułatwiające sieciowe życie.
Styl graficzny podobny jest do podstawowej gry "The Sims". Sporo przedmiotów zostało przeniesionych prosto z "The Sims". Widok w grze jest izometryczny i można go obracać o 90°. Dodano zaawansowany widok okolicy podobny do tego z "The Sims 2" i "SimCity". Świat gry podzielony jest na kilka większych obszarów, a każdy obszar składa się z wielu parceli, które mogą być dowolnie zagospodarowane.

</doc>
<doc id="1036093" url="https://pl.wikipedia.org/wiki?curid=1036093" title="Aleksander Korniejew">
Aleksander Korniejew



</doc>
<doc id="1036094" url="https://pl.wikipedia.org/wiki?curid=1036094" title="Gołaszewo Kujawskie">
Gołaszewo Kujawskie

Gołaszewo Kujawskie – przystanek kolejowy w Gołaszewie, w województwie kujawsko-pomorskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1036096" url="https://pl.wikipedia.org/wiki?curid=1036096" title="Rzeczpospolita Dwóch Koron">
Rzeczpospolita Dwóch Koron



</doc>
<doc id="1036097" url="https://pl.wikipedia.org/wiki?curid=1036097" title="Letni pałac Poznańskiego">
Letni pałac Poznańskiego

Letni pałac Poznańskiego – drewniana rezydencja fabrykancka z końca XIX w. przy al. Włókniarzy 196 w Łodzi, istniejąca do 1998 roku.
Od połowy XIX w. na ponownie wykarczowanym obszarze Kozin zakładane były sady i ogrody warzywne. Bliskość lasu sprzyjała rekreacji. W latach 80. fabrykant Izrael Poznański nabył grunty przy ul. Srebrzyńskiej i wybudował dużą drewnianą willę.
Drewniana willa służyła w czasach PRL dzieciom pracowników zakładów Marchlewskiego (dawna fabryka Izraela Poznańskiego) jako miejsce letnich kolonii. W późniejszych latach obiekt został zaadaptowany na mieszkania.
Budynek spłonął zimą 1998 roku. Jego pozostałości zostały rozebrane na początku XXI w.

</doc>
<doc id="1036100" url="https://pl.wikipedia.org/wiki?curid=1036100" title="Aleksander Wołkow (tenisista)">
Aleksander Wołkow (tenisista)



</doc>
<doc id="1036103" url="https://pl.wikipedia.org/wiki?curid=1036103" title="AP-1">
AP-1

AP-1 (ang. "activator protein 1") - kompleks białkowy, zbudowany z dimerów białek z rodzin Fos, Jun, ATF i Maf, który działa jako czynnik transkrypcyjny. Rozpoznaje sekwencję TGACT(C/A)A występującą w promotorach i enhancerach wielu genów, m.in. związanych z działaniem układu odpornościowego. Do aktywacji czynnika AP-1 dochodzi m.in. w wyniku działania czynników wzrostu, cytokin, neuromediatorów, w odpowiedzi na wirusy i bakterie, a także w odpowiedzi na czynniki stresowe. W jego aktywacji biorą udział kinazy białkowe z grupy MAPK. Kompleks AP-1 bierze udział w regulacji procesów apoptozy, proliferacji i różnicowania się komórek. Może on działać zarówno jako czynnik sprzyjający przeżyciu, jak i jako czynnik sprzyjający apoptozie.

</doc>
<doc id="1036104" url="https://pl.wikipedia.org/wiki?curid=1036104" title="Armia „Wilno”">
Armia „Wilno”

Armia Wilno - jedna z armii II RP, której powstanie przewidywał polski plan obronny przygotowywany na wypadek wojny z ZSRR.
Inspektorem armii z siedzibą w Wilnie był gen. Stefan Dąb-Biernacki, przewidywany na dowódcę tej armii. Szefem sztabu "(formalnie 1 oficerem)" był płk dypl. Bolesław Krzyżanowski.
Przewidywane zadania.
Ustalone zostały jedynie jej zadania osłonowe w rejonie Mołodeczna i Postaw.
19 Dywizja Piechoty miała za zadanie zatrzymanie przeciwnika na wschód od Mołodeczna, na linii rzek Uszy i Ćwiecienia.
Północne skrzydło 19 DP miał osłaniać prowadząc działania opóźniające od strony Wilejki 1 pułk szwoleżerów.
Wileńska Brygada Kawalerii przeznaczona była do opóźniania marszu nieprzyjaciela od Postaw na Wilno.
1 Dywizja Piechoty stanowiła centralnie położony odwód w Wilnie i miała za zadanie przede wszystkim bronić miasta. Utworzone Dowództwo Obszaru Warownego Wilno (DOWar.) miało za zadanie studia terenowe dostępów do Wilna przede wszystkim dużym wachlarzem od - północy (kierunek na Rzeszę) poprzez wschód od południa (kierunek na Lidę).
17 Dywizja Piechoty mogła spełniać rolę dywizji odwodowej Armii Wilno.

</doc>
<doc id="1036105" url="https://pl.wikipedia.org/wiki?curid=1036105" title="Browar Nr 1 w Lublinie">
Browar Nr 1 w Lublinie

Perła Browary Lubelskie S.A. - Browar Nr 1 w Lublinie - browar przemysłowy w Lublinie należący do spółki Perła - Browary Lubelskie S.A.
Historia.
Browar został założony przez żydowskiego przemysłowca Hersza Jojnę Zylbera w 1912 roku pod nazwą Browar Parowy Jeleń.
Zakład specjalizował się w produkcji piwa zwyczajnego i piwa koszernego na rynek Królestwa Kongresowego oraz na rynki zagraniczne. W czasie I wojny światowej firma została zamknięta. Po 1918 roku wznowiła działalność. W okresie międzywojennym zakład konkurował z browarem ZP K.R. Vetter. W czasie II wojny światowej rodzina Zylberów została przez Niemców pozbawiona majątku i zmuszona do zamieszkania w getcie. Później zginęła w obozie zagłady w Bełżcu.
Po 1945 roku jedyny pozostały przy życiu po Holocauście syn właściciela browaru Stefan Zylber-Jankowski zdołał odzyskać zakład i wznowił produkcję piwa. Utracił go jednak w 1948 roku na skutek nacjonalizacji. Przedsiębiorstwo upaństwowiono i połączono z browarem Vetterów jako Lubelskie Zakłady Piwowarsko – Słodownicze w Lublinie. Od tej pory zakład nosił nazwę Browar Nr 1 Jeleń w Lublinie. Lubelskie Zakłady Piwowarsko-Słodownicze rozbudowały browar wykorzystując urządzania z nieczynnych zakładów i w 1951 r. wyprodukowały 40 tys. hl piwa. W latach pięćdziesiątych i siedemdziesiątych nastąpił dalszy rozwój browaru. Zainstalowano nową warzelnię, rozbudowano fermentownię i leżakownię oraz halę rozlewu piwa butelkowanego. W 1990 r. browar opuściło 150 tys. hl piwa. Było to jedyne piwo warzone w browarze: Perła Chmielowa o zawartości ekstraktu 12,5% i alkoholu 4,5%.
Od 2001 roku Browar Nr 1 w Lublinie jest jedynym czynnym przemysłowym zakładem piwowarskim w Lublinie.
Produkty.
Lager

</doc>
<doc id="1036106" url="https://pl.wikipedia.org/wiki?curid=1036106" title="Pandebu-Tokpombu">
Pandebu-Tokpombu

 
Pandebu-Tokpombu albo Pandebu – miasto w Sierra Leone, w Prowincji Wschodniej, w dystrykcie Kenema, 16 400 mieszkańców (2006). Przemysł spożywczy, włókienniczy.

</doc>
<doc id="1036110" url="https://pl.wikipedia.org/wiki?curid=1036110" title="Paweł Abramow">
Paweł Abramow



</doc>
<doc id="1036111" url="https://pl.wikipedia.org/wiki?curid=1036111" title="Warząchewka (przystanek kolejowy)">
Warząchewka (przystanek kolejowy)

Warząchewka – przystanek kolejowy w Warząchewce Nowej, w województwie kujawsko-pomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1036112" url="https://pl.wikipedia.org/wiki?curid=1036112" title="Adda-Douéni">
Adda-Douéni

Adda-Douéni – miasto na Komorach, na wyspie Anjouan; 10 600 mieszkańców (2006).

</doc>
<doc id="1036114" url="https://pl.wikipedia.org/wiki?curid=1036114" title="Jurij Bereżko">
Jurij Bereżko



</doc>
<doc id="1036115" url="https://pl.wikipedia.org/wiki?curid=1036115" title="Pikardowie">
Pikardowie

Pikardowie (, "Picardi") – chrześcijańska grupa religijna z XIV–XV w., działająca w Europie zachodniej i w Czechach.
Aeneas Sylvius Piccolomini twierdził, że nazwa grupy powstała od miejsca ich pochodzenia, czyli francuskiej Pikardii. Ich doktryna, mówiąca o „wolnym Duchu” sugeruje, że być może mieli związek z grupą religijną „Homines Intelligentiae”, którą Inkwizycja zniszczyła w Brukseli.
Około 1418 roku ok. 40 pikardów z żonami i dziećmi przeniosło się z Europy Zachodniej do Czech, zachęceni powstaniem tam ruchu taborytów, którzy głosili wolność osobistą i religijną oraz „sprawiedliwość na ziemi”.
Doktryna pikardów ukształtowała się pod wpływem Willema van Hildernissema i Gilles'a de Cantera; była zbliżona do dolcynizmu: głosiła bliski koniec świata i „królestwo świętych”, podkreślała, że „prawdziwi chrześcijanie” muszą cierpieć na Ziemi. 
Pikardowie szybko zdobyli w Czechach wielu zwolenników, głównie w regionach słabo kontrolowanych przez taborytów, takich jak Žatec, Praga i Pilzno. W lutym 1421 roku kronikarz Vavřinec z Brčovi wskazywał na szerzenie się wiary pikardów wśród taborytów i opisywał jak z Táboru wygnano 200 pikardów, kobiet i mężczyzn. 
Jednym z najbardziej znanych czeskich pikardów był Marcin Húska (zwany „Loquis”), który bronił swojej wiary wobec husytów i katolików i starał się osiągnąć kompromis w kwestii eucharystii. Rzecznikiem pikardów był Piotr Kaniš, a znanymi misjonarzami byli: Mikołaj Kowal (zwany Mojżeszem), Adam i Maria. 
Jednak niezależność wspólnot pikardyjskich trwała bardzo krótko, bo tylko dwa miesiące, od grudnia 1420 do lutego 1421 roku. Taboryci zarzucali im „rozwiązłość” i propagowanie „wolnej miłości”. Mikołaj z Pelhřimova napisał traktat przeciwko Kanišowi i w kwietniu 1421 Jan Žižka rozpoczął kampanię wojskową przeciwko pikardom. Pięćdziesięciu z nich, w tym Kaniša, husyci spalili na stosach w Klokotach.
Pozostali pikardowie osiedli nad Nežárką i zorganizowali ruch oporu pod dowództwem Mikołaja Kowala. 20 kwietnia 1421 Žižka pokonał ich w ciężkich walkach i 25 pikardów spalił na stosie, pozostali zginęli podczas egzekucji w Pradze.
21 października 1421, zwolennicy Kaniša, którzy schronili się w lesie koło Bernatic, zostali pokonani i zamordowani, z wyjątkiem jednej osoby, która jako świadek miała opowiedzieć o doktrynie pikardów. Inna grupa pikardów schroniła się w zamku Ostrov, gdzie utrzymywała się z rabowania sąsiednich miejscowości. 
Mimo że Martin Húska wyrzekł się uroczyście „herezji” pikardów, Žižka poprzysiągł zemstę jemu i jego przyjacielowi Prokopowi Ślepcowi. Aby uniknąć zamieszek w Pradze, radcy miejscy wysłali obu do Roudnicy, gdzie zginęli w strasznych męczarniach. 
W XVIII w. zaczęto błędnie nazywać adamitów pikardami.

</doc>
<doc id="1036117" url="https://pl.wikipedia.org/wiki?curid=1036117" title="Bazimini">
Bazimini

Bazimini – miasto na Komorach, na wyspie Anjouan. W 2006 roku liczyło 8 700 mieszkańców. Stanowi ośrodek przemysłu spożywczego i włókienniczego.

</doc>
<doc id="1036121" url="https://pl.wikipedia.org/wiki?curid=1036121" title="Kabale">
Kabale

Kabale – miasto w południowo-zachodniej Ugandzie; w pobliżu granicy z Rwandą i Demokratyczną Republiką Konga; stolica dystryktu Kabale. Liczy 44,6 tys. mieszkańców . Ośrodek handlowo-usługowy regionu uprawy m.in. kawowca, kukurydzy; w okolicy wydobycie rud wolframu i cyny.

</doc>
<doc id="1036122" url="https://pl.wikipedia.org/wiki?curid=1036122" title="Tororo">
Tororo

Tororo – miasto we wschodniej Ugandzie, w pobliżu granicy z Kenią. Stolica dystryktu Tororo. Tororo liczy 43,7 tys. mieszkańców. W mieście rozwinął się przemysł chemiczny oraz cementowy.
Siedziba archidiecezji Tororo.

</doc>
<doc id="1036123" url="https://pl.wikipedia.org/wiki?curid=1036123" title="Sergiej Makarow">
Sergiej Makarow



</doc>
<doc id="1036128" url="https://pl.wikipedia.org/wiki?curid=1036128" title="Aleksiej Ostapenko">
Aleksiej Ostapenko



</doc>
<doc id="1036129" url="https://pl.wikipedia.org/wiki?curid=1036129" title="Guadalupe (miasto w Kostaryce)">
Guadalupe (miasto w Kostaryce)

Guadalupe – miasto w Kostaryce; 26 700 mieszkańców (2006). Przemysł spożywczy, włókienniczy.

</doc>
<doc id="1036131" url="https://pl.wikipedia.org/wiki?curid=1036131" title="Aleksiej Werbow">
Aleksiej Werbow



</doc>
<doc id="1036134" url="https://pl.wikipedia.org/wiki?curid=1036134" title="Quesada">
Quesada

Quesada – miasto w Kostaryce; w prowincji Alajuela; 28 900 mieszkańców (2006). Ośrodek przemysłowy.

</doc>
<doc id="1036138" url="https://pl.wikipedia.org/wiki?curid=1036138" title="Dnipro Dnipropetrovsk">
Dnipro Dnipropetrovsk



</doc>
<doc id="1036139" url="https://pl.wikipedia.org/wiki?curid=1036139" title="Włocławek Brzezie (stacja kolejowa)">
Włocławek Brzezie (stacja kolejowa)

Włocławek Brzezie – stacja techniczna we Włocławku, w województwie kujawsko-pomorskim, w Polsce.

</doc>
<doc id="1036140" url="https://pl.wikipedia.org/wiki?curid=1036140" title="Aguilares">
Aguilares

Aguilares – miasto w Salwadorze, w departamencie San Salvador, położone około 35 km na północ od stolic kraju San Salvador. Ludność (2007): 19,1 tys. (miasto), 21,3 tys. (gmina). Rozwinął się tutaj przemysł spożywczy i włókienniczy.

</doc>
<doc id="1036141" url="https://pl.wikipedia.org/wiki?curid=1036141" title="Dusan Djuric">
Dusan Djuric

Dusan Djuric (ur. 16 września 1984 w Halmstad) – piłkarz szwedzki pochodzenia serbskiego grający na pozycji ofensywnego pomocnika.
Kariera klubowa.
W latach 80. jego rodzice wyemigrowali do Szwecji, a tam rozpoczął karierę piłkarską w klubie Halmstads BK. Grał w młodzieżowych drużynach tego klubu, a w 2003 roku zadebiutował w Allsvenskan w wieku 19 lat. Już w pierwszym sezonie wywalczył sobie miejsce w pierwszej jedenastce, a Halmstad zajęło wówczas 9. pozycję w lidze. Pierwszy sukces osiągnął rok później, w 2004 roku, gdy jego zespół został wicemistrzem Szwecji, do ostatniej kolejki walcząc o tytuł z Malmö FF. W 2005 roku nie odniósł większego sukcesu z Halmstad, a na jesień wystąpił w Pucharze UEFA. Natomiast w 2006 roku zajął z Halmstad dopiero 11. pozycję i zespół uniknął degradacji.
W styczniu 2008 przeszedł do szwajcarskiego FC Zürich, z którym podpisał kontrakt do 2012 roku.
W 2012 roku podpisał 3,5-letni kontrakt z pierwszoligowym Valenciennes FC. We wrześniu 2013 roku przeszedł do Odense BK na zasadzie wypożyczenia. Pod koniec marca 2014 doznał kontuzji stopy, która wyłączyła go z gry na 2 miesiące. W maju 2014 wrócił do francuskiego klubu. W lipcu 2014 przeszedł do szwajcarskiego FC Aarau, z którym podpisał roczny kontrakt z możliwością przedłużenia o kolejny.
Kariera reprezentacyjna.
Do 2006 roku uważany obecnie za jeden z największych talentów szwedzkiej piłki Djuric występował w młodzieżowej reprezentacji Szwecji U-21. W 2004 roku wystąpił z nią na Młodzieżowych Mistrzostwach Europy w Niemczech, a ze Szwecją zajął na nich 4. miejsce. W pierwszej reprezentacji „Trzech Koron” swój pierwszy mecz rozegrał 26 stycznia 2005, a Szwecja zremisowała 0:0 z Meksykiem.
Życie prywatne.
Jego rodzice pochodzą z Loznicy.

</doc>
<doc id="1036143" url="https://pl.wikipedia.org/wiki?curid=1036143" title="Dusan Djurić">
Dusan Djurić



</doc>
<doc id="1036145" url="https://pl.wikipedia.org/wiki?curid=1036145" title="Izalco (miasto)">
Izalco (miasto)

Izalco – miasto w zachodnim Salwadorze, w departamencie Sonsonate, położone około 10 km na północny wschód od stolicy departamentu - miasta Sonsonate. Kilka kilometrów na północ od miasta góruje nad nim wulkan Izalco. 
Ludność (2007): 39,8 tys. (miasto), 71,0 tys. (gmina).
W mieście rozwinął się przemysł spożywczy i włókienniczy.

</doc>
<doc id="1036152" url="https://pl.wikipedia.org/wiki?curid=1036152" title="Aleksander Tormasow">
Aleksander Tormasow

Hrabia Aleksander Piotrowicz Tormasow, ros. Александр Петрович Тормасов (1752–1819) – generał kawalerii armii rosyjskiej.
Życiorys.
W wieku 10 lat został paziem i do 1773 r. przebywał na dworze cara Piotra III. Swą karierę wojskowa rozpoczął jako porucznik w pułku piechoty w Wiatce (102 Wiacki Pułk Piechoty). W 1774 r. awansowany na majora, a w 1777 podpułkownika z przydziałem dowódcy świeżo sformowanego batalionu jegrów fińskich. W 1784 r. mianowany pułkownikiem i dowódcą aleksandryjskiego pułku lekkokonnego. W 1788 brał udział w szturmie Oczakowa. W 1791 r. awansowany do stopnia generała majora. Powierzono mu wówczas dowództwo brygady. Pod Izmaiłem walczył pod dowództwem Kutuzowa. Za udział w tej wojnie odznaczony został Orderem Św. Jerzego trzeciej klasy.
W 1793 król Stanisław August Poniatowski nadał mu Order Orła Białego, w tym też roku został kawalerem Orderu Świętego Stanisława.
Następnie wziął udział w tłumieniu insurekcji kościuszkowskiej. Mimo porażki pod Racławicami Suworow powierzył mu dowództwo jednej z kolumn szturmujących Pragę. Pod Maciejowicami dowodził lewym skrzydłem wojsk rosyjskich. Po zakończeniu powstania Katarzyna II nagrodziła Tormasowa Orderem św. Włodzimierza II klasy.
W 1795 r. mianowany gubernatorem Wilna. 6 lutego 1798 r. awansowany do stopnia generała lejtnanta. W 1799 zwolniony z armii przez cara Pawła I. Po roku został jednak przywrócony do stopni i funkcji. 6 grudnia 1800 r. mianowany szefem pułku kirasjerów lejbgwardii. Z okazji wstąpienia na tron Aleksandra I mianowany generałem kawalerii i wyznaczony na szefa kawaleryjskiej inspekcji dniestrowskiej, a od 8 lutego 1802 r. inflanckiej. Od 26 stycznia 1803 r. pełnił obowiązki wojskowego gubernatora Kijowa.
W 1804 r., wobec ochłodzenia stosunków z Turcją, Tormasow zajmował się formowaniem nad Dniestrem nowej armii. Został wówczas odznaczony Orderem św. Aleksandra Newskiego. Po pokoju w Tylży Tormasow poprosił o dymisję, uzasadniając to złym stanem zdrowia i trudami 35-letniej służby. 11 grudnia 1807 r. car przychylił się do jego prośby, pozostawiając mu jednak pełną pensję i prawo do noszenia munduru. Pełnił w tym czasie służbę cywilną jako gubernator w Kijowie, a potem w Rydze. Wrócił do służby w 1808 r. i został mianowany głównodowodzącym wojskami rosyjskimi w Gruzji. Wykazał tam duży talent dyplomatyczny, umiejętnie rozgrywając różnice pomiędzy narodami i plemionami kaukaskimi, dzięki czemu udało mu się uniknąć większych walk.
W 1812 r. objął dowództwo 3 Armii Zachodniej, której głównym zadaniem była osłona południowej Rosji od strony Księstwa Warszawskiego i Austrii. Już 15 lipca odniósł zwycięstwo nad saską brygadą generała Klengela pod Kobryniem. Sukcesowi temu nadano rozgłos propagandowy, a samego Tormasowa udekorowano Orderem Św. Jerzego II klasy.
Gdy naczelnym wodzem armii rosyjskiej został Kutuzow, powierzył mu kierowanie reorganizacją i odtwarzaniem całości wojsk. W sztabie Kutuzowa uczestniczył w walkach pod Tarutino i Małojarosławcem. Dowodził też częścią sił rosyjskich pod Krasnem. Po śmierci Kutuzowa objął naczelne dowództwo, co wywołało sprzeciw innych generałów, jako że nie było poparte jednoznaczną decyzją cara Aleksandra I. Po porażce pod Luetzen Tormasow został odwołany i mianowany członkiem Rady Państwa. W 1816 r. Tormasow został obdarzony tytułem hrabiowskim. Zmarł w 1819 r. w wieku 67 lat.

</doc>
<doc id="1036154" url="https://pl.wikipedia.org/wiki?curid=1036154" title="Aleksandr Tormasow">
Aleksandr Tormasow



</doc>
<doc id="1036155" url="https://pl.wikipedia.org/wiki?curid=1036155" title="Ewa Nowina-Konopka">
Ewa Nowina-Konopka

Ewa Nowina-Konopka z domu Sołowiej (ur. 1970) – polska dziennikarka, z wykształcenia ekonomistka (SGH), od 1999 redaktor naczelna „Naszego Dziennika”, wiceprezes zarządu i jedyny udziałowiec Spes (spółki z o.o.), wydawcy tej gazety.
Mieszkała w Macharach w powiecie mrągowskim na Mazurach. Po ukończeniu liceum w Mrągowie i studiów na SGH, od 1995 pracowała w Ministerstwie Przekształceń Własnościowych, potem w warszawskim biurze Radia Maryja.
21 czerwca 2008 poślubiła najstarszego syna posłanki Haliny Nowiny-Konopki, Marcina. Małżeństwo pobłogosławił ojciec Tadeusz Rydzyk CSsR.

</doc>
<doc id="1036159" url="https://pl.wikipedia.org/wiki?curid=1036159" title="Brzezie (przystanek kolejowy)">
Brzezie (przystanek kolejowy)

 Brzezie – przystanek kolejowy we Włocławku, w województwie kujawsko-pomorskim, w Polsce. Niegdyś była to stacja kolejowa.
W roku 2017 przystanek obsługiwał 20–49 pasażerów na dobę.
Historia.
Dworzec powstał w 1862 r., w czasie budowy Kolei Warszawsko-Bydgoskiej. Z początku był to budynek drewniany, później Leopold Julian Kronenberg sfinansował w 1896 r. budynek murowany. Ze względu na zły stan techniczny jakiś czas temu rozebrano go. Na dworcu znajdowało się niegdyś specjalne pomieszczenie dla fundatora. Na stacji do roku 1988 zatrzymywały się wszystkie klasy pociągów.
Nazwa "Brzezie" pochodzi z czasów gdy funkcjonowała tu stacja przeładunkowa dóbr Brzezie, należących do Kronenbergów. Nieopodal znajdowały się tory wąskotorówki, prowadzące m.in. do dawnych folwarków Dubielewo i Lipiny. Obecnie nie ma już rozległych dóbr Brzezie, nazwa może być więc myląca – miejscowość Brzezie jest oddalona o 5 km od przystanku.

</doc>
<doc id="1036160" url="https://pl.wikipedia.org/wiki?curid=1036160" title="San Rafael Abajo">
San Rafael Abajo

 
San Rafael Abajo – miasto w Kostaryce; 29 500 mieszkańców (2006). Przemysł spożywczy, włókienniczy.

</doc>
<doc id="1036161" url="https://pl.wikipedia.org/wiki?curid=1036161" title="Scansoriopterygidae">
Scansoriopterygidae

Scansoriopterygidae – rodzina teropodów, obejmująca dinozaury być może najbliżej spokrewnione z ptakami. Niewątpliwie są przedstawicielami grupy celurozaurów, a w jej obrębie taksonu maniraptorów, lecz ich pozycja systematyczna w ramach tego taksonu pozostaje przedmiotem sporów. Z analizy kladystycznej Sentera (2007) wynika, że Scansoriopterygidae były bazalnymi przedstawicielami kladu Avialae i taksonem siostrzanym do ptaków.
Także z analizy kladystycznej Hu i współpracowników (2009) wynika, że Scansoriopterygidae były taksonem siostrzanym do ptaków. Natomiast z analizy kladystycznej Agnolína i Novasa (2011), przeprowadzonej w oparciu o zmodyfikowaną macierz danych z analizy Hu i współpracowników, wynika, że Scansoriopterygidae były bazalnymi przedstawicielami kladu Paraves nienależącymi do Avialae; na uzyskanym przez nich kladogramie Scansoriopterygidae były w nierozwikłanej trychotomii z rodziną Alvarezsauridae oraz kladem Eumaniraptora obejmującym Avialae (do których autorzy zaliczyli ptaki oraz unenlagie) i deinonychozaury.
Z analiz Fotha, Tischlingera i Rauhuta (2014) oraz Lee i współpracowników (2014) wynika natomiast, że Scansoriopterygidae były bazalnymi ptakami (tj. przedstawicielami najmniejszego kladu obejmującego rodzaj "Archaeopteryx" i grupę Neornithes), nieco bliżej niż "Archaeopteryx" spokrewnionymi ze współczesnymi ptakami.
Do rodziny Scansoriopterygidae należą rodzaje dinozaurów: skansoriopteryks i epidendrozaur (prawdopodobnie synonimy), epideksipteryks, yi oraz ambopteryks.
Żyły w okresie późnej jury i wczesnej kredy (ok. 170-120 mln lat temu) na terenach środkowo-wschodniej Azji. Ich szczątki znaleziono w Mongolii i w Chinach.
Długość ciała przedstawicieli rodziny nie przekraczała 32 cm (ambopteryks). Epidendrozaur był najmniejszym znanym nieptasim dinozaurem (długość ciała 12 cm, wysokość 5 cm, ciężar 100 g).

</doc>
<doc id="1036168" url="https://pl.wikipedia.org/wiki?curid=1036168" title="Mercedes (Kostaryka)">
Mercedes (Kostaryka)

Mercedes – miasto w Kostaryce; w prowincji Heredia; 28 900 mieszkańców (2006). Przemysł spożywczy, włókienniczy.

</doc>
<doc id="1036170" url="https://pl.wikipedia.org/wiki?curid=1036170" title="Compsognathidae">
Compsognathidae



</doc>
<doc id="1036172" url="https://pl.wikipedia.org/wiki?curid=1036172" title="Władysław Łęga">
Władysław Łęga

Władysław Jan Łęga (ur. 4 czerwca 1889 w Miranach k. Sztumu, zm. 2 sierpnia 1960 w Sopocie) – polski duchowny rzymskokatolicki, archeolog, etnograf, historyk, krajoznawca, podpułkownik proboszcz Wojska Polskiego.
Życiorys.
Syn Izydora, nauczyciela, i Franciszki z Frankiewiczów. Do gimnazjum uczęszczał w Rogoźnie Wielkopolskim, świadectwo dojrzałości uzyskał w 1910. Tam też należał do tajnego Kółka Filomatów. Ukończył Wyższe Seminarium Duchowne diecezji chełmińskiej w Pelplinie, 29 marca 1914 otrzymał święcenia kapłańskie i został wikarym w Szczuce (1914–1915). 
W czasie I wojny światowej został zmobilizowany w 1915 do armii niemieckiej i pełnił służbę sanitariusza i kapelana na Litwie. Zdemobilizowany, od 1916 był wikariuszem w Grucznie. W styczniu 1918 ponownie powołany do wojska – został sanitariuszem na froncie zachodnim, gdzie dostał się do niewoli amerykańskiej. Po zwolnieniu został kapelanem armii gen. Hallera we Francji, z którą powrócił do Polski w 1919.
Był kapelanem w Częstochowie, a następnie przebył szlak bojowy na Wołyniu wraz z 49 pułkiem Strzelców Kresowych. W marcu 1920 był działaczem plebiscytowym na Powiślu, następnie działał kolejno jako kapelan szpitalny w Grudziądzu, Krakowie, kapelan szpitala polowego w Mirze i kapelan wojskowy w Katowicach. Ukończył studia z archeologii i etnografii z etnologią na Uniwersytecie Poznańskim, zakończone obroną w 1928 pracy doktorskiej "Kultura Pomorza we wczesnym średniowieczu na podstawie wykopalisk". Od 1 lipca 1921 do września 1939 był administratorem parafii w Grudziądzu. Na stopień proboszcza został mianowany ze starszeństwem z dniem 19 marca 1937 roku i 2. lokatą w duchowieństwie wojskowym wyznania rzymskokatolickiego.
Tutejszy poewangelicki kościół garnizonowy św. Stanisława przystosował do kultu katolickiego i od 1926 udostępnił również ludności cywilnej. Założył Towarzystwo Opieki nad Żołnierzami, którego był prezesem. Był honorowym kustoszem Muzeum Miejskiego, działaczem m.in. Towarzystwa Czytelni Ludowych i Polskiego Towarzystwa Krajoznawczego, Związku Filomatów Pomorskich, współzałożycielem grudziądzkiego Koła Historycznego poświęconego dziejom regionu. Działał w Towarzystwie Naukowym w Toruniu i od 1923 był redaktorem jego wydawnictw, był członkiem PAU i Komisji Archeologicznej PTPN. W 1925 był współzałożycielem Towarzystwa Historycznego w Grudziądzu. Opublikował około 150 własnych prac naukowych.
W czasie II wojny światowej ukrywał się przed Niemcami we Lwowie i w okolicach Tarnowa. W 1945 krótko przebywał w Radzyniu Chełmińskim, a następnie został proboszczem parafii NMP Gwiazdy Morza w Sopocie, osiągając godność prałata. Kontynuował działalność naukową (był m.in. przewodniczącym Komisji Archeologicznej Gdańskiego Towarzystwa Naukowego), publikując prace poświęcone historii i kulturze ludowej Pomorza, w tym Grudziądza. Pochowanyna cmentarzu katolickim w Sopocie (kwatera B4-Z3-3). W 2005 jego imię otrzymało Muzeum w Grudziądzu.
Posiadał tytuł Tajnego Szambelana papieskiego.
Upamiętnienie.
Ks. ppłk. dr Władysław Łęga jest patronem Oddziału PTTK w Grudziądzu.

</doc>
<doc id="1036173" url="https://pl.wikipedia.org/wiki?curid=1036173" title="Maniraptora">
Maniraptora



</doc>
<doc id="1036175" url="https://pl.wikipedia.org/wiki?curid=1036175" title="Casino Tycoon">
Casino Tycoon

Casino Tycoon – komputerowa gra ekonomiczna wydana na platformę Windows. Producentem gry było Cat Daddy Games, a wydał ją Monte Cristo.
Gra jest symulatorem zarządzania kasynem. W swoim kasynie możesz rozwijać infrastrukturę: restauracje, bary, sklepy z pamiątkami, hotele, sceny, aby przytrzymać klientów kasyna. Dostępne są m.in. takie gry jak: Ruletka, Blackjack, Poker, Craps, koło fortuny.

</doc>
<doc id="1036178" url="https://pl.wikipedia.org/wiki?curid=1036178" title="Maniraptoriformes">
Maniraptoriformes



</doc>
<doc id="1036185" url="https://pl.wikipedia.org/wiki?curid=1036185" title="Urałoczka Jekaterinburg">
Urałoczka Jekaterinburg



</doc>
<doc id="1036187" url="https://pl.wikipedia.org/wiki?curid=1036187" title="Mroczne Wieki">
Mroczne Wieki



</doc>
<doc id="1036188" url="https://pl.wikipedia.org/wiki?curid=1036188" title="Eczacibasi Stambuł">
Eczacibasi Stambuł



</doc>
<doc id="1036192" url="https://pl.wikipedia.org/wiki?curid=1036192" title="’s-Hertogenbosch (stacja kolejowa)">
’s-Hertogenbosch (stacja kolejowa)

’s-Hertogenbosch – stacja kolejowa w ’s-Hertogenbosch, w prowincji Brabancja Północna, w Holandii.
Stacja została otwarta 1 listopada 1863 roku i leży na Staatslijn H (Utrecht – Boxtel).
Miejsca docelowe.
Z stacji tej można dojechać pociągiem do: Utrechtu, Amsterdamu, Zaandam, Alkmaar, Eindhoven, Roermond, Sittard, Heerlen, Maastricht, Amsterdam Airport Schiphol, Zwolle, Deventer, Zutphen, Arnhem, Nijmegen, Tilburga, Breday, Roosendaal, Zaltbommel i Oss.

</doc>
<doc id="1036194" url="https://pl.wikipedia.org/wiki?curid=1036194" title="Zdeb">
Zdeb



</doc>
<doc id="1036195" url="https://pl.wikipedia.org/wiki?curid=1036195" title="Mendelian Inheritance in Man">
Mendelian Inheritance in Man

Mendelian Inheritance in Man, MIM; wersja elektroniczna Online Mendelian Inheritance in Man, OMIM – baza danych o wszystkich opisanych chorobach uwarunkowanych genetycznie występujących u człowieka. Projekt ma na celu gromadzenie informacji o fenotypach chorobowych, i gdy to możliwe, genach których mutacje są wiązane z wystąpieniem określonych schorzeń.
Historia.
Baza danych Mendelian Inheritance in Man została zapoczątkowana na początku lat 60. XX wieku przez dr Victora A. McKusicka z Johns Hopkins University i systematycznie rozszerzana. Wydawano ją w formie książkowej i w latach 1966-1998 ukazało się 12 edycji tego wydawnictwa. W roku 1987 udostępniono wersję elektroniczną pod nazwą Online Mendelian Inheritance in Man™ (OMIM™), która w roku 1995 stała się dostępna w Internecie za sprawą NCBI ("National Center for Biotechnology Information"). Jest ona dostępna za pośrednictwem wyszukiwarki Entrez na stronie National Library of Medicine.
Opracowywanie informacji.
Informacje dostępne w bazie są zbierane i przetwarzane przez zespół naukowców kierowany przez pomysłodawcę i twórcę projektu, Victora McKusicka z Johns Hopkins University, choć ważny jest również wkład nadsyłany przez naukowców rozsianych po całym świecie. Odpowiednie artykuły są kolejno tworzone, dyskutowane i w standardowej formie udostępniane w bazie danych.
Klasyfikacja.
Każda choroba i każdy gen mają przypisany sześciocyfrowy kod. Pierwsza cyfra kodu wskazuje na typ dziedziczenia choroby albo genu. Cyfra 1 wskazuje na autosomalnie dominujący, a 2 autosomalnie recesywny typ dziedziczenia; choroby i geny związane z chromosomem X mają kod rozpoczynający się cyfrą 3. Poszczególne choroby lub geny z 12. edycji Mendelian Inheritance in Man mają przypisany sześciocyfrowy kod podany w kwadratowych nawiasach, poprzedzony lub nie gwiazdką (codice_1). Symbol ten wskazuje na znany typ dziedziczenia choroby lub genu. Symbol codice_2 przed pozycją oznacza, że fenotyp choroby może być spowodowany mutacją w więcej niż jednym genie; przykładowo, zespół Pelizaeusa-Merzbachera [MIM*169500] jest chorobą o udowodnionym autosomalnie dominującym typie dziedziczenia spowodowanym mutacją w jednym genie. 
Wyszukiwanie informacji.
Wyszukiwanie informacji w OMIM można przeprowadzać według: numeru MIM, nazwy choroby, nazwy genu, a także zapytaniach języka naturalnego (po angielsku).
W haśle chorób genetycznych w bazie OMIM zawarte są m.in. następujące informacje:
Podane są także linki do różnych bioinformatycznych baz danych.

</doc>
<doc id="1036198" url="https://pl.wikipedia.org/wiki?curid=1036198" title="Tilburg (stacja kolejowa)">
Tilburg (stacja kolejowa)

Tilburg – stacja kolejowa w Tilburgu, w prowincji Brabancja Północna, w Holandii. Stacja została otwarta w 1863.

</doc>
<doc id="1036199" url="https://pl.wikipedia.org/wiki?curid=1036199" title="Zdbik">
Zdbik



</doc>
<doc id="1036200" url="https://pl.wikipedia.org/wiki?curid=1036200" title="Nehemia Maseribane">
Nehemia Maseribane

Sekhonyana Nehemia Maseribane (ur. 4 maja 1918, zm. 3 listopada 1986) - polityk Basuto (obecnie Lesotho). Pierwszy premier tego terytorium od 6 maja do 7 lipca 1965.

</doc>
<doc id="1036201" url="https://pl.wikipedia.org/wiki?curid=1036201" title="Żdbik">
Żdbik



</doc>
<doc id="1036202" url="https://pl.wikipedia.org/wiki?curid=1036202" title="Jekaterina Gamowa">
Jekaterina Gamowa



</doc>
<doc id="1036206" url="https://pl.wikipedia.org/wiki?curid=1036206" title="Robotnicy Przemysłowi Świata">
Robotnicy Przemysłowi Świata

Robotnicy Przemysłowi Świata (, IWW) – rewolucyjny związek zawodowy założony w 1905 w Chicago; odwołuje się w swych założeniach do rewolucyjnego syndykalizmu.
Założenia i pierwsze lata działalności.
Związek został założony przez działaczy rozczarowanych strukturą, taktyką i zasadami Amerykańskiej Federacji Pracy ("American Federation of Labor" – AFL). Organizacja skupiać miała robotników, których związki AFL nie chciały włączyć w swoje szeregi – imigrantów, prostych, niewykwalifikowanych robotników, lumpenproletariat. Miał to być związek obejmujący cały kraj i większość klasy robotniczej (hasło „One big union”). Według założycieli tylko taki związek mógł przeciwstawić się sile kapitalistów. Związek podzielony jest na autonomiczne związki branżowe, które łatwiej bronią specyficznych interesów robotników w każdym przemyśle i lepiej przygotowują ich do przejęcia produkcji przez rewolucyjny związek w odpowiedniej chwili.
Początkowo IWW był związkiem prezentującym w swych szeregach przekrój ideowy całej lewicy. Jednak podczas IV zjazdu we wrześniu 1908 r. usunięto z szeregów związku zwolenników socjalisty Daniela de Leona (utworzyli oni konkurencyjny Międzynarodowy Związek Robotniczy) i pod wpływem Williama Haywooda odrzucono metody walki politycznej. Wzorując się na rewolucyjnym syndykalizmie z Francji i Hiszpanii za jedyne środki działania uznano akcję bezpośrednią, tj. sabotaż i strajk. Znane jest twierdzenie Haywooda: "„Wszystko, co robotnicy powinni czynić – to trzymać ręce w kieszeniach, a klasa kapitalistów zostanie zmieciona”".
Związek rozwijał się dynamicznie do pierwszej wojny światowej. Jego sekcje zaczęły powstawać poza USA w krajach Ameryki Łacińskiej i Australii.
W USA związek przeprowadził szereg bojowych strajków, z których najbardziej znane to strajk w fabrykach Trustu Stalowego w McKees Rocks w lipcu 1909 r. (4000 robotników 16 narodowości) czy wielki strajk włókniarzy w Lawrence w 1912 r.
IWW znane było także z kampanii walki o wolność słowa, prowadzonych w latach 1909–1912 (w samym tylko miasteczku Spokane aresztowano 500 agitatorów). Bodaj jako pierwsi działacze IWW sięgnęli po „kulturę masową” jako środek propagandy – jednym z ich najbardziej znanych działaczy był słynny piosenkarz Joe Hill. W roku 1912 organizacja liczyła ponad 50 tys. członków.
W latach 1914–1916 – IWW stał się największą i najlepiej zorganizowaną organizacją rewolucyjną w USA. Przeprowadzał zmasowane i szczegółowo zaplanowane akcje strajkowe i sabotażowe w wielu ważnych gałęziach rolnictwa i przemysłu. Wraz z przystąpieniem USA do wojny w 1917 r. intensywność tych walk jeszcze przybrała na sile. Towarzyszyło im wiele demonstracji antywojennych i protestów głodowych.
Napisana w 1915 przez Ralpha Chaplina piosenka „Solidarity Forever” stała się hymnem związku.
Emigranci polscy w IWW.
Zgodnie ze swoimi założeniami IWW szczególną uwagę poświęcało organizowaniu w związki imigrantów z innych krajów, w początkach XX wieku sporą ich liczbę w USA stanowili polscy robotnicy.
W połowie 1907 r. związek rozpoczął wydawanie literatury i broszur agitacyjnych po polsku, wśród nich przede wszystkim „Zasad i konstytucji Robotników Przemysłowych Świata”. Powstawały także wówczas pierwsze, nieliczne oddziały polskie.
W większej liczbie polskie oddziały IWW zaczęły powstawać podczas fali strajków w latach 1909–1912. Podczas wystąpień imigrantów, niewykwalifikowanych robotników w przemyśle stalowym w latach 1909 i 1910 w McKees Rock, Hammond, South Bethelem, Scheville IWW koordynowało walkę strajkową. Innym sukcesem IWW, jeżeli chodzi o organizacje imigrantów, był strajk w roku 1912 w Lawrence, Mass. Rozpoczął się on spontanicznie, IWW przyłączyło się dopiero po dwóch dniach. Kilkuset Polaków wstąpiło wówczas do związku.
Pod wpływem tych sukcesów 1 maja 1910 r. ukazał się pierwszy numer pisma „Solidarność. Oficjalnego organu polskich członków IWW”. Inicjatorem i wydawcą był polski oddział nr 317 w Buffalo, osobiście zaś W. A. Zieliński. Do 1 grudnia 1910 pismo wychodziło jako miesięcznik. Następnie redakcję przeniesiono do Chicago, gdzie ukazywało się jako tygodnik od 15 marca do 15 października 1911 r. Później „z powodu niedostatecznego wsparcia” wydawnictwo zamknięto. Latem 1913 r. polscy członkowie oddziałów w Chicago postanowili pismo wznowić – nowy numer ukazał się 23 września 1913 r. Pismo cały czas borykało się ze znacznymi trudnościami finansowymi, jednak kres jego ukazywaniu położyła decyzja Dyrekcji Poczty zakazująca dystrybucji „niepatriotycznych” wydawnictw. 15 września 1917 r. ukazał się ostatni, czternasty numer „Solidarności”.
Staraniem anarchistów działających w IWW wydano polskie tłumaczenia broszur Piotra Kropotkina „Konieczność rewolucji” i Jean Grave’a „Społeczeństwo przyszłości”.
Mimo szeroko zakrojonej propagandy Polacy byli najmniej liczną grupą narodową reprezentowaną w IWW. W roku 1914 polskie oddziały skupiały około 700 Polaków, najbardziej ustabilizowane sekcje polskie istniały w Chicago, Fali River, Holyokee, New Bedford i Baltimore.
Zmasowane represje wobec związku.
Po wybuchu I wojny światowej związek był głównym organizatorem kampanii antywojennej, co stało się pretekstem do frontalnego ataku na związek ze strony władz amerykańskich. W maju 1917 roku Kongres uchwalił poprawki do Ustawy o szpiegostwie i Ustawy o cudzoziemcach. Obydwa akty prawne miały położyć kres „nastrojom wywrotowym” wśród obywateli USA i wśród osiadłych na stałe cudzoziemców. Ustawy zostały w dużej mierze uchwalone pod wpływem działań IWW i uderzały głównie w ten związek. Znane stało się powiedzenie senatora Kennetha McKellera z Tennessee: "„Jeśli nie możemy przekonać kogoś do lojalności, to nadszedł czas, żeby go do lojalności zmusić.”"
Poprawka do Ustawy o Szpiegostwie stanowiła o tym, że "„kiedy Stany Zjednoczone są w stanie wojny, celowa wypowiedź pisana lub mówiona oraz publikacja jakiejkolwiek nielojalnej, obelżywej lub napastliwej opinii o formie rządu Stanów Zjednoczonych, Konstytucji Stanów Zjednoczonych, Siłach Zbrojnych Stanów Zjednoczonych, fladze Stanów Zjednoczonych, mundurze Sił Zbrojnych Stanów Zjednoczonych, a także każda wypowiedź mająca na celu wywołanie pogardy, lekceważenia, zniewagi lub krytyki" [powyższych]"”" stały się ciężkim przestępstwem, zagrożonym karą 20 lat więzienia.
W związku z ustawą postawiono przed sądem ok. 2 tys. działaczy społecznych. Co najmniej 30 dysydentów politycznych dostało wyroki 25 lat więzienia, a około 70 osób wyroki 10-letnie.
Koordynacją serii ogólnokrajowych akcji represyjnych przeciwko IWW zajęła się samodzielna służba dochodzeniowa ministerstwa sprawiedliwości Bureau of Invistigation (poprzedniczka FBI). Naloty policyjne, prowadzone były przez lokalne policje i Amercian Protective League (APL), prawicową organizację której członkowie określali się mianem „strażników” (nosili w marynarkach znaczki „Wsparcie Departamentu Sprawiedliwości Stanów Zjednoczonych”).
Działaczy skazanych na podstawie "Ustawy o Szpiegostwie" wtrącano do więzień federalnych, przede wszystkim Leavenworth w Kansas, gdzie na skutek złych warunków sanitarnych zmarło 14 więźniów politycznych.
Wskutek obław i nalotów na lokale IWW, przeprowadzonych w 24 stanach, ponad 200 przywódców IWW zostało skazanych za „jawne podżeganie do odmowy służby wojskowej”. William Haywood otrzymał za to wyrok 20 lat więzienia (zdołał zbiec z USA i osiedlił się w Rosji). Kongresmen z Nowego Meksyku, W.B. Walton, stwierdził po wyroku: "„Dwadzieścia lat! Dwadzieścia lat więzienia dla kogoś, kto powinien zostać rozstrzelany w 24 godziny po tym, jak odkryto przestępstwo.”"
Rozporządzeniem ministerstwa sprawiedliwości, IWW zostało określone jako "„spisek przeciwko interesom gospodarczym”". Tysiące członków IWW i ich sympatyków, którzy strajkowali na strategicznych polach naftowych Kalifornii i w kopalniach Arizony, zostało aresztowanych i umieszczonych w obozach koncentracyjnych na pustyni.
W lipcu 1917 roku w górniczym okręgu Bisbee w Arizonie rozpoczął się strajk organizowany przez IWW. Właściciele kopalni z pomocą lokalnej policji i grup „strażników”, wyprowadzili członków IWW i ich zwolenników z domów, wypędzając z miasta pod lufami karabinów ponad 1200 „wywrotowców” i zabijając jedną osobę. Poza miastem czekały wagony, podstawione przez firmy El Paso i Southwestern Railroad, które wywiozły buntowników na pustynię, niedaleko Columbus, w Nowym Meksyku. Tam wojsko umieściło ich w obozach koncentracyjnych.
W sierpniu 1917 r. Dyrektor Poczty na mocy z "Ustawy o Szpiegostwie", odmówił rozprowadzania ponad 100 publikacji, które uznała za „niepatriotyczne” (w tym wszystkich publikacji IWW). Przez co ich dystrybucja stała się niemożliwa
W 1918 władze wraz z prawicowymi bojówkami przeprowadziły tzw. „obławy na dekowników”. Akcje oczyszczające dotknęły około 90 tysięcy mężczyzn. Jedynie co dwusetny z nich faktycznie uchylał się od służby wojskowej.
IWW po wojnie.
Skala represji wobec związku była tak znaczna że po wojnie IWW nie odzyskał już swych dawnych wpływów. Nie przestał jednak istnieć. W 1923 liczył ok. 100 tys. członków. Jeszcze w 1934 był jednym z głównych organizatorów strajku generalnego w San Francisco.
Po II wojnie światowej IWW przystąpił do odbudowy sieci swoich komórek związkowych jednak napotykał na szereg trudności ze strony władz. Nasiliły się one w czasach nagonki antykomunistycznej prowadzonej przez senatora McCarthy’ego. Dopiero w latach 60. na fali protestów przeciwko wojnie w Wietnamie IWW mogło rozpocząć regularną działalność.
IWW w Polsce.
20 października 1998 r. ukonstytuował się w Polsce Komitet Organizacyjny polskiej sekcji IWW. Został on zarejestrowany w sądzie w 1999 r. pod nazwą „Światowy Związek Pracowników IWW Polska”. Związek miał sekcje w Warszawie i Krakowie, jednak na skutek braku sukcesów organizacyjnych zakończył swą działalność po kilku latach.

</doc>
<doc id="1036208" url="https://pl.wikipedia.org/wiki?curid=1036208" title="Stowarzyszenie Buddyjskie Zen Chogye">
Stowarzyszenie Buddyjskie Zen Chogye



</doc>
<doc id="1036210" url="https://pl.wikipedia.org/wiki?curid=1036210" title="Natalia Safronowa">
Natalia Safronowa



</doc>
<doc id="1036213" url="https://pl.wikipedia.org/wiki?curid=1036213" title="Tauntaun">
Tauntaun

Tauntauny to potulne zwierzęta z fikcyjnego świata Gwiezdnych Wojen. Zamieszkują mroźną planetę Hoth i stają się częstym celem ataku drapieżnych wamp. Rebelianci używali ich jako środka transportu, bo ich pojazdy nie były przystosowane do działań w niskiej temperaturze. Tauntauny występowały w części Imperium Kontratakuje. Han Solo wykorzystał swojego nieżywego tauntauna do uratowania leżącego na śniegu Luke'a Skywalkera, biorąc miecz świetlny przyjaciela i rozcinając tauntaunowi brzuch, w którym ogrzał chłopaka.

</doc>
<doc id="1036215" url="https://pl.wikipedia.org/wiki?curid=1036215" title="Ornitolest">
Ornitolest

Ornitolest ("Ornitholestes hermanni") – niewielki teropod, którego nazwa oznaczona „ptasi złodziej” ( "ornis", ορνιθος "ornithos" „ptak”; λῃστης "lēistēs" „złodziej, rabuś”, od λῃστευω "lēisteuō" „kraść”). Występował on w późnej jurze na terenach Ameryki Północnej (będącej w późnej kredzie częścią Laurazji). Znany z niekompletnego szkieletu ze zmiażdżoną czaszką, znalezionego w Bone Cabin Quarry niedaleko od Medicine Bow w Wyoming w 1900. Później przypisane do niego skamieliny w rzeczywistości należą do innych dinozaurów. Obecnie do rodzaju "Ornitholestes" zalicza się tylko jeden gatunek – "O. hermanni". Jego epitet gatunkowy honoruje Adama Hermanna – pracującego w Amerykańskim Muzeum Historii Naturalnej preparatora.
Materiał kopalny.
Holotyp oznaczony jako AMNH 619 składa się z czaszki (138 mm), żuchwy, trzech kręgów szyjnych (trzeciego, czwartego i szóstego), kręgów grzbietowych (pierwszego, drugiego, trzeciego, siódmego, ósmego, dziewiątego, dziesiątego, jedenastego, dwunastego i trzynastego), trzech kompletnych kręgów piersiowych (pierwszego, czwartego i piątego), dwóch niekompletnych kręgów piersiowych (drugiego i trzeciego), dwóch bliższych kręgów ogonowych i osiemnastu dalszych, dwunastu szewronów, kości ramieniowych (124 mm), jednej kompletnej kości promieniowej (84 mm), fragmentów drugiej kości promieniowej, fragmentu kości łokciowej, kości śródręcza I, falangi I-1, pazura ręki I, falangi II-2, pazura ręki II, kości biodrowej (162 mm), niekompletnej kości łonowej, kości kulszowej (152 mm), niekompletnej kości udowej, bliższej kości strzałkowej, kości stępu, pazura stopy I, kości śródstopia II (109 mm), falangi II-1, falangi III-2, pazura stopy III, kości śródstopia IV (113 mm), falangi IV-1, falangi IV-3, falangi IV-4, pazura stopy IV.
Ów materiał kopalny należy do mierzącego ok. 2,08 m i ważącego 12,6 kg osobnika. Został on znaleziony w Salt Wash Member, formacji Morrison w Wyoming i pochodzi ze środkowego kimerydu. Osborn (1903) przypisał do tego dinozaura także niekompletną dłoń oznaczoną jako AMNH 587, jednak obecnie uznaje się ją za należąca do tanikolagreza. Niekompletny szkielet uznano przez Milesa i innych (1998) za należący do celura może w rzeczywistości należeć do ornitolestesa. Jednak Carpenter i inni w 2005 na jakie podstawie opisali tanikolagreza.
Budowa.
Ornitolest był niewielkim mierzącym ok. 2 m dinozaurem mięsożernym. Czaszka ornitolesta była stosunkowo niewielka, ale masywniejsza i silniejsza niż u innych małych teropodów jak kompsognat czy celofyz i umożliwiało odrywania sporych kęsów. Gregory S. Paul przedstawiał ornitolesta z niewielkim grzebieniem na pysku przypominającym tego występującego u proceratozaura, jednak Carpenter i inni (2005) udowodnili, że ów grzebień jest w rzeczywistości uszkodzoną kością nosową. Podobnie jak większość teropodów ornitolest posiadał długi ogon, mogący służyć do utrzymania równowagi.
Klasyfikacja.
Pozycja systematyczna ornitolestesa jest niepewna. Zdaniem niektórych badaczy jest on bazalnym celurozaurem. Senter i inni (2007) uznają ornitolesta za bazalnego maniraptora. W ciągu lat podobnie jak wiele innych małych celurozaurów o niepewnej pozycji systematycznej został wliczany do rodziny Coeluridae, choć nie ma dowodów świadczących o tym, że ornitolest faktycznie tworzy klad z innymi teropodami zaliczonymi do tej grupy.
Dieta.
Ostre zęby ornitolesta świadczą o jego mięsożerności, choć jego dokładniejsza dieta jest obiektem sporów. Osborn w wydanym w 1903 r. opisie ornitolestesa uznał, że mógł on polować na współczesne mu ptaki, uznając go za „szybkiego drapieżnika mogącego zwinne i delikatne zdobycze”. Jako dowód na to powołał się na budową ręki, jednak w 1917 uznał, że nie była ona w rzeczywistości do tego zdolna. Robert T. Bakker stwierdził, że ornitolest żywił się głównie maleńkimi mezozoicznymi ssakami.
Ornitolest w kulturze masowej.
Ornitolest występujący w serialu „Wędrówki z dinozaurami: Czas tytanów”. Jest tam przedstawiony jako leśny drapieżnik, żywiący się głównie małymi ssakami i jaszczurkami. W tym serialu rabuje on gniazda diplodoków, a następnie próbuje pożreć młodych przedstawicieli tego rodzaju. Ornitolest pojawia się również w innym serialu z tej serii – „Balladzie o Wielkim Alu”. W tym serialu próbuje on upolować młode allozaury, jednak z powodu obecności w ich pobliżu ich matki rezygnuje z tego zamiaru. Jednak obraz tego niewielka teropoda w serii „Wędrówki z dinozaurami” nie jest od końca prawidłowy. Przede wszystkim jako celurozaur powinien być pokryty piórami, tymczasem w obu wymienionych wyżej serialach jest pokryty łuskami a pióra posiada jedynie w okolicy karku. Jest on tam także przedstawiony z grzebieniem umieszczonym z przodu pyska, którego naprawdę nie posiadał (jednak w czasie kręcenia serialu nie wiedziano jeszcze o tym).

</doc>
<doc id="1036217" url="https://pl.wikipedia.org/wiki?curid=1036217" title="Kosma III Medyceusz">
Kosma III Medyceusz

Cosimo III de' Medici (ur. 14 sierpnia 1642 we Florencji, zm. 31 października 1723) − suwerenny książę Wielkiego Księstwa Toskanii w latach 1670–1723.
Jego ojcem był Ferdinando II de' Medici, a matką Vittoria della Rovere. Obaj bracia Cosima zmarli (Mateusz w 1667, a Leopold w 1675). Matka przekonała go by zwolnił część ministrów ojca i zatrudnił w ich miejsce duchownych, z którymi miała dobre kontakty. Cosimo popierał reformę w łonie zakonu franciszkańskiego. Wspierał misje ludowe prowadzone przez św. Leonarda z Porto Maurizio.
Na jego dworze służył botanik Paolo Boccone.
Małżeństwo i potomstwo.
20 czerwca 1661 roku we Florencji Cosimo poślubił Małgorzatę Ludwikę Burbon, córkę Gastona, księcia Orleanu i Małgorzaty Lotaryńskiej. 
Małgorzata Ludwika była kuzynką króla Francji – Ludwika XIV. 
Małgorzata starała się wielokrotnie o unieważnienie małżeństwa, ostatecznie porzuciła Kosmę III w 1675 roku i wróciła do Francji. Para miała trójkę dzieci:

</doc>
<doc id="1036218" url="https://pl.wikipedia.org/wiki?curid=1036218" title="Tomasz Tarasin">
Tomasz Tarasin

Tomasz Tarasin (ur. 8 marca 1940 r. w Olkuszu) – polski operator filmowy i telewizyjny. 
Życiorys.
W 1966 roku ukończył studia na Wydziale Operatorskim PWSTiF w Łodzi.

</doc>
<doc id="1036224" url="https://pl.wikipedia.org/wiki?curid=1036224" title="Karolewo (Drożyska Wielkie)">
Karolewo (Drożyska Wielkie)

Karolewo – część wsi Drożyska Wielkie w Polsce, położona w województwie wielkopolskim, w powiecie złotowskim, w gminie Zakrzewo, na Pojezierzu Krajeńskim.
W latach 1975–1998 Karolewo administracyjnie należało do województwa pilskiego.

</doc>
<doc id="1036225" url="https://pl.wikipedia.org/wiki?curid=1036225" title="Dynastia Habsbursko-Lotaryńska">
Dynastia Habsbursko-Lotaryńska



</doc>
<doc id="1036226" url="https://pl.wikipedia.org/wiki?curid=1036226" title="Julia Merkułowa">
Julia Merkułowa



</doc>
<doc id="1036227" url="https://pl.wikipedia.org/wiki?curid=1036227" title="Drzewo Sterna-Brocota">
Drzewo Sterna-Brocota

Drzewo Sterna-Brocota – drzewo binarne zawierające wszystkie dodatnie ułamki nieskracalne.
Konstrukcja.
Zaczynamy od formula_1 – symbolizującego zero i formula_2 symbolizującego nieskończoność. Następnie na kolejnych piętrach drzewa wpisujemy „pomiędzy” wartości formula_3 oraz formula_4 wartość formula_5 – patrz ilustracja.

</doc>
<doc id="1036229" url="https://pl.wikipedia.org/wiki?curid=1036229" title="Język prywatny">
Język prywatny



</doc>
<doc id="1036233" url="https://pl.wikipedia.org/wiki?curid=1036233" title="Paolo Boccone">
Paolo Boccone

Paolo Silvio Boccone (ur. 1633 w Palermo, zm. 1704 tamże) – włoski zakonnik z zakonu cystersów, botanik.
Autor wielu prac z botaniki. Wspierali go finansowo władcy Toskanii: Ferdinando II de' Medici i jego syn Cosimo III de' Medici, na których dworze pracował.

</doc>
<doc id="1036237" url="https://pl.wikipedia.org/wiki?curid=1036237" title="Ghinda">
Ghinda

Ghinda albo Ginda – miasto w środkowej Erytrei, w Regionie Północnym Morza Czerwonego; 11 900 mieszkańców (2006). Ośrodek przemysłowy.

</doc>
<doc id="1036238" url="https://pl.wikipedia.org/wiki?curid=1036238" title="Muawija I">
Muawija I



</doc>
<doc id="1036239" url="https://pl.wikipedia.org/wiki?curid=1036239" title="Cmentarz Stary w Płocku">
Cmentarz Stary w Płocku

Cmentarz Rzymskokatolicki (Stary, Płockie Powązki) – płocki cmentarz założony w 1780 roku poza granicami ówczesnego miasta. Najstarszy cmentarz w Polsce.
Historia.
Cmentarz został założony w 1780 roku. Był pierwszym cmentarzem w Płocku i najstarszym w Polsce cmentarzem założonym na przedmieściach i nie zlokalizowanym obok jakiegoś kościoła. Zajmuje powierzchnię 2,30 ha i jest zlokalizowany pomiędzy ulicami Floriana Kobylińskiego, Topolową i Kazimierza Wielkiego. Usytuowany przy trakcie dobrzyńskim, z dala od kościołów, był przyjęty bardzo niechętnie przez ludność, która trzymała się uporczywie starego zwyczaju grzebania zmarłych przy kościołach. Był używany przez ponad 150 lat do zakończenia II wojny światowej. Ograniczono wtedy ilość pochówków, a potem całkowicie go zamknięto. Ponownie został otwarty na przełomie XX i XXI wieku. 
W 1801 roku na cmentarzu wybudowana została kaplica, ufundowana przez Jana Antoniego Zdziennickiego, kanonika katedry płockiej. Był to budynek drewniany, położony w pobliżu wejścia głównego, a w latach siedemdziesiątych XIX wieku znacznie poniżej poziomu gruntu. W kaplicy znajdował się m.in. obraz główny przedstawiający św. Katarzynę i kilka mniejszych, pochodzących prawdopodobnie z płockich kościołów. Ze względu na znikomą ilość pochówków, kaplica do 1817 roku służyła jako skład prochu, a w latach międzywojennych została rozebrana.
Cmentarz stanowi unikatowy zespół w skali kraju ze względu na wartość artystyczną i historyczną. Z uwagi na zaniedbania i dewastację wymaga pilnej interwencji służb konserwatorskich Urzędu Miasta.
Cmentarz Rzymskokatolicki Stary jest o dziesięć lat starszy od warszawskich Powązek, dlatego w Płocku przyjęła się lokalna nazwa Płockie Powązki.
Pochowani.
Na cmentarzu spoczywają prochy wielu osób zasłużonych dla Płocka i regionu. Pochowani tu zostali m.in.:
Na cmentarzu znajduje się również grób-pomnik ku czci bohaterów powstania styczniowego 1863 roku.

</doc>
<doc id="1036240" url="https://pl.wikipedia.org/wiki?curid=1036240" title="Edd (miasto)">
Edd (miasto)

Edd, rzadziej Ed (arab.: إد) – miasto we wschodniej Erytrei, w Regionie Południowym Morza Czerwonego posiadające w 2006 11 600 mieszkańców. Ośrodek przemysłowy.

</doc>
<doc id="1036243" url="https://pl.wikipedia.org/wiki?curid=1036243" title="Ocena">
Ocena



</doc>
<doc id="1036245" url="https://pl.wikipedia.org/wiki?curid=1036245" title="Jan Gaston Medyceusz">
Jan Gaston Medyceusz

Jan Gaston Medyceusz (wł. "Gian Gastone de' Medici"; ur. 24 maja 1671, zm. 9 lipca 1737) – wielki książę Wielkiego Księstwa Toskanii w latach 1723-1737. Był ostatnim władcą Toskanii z dynastii Medyceuszy, po nim pretensje do księstwa przejął dom Habsbursko-Lotaryński.
Jan Gaston urodził się we Florencji, stolicy księstwa. Był drugim synem i trzecim dzieckiem wielkiego księcia Kosmy III Medyceusza oraz Małgorzaty Ludwiki Orleańskiej, córki Gastona, księcia Orleanu. Ponieważ jego starszy brat Ferdynand Medyceusz oraz siostra Anna Maria Ludwika pomimo małżeństw pozostawali bezdzietni, jego ojciec zaczął nalegać na małżeństwo najmłodszego syna. Tym bardziej, że starszy brat miał licznych kochanków, a siostra zarażona przez męża syfilisem również nie miała widoków na macierzyństwo. Ojciec księcia poprosił swą córkę, wówczas elektorową palatynacką o znalezienie odpowiedniej kandydatki. Jej starania zaowocowały ślubem z wdową po bracie jej męża, Anną Marią Franciszką, córka księcia Sachsen-Lauenburg. Ślub odbył się w Düsseldorfie w roku 1697, jednak małżonkowie nie przypadli sobie do gustu. Żona wolała polować w swym zamku w Reichstadt, niż przebywać z mężem, więc Jan Gaston poświęcił się podróżom i sztuce, której był miłośnikiem. Odwiedził Hamburg, gdzie poznał Georga Friedricha Händla, odwiedził Paryż i Pragę. Do Toskanii wrócił dopiero w 1708 roku, jednak unikał dworu swego ojca, który był bigotem i otaczał się ludźmi Kościoła. W 1713 zmarł jego starszy brat i Jan Gaston został następcą tronu.
Jan Gaston został władcą Toskanii (1723) w wieku 52 lat. Zerwał z polityką ojca i zaczął zwalczać polityczne wpływy Kościoła oraz odwołał restrykcje wymierzone w Żydów. Ponieważ jednak los dynastii Medyceuszy był już przesądzony, nie był w stanie powstrzymać targów wielkich mocarstw o własne ziemie. Poróżniony z siostrą, która owdowiawszy wówczas również przebywała w Toskanii, powierzył znaczną część obowiązków wdowie po swoim bracie – Jolancie Bawarskiej (1673-1731). Z powodu nieregularnego trybu życia (pijaństwo) książę stał się przedwcześnie otyłym, zniedołężniałym człowiekiem. W roku 1730 zwichnął sobie nogę w kostce i z rzadka opuszczał łóżko. Jeszcze za jego życia mocarstwa europejskie postanowiły nadać Toskanię najpierw hiszpańskim Burbonom, a później austriackim Habsburgom. Ostatecznie w ramach uzgodnień po wojnie sukcesyjnej polskiej tytuł wielkiego księcia Toskanii przypadł Franciszkowi Lotaryńskiemu, mężowi Marii Teresy Habsburg.
Podobnie, jak jego starszy brat Ferdynand, Gian Gastone był osobą homoseksualną. Jego znanym kochankiem był Lodovic Carrara.

</doc>
<doc id="1036249" url="https://pl.wikipedia.org/wiki?curid=1036249" title="Elena Godina">
Elena Godina



</doc>
<doc id="1036250" url="https://pl.wikipedia.org/wiki?curid=1036250" title="Aleksiej Gorczakow">
Aleksiej Gorczakow

Książę Aleksiej Iwanowicz Gorczakow (ur. 31 maja 1769 w Moskwie, zm. 24 listopada 1817) – rosyjski generał i polityk, minister wojny Rosji w latach 1812–1815.
Aleksiej Gorczakow był synem księcia Iwana Gorczakowa i siostry Aleksandra Suworowa, który był jego wujem. W 1786 wstąpił do armii i pod rokazami Suworowa walczył w wojnie rosyjsko-tureckiej 1787–1792. W 1792 walczył w Polsce.
Jego brat Andriej Gorczakow (1776–1855) również był rosyjskim generałem i wziął udział w ostatniej kampanii przeciw Napoleonowi.

</doc>
<doc id="1036255" url="https://pl.wikipedia.org/wiki?curid=1036255" title="Lubow Sokołowa">
Lubow Sokołowa



</doc>
<doc id="1036257" url="https://pl.wikipedia.org/wiki?curid=1036257" title="Józef Wiatr">
Józef Wiatr

Józef Albin Wiatr (ur. 25 lipca 1889 w Sidzinie, zm. 22 maja 1977 w Farnborough) – generał brygady Polskich Sił Zbrojnych.
Życiorys.
Urodził się 25 lipca 1889 w Sidzinie, w rodzinie Ludwika i Marii z Koprowskich. Ukończył gimnazjum i Akademię Handlową w Krakowie oraz uzyskał absolutorium na wydziale prawa Uniwersytetu Jagiellońskiego. Przed I wojną światową był członkiem Polskich Drużyn Strzeleckich. W okresie od 6 sierpnia 1914 do lipca 1917 służył w I batalionie 1 pułku piechoty Legionów Polskich. Po kryzysie przysięgowym wcielony został do armii austro-węgierskiej i wysłany na front włoski. Od lutego 1918 pełnił funkcję komendanta obwodu i czasowo okręgu krakowskiego Polskiej Organizacji Wojskowej.
Od listopada 1918 w Wojsku Polskim. Listopad 1918 – marzec 1919 adiutant batalionu Odsieczy Lwowa, a potem 5 pułku piechoty Legionów. Marzec – lipiec 1919 adiutant I Brygady Piechoty Legionów. Lipiec 1919 – styczeń 1920 szef gabinetu I wiceministra Spraw Wojskowych. W latach 1919–1921 słuchacz II Kursu Wojennego Wojennej Szkoły Sztabu Generalnego. Kwiecień 1920 – styczeń 1921 szef Oddziału IV Sztabu 3 Armii na froncie bolszewickim. Od stycznia 1921 był oficerem Oddziału IV Sztabu Generalnego WP.
W październiku 1927 mianowany został dowódcą II batalionu 4 pułku Strzelców Podhalańskich w Cieszynie. 26 kwietnia 1928 roku wyznaczony został na stanowisko zastępcy dowódcy 75 pułku piechoty w Chorzowie. 5 listopada 1928 roku otrzymał przeniesienie do składu osobowego II zastępcy szefa Sztabu Generalnego. Lipiec 1929 – październik 1934 dowódca pułku KOP „Wilejka”. Październik 1934 – styczeń 1936 dowódca 86 pułku piechoty w Mołodecznie. Styczeń 1936 – wrzesień 1939 szef Oddziału I Sztabu Głównego WP. Pod jego kierownictwem został opracowany plan mobilizacyjny „W”. W kampanii wrześniowej 1939 pełnił służbę na stanowisku generalnego kwatermistrza – III zastępcy szefa Sztabu Naczelnego Wodza.
Po agresji ZSRR na Polskę przeszedł wraz ze sztabem Naczelnego Wodza granicę polsko-rumuńską. Zbiegł z internowania i przedostał się na Bliski Wschód. Początkowo w Ośrodku Zapasowym Samodzielnej Brygady Strzelców Karpackich w Palestynie. Wrzesień 1942 – sierpień 1943 dowódca Etapów Armii Polskiej na Wschodzie. Sierpień 1943 – luty 1944 dowódca Bazy i Etapów Armii Polskiej na Wschodzie. Luty 1944 – marzec 1945 Generalny Kwatermistrz Armii Polskiej na Wschodzie. Marzec 1945 – 1947 dowódca Jednostek Wojskowych na Środkowym Wschodzie. Z ramienia Ligi Niepodległości Polski wszedł do pozostającej w opozycji do Prezydenta RP Augusta Zaleskiego, utworzonej w 1954 roku Tymczasowej Rady Jedności Narodowej. Po przybyciu do Wielkiej Brytanii i demobilizacji osiadł w Londynie.
Od 24 kwietnia 1918 był mężem Zofii z Szumińskich.
Pochowany na cmentarzu Powązkowskim (kwatera 315a pod murem-1-4).

</doc>
<doc id="1036259" url="https://pl.wikipedia.org/wiki?curid=1036259" title="Wandów (Mariantów)">
Wandów (Mariantów)

Wandów – część wsi Mariantów w Polsce położona w województwie wielkopolskim, w powiecie tureckim, w gminie Władysławów.
W latach 1975–1998 miejscowość administracyjnie należała do województwa konińskiego.
Zobacz też: Wandów

</doc>
<doc id="1036264" url="https://pl.wikipedia.org/wiki?curid=1036264" title="Barbara Gordon">
Barbara Gordon



</doc>
<doc id="1036265" url="https://pl.wikipedia.org/wiki?curid=1036265" title="Bernhard Heitz">
Bernhard Heitz

Bp Bernhard Heitz (ur. 1 marca 1942 r. w Rosendahl, Niemcy) – biskup (zwierzchnik) Kościoła Starokatolickiego Austrii w latach 1994-2007. 
Bernhard Heitz w latach 1963-1970 odbywał w Trewirze studia Filozoficzne i Teologiczne. W latach 1972-1980 był nauczycielem na Collegium Josephinum Bonn. W 1969 r. przyjął święcenia kapłańskie w kościele rzymskokatolickim. Od 1981 r. kapłan w Kościele Starokatolickim w Niemczech. 18 grudnia 1994 r. został wybrany biskupem kościoła. 1 stycznia 2008 r. na stanowisku zwierzchnika kościoła Bernharda Heitza zastąpił bp dr Jan Ekemezie Okoro.

</doc>
<doc id="1036266" url="https://pl.wikipedia.org/wiki?curid=1036266" title="Crufts">
Crufts

Crufts – coroczna międzynarodowa wystawa psów rasowych, organizowana przez Kennel Club (UK), aktualnie (2007) przez cztery dni każdego marca na terenie National Exhibition Centre (NEC) w Birmingham, Wielka Brytania.
Jest to największa na świecie wystawa psów rasowych, odnotowana w Księdze rekordów Guinnessa.
Crufts składa się z kilku konkurencji trwających równocześnie. Główną konkurencją jest walka o tytuł Best in Show – najwyższe wyróżnienie dla psa i jego właściciela.
Historia.
Nazwa Crufts pochodzi od nazwiska założyciela, Karola Cruft.
Karol Cruft był pracownikiem firmy produkującej herbatniki dla psów. Jego praca, związana z podróżami zarówno po Wielkiej Brytanii, jak i poza jej granicami, zaowocowała kontaktami z właścicielami psów i przemyśleniami na temat wystaw tych zwierząt. W 1886 zorganizował pierwszy pokaz psów Crufts pod nazwą „Pierwszy Wielki Pokaz Teriera” („First Great Terrier Show”) – wystawa ta miała 57 klas i 600 występów. Pierwszy pokaz nazwany „Crufts” – „Największy Pokaz Psa Cruft” („Cruft’s Greatest Dog Show”) – został zorganizowany w 1891 roku w Royal Agricultural Hall, Islington, w 1891. Była to pierwsza wystawa, na której wszystkie rasy rywalizowały ze sobą podczas prawie 2.500 występów, w których wzięło udział około 2.000 psów.
Z końcem XIX wieku liczba występów wzrosła do 3000 psów z różnych europejskich krajów i Rosji, uzyskując patronat królewski. Była organizowana corocznie, zyskując rosnącą popularność do śmierci Karola Crufta w 1938 roku.
Wdowa po Karolu organizowała wystawę przez kolejne cztery lata, po czym, czując się niezdolna do sprostania wymogom wystawy, sprzedała prawa do „Crufta” brytyjskiemu Kennel Club, aby nie zaprzepaścić dorobku męża, zapewnić przyszłość i reputację wystawy.
W 1936 roku jubileuszowa wystawa („The Golden Jubilee Show”) obejmowała 10 650 występów psów 80 ras.
W 1948 roku po raz pierwszy wystawa została zorganizowana przez nowego właściciela w Londynie na terenie Olympii.
W 1955 roku w ramach wystawy po raz pierwszy zorganizowano Mistrzostwa w obedience (posłuszeństwie).
W 1959 roku, pomimo dużego wzrostu cen biletów, wystawa ustanowiła nowy światowy rekord – 13 211 zwiedzających.
W 1979 roku organizatorzy ze względu na znaczne zwiększenie liczby wystawców i zwiedzających zmuszeni byli do przeniesienia wystawy do centrum wystawowego Earls Court Exhibition Centre. Z tych samych względów czas trwania wystawy wydłużono do trzech dni (w 1982 roku), a następnie do czterech dni (od 1987 roku).
Od 1991 wystawa organizowana jest jako czterodniowa impreza w National Exhibition Centre w Birmingham.
Walka o tytuł Best in Show.
Crufts nie jest wystawą dostępną dla wszystkich – psy muszą zakwalifikować się poprzez jeden z następujących sposobów:
Psy rywalizują ze sobą w systemie hierarchicznym, rozpoczynając od walki w ramach tej samej rasy. Sędzia przyznaje kilka świadectw (tytułów), dochodząc do porównania o tytuł Zwycięzcy Rasy i Najlepszego Szczenięcia.
Psy mogą też rywalizować w klasach: weteranów, "Spec puppy", "Spec junior", "Spec yearling", "Post grad", "Mid limit", "Limit" i "Open". Każdy tytuł zwycięzcy klasy jest przyznawany raz dla psa i raz dla suki.
Zwycięzcy każdej rasy rywalizują o tytuł Zwycięzcy Grupy (w Wielkiej Brytanii jest ich siedem: Toys, Gundogs, Utility, Hounds, Working, Pastoral i Terriers). Siedmiu Zwycięzców Grup konkuruje o tytuł Best in Show i Reserwe Best in Show.

</doc>
<doc id="1036267" url="https://pl.wikipedia.org/wiki?curid=1036267" title="Emerytka (Mariantów)">
Emerytka (Mariantów)

Emerytka – nieoficjalna część wsi Mariantów w Polsce położona w województwie wielkopolskim, w powiecie tureckim, w gminie Władysławów.
W latach 1975–1998 miejscowość administracyjnie należała do województwa konińskiego.
Miejscowość znajduje się na obrzeżach Puszczy Genowefskiej.
Linki zewnętrzne.
Zobacz też: Emerytka

</doc>
<doc id="1036270" url="https://pl.wikipedia.org/wiki?curid=1036270" title="Alexandre de Langeron">
Alexandre de Langeron



</doc>
<doc id="1036271" url="https://pl.wikipedia.org/wiki?curid=1036271" title="Stosunek międzypiersiowy">
Stosunek międzypiersiowy

Stosunek międzypiersiowy, miłość hiszpańska – rodzaj aktywności seksualnej, polegającej na tym, że mężczyzna umieszcza członek w rowku międzypiersiowym partnerki i wykonuje ruchy frykcyjne pomiędzy ściśniętymi piersiami (zwykle w kierunku twarzy). W celu ułatwienia ruchów i osiągnięcia orgazmu można użyć nawilżacza. Forma taka dostarcza przyjemnych doznań dla obojga partnerów, u mężczyzny dochodzi do stymulacji członka, u kobiety zaś pobudzane są brodawki sutkowe. Stosunek międzypiersiowy jest ceniony przez mężczyzn, dla których fetyszem są piersi, lub przez kobiety, u których wiele stref erogennych znajduje się na piersiach. 
Stosunek międzypiersiowy bywa łączony z fellatio; wówczas trzon penisa znajduje się pomiędzy piersiami, żołądź pobudzana jest zaś ustami. Kobieta może również pieścić mosznę partnera w czasie stosunku międzypiersiowego.

</doc>
<doc id="1036272" url="https://pl.wikipedia.org/wiki?curid=1036272" title="Józef Drzewiecki (pułkownik)">
Józef Drzewiecki (pułkownik)

Józef Drzewiecki (ur. 7 marca 1772 w Juśkowicach, zm. 20 stycznia 1852) – poseł na Sejm Rzeczypospolitej w 1792, pułkownik w czasie insurekcji kościuszkowskiej, awansowany na wicebrygadiera, konspirator, żołnierz Legionów i Legii Naddunajskiej, od 1817 marszałek szlachty powiatu krzemienieckiego. Ojciec Karola i dziadek Stefana Drzewieckiego – pioniera żeglugi podwodnej. Pamiętnikarz i mówca.
Życiorys.
Syn Felicjana Rafała (podkomorzy krzemieniecki) i Anny z Błędowskich, urodzony 7 marca 1772 w Juśkowicach w powiecie krzemienieckim na Wołyniu. Ukończył, ze złotym medalem, naukę w szkołach w Krzemieńcu (rozpoczął ją już w roku 1780). W roku 1792 był już posłem na Sejm Rzeczypospolitej z Wołynia. W czasie wojny polsko-rosyjskiej w 1792 pełnił funkcję komisarza cywilno-wojskowego województwa wołyńskiego. W roku 1794, w czasie insurekcji kościuszkowskiej mianowany pułkownikiem milicji wołyńskiej, aresztowany w czerwcu w Galicji (po bitwie pod Szczekocinami) przez Austriaków i wydany Rosjanom, wkrótce wraca i przeprowadza zbiórkę ofiar pieniężnych na rzecz powstania. Awansowany (4 września 1794) na wicebrygadiera Wołyńskiej Brygady ukraińskiej Kawalerii Narodowej pod komendą Benedykta Kołyszki, i szefostwem Joachima Deniski. Pod Maciejowicami ponownie dostał się do niewoli (wywieziony do Taszan), wkrótce uwolniony przyczynia się do zwolnienia generałów Kamieńskiego, Kniaziewicza i Sierakowskiego.
Po upadku insurekcji w konspiracji we Lwowie (1795–1796), założył konspiracyjny patriotyczny "klub miejski" w Warszawie. W roku 1797 w Legionach (dotarł do nich przebywając długą drogę przez Wiedeń-Karlsbad-Lipsk-Zurych-Mestre-Passiniano) w sztabie w randze kapitana. W Rzymie działał w Radzie Gospodarczej I legii. Wraz z Kniaziewiczem uczestniczył w misji do Paryża celem przekazania Dyrektoriatowi zdobytych w kampanii 1799 roku (służył wówczas w 2. batalionie I legii) chorągwi armii neapolitańskiej. W latach 1799–1801 (przydział: 12 września 1799) w Legii Naddunajskiej, gdzie wraz z Kniaziewiczem i S. Fiszerem podali się do dymisji (Florencja: 10 czerwca 1801), po czym wrócił do kraju, oddając się gospodarce i oświacie. Współpracował z Tadeuszem Czackim i był kontynuatorem jego dzieła. Był także współzałożycielem Towarzystwa Handlu Czarnomorskiego (zał. 27 lipca 1802).
Od roku 1817 marszałek szlachty powiatu krzemienieckiego. Po upadku powstania listopadowego kurator podolski, a od roku 1839 marszałek szlachty powiatu hajsyńskiego, posiadał wieś Kunkę. Zwolennik ugody z Rosją i pracy organicznej.
Twórczość.
Autor m.in. pamiętników pt. "Pamiętniki... 1772-1851...", wyd. S. Pawlicki, Kraków 1891.
Ważniejsze utwory i mowy.
W okresie pobytu w legionach (1799–1801) prawdopodobnie układał także piosenki.

</doc>
<doc id="1036273" url="https://pl.wikipedia.org/wiki?curid=1036273" title="Gruszino">
Gruszino

Gruszino, Grušino (maced. Грушино) – wieś w północnej Macedonii Północnej, niedaleko stolicy tego kraju – Skopje.
Osada wchodzi w skład gminy Araczinowo.
Według stanu na 2002 rok wieś liczyła 1128 mieszkańców.

</doc>
<doc id="1036274" url="https://pl.wikipedia.org/wiki?curid=1036274" title="Iwan Inzow">
Iwan Inzow

Iwan Nikiticz Inzow (ros. Иван Никитич Инзов; ur. 1768, zm. 1845) – generał, rosyjski dowódca wojskowy podczas wojny 1812.
Był również tymczasowym generał-gubernatorem Nowej Rosji przez niecały rok, od lipca 1822 do 23 maja 1823. Między urzędowaniem generał-gubernatorów Alexandre’a Langerona i Michaiła Woroncowa. Kawaler Orderu Świętego Jerzego III i IV klasy.

</doc>
<doc id="1036275" url="https://pl.wikipedia.org/wiki?curid=1036275" title="I Wielkopolska Brygada Kawalerii Narodowej">
I Wielkopolska Brygada Kawalerii Narodowej



</doc>
<doc id="1036276" url="https://pl.wikipedia.org/wiki?curid=1036276" title="II Małopolska Brygada Kawalerii Narodowej">
II Małopolska Brygada Kawalerii Narodowej



</doc>
<doc id="1036277" url="https://pl.wikipedia.org/wiki?curid=1036277" title="Józefów (Kuny)">
Józefów (Kuny)

Józefów – wieś w Polsce położona w województwie wielkopolskim, w powiecie tureckim, w gminie Władysławów. Józefów należy do sołectwa Kuny i do parafii Kuny. W Józefowie mieszka niecałe 100 osób.
W latach 1975–1998 miejscowość administracyjnie należała do województwa konińskiego.

</doc>
<doc id="1036278" url="https://pl.wikipedia.org/wiki?curid=1036278" title="Mojanci (gmina Araczinowo)">
Mojanci (gmina Araczinowo)

Mojanci (maced. Мојанци) – wieś w północnej Macedonii Północnej, niedaleko stolicy tego kraju – Skopje. 
Osada wchodzi w skład gminy Araczinowo.
Według stanu na 2002 rok wieś zamieszkuje 2325 osób.

</doc>
<doc id="1036279" url="https://pl.wikipedia.org/wiki?curid=1036279" title="Cmentarz Miejski w Płocku">
Cmentarz Miejski w Płocku

Cmentarz rzymskokatolicki w Płocku – cmentarz założony w 1876 jako przedłużenie (założonego w 1780) cmentarza starego. Należy do parafii św. Bartłomieja, zajmuje powierzchnię 6,11 ha, ograniczoną ulicami Kobylińskiego, Miodową i Łukasiewicza. Cmentarz jest ogrodzony, zadbany.
W 1901 roku zbudowana została kaplica w stylu neogotyckim, której fundatorem był Stanisław Górnicki. W podziemiach kaplicy znajdują się groby rodzinne Górnickich.
Na cmentarzu, znajdują się grobowce wielu osób, których nazwiska trwale wpisały się na karty wielowiekowej historii miasta. Jest ich wiele, m.in. pochowani tu są:
Swoje groby symboliczne mają tu m.in.:
Są też grobowce rodzinne: Redlów, Pograzińskich, Więckowskich, Spoczyńskich, Płoskich, Sutkowskich, Kossobudzkich, Gutkowskich, Jędrzejewskich, Ligowskich, Broniewskich, Polakowskich i innych.
Cmentarz przy al. Kobylińskiego jest też wielką galerią rzeźby z XIX i XX wieku. Są tu dzieła takich rzeźbiarzy i kamieniarzy, jak: W. i J. Szyllingowie, A. Pruszyński, S. Kuza z Dobrzyńskiej, J. Marankiewicz, Mendakowski, J. Wojdyga, I. Unger, Trojanowski, J. Krawowski. Wiele pomników z żeliwa opracowanych przez I. Ungera wykonywała płocka odlewnia M. S. Sarna, wchodząca w skład Fabryki Maszyn i Narzędzi Rolniczych. Przy budowie grobowców stosowano różnego rodzaju materiały takie, jak: cegła, beton, piaskowiec, granit, lastriko. Cmentarz miejski należy do najstaranniej zadbanych i utrzymanych w mieście.
Cmentarz rzymskokatolicki jest o 86 lat młodszy od Warszawskich Powązek, natomiast płocki cmentarz rzymskokatolicki "Stary" jest o dziesięć lat od niego starszy, dlatego w Płocku przyjęła się lokalna nazwa cmentarza "Starego" – Płockie Powązki.

</doc>
<doc id="1036280" url="https://pl.wikipedia.org/wiki?curid=1036280" title="Orłanci">
Orłanci

Orłanci (maced. Орланци) – wieś w północnej Macedonii Północnej, niedaleko stolicy tego kraju – Skopje.
Osada wchodzi w skład gminy Araczinowo.
Według stanu na 2002 rok wieś liczyła 829 mieszkańców.

</doc>
<doc id="1036281" url="https://pl.wikipedia.org/wiki?curid=1036281" title="Zdolność obalająca">
Zdolność obalająca



</doc>
<doc id="1036284" url="https://pl.wikipedia.org/wiki?curid=1036284" title="Browar w Zwierzyńcu">
Browar w Zwierzyńcu

Browar w Zwierzyńcu – zabytkowy browar z początku XIX wieku mieszczący się w Zwierzyńcu. Właścicielem zakładu jest Skarb Państwa, a dzierżawcą – Perła – Browary Lubelskie.
Historia.
Browar Ordynacji Zamojskiej.
Browar w Zwierzyńcu został założony w ramach Ordynacji Zamojskiej przez Stanisława Kostkę Zamoyskiego na początku XIX wieku. Pierwsze budynki, do których należały: parterowy zakład piwowarski, piwnice, magazyny, bednarnia i wozownia zbudowano w latach 1805-1806 w miejscu dawnej rezydencji Zamoyskich. Pracami murarskimi kierował majster Grzegorz Szostakiewicz, a za uruchomienie produkcji piwa odpowiadał szkocki piwowar John McDonald. W latach 1806-1810 warzono w nim piwo angielskie typu porterowego.
W 1810 roku browar uległ pożarowi. Został jednak szybko odbudowany ze zniszczeń. W latach 1834-1836 dokonano jego rozbudowy i modernizacji. W tym czasie wyposażono go w maszynę parową, a w nowym skrzydle urządzono młyn do przemiału słodu.
Od lat 40 XIX wieku zakład był wydzierżawiany przez Ordynację Zamojską. W latach 1866-1878 zawiesił działalność. Większość jego wyposażenia sprzedano. W 1878 roku po kolejnej rozbudowie i zakupie nowego sprzętu uruchomiono na nowo.
W okresie I wojny światowej zakład został zniszczony i na krótko zaprzestał działalności. Wznowił ją po 1922 roku. W okresie międzywojennym rodzina Zamoyskich podjęła się promocji browaru i dystrybucji produkowanego w nim piwa na terenie całej Polski. W tym celu między innymi w 1929 roku Maurycy Zamoyski zlecił malarzowi Wojciechowi Kossakowi wykonanie projektu plakatu reklamowego przedstawiającego żołnierza i opatrzony hasłem: "Pijcie piwo browaru. Zwierzyniec nad Wieprzem Ordynacji Zamoyskiej".
Po odbudowie w latach 20 XX wieku zakład był wyposażony w dwie maszyny parowe, trzy silniki elektryczne, jedną prądnicę i dwa kotły niskiego ciśnienia. Wybudowano na jego terenie stację kolei wąskotorowej, która łączyła go z tartakiem i fabryką wyrobów drzewnych.
W latach 1939-1944 browar znajdował się pod zarządem niemieckim.
Browar państwowy.
Po II wojnie światowej i likwidacji ordynacji browar został znacjonalizowany. Początkowo funkcjonował pod zarządem spółdzielni rolniczej Samopomoc Chłopska w Zwierzyńcu. W 1950 roku przeszedł w posiadanie Zwierzynieckich Zakładów Piwowarsko-Słodowniczych, które miały browary w Zwierzyńcu i Zamościu oraz hurtownie piwa w Zamościu i Biłgoraju. W kolejnych latach wielokrotnie modernizowano wyposażenie browaru i po raz kolejny go rozbudowywano. Między innymi w 1975 roku zbudowano nową kotłownię.
W 1970 roku browar w Zwierzyńcu i jego filie zostały połączone z Zakładami Piwowarskimi w Lublinie, pod których zarządem był do początku lat 90. XX wieku. W latach 80. XX wieku uruchomiono przy browarze nową rozlewnię piwa, a także przeprowadzono remont generalny głównego budynku.
Browar w dzierżawie Perły.
Po restrukturyzacji polskiego przemysłu piwowarskiego dzierżawcą browaru w Zwierzyńcu były w latach 1992-2010 kolejno spółki Zakłady Piwowarskie w Lublinie i Perła – Browary Lubelskie.
W 2008 roku firma Perła – Browary Lubelskie po przedłużeniu umowy dzierżawy zakładu do 2033 roku wstrzymała produkcję piwa w browarze i przeniosła ją do browaru w Lublinie. Od tego czasu w zakładzie czynna była jedynie rozlewnia. Sprawa nagłego zaprzestania produkcji piwa w browarze i zwolnienia części pracowników stała się w 2009 roku powodem kontroli Najwyższej Izby Kontroli. Śledztwo wykazało rażące naruszenie w 2008 roku zasad prawnych na jakich powinien być wydzierżawiany obiekt należący do Skarbu Państwa. W 2010 roku spółka Perła – Browary Lubelskie wycofała się z dalszej dzierżawy browaru. Zdemontowano większość wyposażenia zakładu, które trafiło do Lublina.
W 2011 roku odbył się przetarg, który wyłonił nowego dzierżawcę zakładu. Zgodnie z umową zawartą ze starostwem powiatowym dzierżawca miał wznowić produkcję w ciągu jednego roku. Zwycięzca procedury nie wywiązał się jednak z umowy i rozpisano w 2012 roku nowy przetarg. Po jego zakończeniu dzierżawcą zakładu została ponownie firma Perła – Browary Lubelskie.
Od kilkunastu lat starania o odzyskanie browaru w Zwierzyńcu prowadzi rodzina Zamoyskich.
Opis browaru.
Kompleks browaru w Zwierzyńcu składa się z dwóch części przedzielonych ulicą Browarną. Tzw. "stary browar" to przede wszystkim pochodzący z XIX wieku zabytkowy budynek główny w kształcie podkowy. Jest to trzykondygnacyjny, boniowany, otynkowany i nakryty blaszanym dachem dwuspadowym budynek produkcyjny. Znajduje się w nim m.in. dawna fermentownia z otwartymi kadziami i stara warzelnia o wybiciu 140 hl. Od frontu do budynku głównego przylega niesymetrycznie magazyn słodu (dawna słodownia wieżowa i suszarnia). Z tyłu z kolei znajduje się wybudowana w latach 70. XX wieku kotłownia. Z budynkiem głównym sąsiadują jeszcze: dawna remiza, kilka budynków gospodarczych i warsztatów. Najbardziej charakterystycznym z nich jest zabytkowa portiernia przy bramie głównej.
Naprzeciwko budynku głównego, po drugiej stronie ulicy Browarnej, znajduje się tzw. "nowy browar". Jest to zespół obiektów przemysłowych wzniesionych w okresie ostatniej modernizacji i rozbudowy zakładu piwowarskiego w Zwierzyńcu (lata 60., 70. i 80. XX wieku). Do 2010 roku mieściły się tam działy produkcyjne leżakownia i rozlewnia. W 2013 roku w budynkach tych została zamontowana nowa linia produkcyjna browaru o wydajności 34 000 hl rocznie. Nowe wyposażenie (warzelnię, unitanki) dostarczyła czeska firma Destila.
Na terenie kompleksu browaru w Zwierzyńcu poza budynkami przemysłowymi i gospodarczymi znajduje się również kilka domów mieszkalnych (w tym m.in. zabytkowa willa "Borowianka") oraz hydrofornia ze studnią głębinową.
Letnia Akademia Filmowa.
Od 2000 roku w okresie wakacyjnym na dziedzińcu przed budynkiem głównym browaru rokrocznie odbywa się impreza plenerowa będąca częścią Letniej Akademii Filmowej.

</doc>
<doc id="1036285" url="https://pl.wikipedia.org/wiki?curid=1036285" title="Andrzej Rinkel">
Andrzej Rinkel

abp dr h.c. Andrzej Rinkel ("wł. Andreas Rinkel") (ur. 10 stycznia 1889 w Ouderkerk nad Amstel, zm. 25 marca 1979 r. w Utrechcie, Holandia) – starokatolicki arcybiskup Utrechtu w latach 1937-1970, były zwierzchnik Kościoła Starokatolickiego w Holandii, przewodniczący Unii Utrechckiej Kościołów Starokatolickich.
Życiorys.
Andrzej Rinkel urodził się w ubogiej i wielodzietnej rodzinie. Uczęszczał do szkoły powszechnej w Nieuwer-Amstel, gdzie jego ojciec prowadził piekarnię. W 1899 roku rodzina przeniosła się do Amsterdamu. Od 1902 roku uczył się w Seminarium Duchownym Kościoła Starokatolickiego, które ukończył w 1911 roku. W dniu 25 stycznia 1914 roku przyjął święcenia w kaplicy seminaryjnej w Amersfoort, trzy miesiące potem został mianowany proboszczem w Enkhuizen (pracował tam do 1920 roku). Po likwidacji celibatu w Kościele Starokatolickim w Holandii w 1923 roku poślubił swoją gospodynię Annę Cornelię van Nus. W roku 1939 otrzymał tytuł doktora honoris causa Uniwersytetu w Bernie, a w 1966 roku – doktora teologii honoris causa General Theological Seminary w Nowym Jorku.
W lutym 1937 roku gdy zmarł abp Franciszek Kenninck, Andrzej Rinkel został wybrany na biskupa archidiecezji utrechckiej, a następnie konsekrowany w katedrze św. Gertrudy. W 1970 roku przeszedł na emeryturę i był pierwszym arcybiskupem Utrechtu, który nie sprawował swojego urzędu dożywotnio. W 1979 roku biskup Rinkel zmarł w wieku dziewięćdziesięciu lat.

</doc>
<doc id="1036294" url="https://pl.wikipedia.org/wiki?curid=1036294" title="GMD">
GMD



</doc>
<doc id="1036296" url="https://pl.wikipedia.org/wiki?curid=1036296" title="Przełom odziedziczony">
Przełom odziedziczony

Przełom odziedziczony (przełom epigeniczny) – odcinek doliny rzecznej przecinający ciąg moreny czołowej w miejscu występowania rzeki lodowcowej. Odcinek ten, po deglacjacji, jest wykorzystywany przez normalną rzekę, płynącą w kierunku przeciwnym niż płynęła rzeka lodowcowa (np. Poznański Przełom Warty).

</doc>
<doc id="1036298" url="https://pl.wikipedia.org/wiki?curid=1036298" title="Nowo Seło (ujednoznacznienie)">
Nowo Seło (ujednoznacznienie)

Miejscowości w Macedonii Północnej

</doc>
<doc id="1036300" url="https://pl.wikipedia.org/wiki?curid=1036300" title="Zdrojki (Turek)">
Zdrojki (Turek)

Zdrojki – osiedle (dawna wieś) na północnym obszarze administracyjnym miasta Turek w Polsce położone w województwie wielkopolskim, w powiecie tureckim.
W latach 1975–1998 miejscowość należała administracyjnie do województwa konińskiego.
Na osiedlu Zdrojki znajduje się siedziba Nadleśnictwa Turek.

</doc>
<doc id="1036303" url="https://pl.wikipedia.org/wiki?curid=1036303" title="Antoine-Henri Jomini">
Antoine-Henri Jomini

Antoine-Henri Jomini (ur. 6 marca 1779 w Payerne, Szwajcaria; zm. 24 marca 1869 w Passy pod Paryżem) – baron, teoretyk wojenny, generał.
W 1804 wstąpił do armii francuskiej i poznał Napoleona Bonapartego. Dzięki swojej wiedzy z historii wojskowości umiał przewidzieć zachowania przeciwnika. Szybko awansował do stopnia generała brygady. Brał udział w wyprawie na Rosję w 1812 (którą uważał za nie do wygrania). Organizował logistykę podczas bitew pod Smoleńskiem i nad Berezyną. Był szefem sztabu marszałka Michela Neya podczas bitew pod Lützen i pod Budziszynem. Za jego wkład Ney złożył wniosek o awans do rangi generała majora. Wniosek został jednak odrzucony przez marszałka Berthiera. 
Jomini, niezadowolony z malejących szans rozwoju kariery, przyjął podczas wyprawy w 1813 ofertę cara Aleksandra I i zaczął służbę dla Rosji. Zainicjował tu powstanie Szkoły Wojskowej w St. Petersburgu, doradzał carowi Mikołajowi I podczas wojny z Turcją.
Jomini stworzył ponad 30 dzieł o tematyce wojskowej.

</doc>
<doc id="1036304" url="https://pl.wikipedia.org/wiki?curid=1036304" title="Andrzej Wydrzyński">
Andrzej Wydrzyński

Andrzej Wydrzyński (pseudonimy Artur Morena, Mike W. Kerrigan; ur. 1 grudnia 1921 w Czarnokonieckiej Woli w województwie tarnopolskim, powiat Kopyczyńce (obecnie obwód tarnopolski), zm. 13 lipca 1992 w Warszawie) – polski pisarz, publicysta i reżyser teatralny.
Życiorys.
Studiował filologię polską oraz filozofię na Uniwersytecie Jana Kazimierza we Lwowie. Jako publicysta debiutował w 1939 roku.
W czasie II wojny światowej był więziony w obozach koncentracyjnych. Po 1945 osiadł na Górnym Śląsku. Odbył studia reżyserskie. Pracował m.in. jako kierownik literacki Teatru im. Stanisława Wyspiańskiego w Katowicach. Inscenizował również słuchowiska radiowe, spektakle teatralne i telewizyjne.
Pod pseudonimami Artur Morena lub Mike W. Kerrigan wydał także kilka powieści sensacyjnych, wojennych oraz typowych kryminałów z gatunku "polskiej powieści milicyjnej". Dwie z tych powieści zostały zekranizowane, a Wydrzyński był autorem scenariuszy obu filmów.

</doc>
<doc id="1036305" url="https://pl.wikipedia.org/wiki?curid=1036305" title="Antione Henri Jomini">
Antione Henri Jomini



</doc>
<doc id="1036306" url="https://pl.wikipedia.org/wiki?curid=1036306" title="Artur Morena">
Artur Morena



</doc>
<doc id="1036307" url="https://pl.wikipedia.org/wiki?curid=1036307" title="Bracia Pâris">
Bracia Pâris

Bracia Pâris – rodzina potężnych i wpływowych finansistów we Francji w pierwszej połowie XVIII wieku. Uczestniczyli w systemie ekonomicznym, który wymyślił Szkot John Law. Do rodu należeli:

</doc>
<doc id="1036310" url="https://pl.wikipedia.org/wiki?curid=1036310" title="Reczica">
Reczica



</doc>
<doc id="1036311" url="https://pl.wikipedia.org/wiki?curid=1036311" title="Poduchowne (Turek)">
Poduchowne (Turek)

Poduchowne – część miasta Turek w Polsce położonego w województwie wielkopolskim, w powiecie tureckim. Obecnie także nazwa ulicy i nieoficjalnie nazwa osiedla położonego przy niej, leży w południowo-zachodniej części miasta, dawna wieś.
W latach 1975–1998 miejscowość należała administracyjnie do województwa konińskiego.

</doc>
<doc id="1036313" url="https://pl.wikipedia.org/wiki?curid=1036313" title="…But Seriously">
…But Seriously

…But Seriously – czwarty album studyjny Phila Collinsa. Wydany w dwóch wersjach, dostępnej w większości krajów i specjalnej japońskiej, różniącej się kolejnością utworów i zawierającej dwie dodatkowe piosenki „Saturday Night And Sunday Morning” i „Heat on the Street”.
Tematyka albumu, zgodnie z tytułem, jest poważniejsza niż poprzednich płyt Collinsa. Występują piosenki poruszające poważne problemy społeczne („Another Day in Paradise”).
Album stał się numerem jeden w Wielkiej Brytanii i USA, a także trzecią (Wielka Brytania) i drugą (USA) najlepiej sprzedającą się płytą roku. „Another Day in Paradise” został siódmym (i ostatnim) utworem Collinsa, który zdobył pierwsze miejsce na liście przebojów Billboardu.
W czasopiśmie branżowym "Teraz Rock" wystawiono płycie ocenę 5 na 5.
Lista utworów.
Jeśli nie jest zapisane inaczej, piosenkę napisał Collins.

</doc>
<doc id="1036317" url="https://pl.wikipedia.org/wiki?curid=1036317" title="Lekcja tanga">
Lekcja tanga

Lekcja tanga (ang. "The Tango Lesson") – film fabularny z 1997 roku w reżyserii Sally Potter.
Bohaterką jest reżyserka zafascynowana tańcem Pablo Veróna. Film jest w połowie autobiograficzną opowieścią o tangu argentyńskim i roli mężczyzny i kobiety w tańcu i w życiu. Grany jest przez Potter i Veróna. 
Jest to jeden z kultowych filmów wśród tancerzy tanga argentyńskiego.
W filmie występuje też Gustavo Naveira.

</doc>
<doc id="1036320" url="https://pl.wikipedia.org/wiki?curid=1036320" title="Szadowskie Góry">
Szadowskie Góry

Szadowskie Góry – wieś w Polsce położona w województwie wielkopolskim, w powiecie tureckim, w gminie Turek.
W latach 1975–1998 miejscowość administracyjnie należała do województwa konińskiego.
Miejscowość znajduje się na terenie Puszczy Genowefskiej.

</doc>
<doc id="1036324" url="https://pl.wikipedia.org/wiki?curid=1036324" title="Paweł Simplicjan">
Paweł Simplicjan

Paweł Simplicjan (Symplicjan), Paweł Simplicjan Prasneus (ur. ok. 1577 w Przasnyszu – zm. 1646 w Pułtusku), ksiądz, teolog, poeta.
Pochodził z Przasnysza, w 1601 był już księdzem. Przez pewien czas przebywał w Krakowie, następnie osiadł w Pułtusku, gdzie został spowiednikiem zakonnic oraz altarystą w kolegiacie. Utwory poetyckie przesycone obrazami agonii, śmierci, rozkładu. Najważniejsze dzieła: "Szafarnia obroków duchownych" (prawdopodobnie z 1599), "Manelle Duchowne albo Porządek żywota Chrześcijańskiego..." (1601), "O dobrej i szczęśliwej śmierci" (1608), "Perła droga, to jest Żywot chrześcijański..." (1611), "Środki zbawienne do życia pobożnego i wiersz o różnicy życia światowego" (1645), "Wizerunek człowieka umierającego".

</doc>
<doc id="1036327" url="https://pl.wikipedia.org/wiki?curid=1036327" title="Marian Smoleński">
Marian Smoleński



</doc>
<doc id="1036328" url="https://pl.wikipedia.org/wiki?curid=1036328" title="Park Narodowy Timanfaya">
Park Narodowy Timanfaya

Park Narodowy Timanfaya (hiszp. "Parque Nacional de Timanfaya") – hiszpański park narodowy, znajdujący się na wyspie Lanzarote, w archipelagu Wysp Kanaryjskich, powstały na terenach wulkanicznych, który swój obecny wygląd zawdzięcza potężnej erupcji w latach 1730 do 1736. W tym okresie codziennie przez 6 lat z około 300 kraterów znajdujących się na tym obszarze, wypływało około 48 mln3 lawy. Do kolejnej erupcji doszło jeszcze w 1824. W sumie park narodowy zajmuje 51,07 km2. Alternatywna nazwa parku to Góry Ognia ("Montañas del Fuego").
Do chwili obecnej w Timanfaya można poczuć wulkaniczny charakter wyspy – kamienie znajdujące się kilka centymetrów pod ziemią mają do 100 °C, a na głębokości 10 metrów temperatura dochodzi do 600 °C. Personel parku udowadnia prawdziwość powyższych pomiarów, organizując pokazy polegające na wrzucaniu do dołów w ziemi suchych gałęzi, które natychmiast się zapalają, czy wlewając wodę do szczelin w ziemi, które natychmiast zagotowana wybucha na kształt gejzera.
Na jednym z wulkanicznych stożków znajduje się punkt widokowy, który został zaprojektowany przez Césara Manrique oraz restauracja "El Diablo", która serwuje dania z grilla ogrzewanego przez ciepło wulkaniczne. Po terenie parku organizowane są objazdowe autokarowe wycieczki tzw. "Ruta de los Volcanes".
W 1993 UNESCO uznało teren parku za rezerwat biosfery.

</doc>
<doc id="1036329" url="https://pl.wikipedia.org/wiki?curid=1036329" title="Cmentarz garnizonowy w Płocku">
Cmentarz garnizonowy w Płocku

Cmentarz Garnizonowy w Płocku – cmentarz wojskowy znajdujący się w Płocku przy ul. Norbertańskiej 25. 
Historia i architektura.
Nekropolia zajmuje powierzchnię 0,70 ha, jest ogrodzona murem, zadbana i utrzymana w porządku. Posiada drogi gruntowe i asfaltowe. Znajduje się na niej ponad 50 mogił pojedynczych i mogiły zbiorowe. Założona została w końcu XIX wieku przez Rosjan.
W latach 1914–1918 był miejscem, gdzie Niemcy grzebali żołnierzy wszystkich armii. Po zajęciu miasta pochowali tutaj około pięćdziesięciu swoich żołnierzy, którzy zmarli z ran w płockich szpitalach po bitwie przasnyskiej. Z tego okresu zachował się częściowo zniszczony (po 1945) pomnik z białego marmuru wykonany przez Niemców. Został on poddany renowacji i wzmocnieniu w 2012. W pobliżu bramy głównej znajduje się zbiorowa mogiła, w której złożono prochy poległych obrońców Płocka z 1920. Na pamiątkowej płycie znajduje się napis: "Bohaterom poległym za wolność Ojczyzny – 18 VIII 20".
Dużą wartość artystyczną przedstawiają groby oficerów carskich, w tym trzech generałów, kilku pułkowników i oficerów, wykonane z granitu bądź z żeliwa i zachowane w dość dobrym stanie. W najstarszym z oznaczonych grobów znajdują się prochy wachmistrza Pułku Ukraińskiego w Płocku Skubajewa, zmarłego w 1902. W wielu grobach spoczywają prochy żołnierzy i oficerów 4 PSK i 8 PAL, jak również żołnierzy z innych jednostek poległych w walkach 1939. 
W 1986 roku zmodernizowano i wyremontowano ogrodzenie oraz bramę, przy której umieszczono tablicę z napisem: "Cmentarz 1914–1939" i dwa stylizowane miecze.

</doc>
<doc id="1036332" url="https://pl.wikipedia.org/wiki?curid=1036332" title="Ballistic Missile Defense">
Ballistic Missile Defense

Ballistic Missile Defense (BMD) (System Obrony Antybalistycznej) – amerykański wielowarstwowy system obrony antybalistycznej w trakcie rozwoju, pomyślany przeciwko rakietowym pociskom balistycznym krótkiego (SRBM), średniego (MRBM), pośredniego (IRBM) oraz dalekiego (ICBM) zasięgu. Według zamierzeń Stanów Zjednoczonych oraz wynikających z dotychczasowego kształtu i planów systemu na przyszłość możliwości technicznych, BMD objąć ma ochroną antybalistyczną Amerykę Północną, terytorium europejskich członków NATO, Izrael, Koreę Południową oraz Japonię.
BMD jest systemem przewidzianym na wiele lat rozwoju, wykorzystującym wszystkie możliwe dziś do zastosowania technologie oraz rysujące się w tym zakresie perspektywy na przyszłość. Z założenia wielowarstwowy, wykorzystywać ma bazujące na lądzie i w morzu, aktualne i przyszłe środki zwalczania pocisków balistycznych zdolnych do przenoszenia broni masowej zagłady.
Idea obrony antybalistycznej.
Od momentu zakończenia prac nad bombą atomową w ramach projektu Manhattan, a zwłaszcza wobec wojskowo-politycznych efektów użycia bomby „A” nad terytorium Japonii w sierpniu 1945 roku, przy jednoczesnym braku tego rodzaju broni w arsenałach innych państw – Stany Zjednoczone czuły się bezpieczne. Owo poczucie bezpieczeństwa USA straciły 29 sierpnia 1949, po dokonaniu przez Związek Radziecki pierwszej próbnej eksplozji radzieckiej bomby atomowej.
Wobec trwającej właśnie zimnej wojny, stan zagrożenia w świadomości Amerykanów urósł wręcz do paranoiczno-histerycznych rozmiarów po 4 października 1957 roku, kiedy to Związek Radziecki wystrzelił na orbitę pierwszego sztucznego satelitę Ziemi – Sputnik 1, dowodząc tym samym, że terytorium USA jest w zasięgu uzbrojonych w głowice jądrowe radzieckich pocisków międzykontynentalnych. Na zbiorową wyobraźnię społeczeństwa amerykańskiego bardzo silnie oddziaływał fakt, że krążący nad głowami radziecki "Sputnik", który wydaje z siebie jedynie krótki sygnał "bip-bip", mógłby być uzbrojony w głowice nuklearne.
Dzięki rozwojowi technologii atomowych i rakietowych, a zwłaszcza liczby głowic jądrowych w posiadaniu każdej ze stron, w ciągu następnych lat wrogie sobie obozy polityczno-wojskowe rozwinęły doktrynę Wzajemnego Gwarantowanego Zniszczenia (ang. "Mutual Assured Destruction" – "MAD") – przez blisko pięćdziesiąt lat skutecznie powstrzymującą przed dokonaniem pierwszego uderzenia jądrowego. Przez cały ten okres, zarówno w USA, jak i w ZSRR żywe były jednak idee wynalezienia środków obrony przeciwko uderzeniom rakietowo-jądrowym, zwłaszcza wobec podnoszących się głosów, że osiągnięta dzięki MAD "równowaga strachu" jest bardzo chwiejna i krucha, a przy spełnieniu pewnych warunków, możliwe jest wygranie wojny nuklearnej. Przeciwnicy MAD podnosili także, że w kwestiach tak istotnych jak życie całych narodów, nie można polegać na rzeczach tak zawodnych jak ludzki rozsądek czy chociażby zdrowie psychiczne, nie mówiąc już o ryzyku konfliktu jądrowego wywołanego przypadkiem, nieporozumieniem, czy chociażby ludzkim błędem. Obydwa państwa-liderzy NATO i Układu Warszawskiego, obok rozwoju broni rakietowej i nuklearnej rozwijały systemy antybalistyczne, które zostały ograniczone dopiero 26 maja 1972 r. na mocy Traktatu ABM (ang. "Anti-Ballistic Missile Defense Treaty")
O niebezpodstawności takiego toku rozumowania, świadczy chociażby zdarzenie z 25 stycznia 1995 roku, kiedy już po zakończeniu "zimnej wojny" świat znalazł się bardzo blisko nuklearnej zagłady. Rosyjskie stacje radiolokacyjne namierzyły podejrzany obiekt startujący z okolic Norwegii. Obsługa baz radiolokacyjnych powiadomiła dowództwo o zbliżaniu się w kierunku granicy rosyjskiej niezidentyfikowanej rakiety. Po kilku minutach wiadomość ta dotarła do prezydenta Rosji Borysa Jelcyna. Uruchomiona została "nuklearna teczka", a prezydent pośpiesznie konferował z doradcami. Na radarach wciąż poruszał się niezidentyfikowany obiekt. Zostały minuty do podjęcia ostatecznej decyzji o odpaleniu rakiet nuklearnych. Prawie w ostatniej chwili stacje radiolokacyjne poinformowały, iż tajemniczy obiekt nie leci w kierunku Rosji, a kieruje się gdzieś nad morze. Rosyjskie rakiety nie zostały wystrzelone. Po jakimś czasie okazało się, że obiekt ów był rakietą przenoszącą amerykańską sondę badawczą, która miała zbadać zorzę polarną. Informacja o planowanym wystrzeleniu tej sondy zostały przekazane Rosjanom, ale gdzieś zaginęła. Świat w ostatniej chwili uniknął przez nikogo niezawinionej katastrofy.
Około 40 lat temu organizacja "Physicians for Social Responsibility" opublikowała w "New England Journal of Medicine" opis skutków hipotetycznego wybuchu bomby termojądrowej o mocy 20 megaton w dużej aglomeracji miejskiej.
W wyniku eksplozji wielostopniowej bomby atomowej o mocy 20 MT, kula ognia ("fireball") ogarnie obszar w odległości 3,2 km w każdym kierunku od punktu detonacji "ground zero". W odległości do 6,4 kilometra, podmuch powietrza spowoduje skokowy wzrost ciśnienia do 4,53 kg na cm² zaś prędkość wiatru przekroczy 1040 km/h. Spowoduje to zdruzgotanie nawet ukrytych pod ziemia schronów przeciwbombowych. Na dystansie 26,6 km od miejsca detonacji, rozszerzająca się fala cieplna zdolna będzie do zapalenia wszystkich palnych materiałów na swej drodze – domów, ubrań, roślin, paliw itp, wzniecając setki tysięcy pożarów, zaś siła wiatru na tym obszarze przekroczy prędkość 160 km/h, co zamieni pożary w ogromną burzę ogniową i rozniesie ja na odległość 48 km, o łącznym obszarze 1280 km². Szacunki ofiar w ludziach dla 2,8-milionowej strefy metropolitalnej wielkości San Diego wynoszą ok. 1 miliona zabitych osób w ciągu kilku minut i 500 tys. rannych od uderzeń niesionych wiatrem płonących szczątków, ciężko poparzonych, z utrata słuchu, wzroku, czy też spowodowanym olbrzymim ciśnieniem powietrza pęknięciem płuc.
W trakcie zimnej wojny, doktryna wzajemnego gwarantowanego zniszczenia (MAD) miała zapobiegać wzajemnemu atakowi Związku Radzieckiego i Stanów Zjednoczonych. Koncepcja ta oparta była na założeniu racjonalności i odpowiedzialności przywódców, którzy własnym atakiem nie sprowokują niewyobrażalnych strat, a być może nawet zagłady własnego narodu. Wraz jednak z końcem zimnej wojny i upadkiem żelaznej kurtyny, sytuacja zmieniła się w ten sposób, iż 8 kolejnych państw dokonało już prób atomowych, a nad opracowaniem tego typu broni pracuje już co najmniej 25 kolejnych krajów. Wraz ze wzrastającą dostępnością broni jądrowej zasada racjonalności stopniowo traci swój walor uwiarygadniający potencjalnego przeciwnika, gdyż w większej grupie istnieje też większe ryzyko nieobliczalności przywódców. Nie bez znaczenia też jest fakt, iż MAD "de facto" zezwala państwom silniejszym dokonać konwencjonalnego ataku na państwa mniejsze – wobec pewności, iż nie chcąc ryzykować starcia jądrowego, państwo równie silne nie włączy się do konfliktu konwencjonalnego w obronie słabszego.
Historyczne programy obrony antybalistycznej.
Zasadniczo, rozwój amerykańskiego systemu obrony antybalistycznej, podzielić można na kilka podstawowych etapów, przy czym koniec któregokolwiek nie przerywa prac nad systemami balistycznymi w całości, lecz przynajmniej w bardzo okrojonej, kadłubowej formie badania naukowe i konstrukcyjne są kontynuowane, aż do oficjalnego ogłoszenia nowego programu:
Sentinel.
Wywołany efektem psychologicznym radzieckiego Sputnika pierwszy program antybalistyczny oparty na pociskach rakietowych Nike-Zeus. Opracowano wówczas system rakiet dalekiego zasięgu Nike-Zeus, zdolnych w założeniu niszczyć nadlatujące nad Stany Zjednoczone radzieckie pociski balistyczne dalekiego zasięgu ICBM, które dzięki wyposażeniu ich w głowice atomowe stawiać miały na drodze ICBM zaporę ogniową (ang. "firewall") w stratosferze. Program Nike-Zeus z jednej strony, spotkał się ze – skądinąd słusznymi w owym czasie – tezami prezydenta Johna F. Kennedy’ego z drugiej, o amerykańskim zapóźnieniu w technologiach rakietowych ("missile gap"). W 1966 r. opracowano program Sentinel przewidujący rozmieszczenie systemów antybalistycznych w pobliżu wielkich miast. Powstać miało dwadzieścia pięć baz pocisków zaopatrzonych w pociski z głowicą nuklearną, zdolne niszczyć wrogie pociski ICBM w górnych warstwach atmosfery. Wbrew oczekiwaniom jednak, reakcja ludności na tego rodzaju program była skrajnie negatywna. Większość społeczeństwa nie wyobrażała sobie bowiem życia w bezpośrednim sąsiedztwie baz pocisków z głowicami nuklearnymi. Spowodowało to istotna modyfikację założeń systemu antybalistycznego i wprowadzenie systemu "Safeguard".
Safeguard.
W związku z brakiem zgody społecznej na instalacje baz systemu Nike-Zeus w pobliżu wielkich miast, zdecydowano się na zmianę strategicznego celu obrony, roztaczając ochronę nad bazami amerykańskich rakiet ICBM za pomocą systemu Safeguard.
Ten dwuwarstwowy system oparty na rakietach dalekiego zasięgu Spartan oraz krótkiego – Sprint, zainstalowano w Nekoma w Dakocie Północnej, z odrębnym radarem dalekiego zasięgu w pobliżu Cavalier w tym samym stanie. Był to jedyny działający system antybalistyczny który kiedykolwiek zainstalowano na terytorium USA. Jego zadaniem była ochrona silosów pocisków ICBM Minuteman w pobliżu Grand Forks w Dakocie Północnej – podobnie jak system Nike-Zeus – za pomocą głowic nuklearnych. W związku z wysokimi kosztami oraz podkopaniem kondycji finansowej USA przez tocząca się właśnie wojnę wietnamską system ten działał zaledwie kilka miesięcy. W tym samym czasie, w ZSRR żadne reakcje społeczeństwa nie przeszkadzały budowie silosów i instalacji wokół Moskwy w ramach moskiewskiego systemu ABM.
Rozpoczęte w 1969 roku rozmowy SALT (ang. "Strategic Arms Limitation Talks") doprowadzają w końcu do zawarcia w 1972 r. układu ABM ograniczającego rozwój broni antybalistycznych oraz limitującego liczbę baz pocisków antyrakietowych do dwóch. "„...Ale, podczas gdy Amerykanie rezygnują w 1976 r. ze swojego programu ze względów podyktowanych polityką wewnętrzną, stanem budżetu i niską techniczną skutecznością systemu, instalacje rozmieszczone wokół Moskwy, choć niezbyt sprawne, nadal funkcjonują. Pierwszy antyrakietowy wyścig kończy się zatem porażką Stanów Zjednoczonych. Amerykański sekretarz obrony, który musi podjąć decyzję o anulowaniu programu „Safeguard”, to młody Donald Rumsfeld. Od tej pory zadania ofensywne, w tym ulepszanie pocisków międzykontynentalnych, ze zrozumiałych względów odsuwają zadania defensywne na dalszy plan. Uśpienie projektu obrony rakietowej potrwa jednak tylko do 23 marca 1983 r...”"
SDI.
Przez następne lata, Armia Stanów Zjednoczonych podejmowała wysiłki zmierzające do skonstruowania systemu antybalistycznego, który obyłby się bez konieczności stosowania głowic jądrowych nad własnym terytorium, jednakże bez efektu. W tym czasie Związek Radziecki intensywnie rozwijał ofensywne bronie balistyczne, w tym typu ICBM. Doszło wręcz do tego, że wielu analityków twierdziło iż ZSRR posiada tak znaczną przewagę w ofensywnych broniach jądrowych nad USA, że byłby w stanie pokusić się o zadanie pierwszego atomowego ciosu, z tak obezwładniająca siłą, że Stanom Zjednoczonym nie wystarczyłoby środków na skuteczna odpowiedź. Oznaczało to możliwość rozpoczęcia wojny nuklearnej z szansami na jej przetrwanie. Ta groźba stanowiła podstawę do działań podjętych przez Kolegium Połączonych Szefów Sztabów, które w 1983 r. przekonało Prezydenta Reagana do położenia silnego nacisku na stworzenie strategicznego systemu obrony rakietowej.
23 marca 1983 roku Prezydent Reagan występując z telewizyjnym Orędziem do Narodu ogłosił rozpoczęcie prac nad strategicznym systemem antybalistycznym, mającym chronić USA przed zmasowanym uderzeniem jądrowym ze strony ZSRR. W przemówieniu zawarł też retoryczne pytanie, które wstrząsnęło Ameryką Czyż nie byłoby lepiej ratować życie ludzi, zamiast mścić ich śmierć? Po przystąpieniu do prac nad systemem, ustalono, że będzie nosił nazwę Inicjatywa Obrony Strategicznej ("Strategic Defense Initiative" – SDI) i składać się będzie z następujących elementów:
Ten kompleksowy, wielowarstwowy system zmierzał do zapewnienia zwalczania wrogich pocisków balistycznych na każdym etapie ich lotu, był przy tym bardzo elastyczny, pozwalając na jego modyfikacje. I tak, już wkrótce cały skomplikowany zestaw broni laserowych bazowania kosmicznego (SBI), zastąpiono koncepcją „Brilliant Pebbles” – "Inteligentnych Kamyków" – czyli niewielkich niewybuchowych pocisków przenoszonych przez wielką liczbę małych satelitów okrążających glob z różnymi prędkościami i po różnych orbitach, wystrzeliwujących je w kierunku nadlatujących rakiet i głowic przeciwnika w celu zniszczenia ich energią kinetyczną samego zderzenia.
GPALS.
W związku ze zmianą sytuacji politycznej na świecie w roku 1989, w roku 1991 prezydent George H.W. Bush zmienił SDI na program "Globalnej Obrony przed Ograniczonym Atakiem Rakietowym" ("Global Protection Against Limited Strikes" – GPALS). System ten składał się z 3 elementów:
Zadaniem GPALS była ochrona sił zbrojnych USA (zarówno kraju, jak i zagranicą). 13 maja 1993 r. nazwa programu GPALS została zmieniona na "National Missile Defense" (NMD), a następnie na "Ballistic Missile Defense" (BMD) co oficjalnie oznaczało m.in. koniec ery wyścigu zbrojeń.
Program GPALS spotkał się z bardzo silnym poparciem państw europejskich, do tego stopnia, iż postanowiły one rozpocząć, zakończony niepowodzeniem, własny program antybalistyczny o nazwie E-PALS ("European Protection Against Limited Strikes")
Założenia systemu BMD.
Program "Ballistic Missile Defense" powstał na podstawie:
Przyczyną kolejnej zmiany amerykańskiej strategii antybalistycznej była zmieniająca się sytuacja geopolityczna na świecie oraz coraz bardziej masowa proliferacja broni jądrowej i technologii rakiet balistycznych. Po rozpadzie ZSRR przestał istnieć dwubiegunowy świat determinujący rozwój technologii antybalistycznych przez poprzednie 50 lat. Na plan dalszy odeszła jądrowa rywalizacja dwóch supermocarstw, większego znaczenia nabrała natomiast kwestia dysponowania bronią jądrową i balistycznymi środkami jej przenoszenia przez państwa trzecie, o mniej przewidywalnym niż dotychczasowe mocarstwa atomowe charakterze, a po 11 września 2001 r. także teoretyczna przynajmniej możliwość wejścia w posiadanie takich broni przez którąś z organizacji terrorystycznych. Zmiana charakteru przeciwnika, spowodowała powrót do idei obrony antybalistycznej na największą od czasów SDI skalę i wypowiedzenie w przewidzianym umową trybie Traktatu ABM.
Obrona wielowarstwowa.
Koncepcja obrony wielowarstwowej ma swe początki w latach 60. XX wieku, bardziej systemowo opracowana została zaś w latach 80., kiedy to założono rozmieszczenie wielu różnych systemów rakietowych, każdy przeznaczony do zwalczania atakujących pocisków balistycznych lub głowic w innej fazie ich lotu. Plusem tej koncepcji było wiele możliwości przechwytywania tego samego celu co znacząco zwiększało szanse na jego zniszczenie. Obrona w każdej warstwie jest w stanie atakować pocisk zupełnie niezależnie, „przeżywalność” zaś pocisku balistycznego lub głowicy jest iloczynem jej przeżywalności w każdej warstwie z osobna.
Prowadzi to do wniosku, że trzywarstwowa obrona teoretycznie może pozwolić na przedarcie się przez cały system naprawdę niewielu pociskom balistycznym. Sceptycy natomiast twierdzą, iż brak jest dowodów empirycznych iż system jest w stanie powstrzymać dużo więcej niż 30% pocisków. Co więcej, system ma tę słabość, że warstwy nie są statystycznie niezależne od siebie z co najmniej dwóch powodów:
Generalnie, krytycy konkludują, iż wydajność całego systemu może nie być lepsza niż wydajność obrony w warstwie o najwyższej wydajności, a i to tylko wówczas, jeśli ta warstwa nie zostanie zbyt intensywnie nasycona obiektami które przedarły się przez wcześniejsze warstwy obrony – pociskami, głowicami i środkami "penetration aid". Zwolennicy systemu generalnie zgadzają się z tymi argumentami, jednakże twierdzą iż te zagadnienia i trudności mogą zostać pokonane na drodze rozwoju technologii i architektury systemu w trakcie jego dalszego rozwoju.
Wymagania skutecznej obrony warstw
W celu zapewnienie skutecznej obrony warstwowej, w każdej z osobna warstwie musi być wykonany zespół zadań:
Wszystkie powyższe zadania wymagają zarówno informacji, jak i energii. Informacje uzyskiwane są z różnego rodzaju sensorów zbierających sygnały, sygnałów emitowanych lub odbitych od celów. Kiedy informacje o celach zostaną zebrane i przetworzone, a cele zidentyfikowane, całość informacji musi być przydzielona do właściwych środków zwalczania. Energia zebrana w środkach bojowych musi być następnie przemieniona w formę, w której może być dostarczona do celu w ilości i gwałtowności wystarczającej do jego zniszczenia. Temu celowi służą środki bezpośrednio emitujące energię oraz bronie kinetyczne.
BMD jest systemem składającym się z 3 warstw – kolejno po sobie następujących faz zwalczania pocisków balistycznych:
Boost Phase Defense.
Faza niszczenia pocisków balistycznych przed ich wystrzelaniem (na wyrzutni) oraz po starcie – do momentu oddzielenia się głowicy bojowej od członów napędowych, bądź zaprzestania pracy napędu nierozdzielających się pocisków jednostopniowych. Dla nowoczesnych pocisków ICBM, faza ta trwa ok. 180 sekund, dla pocisków zbudowanych według nieco starszych technologii maksymalnie do 5 minut. W trakcie tej fazy lotu, gorące gazy wydobywające się z dysz pocisku balistycznego tworzą silny i bardzo łatwy do detekcji sygnał w podczerwieni, umożliwiający nawet określenie rodzaju i typu pocisku.
Zniszczenie pocisku balistycznego w tej fazie jest stosunkowo proste, ponieważ uszkodzenie silnika napędowego pocisku w praktyce rozwiązuje problem. Z racji jednak bardzo krótkiego czasu trwania tej fazy, skuteczne zniszczenie silników jest też jednak bardzo trudne. W czasie ich pracy (180 do 350 sekund) system obronny musi wykryć odpalenie pocisku, nabrać pewności iż odpalenie pocisku jest początkiem ataku balistycznego, zdecydować o podjęciu działań zmierzających do przechwycenia i zlokalizować zdolne do przechwycenia środki bojowe systemu. Długość czasu niezbędnego do zakończenia tych działań uzależniona jest od stopnia zautomatyzowania systemu oraz szybkości podejmowania decyzji. W szczególności ma to znaczenie wobec faktu, że zasadniczo będzie to wymagało udziału człowieka. W wypadku ataku balistycznego przeprowadzanego z obszarów wielkich terytorialnie państw, obrona przed atakiem przeprowadzanym z wyrzutni umieszczonych w głębi lądu może się okazać w ogóle niemożliwa, gdyż środki obronne systemu – nawet pomimo wielkich prędkości cechujących antybalistyczne pociski rakietowe tej fazy – mogą nie być w stanie dosięgnąć pocisku balistycznego przed zakończeniem fazy napędowej jego lotu. Każdy nie zniszczony w fazie startowej pocisk balistyczny, po przejściu do fazy środkowej ("midcourse") stanie się ostatecznie „chmurą” nawet setek obiektów, które – każde z osobna – będą musiały być rozpoznane i śledzone w środkowej warstwie obrony antybalistycznej.
Zwalczanie pocisków na wyrzutniach
Pierwszym elementem tej warstwy obrony, jest niszczenie pocisków balistycznych w, i na wyrzutniach – przed ich odpaleniem. Siły zbrojne Stanów Zjednoczonych dysponowały w lutym 2008 środkami w ograniczonym jedynie zakresie skutecznymi, znajdujące się bowiem na wyposażeniu okrętów US Navy pociski typu "cruise missile" BGM-109 Tomahawk nie dają gwarancji dotarcia na miejsce wystrzelenia pocisku balistycznego w odpowiednim czasie, zaś program pocisku "SM-4 LASM" został anulowany z powodu niezadowalających możliwości. Duże nadzieje wiąże się w związku z tym z hipersonicznymi pociskami manewrującymi nowej generacji, zwłaszcza zaś z przyszłymi pociskami Falcon HCV ("Hypersonic Cruise Missile").
Zwalczanie pocisków balistycznych w locie
Publicznie znane są (2008), w tym zakresie, dwa planowane środki zwalczania pocisków balistycznych:
Prowadzone są również badania i próby przechwytywania pocisków balistycznych w tej fazie, za pomocą przenoszonych przez samoloty wielozadaniowe pocisków powietrze-powietrze średniego zasięgu AIM-120 AMRAAM.
Midcourse Phase Defense.
Po odpaleniu, większość czasu głowica balistyczna spędza w środkowej fazie lotu – pomiędzy uwolnieniem jej przez rakietę nośną a ponownym wejściem w gęste warstwy atmosfery. Pociski ICBM spędzają 20 minut w tej fazie lotu, natomiast morskie pociski dalekiego zasięgu SLBM lecą znacznie krócej. W tej fazie obrona posiada znacznie więcej czasu na przechwycenie niż w fazie startowej, ma jednak również znacznie więcej do zrobienia. Przed przechwyceniem celu, niezbędne jest rozpoznanie wszystkich obiektów uwolnionych przez nosiciela, w tym obok głowic bojowych, także głowic fałszywych, balonów i szczątków rakiety. Nieprawidłowe rozpoznanie skutkować może strzałem do obiektu nie będącego śmiertelną głowicą. Do zniszczenia 10 głowic MIRV przenoszonych przez pociski balistyczne SS-18 w fazie startowej, obrona potrzebuje jedynie znaleźć i zestrzelić przyśpieszająca rakietę nośną. W celu zniszczenia natomiast tych samych dziesięciu głowic bojowych w fazie środkowej lotu balistycznego, niezbędne jest już dokonanie selekcji spośród nawet setek lecących w stratosferze obiektów. W razie zmasowanego ataku balistycznego liczba stanowiących cele głowic i innych obiektów będzie tysiące razy większa, jednakże system obronny posiada w tej fazie znaczny potencjał selekcji celów, związany z faktem iż określenie celu ku jakiemu zmierza głowica balistyczna nie stanowi w tej fazie jej lotu problemu.
W systemie BMD, obecnie przewiduje się wykorzystanie 3 środków obronnych:
Terminal Phase Defense.
Zadaniem systemów obronnych tej fazy jest niszczenie wrogich rakiet balistycznych od momentu ich przechodzenia ze środkowej do końcowej fazy lotu balistycznego – aż po najniższe wysokości, dostępne dla rakiet o najkrótszym zasięgu. Bateria tego systemu w założeniu chronić ma wybrane punkty obszaru, np. jednostkę wojskową, zgrupowanie wojsk, zespół floty, miasto, czy małe państwo
Navy Theater Wide.
"Navy Theater Wide" (NTW), system teatru działań Marynarki Wojennej ma charakter szczególny. Jego zadaniem ma być zwalczanie pocisków balistycznych w każdej z faz ich lotu, we wszystkich warstwach obrony, za pomocą znajdujących się na wyposażeniu okrętów Aegis BMD systemów antybalistycznych rodziny "SM-3" oraz pocisków "Kinetic Energy Interceptor", a w dalszej przyszłości także "Falcon HCV".
Rozwój programu.
Sposób rozwoju programu.
Zgodnie z dyrektywą prezydenta USA o narodowej polityce obrony antyrakietowej, do rozwoju programu należy skierować wszystkie siły kraju i dostępne środki oraz nowo pojawiające się technologie, już po osiągnięciu przez nie choćby wstępnej funkcjonalności. Było to wyrazem obaw administracji o nieprzewidywalność sytuacji międzynarodowej i możliwych w przyszłości zdarzeń. Ma to szczególne znaczenie, w świetle faktu że prace nad tą dyrektywa zostały rozpoczęte niedługo po zamachach terrorystycznych na Stany Zjednoczone 11 września 2001 r. W konsekwencji tak postawionego przez prezydenta wymagania, kierująca całością programu agencja Departamentu Obrony USA "Missile Defense Agency" (MDA), wyznaczyła już na rok 2004 termin dyslokacji pierwszych pocisków antybalistycznych "Ground Based Interceptor" (GBI), w bazach sił powietrznych Vandenberg AFB w Kalifornii oraz Fort Greely na Alasce. Termin ten, bardzo silnie zresztą wspierany przez prezydenta w związku z przewidzianymi na rok 2004 wyborami prezydenckimi w USA, został dotrzymany i bazy w Kalifornii oraz na Alasce stały się pierwszymi po likwidacji programu "Safeguard" miejscami instalacji amerykańskiego systemu antybalistycznego.
Prace badawcze.
W realizacji tak szeroko zakrojonego programu militarnego, uczestniczą wszystkie gałęzie amerykańskiej gospodarki i instytuty naukowe z najsłynniejszymi w tym zakresie Sandia National Laboratories, Los Alamos National Laboratory, Lawrence Livermore National Laboratory i Massachusetts Institute of Technology (MIT), w tym wszystkie największe amerykańskie koncerny zbrojeniowe: Boeing, Lockheed Martin, Northrop Grumman, Raytheon, Pratt &amp; Whitney, General Electric, czy General Dynamics i ich laboratoria. Większość prac naukowo-badawczych oraz konstrukcyjnych prowadzonych jest jednocześnie przez wiele przedsiębiorstw, przy czym jeden z największych koncernów – w drodze konkursu – otrzymuje do wypełnienia rolę głównego wykonawcy ("general contractor"). 
Testy systemów.
Każdy z kolejno opracowywanych systemów poddawany jest dwóm rodzajom testów:
Testy nie są przy tym przeprowadzane z góry określoną ilość razy. Jak wspomniano wyżej, nowe technologie kierowane są do wojska już po uzyskaniu przez nie choćby wstępnej funkcjonalności, "de facto" niejednokrotnie w formie funkcjonującego prototypu, stąd też konieczny jest ciągły rozwój tych technologii i ich udoskonalanie, a więc m.in. kolejne testy.

</doc>
<doc id="1036335" url="https://pl.wikipedia.org/wiki?curid=1036335" title="Cziflik">
Cziflik



</doc>
<doc id="1036338" url="https://pl.wikipedia.org/wiki?curid=1036338" title="Paweł Symplicjan">
Paweł Symplicjan



</doc>
<doc id="1036340" url="https://pl.wikipedia.org/wiki?curid=1036340" title="Agar MacConkeya">
Agar MacConkeya

Agar MacConkeya – wykorzystywane w mikrobiologii podłoże selektywne służące do hodowli bakterii Gram-ujemnych. Zawarty fiolet krystaliczny hamuje wzrost bakterii Gram-dodatnich, a czerwień obojętna barwi drobnoustroje fermentujące laktozę. Podłoże zostało wynalezione przez Alfreda Theodore'a MacConkeya podczas jego pracy jako bakteriologa w Royal Commission on Sewage Disposal.
Agar MacConkeya różnicuje bakterie Gram-ujemne na fermentujące (Lac+) i niefermentujące laktozy (Lac-). Te drobnoustroje, które posiadają zdolność fermentacji laktozy zawartej w agarze (np. "Escherichia coli", "Klebsiella") zakwaszają podłoże do pH &lt; 6,8. Prowadzi to do powstania czerwonych/różowych kolonii. Bakterie Lac- takie jak "Salmonella" czy "Shigella" zużywają peptony - rosną w postaci białych/przezroczystych kolonii, ponieważ czerwień neutralna w pH obojętnym jest bezbarwna.
Poprzez selekcjonowanie bakterii Gram-ujemnych i różnicowanie pomiędzy patogenami jelitowymi, takimi jak "Escherichia coli" i "Salmonella", agar MacConkeya jest wykorzystywany do diagnostyki przyczyn biegunki. 
Wariant podłoża, agar MacConkeya z sorbitolem, umożliwia izolację i różnicowanie niektórych szczepów enterokrwotocznych E. coli (EHEC).
Skład.
Trzustkowy hydrolizat żelatyny   17,0 g
Pepton mięsno-kazeinowy            3,0 g
Laktoza jednowodna                   10,0 g
Chlorek sodu                                5,0 g
Sole żółci                                    1,5 g
Czerwień obojętna                      30,0 mg
Fiolet krystaliczny                        1,0 mg
Agar                                           13.5 g
Woda oczyszczona                   1000 mL

</doc>
<doc id="1036341" url="https://pl.wikipedia.org/wiki?curid=1036341" title="Kiselica">
Kiselica



</doc>
<doc id="1036346" url="https://pl.wikipedia.org/wiki?curid=1036346" title="14 Shades of Grey">
14 Shades of Grey

14 Shades of Grey – czwarty album studyjny amerykańskiego zespołu muzycznego Staind, opublikowany 20 maja 2003 nakładem wytwórni Flip i Elektra. Został on nagrany w Westlake Recording Studios w Los Angeles w Kalifornii, a procesem produkcji zajął się Josh Abraham.
Utwór „Layne” został napisany w hołdzie dla zmarłego w kwietniu 2002 wokalisty Alice in Chains, Layne'a Staleya.

</doc>
<doc id="1036347" url="https://pl.wikipedia.org/wiki?curid=1036347" title="The Twilight Singers">
The Twilight Singers

The Twilight Singers – amerykański zespół rockowy, założony w przez Grega Dulli'ego, wokalistę grupy The Afghan Whigs, w 1997 roku.

</doc>
<doc id="1036354" url="https://pl.wikipedia.org/wiki?curid=1036354" title="Tour de France 1984">
Tour de France 1984

71. Tour de France rozpoczął się 29 czerwca w Montreuil, a zakończył się 22 lipca w Paryżu. Wyścig składał się z prologu i 23 etapów. Cała trasa liczyła 4021 km.
Klasyfikację generalną wygrał po raz drugi z rzędu Francuz Laurent Fignon, wyprzedzając swego rodaka Bernarda Hinaulta i Amerykanina Grega LeMonda. LeMond wygrał klasyfikację młodzieżową i kombinowaną, punktową wygrał Belg Frank Hoste, górską Brytyjczyk Robert Millar, a sprinterską Holender Jacques Hanegraaf. Najaktywniejszym kolarzem został Bernard Hinault. W klasyfikacji drużynowej najlepsza była francuska drużyna Renault, a w drużynowej klasyfikacji punktowej zwyciężył holenderski Panasonic.
Zmiany w stosunku do poprzednich edycji.
W 1984 roku wprowadzono czerwoną koszulkę dla najlepszego kolarza w klasyfikacji sprinterskiej. W tym samym czasie rozegrano także wyścig dla kobiet, oficjalnie nazwany Tour de France Féminin.
Powrócono także do prowadzenia klasyfikacji kombinowanej.
Drużyny.
W tej edycji TdF wzięło udział 17 drużyn:

</doc>
<doc id="1036356" url="https://pl.wikipedia.org/wiki?curid=1036356" title="Prezydent Kamerunu">
Prezydent Kamerunu



</doc>
<doc id="1036357" url="https://pl.wikipedia.org/wiki?curid=1036357" title="Udo">
Udo

Udo (łac. "femur") – część kończyny miednicznej (tylnej lub dolnej) pomiędzy stawem kolanowym a biodrowym, a także człon odnóży stawonogów.
U stawonogów udo stanowi część telopoditu, odpowiadającą meropoditowi skorupiaków. Leży pomiędzy krętarzem a golenią lub pomiędzy krętarzem a rzepką (u roztoczy kolanem), ale może być poprzedzone jeszcze przedudziem. Udo może także ulegać wtórnemu podziałowi na dwa człony: "basifemur" i "telofemur". Wśród owadów udo jest często najdłuższą i najsilniejszą częścią odnóża. Szczególnie silnie wykształcone jest w odnóżach skocznych, np. u prostoskrzydłych.

</doc>
<doc id="1036361" url="https://pl.wikipedia.org/wiki?curid=1036361" title="Moma">
Moma



</doc>
<doc id="1036362" url="https://pl.wikipedia.org/wiki?curid=1036362" title="Stanisław Sośnicki">
Stanisław Sośnicki

Stanisław Adam Sośnicki (ur. 12 września 1896 w Warszawie, zm. 2 lipca 1962 tamże) – kapitan saperów Wojska Polskiego, urzędnik konsularny, dyplomata, w młodości lekkoatleta, olimpijczyk.
Życiorys.
W 1915 roku ukończył Gimnazjum Wojciecha Górskiego w Warszawie i rozpoczął studia na Wydziale Budownictwa Maszyn Politechniki Warszawskiej, ale ich nie ukończył.
16 lutego 1919 roku został przydzielony do Dowództwa Okręgu Generalnego „Kraków” w Krakowie. Z dniem 3 kwietnia 1919 roku został formalnie przyjęty do Wojska Polskiego z zatwierdzeniem posiadanego stopnia podporucznika, zaliczeniem do I Rezerwy armii i powołaniem do czynnej służby wojskowej na czas wojny aż do demobilizacji, w grupie oficerów byłych Korpusów Wschodnich i byłej armii rosyjskiej. W 1924 pełnił służbę na stanowisku oficera ordynansowego komendanta Kościuszkowskiego Obozu Szkolnego Saperów i pozostawał oficerem nadetatowym 8 pułku saperów. 1 grudnia 1924 mianowany kapitanem ze starszeństwem z dniem 15 sierpnia 1924 i 6 lokatą w korpusie oficerów zawodowych inżynierii i saperów. W 1928 pełnił służbę w Szefostwie Administracji Armii. W 1934 był oficerem rezerwy 1 batalionu saperów Legionów. Jest pochowany na cmentarzu Powązkowskim w Warszawie (kwatera 229 przed-2-20).
Kariera sportowa.
Był jednym z czołowych polskich lekkoatletów pierwszej połowy lat 20. Należał do grupy sportowców przygotowujących się do startu w igrzyskach olimpijskich w 1920 w Antwerpii, do czego nie doszło z powodu wybuchu wojny polsko-bolszewickiej. Wystąpił za to na igrzyskach olimpijskich w 1924 w Paryżu w biegu na 100 metrów i skoku w dal, ale odpadł w eliminacjach.
Podczas pierwszych mistrzostw Polski w 1920 zwyciężył w sześciu konkurencjach i został uznany za najlepszego zawodnika. Ogółem zdobył trzynaście tytułów mistrza Polski:
Pięć razy był wicemistrzem Polski:
Trzynaście razy bił rekordy Polski w skoku w dal, trójskoku, sztafecie 4 × 100 m, sztafecie 10 × 100 m, sztafecie szwedzkiej i sztafecie olimpijskiej.
Startował w barwach Czarnych Lwów, Korony Warszawa, KS Polonia Warszawa i AZS Warszawa. Zakończył aktywne uprawianie lekkiej atletyki w 1925.
Kariera zawodowa.
Ukończył studia na Wydziale Dyplomatyczno-Konsularnym Akademii Nauk Politycznych w Warszawie w 1926 oraz w Studium Anglii Współczesnej na Uniwersytecie Cambridge w 1931. Od tego roku pracował w Ministerstwie Spraw Zagranicznych. Był konsulem w Kijowie (1933–1934) i w Charkowie (1934–1936). W latach 1937–1939 był naczelnikiem wydziału w Ministerstwie Opieki Społecznej.
W kampanii wrześniowej walczył w stopniu kapitana, m.in. w obronie Warszawy. Otrzymał za to order Virtuti Militari. Następnie przebywał w niewoli niemieckiej w obozach w Lubece i Woldenbergu. Po wojnie w ludowym Wojsku Polskim (w stopniu podpułkownika; do 1946), a następnie był chargé d’affaires polskiej ambasady w Ankarze (1946–1948). Od 1948 pracował w Centrali Handlowej Przemysłu Drzewnego jako dyrektor administracyjny. Był także działaczem i sędzią lekkoatletycznym.

</doc>
<doc id="1036363" url="https://pl.wikipedia.org/wiki?curid=1036363" title="Pirri">
Pirri

José Martínez Sánchez znany pod pseudonimem Pirri (ur. 11 marca 1945 w Ceucie) – były hiszpański piłkarz, dziesięciokrotny mistrz Hiszpanii z Realem Madryt, wielokrotny reprezentant kraju.
Profesjonalną karierę zaczynał w lokalnym Club Atlético de Ceuta. W pierwszej lidze zadebiutował już w barwach Realu Madryt, 8 listopada 1964 w meczu z FC Barcelona. W barwach "Los Blancos" grał przez kolejnych szesnaście sezonów, zdobywając łącznie 170 goli w 561 meczach, aż do 1980 roku, kiedy to odszedł do meksykańskiego CF Puebla, gdzie pozostał przez dwa lata. Poza tytułami mistrza kraju zdobył też jako piłkarz Realu Madryt Puchar Mistrzów w 1966 i cztery Puchary Króla.
W barwach narodowych w latach 1966–1978 rozegrał 41 meczów i strzelił 16 goli; był też w kadrze na Mistrzostwa Świata w 1966 i 1978.
Po zakończeniu kariery Pirri podjął studia w Meksyku i następnie został lekarzem, broniąc pracę doktorską, której tytuł brzmiał: „Morfogeneza stawu biodrowego w ludzkim embrionie”. Nabyty fach pozwolił mu wrócić do Madrytu, gdzie do 1996 roku był jednym z klubowych lekarzy Realu, aż Lorenzo Sanz mianował go dyrektorem technicznym Królewskich. W grudniu 1999 roku został dyrektorem generalnym i pełnił tę funkcję do lata 2000 roku, gdy podał się do dymisji.

</doc>
<doc id="1036364" url="https://pl.wikipedia.org/wiki?curid=1036364" title="José Martínez Sánchez">
José Martínez Sánchez



</doc>
<doc id="1036365" url="https://pl.wikipedia.org/wiki?curid=1036365" title="Diecezja warszawska (Kościół Polskokatolicki w RP)">
Diecezja warszawska (Kościół Polskokatolicki w RP)

Diecezja warszawska – jedna z trzech diecezji Kościoła Polskokatolickiego w RP, ze stolicą w Warszawie. Od 1995 ordynariuszem diecezji jest bp prof. dr hab. Wiktor Wysoczański. 
Historia.
Pierwsze parafie Polskiego Narodowego Kościoła Katolickiego (PNKK) na obecnym obszarze diecezji warszawskiej (północny wschód kraju) powstały ok. 1925 na terenie Kujaw (Bydgoszcz, Grudziądz) i centralnej Lubelszczyzny (Piaski, Gorzków). Od momentu powstania pierwszej parafii PNKK w Polsce w 1921, aż do 1961 nie istniał praktycznie żaden podział Kościoła na struktury wyższego rzędu (diecezje).
Po II wojnie światowej kilkakrotnie zmieniała się struktura administracyjna Kościoła Polskokatolickiego w PRL (do 1951: Polski Narodowy Kościół Katolicki), według spisu przedłożonego przez Kościół władzom w 1945 Kościół podzielony był na 6 okręgów: warszawski, kielecki, chełmski, lubelski, małopolski i wielkopolski. W 1951 nastąpiła likwidacja okręgów, a w ich miejsce zawiązano dekanaty tj. warszawski, kielecki, krakowski, wrocławski, bydgoski, lubelski i chełmski. W 1952 dekanat warszawski przemianowano na centralny, krakowski na małopolski, bydgoski na pomorski, a wrocławski na śląski. W 1954 przeprowadzono centralizację struktury administracyjnej Kościoła Polskokatolickiego w PRL dzieląc sam Kościół na cztery dekanaty: centralny, lubelski, śląsko-małopolski i pomorski. Rok 1957 przyniósł kolejną reformę administracyjną, powrócono do podziału na 7 dekanatów, rok później było ich już tylko 6: centralny, lubelski, chełmski, krakowski oraz wrocławski. 
Kiedy wydawało się, że powyższy podział przetrwa dłuższy czas, postanowiono na nowo ulepszyć strukturę administracyjną Kościoła Polskokatolickiego w PRL. Decyzja w tej sprawie zapadła pod koniec 1959, natomiast weszła w życie na początku kolejnego, kiedy bp Maksymilian Rode powiadomił księży o nowym podziale administracyjnym na 11 dekanatów. W 1961 na mocy dekretu wydanego 23 marca bp Rode doprowadził do utworzenia trzech jednostek wyższego rzędu tj. diecezji. Archidiecezja warszawska składała się z dekanatów: warszawskiego, lubelskiego, zamojskiego, bydgoskiego i gdańskiego. W sumie, w diecezji warszawskiej było 5 dekanatów i 29 parafii. W latach 1975-1989 diecezja liczyła 37 parafii. 
W latach 1966-1996 ordynariuszem diecezji był bp dr hc. Tadeusz Majewski, jego następcą został w 1996 bp prof. dr hab. Wiktor Wysoczański, który formalnie złączył funkcję biskupa-zwierzchnika Kościoła Polskokatolickiego w RP i ordynariusza diecezji warszawskiej Kościoła Polskokatolickiego w RP - co oznacza w praktyce, że biskup warszawski jest jednocześnie zwierzchnikiem Kościoła.
Podział administracyjny.
Diecezja dzieli się na dekanaty:
Kościołem o wyższym statusie jest:
Na terenie diecezji znajduje się:

</doc>
<doc id="1036366" url="https://pl.wikipedia.org/wiki?curid=1036366" title="Seán Kelly">
Seán Kelly



</doc>
<doc id="1036368" url="https://pl.wikipedia.org/wiki?curid=1036368" title="Tour de France 1983">
Tour de France 1983

70. Tour de France rozpoczął się 1 lipca w Fontenay-sous-Bois, a zakończył się 24 lipca w Paryżu. Wyścig składał się z prologu i 22 etapów. Cała trasa liczyła 3861 km.
Klasyfikację generalną wygrał Francuz Laurent Fignon, wyprzedzając Hiszpana Ángela Arroyo i Holendra Petera Winnena. Klasyfikację punktową i sprinterską wygrał Irlandczyk Seán Kelly, górską Belg Lucien Van Impe, a młodzieżową Fignon. Najaktywniejszym kolarzem został Szwajcar Serge Demierre. W obu klasyfikacjach drużynowych najlepsza była holenderska ekipa TI-Raleigh.
Zmiany w stosunku do poprzednich edycji.
W 1983 roku zmieniono zasady klasyfikacji młodzieżowej. Od tego roku w klasyfikacji tej uwzględniano wyniki tylko tych kolarzy, którzy po raz pierwszy startowali w Tourze. Zmieniono także zasady liczenia czasu w klasyfikacji drużynowej. Dotąd dodawano do siebie czasy czterech najlepszych kolarzy jednej drużyny, a od 1983 roku sumowano czasy tylko trzech najlepszych zawodników danej ekipy.
Po raz pierwszy do startu w TdF zostali dopuszczeni amatorzy.
Doping.
Sześciu kolarzy: Francuzi Pierre Bazzo, Didier Vanoverschelde, Jacques Bossis, Patrick Clerc i Jean-François Rodriguez oraz Holender Joop Zoetemelk zostało przyłapanych na stosowaniu dopingu. We krwi Vanoverschelde wykryto nandrolon, z kolei Zoetemelk został uniewinniony przez sąd.
Drużyny.
W tej edycji TdF wzięło udział 14 drużyn:

</doc>
<doc id="1036371" url="https://pl.wikipedia.org/wiki?curid=1036371" title="Jakow Kulniew">
Jakow Kulniew

Jakow Piotrowicz Kulniew (ros. Яков Пётрович Кульнев, transliteracja: "Âkov Pёtrovič Kul'nev"; ur. 1763 w Lucyniu, zm. 1 sierpnia 1812 pod Jakobowem) – generał major Armii Imperium Rosyjskiego, który odegrał ważną rolę podczas wojny rosyjsko-szwedzkiej w latach 1808-1809, uczestnik wojen napoleońskich i wojny ojczyźnianej 1812.
Życiorys.
Jakow Piotrowicz Kulniew pochodził z rodziny o wojskowych tradycjach. W 1770 rozpoczął on swoje szkolną i wojskową edukację w Petersburgu. Pierwszą wojskową wyprawę odbył podczas wojny rosyjsko-tureckiej w latach 1787-1791. Wykazał się talentem i zdobył twierdzę Bendery. Następnie 1792-1793 wziął udział w kampanii polskiej, później w 1794 w tłumieniu powstania kościuszkowskiego, a jego oddział podlegał bezpośrednio rozkazom Aleksandra Suworowa. W czerwcu 1794 wyróżnił się w bitwach pod Boruniem, Oszmianami i Lidą, w lipcu pod Wilnem, we wrześniu pod Muchowcami, Kobryniem i Brześciem Litewskim, a w październiku 1794 w walkach na przedpolach Warszawy. Po wojnie Kulniew awansował na majora i został przydzielony do sumskiego pułku huzarów.
Podczas bitwy pod Frydlandem w 1807 przeciw Napoleonowi walczył w Grodzieńskim Pułku Huzarów, po czym awansował do stopnia pułkownika. 1808-1809 brał udział w wojnie rosyjsko-szwedzkiej, m.in. wkroczył do Abo. W marcu 1809 na czele rosyjskiej armii walczył o Wyspy Alandzkie. W 1811 został szefem Grodzieńskiego Pułku Huzarów, który później został przemianowany na , a w 1909 otrzymał jego imię.
Po wybuchu wojny francusko-rosyjskiej 1812 objął dowództwo straży przedniej korpusu generała Piotra Wittgensteina. Na jej czele walczył pod Wilkomierzem i Drują. Poległ 1 sierpnia 1812 w .
Generał Kulniew uważany był za jednego z najdzielniejszych rosyjskich generałów kawalerii. Napoleon Bonaparte nazwał go rosyjskim Lasallem.
Był odznaczony Orderem Świętego Jerzego III klasy, Orderem Świętego Włodzimierza IV klasy, Orderem Świętej Anny I i II klasy, dwukrotnie nagrodzony Złotą Szablą „Za Dzielność”.

</doc>
<doc id="1036375" url="https://pl.wikipedia.org/wiki?curid=1036375" title="Tour de France 1982">
Tour de France 1982

69. Tour de France rozpoczął się 2 lipca w Bazylei, a zakończył się 25 lipca w Paryżu. Wyścig składał się z prologu i 21 etapów. Cała trasa liczyła 3506 km.
Klasyfikację generalną wygrał po raz czwarty w karierze Francuz Bernard Hinault, wyprzedzając dwóch Holendrów: Joopa Zoetemelka i Johana van der Velde. Klasyfikację punktową i sprinterską wygrał Irlandczyk Sean Kelly, górską Francuz Bernard Vallet, a młodzieżową Australijczyk Phil Anderson. Anderson został pierwszym kolarzem spoza Europy, który odniósł zwycięstwo w indywidualnej klasyfikacji TdF. Najaktywniejszym kolarzem został Francuz Régis Clère. W klasyfikacji drużynowej najlepsza była francuska ekipa Coop-Mercier, a w punktowej klasyfikacji drużynowej zwyciężył holenderski zespół TI-Raleigh.
Zmiany w stosunku do poprzednich edycji.
Podczas poprzedniej edycji Urs Freuler, Eddy Planckaert i Walter Planckaert wycofali się przed odcinkami alpejskimi. Organizatorzy wyścigu chcieli zapobiec podobnym sytuacjom, więc w 1982 roku wprowadzono zakaz wycofywania się z wyścigu bez ważnego powodu. Kolarz, który wycofałby się bez pozwolenia straciłby wszystkie wygrane nagrody, otrzymał karę pieniężną i nie mógłby wystąpić w Wielkiej Pętli w kolejnym roku.
Drużyny.
W tej edycji TdF wzięło udział 17 drużyn:

</doc>
<doc id="1036376" url="https://pl.wikipedia.org/wiki?curid=1036376" title="Lexington Bridge">
Lexington Bridge

Lexington Bridge – zespół muzyczny (boysband) powstały z castingu. Członkowie zespołu pochodzą z różnych miast na świecie: Nye i Dax z Londynu, Jerome z Sheffield, Rob z Los Angeles, a Ephraim z Alkmaar. W marcu 2007 powstał pierwszy singel zespołu nazwany "Kick Back". Drugi krążek ukazał się w październiku tego samego roku. 23 listopada natomiast wyszła ich pierwsza płyta zatytułowana "The Vibe". Pomagają im tacy kompozytorzy i producenci jak: Tim Hawes (Sugababes, Atomic Kitten), Anthony President (Pink, Janet Jackson, Jamie Foxx), Qura Rankin (Christina Aguilera, Usher, Jennifer Lopez, Rihanna), Marek Pompetzki i Paul NZA (Shaggy, Sido).

</doc>
<doc id="1036383" url="https://pl.wikipedia.org/wiki?curid=1036383" title="Acinetobacter baumannii">
Acinetobacter baumannii

Acinetobacter baumannii – gatunek Gram-ujemnych, niefermentujących bakterii. Często wywołuje zakażenia oportunistyczne u ludzi. Jej naturalnym środowiskiem jest woda i gleba. Infekcja "Acinetobacter baumannii" jest częstym zakażeniem wewnątrzszpitalnym u pacjentów wymagających dużej ilości procedur inwazyjnych, przebywających na oddziałach intensywnej terapii. Często znajdowana jest w różnych materiałach klinicznych – krwi, moczu, płynie mózgowo-rdzeniowym, materiale z ran pooperacyjnych. Zakażenie u takich pacjentów może często prowadzić do sepsy. Bakteria ta może również wchodzić w skład fizjologicznej mikroflory skóry człowieka, szczególnie u osób hospitalizowanych.
Morfologia i fizjologia.
Bakteria "Acinetobacter baumannii" ma kształt krótkich, pękatych pałeczko-ziarniaków, czasem tworzących układy w formie dwoinek. W wyniku barwienia metodą Grama, przyjmują różowy kolor (wynik gramujemny), trudno odbarwiają się alkoholem. Nie są urzęsione, co odróżnia je od większości gramujemnych pałeczek niefermentujących. Mają bardzo małe wymagania pokarmowe. Mogą wyrastać na podłożach z tylko jednym związkiem organicznym będącym źródłem węgla. Jako źródło azotu mogą wykorzystywać siarczan amonu lub azotany.
Na stałych pożywkach tworzą bezbarwne, okrągłe kolonie. Niektóre szczepy wytwarzają otoczkę i rosną w formie śluzowych kolonii. "A. baumanii" posiadają adhezyjne fimbrie dzięki którym komórki bakterii ściśle do siebie przylegają. Cecha ta uniemożliwia pobranie części kolonii ezą – cała kolonia przykleja się ezy. Optymalna temperatura dla wzrostu tej bakterii to około 33-35 °C, chociaż potrafią przeżyć i wzrastać również w temperaturze 40 °C, Graniczne pH w jakim wyrastają to od 5,0 do 8,0. Efektem przemiany materii tych bakterii są lotne substancje o charakterystycznym, nieprzyjemnym zapachu.
Pałeczki "A. baumannii" prowadzą ściśle tlenowy metabolizm. Rozkładają laktozę, w związku z tym na podłożu MacConkeya wyrastają w formie różowych kolonii. Nie wytwarzają oksydazy cytochromowej tak jak większość tlenowych pałeczek gramujemnych, co często może być przyczyną ich mylenia z fermentującymi pałeczkami z rodziny "Enterobacteriaceae." Do ich rozróżnienia wykorzystuje się badanie rozkładu cukrów w warunkach tlenowych i beztlenowych na podłożu Hugh-Leifsona.
Chorobotwórczość i leczenie.
Dużym problemem terapeutycznym jest występowanie szczepów opornych na większość stosowanych antybiotyków (MDRAB – multidrug-resistant "A. baumannii"). Największą skuteczność w leczeniu wykazują imipenem i sulperazon (cefoperazon + sulbaktam).
Istnieją doniesienia o częstym występowaniu zakażeń "Acinetobacter baumannii" wśród amerykańskich żołnierzy w Iraku.

</doc>
<doc id="1036384" url="https://pl.wikipedia.org/wiki?curid=1036384" title="Walerian Madatow">
Walerian Madatow

Walerian Grigorjewicz Madatow (ros. Валериан Григорьевич Мадатов; or. Ռոստոմ Մադաթյան; Rostom Madatjan; ur. 18 maja 1782, zm. 16 września 1829) – rosyjski książę (kniaź), generał dywizji.
W 1814 roku był przyjęty do krakowskiej loży wolnomularskiej Przesąd Zwyciężony. 
Urodził się w 1782 w małej wiosce, w rodzinie ormiańskiej. W wieku 15 lat przeniósł się do Petersburga. Szybko zrobił karierę wojskową. Brał udział w bitwach okresu wojen napoleońskich. Zmarł w 1829. Był odznaczony Orderem Świętego Jerzego III i IV klasy, Orderem Świętego Aleksandra Newskiego, Orderem Świętego Włodzimierza II, III i IV klasy, Orderem Świętej Anny I, II i III klasy oraz Orderem Pour le Mérite.

</doc>
<doc id="1036385" url="https://pl.wikipedia.org/wiki?curid=1036385" title="Acinetobacter baumanni">
Acinetobacter baumanni



</doc>
<doc id="1036386" url="https://pl.wikipedia.org/wiki?curid=1036386" title="Walerian Grigorjewicz Madatow">
Walerian Grigorjewicz Madatow



</doc>
<doc id="1036393" url="https://pl.wikipedia.org/wiki?curid=1036393" title="Maria Turzyma">
Maria Turzyma

Maria Turzyma, właśc. Maria Wiśniewska z domu Głowacka (ur. ok. 1860, zm. 1922) – działaczka na rzecz praw kobiet, pisarka, publicystka.
Życiorys.
Działała szczególnie na rzecz dopuszczenia kobiet do edukacji uniwersyteckiej oraz praw wyborczych dla kobiet. Współpracowała z Marią Siedlecką i Kazimierą Bujwidową. W latach 1902–1905 wydawała w Krakowie pismo „Nowe Słowo”, poświęcone kwestii emancypacji kobiet. Podczas I wojny światowej działała w krakowskim kole Ligi Kobiet Galicji i Śląska. Była autorką zbioru nowel "Nadbrzeżne Fale" (1899), oraz licznych tekstów publicystycznych, m.in. "Handel kobietami" i "Potrójne więzy kobiety", w którym podnosiła problem zależności ekonomicznej kobiet od mężczyzn. Publikowała w „Kurierze Codziennym”, „Krytyce”, „Prawdzie”. 

</doc>
<doc id="1036394" url="https://pl.wikipedia.org/wiki?curid=1036394" title="Jerzy Szymonowicz-Siemiginowski">
Jerzy Szymonowicz-Siemiginowski



</doc>
<doc id="1036396" url="https://pl.wikipedia.org/wiki?curid=1036396" title="Jan Tretko">
Jan Tretko



</doc>
<doc id="1036397" url="https://pl.wikipedia.org/wiki?curid=1036397" title="Ilona Kucińska">
Ilona Kucińska

Ilona Kucińska-Boberek (ur. 30 sierpnia 1966) – polska aktorka.
Życiorys.
W 1990 roku ukończyła Państwową Wyższą Szkołę Teatralną im. Aleksandra Zelwerowicza w Warszawie i uczęszczała do Podyplomowego Studium Logopedii na Akademii Pedagogiki.
Życie prywatne.
Żona aktora Jarosława Boberka, z którym ma dwójkę dzieci: Franciszka i Jana.

</doc>
<doc id="1036403" url="https://pl.wikipedia.org/wiki?curid=1036403" title="Bernardo Tanucci">
Bernardo Tanucci

Bernardo Tanucci (ur. 1698, zm. 1783) – minister w Królestwie Neapolu, zwolennik idei Oświecenia, przedstawiciel absolutyzmu oświeceniowego, wysoko ceniony przez Karola III Hiszpańskiego, władającego Neapolem w latach 1735-1759.
Życiorys.
Tanucci przyszedł na świat w biednej rodzinie w Stia, nieopodal Arezzo (Toskania). Wykształcenie odebrał na uniwersytecie w mieście Piza, gdzie od roku 1725 miał posadę profesora prawa. Gdy Karol III Hiszpański, wtedy jeszcze tylko książę Parmy Carlo podążał przez Toskanię na południe by podbić Królestwo Neapolu, książę Toskanii (Wielkie Księstwo Toskanii) Cosimo III de' Medici, namówił go by zabrał Tanucciego z sobą.
W Neapolu Karol mianował Tanucciego pierwszym doradcą Królestwa, naczelnikiem Poczty, ministrem sprawiedliwości (1752), spraw zagranicznych (w 1754), a w końcu markizem i pierwszym ministrem. Tanucci sprzeciwiał się ingerencji kleru w sprawy państwa oraz feudalnym przywilejom papiestwa i arystokracji Neapolu i Sycylii. Popierał likwidację zbytecznych klasztorów i monasterów oraz publikację bulli papieskich po autoryzacji królewskiej, itp..
W sprawach międzynarodowych Tanucci utrzymywał swój kraj z dala od wojen i awantur. W roku 1742 brytyjska flota pomogła mu utrzymać neutralność wód neapolitańskich, mimo iż trwała wówczas wojna o sukcesję austriacką (1740-1748). Zniesiono średniowieczne prawo martwej ręki w dobrach kościelnych, jak również średniowieczny status Neapolu jako wasala papiestwa. W roku 1767 wypędził z kraju jezuitów.
O jego działalności i charakterze wiadomo dziś dzięki relacjom i badaniom takich osób jak: Gaetano Filangeri (1752-1788, neapolitański uczony i prawnik), Federigo Sclopis (urodzony w Turynie polityk, 1798-1878), Pietro Colletta (Neapol 1775 – Florencja 1831, historyk i statystyk)i Marco Lastri (1731-1811).
Leopoldo de Gregorio, markiz Esquilache (1741-1785), który potem podążył za królem Karolem do Madrytu, należał do grupy reformatorów skupionych wokół Tanucciego.
Reformy Tanucciego próbowali potem kontynuować Giuseppe Beccadelli di Bologna, markiz della Sambuca (1726-1813) i Domenico Caracciolo, markiz di Villamaina (1715-1789)

</doc>
<doc id="1036407" url="https://pl.wikipedia.org/wiki?curid=1036407" title="Michael Leopold Willmann">
Michael Leopold Willmann



</doc>
<doc id="1036408" url="https://pl.wikipedia.org/wiki?curid=1036408" title="Michał Anioł Palloni">
Michał Anioł Palloni



</doc>
<doc id="1036410" url="https://pl.wikipedia.org/wiki?curid=1036410" title="Iwan Nabokow">
Iwan Nabokow

Iwan Aleksandrowicz Nabokow (ros. Иван Александрович Набоков, ur. 11 marca 1787, zm. 21 kwietnia 1852 w Petersburgu) – rosyjski generał piechoty, zasłużony podczas bitew okresu wojen napoleońskich.
Nabokow pochodził ze starego szlacheckiego rodu z okolic Nowogrodu, gdzie jego ojciec gen. Aleksander Nabokow był właścicielem ziemskim. W 1806 w stopniu porucznika wstąpił do Semionowskiego Pułku Huzarów. Brał udział w bitwach okresu wojen napoleońskich. Wykazał się odwagą podczas bitwy pod Frydlandem. W 1812 walczył pod Borodino, później pod Lützen, pod Budziszynem i pod Kulm, gdzie został ranny w lewe ramię. W 1814 brał udział w pod Arcis-sur-Aube, pod Craonne i pod Laon. Od 1816 dowódca 3. Brygady 1. Dywizji Grenadierów. Od 1826 generał-lejtnant. Od stycznia 1830 dowódca 3 Dywizji Grenadierów, która wzięła później udział w tłumieniu powstania listopadowego. Za udział w szturmie Warszawy w 1831 został odznaczony Orderem Świętego Aleksandra Newskiego. Poza tym nadano mu Order Świętego Andrzeja, Order Świętego Jerzego III i IV klasy, Order Świętego Włodzimierza I, II i III klasy, Order Świętej Anny I i II klasy, Polski Znak Honorowy „Virtuti Militari” I klasy, pruski Order Czerwonego Orła, Medal Za 30 Lat Nienagannej Służby, Złoty Oręż Za Waleczność i Krzyż Bitwy pod Kulm.
Iwan Nabokow został pochowany w Fortecy Piotra i Pawła, niedaleko Katedry Piotra i Pawła. Jego brat Nikołaj był przodkiem Vladimira Nabokova.

</doc>
<doc id="1036413" url="https://pl.wikipedia.org/wiki?curid=1036413" title="Iwan Aleksandrowicz Nabokow">
Iwan Aleksandrowicz Nabokow



</doc>
<doc id="1036416" url="https://pl.wikipedia.org/wiki?curid=1036416" title="Fiskalizacja">
Fiskalizacja

Fiskalizacja - proces przestawienia działania pamięci fiskalnej urządzenia fiskalnego z trybu szkoleniowego na tryb fiskalny.
Od momentu wykonania fiskalizacji kwoty raportów dobowych są magazynowane w pamięci nieulotnej i niekasowalnej. Na podstawie zapisów w pamięci fiskalnej następuje generowanie miesięcznych raportów dla celów podatkowych.
Każda kasa fiskalna i każda drukarka fiskalna musi zostać zafiskalizowana, aby można ją było stosować do celów podatkowych.
Podczas fiskalizacji następuje zapisanie do pamięci nieulotnej i niekasowalnej numeru NIP podatnika. Jest to proces jednorazowy nieodwracalny. Zmiana numeru NIP (np. zmiana organizacyjna, połączenie w spółkę itd.) powoduje konieczność wymiany modułu fiskalnego (pamięci fiskalnej) lub wymianę kasy.
Fiskalizacja kasy/drukarki z papierowym lub elektronicznym zapisem kopii kończy się wystawieniem raportu fiskalnego dobowego, a w przypadku wersji online - raportem fiskalnym fiskalizacji.

</doc>
<doc id="1036418" url="https://pl.wikipedia.org/wiki?curid=1036418" title="Adres w sercu">
Adres w sercu

Adres w sercu – pierwsza ballada rockowa zespołu IRA pochodząca z debiutanckiej płyty, wydanej w grudniu 1989 roku. Została zamieszczona na czwartej pozycji na krążku. Trwa 4 minuty i 14 sekund i jest drugim co do długości utworem znajdującym się na płycie.
Tekst utworu opowiada o pewnym samotnym mężczyźnie, który traci pewność, że warto dla kogoś w ogóle żyć, po tym jak się rozstał ze swoją dziewczyną. Autorem tekstu są wokalista grupy Artur Gadowski oraz – ukrywający się pod pseudonimem Andrzej Senar – tekściarz Janusz Kondratowicz. Utwór "Adres w sercu" jest pierwszą w kolejności balladą zamieszczoną na debiutanckim krążku. Początkowo utwór utrzymany jest w delikatnym "balladowym" brzmieniu, dopiero od 2 minuty i 14 sekundy utwór staje się mocniejszy. Kompozycja posiada także solówkę gitarową w wykonaniu gitarzysty Kuby Płucisza, który jest także kompozytorem utworu.
"Adres w sercu" był jedną z pierwszych, obok utworu "Zostań tu", piosenek w dorobku debiutującego wówczas zespołu. Grany był bardzo często na koncertach, szczególnie pod koniec lat 80. XX wieku, gdzie zespół występował na wielu różnego rodzaju przeglądach muzycznych. Utwór wszedł także w skład piosenek zarejestrowanych jesienią 1993 roku w warszawskim studiu S-1, przy okazji nagrywania materiału na płytę koncertową. Podczas tego koncertu utwór trwa 4 minuty i 9 sekund, i jest o 5 sekund krótszy od wersji studyjnej.
Od momentu reaktywacji grupy, pod koniec 2001 roku, utwór został zagrany jedynie kilka razy. Mimo nalegań ze strony fanów, utwór nie jest obecnie w ogóle grany na koncertach.
Adres w sercu na koncertach.
Utwór regularnie grany był na koncertach w 1988 roku, oraz podczas trasy koncertowej po Polsce oraz ZSRR, promujących płytę "IRA" w 1989 i 1990 roku. Wraz z utworem "Zostań tu", "Adres w sercu" grany był także często podczas koncertów w 1991 oraz 1992 roku, przy okazji promocji płyty "Mój dom". Znalazł się także na koncertowej płycie "IRA Live" z 1993 roku. Na koncertach w 1994 oraz 1995 roku, utwór bardzo rzadko pojawiał się w setlistach. Po reaktywacji grupy, pod koniec 2001 roku, utwór został zagrany sporadycznie kilka razy.
Artur Gadowski o utworze "Adres w sercu":
"To jedna z naszych pierwszych piosenek. Może będę zarozumiały, ale ten tekst naprawdę mi się podoba. Jest wiele, z których nie jestem do końca zadowolony. Natomiast ta jest świetna w 100%. Czuję do niej ponadto pewien sentyment. Zrobiliśmy ją tak dawno, jeszcze jako nieznana nikomu grupa. Graliśmy ją na próbach w smutnym mieście, gdzie jedynymi słuchaczami były cztery ściany naszej kanciapy..."
Twórcy.
IRA
Produkcja

</doc>
<doc id="1036419" url="https://pl.wikipedia.org/wiki?curid=1036419" title="Hospodarstwo Wołoskie">
Hospodarstwo Wołoskie



</doc>
<doc id="1036439" url="https://pl.wikipedia.org/wiki?curid=1036439" title="Muhammed ibn Musa Alchwarizmi">
Muhammed ibn Musa Alchwarizmi



</doc>
<doc id="1036441" url="https://pl.wikipedia.org/wiki?curid=1036441" title="Fizylier">
Fizylier



</doc>
<doc id="1036443" url="https://pl.wikipedia.org/wiki?curid=1036443" title="Gaetano Filangeri">
Gaetano Filangeri

Gaetano Filangeri (San Sebastiano al Vesuvio 1753 - Vico Equense 1788), neapolitański uczony i prawnik, współpracował z nim Bernardo Tanucci (1698-1783) minister w Królestwie Neapolu i wielki reformator tego kraju w duchu Oświecenia. Jego główne dzieło "La scienza della legislazione" było wydawane wielokrotnie począwszy od roku 1780.

</doc>
<doc id="1036459" url="https://pl.wikipedia.org/wiki?curid=1036459" title="Zakrapiane spotkanie">
Zakrapiane spotkanie

Zakrapiane spotkanie – druga ballada zespołu Ira pochodząca z piątej płyty grupy "Znamię". Utwór trafił na ósmą pozycję na albumie, trwa 3 minuty i 37 sekund i jest jednym z krótszych utworów zawartych na płycie.
Jest jedynym „cudzym” utworem znajdującym się na płycie. Muzykę do utworu skomponował zespół, natomiast autor tekstu jest nieznany. Tekst do piosenki został wyłoniony drogą konkursową, którą zorganizował popularny program o tematyce rockowej, „Rock Noc”.
Brzmienie utworu utrzymane jest w lekkim rockowym brzmieniu, gdzie po raz pierwszy na płycie "Znamię" można usłyszeć gitary akustyczne.
Utwór dość rzadko był grany przez zespół na trasie promującej krążek.
Od momentu reaktywacji grupy utwór jest dość częściej grany na koncertach, został m.in. wykonany i trafił na koncertową płytę "Live 15-lecie", na której trwa 3 minuty i 56 sekund, oraz podczas urodzinowego koncertu zespołu w krakowskim klubie „Studio” w październiku 2006 roku.
Twórcy.
Ira
Produkcja

</doc>
<doc id="1036464" url="https://pl.wikipedia.org/wiki?curid=1036464" title="Just Dance – Tylko taniec!">
Just Dance – Tylko taniec!

Just Dance – Tylko taniec! (ang. "Make It Happen") – amerykański dramat filmowy z 2008 roku.
Jest to historia młodej dziewczyny z małego miasteczka, która przyjeżdża do Chicago z marzeniem zostania profesjonalną tancerką.

</doc>
<doc id="1036467" url="https://pl.wikipedia.org/wiki?curid=1036467" title="Posada (Główiew)">
Posada (Główiew)

Posada – osada w Polsce położona w województwie wielkopolskim, w powiecie konińskim, w gminie Stare Miasto, przy trasie drogi krajowej nr 25.
W latach 1975–1998 miejscowość administracyjnie należała do województwa konińskiego.
Zobacz też: Posada

</doc>
<doc id="1036468" url="https://pl.wikipedia.org/wiki?curid=1036468" title="Navy Theater Wide">
Navy Theater Wide

Navy Theater Wide (NTW) system teatru działań Marynarki Wojennej w obronie antybalistycznej, będący morską częścią amerykańskiego systemu obrony antybalistycznej ("Ballistic Missile Defene") w warstwie terminalnej obrony antybalistycznej, morski odpowiednik lądowego systemu antybalistycznego THAAD
NTW-THAAD.
W 2015 r. planuje się zintegrować naziemny system przeciwrakietowy THAAD z systemem NTW, co da naziemno-morski system obrony antyrakietowej "NTW-THAAD". Nowy system będzie rdzeniem globalnej "tarczy antyrakietowej". System NTW będzie się składał z niszczycieli rakietowych DD(X) i uniwersalnych atomowych krążowników rakietowych typu "CG(X)" wyposażonych w nowy radar antybalistyczny BMD (Balistic Missile Defense), i uzbrojonych w antyrakiety z serii Standard: 
SM-6 ERAM, oraz SM-3 Block IIA i Kinetic Energy Interceptor (KEI) wyposażonych w Multiple Kill Vehicle (MKV). Jak i z nowych fregat Littoral combat ship (LCS) też wyposażonych w pociski SM-6 ERAM, oraz najprawdopodobniej także nowy transportowców typu "San Antonio" czy atomowych okrętów podwodnych typu "Ohio" wyposażonych w KEI. Oraz z radaru bazowania morskiego pracująceg w paśmie X (ang. "Sea-Based X-Band Radar") SBX. Rakiety SM-3 niszczą pociski balistyczne na zasadzie hit to kill w wersji LEAP (Lightweight Exo-Atmospheric Projectile). Na początku 2007 r. US Navy posiadała 19 pocisków SM-3 na koniec tego roku miała ich 21, a docelowo w 2014 ma posiadać 132 rakiet tego typu. Niewątpliwie zaletą systemu NTW jest to, że dzięki zainstalowaniu broni antyrakietowej na okrętach, system obrony antybalistyczny ma większy zasięg, a środki przeciwdziałania mogą się znaleźć bliżej wyrzutni wroga.

</doc>
<doc id="1036469" url="https://pl.wikipedia.org/wiki?curid=1036469" title="Bitwa pod Łabiszynem">
Bitwa pod Łabiszynem

Bitwa pod Łabiszynem miała miejsce w czasie insurekcji kościuszkowskiej, w nocy z 28 na 29 września 1794 roku pomiędzy wojskami polskimi dowodzonymi przez gen. Jana Henryka Dąbrowskiego a oddziałami pruskimi dowodzonymi przez pułkownika Johanna Friedricha Székelyego, zakończona zwycięstwem Polaków.
W czasie swojej wyprawy do Wielkopolski gen. Dąbrowski postanowił skoncentrować swoje oddziały w Gnieźnie, gdzie dotarł 27 września. Na jego siły liczące około 7000 ludzi składała się dywizja Dąbrowskiego i powstańcy wielkopolscy, wojska składającego się głównie z rekrutów i niedoświadczone. Mając siły za słabe na zajęcie Poznania, postanowił pozorować marsz w tamtym kierunku, a w tym czasie rozbić oddział pacyfikacyjny pułkownika Székelyego (batalion fizylierów i 3 szwadrony huzarów), który stał w Inowrocławiu i zagrażał łączności wojsk polskich w Wielkopolsce z Warszawą.
Aby utwierdzić dowództwo pruskie w przekonaniu o celu ataku, Dąbrowski wysłał w okolice Poznania dwa szwadrony kawalerii pod komendą mjr. Stanisława Bielamowskiego. Obawiając się tego ataku Prusacy, poza Székelym, wstrzymali wszelkie akcje zaczepne przygotowując obronę, jednak wycofanie się korpusu ks. Józefa Poniatowskiego znad Bzury zerwało łączność Dąbrowskiego z resztą polskiej armii.
Dąbrowski, aby zrealizować swój plan, podzielił korpus na trzy kolumny: prawa, złożona z brygady Antoniego Józefa Madalińskiego, 100 strzelców i 2 dział miała ruszyć przez Trzemeszno, Mogilno, Inowrocław do Łabiszyna. Środkowa, złożona z reszty regularnych oddziałów, pod dowództwem Dąbrowskiego miała przejść z Gniezna do Rogowa, Żnina i dalej do Łabiszyna, zaś lewa, złożona z oddziałów powstańczych pod komendą Józefa Lipskiego miała przez Kłecko i Żnin również dotrzeć do Łabiszyna. Pierwszy w punkcie zbornym pojawił się Madaliński, który rozbroił miejscowy oddział, jednak główne siły Székelyego maszerowały wówczas z Inowrocławia na Nową Wieś. W nocy z 28 na 29 września znajdujące się w Łabiszynie połączone kolumny Dąbrowskiego i Madalińskiego zostały ostrzelane przez artylerię pruską, jednak po opanowaniu zamieszania poprowadzono kontratak zakończony starciem na bagnety pod Wzgórzem Klasztornym i szarżą kawalerii poprowadzoną przez samego Dąbrowskiego. Po tym starciu Székely wycofał się za Brdę urządzając swój sztab w Bydgoszczy.
Obecnie jedną z atrakcji Łabiszyna jest tzw. „Góra Szekelego” - pamiątka bitwy pod Łabiszynem.

</doc>
<doc id="1036472" url="https://pl.wikipedia.org/wiki?curid=1036472" title="Józef Lipski">
Józef Lipski



</doc>
<doc id="1036473" url="https://pl.wikipedia.org/wiki?curid=1036473" title="Jan de Berry">
Jan de Berry

Jan de Berry (fr. "Jean de Valois"), zwany "Wspaniałym" (ur. 30 listopada 1340 w Vincennes, zm. 15 czerwca 1416 w Paryżu) – książę de Berry i Owernii, hrabia Poitiers, młodszy syn króla Francji Jana II Dobrego i Bonny Luksemburskiej, córki Jana I Ślepego, króla Czech. Młodszy brat króla Karola V Mądrego.
Życiorys.
W 1357 otrzymał tytuł hrabiego Poitiers. W 1360 otrzymał tytuły księcia de Berry i księcia Owernii. Mniej więcej w tym samym czasie został hrabią Mâcon (był nim do 1372). Przed 1372 otrzymał tytuły hrabiego Angoulême i Saintonge, które posiadał do roku 1374. W 1394, dzięki małżeństwu z dziedziczką tych hrabstw, Joanną II, został hrabią Owernii i Boulogne. W 1399 został hrabią Étampes. W 1358 został gubernatorem Gujenny i Langwedocji. Gubernatorem Langwedocji został ponownie w 1390. W 1405 został gubernatorem Paryża.
Po śmierci króla Karola V w 1380 Jan, jego bracia (Ludwik, książę Andegawenii i Filip, książę Burgundii) oraz szwagier zmarłego monarchy, książę de Burbon, zostali regentami Francji w imieniu małoletniego Karola VI. Śmierć księcia Andegawenii w 1384 uczyniła Jana i jego brata Filipa najważniejszymi osobami w państwie. Regencja dobiegła końca w 1388. Karol VI rozpoczął samodzielne rządy, w których opierał się na ministrach ojca, będących w opozycji wobec królewskich stryjów. Ich szansa na powrót do władzy nadeszła w 1392, kiedy Karol VI doznał pierwszego ataku choroby psychicznej. Jan i Filip kontynuowali rządy do 1402, gdy w przebłysku świadomości Karol odebrał im władzę, którą przekazał swojemu bratu, księciu orleańskiemu.
W późniejszych latach zmieniła się rola Jana na francuskiej scenie politycznej. Po śmierci Filipa Burgundzkiego w 1404 pozostał jedynym żyjącym synem króla Jana II. Starał się odgrywać rolę mediatora między zwalczającymi się frakcjami księcia Orleanu i nowego księcia Burgundii, Jana bez Trwogi. Po zamordowaniu księcia orleańskiego przez stronników Burgundczyka Jan trzymał stronę frakcji orleańskiej (armaniaków) w zaczynającej się wojnie domowej, ale zawsze dążył do pokoju w królestwie i pogodzenia walczących frakcji. To głównie dzięki jego namowom Karol VI i jego synowie nie pojawili się w 1415 na polu bitwy pod Azincourt. Pamiętając, że jego ojciec dostał się do angielskiej niewoli pod Poitiers, książę de Berry obawiał się sytuacji, gdy król Francji i jego następcy ponownie dostaną się do niewoli. Zmarł kilka miesięcy po bitwie.
Jan de Berry był wielkim patronem artystów. Dzięki jego wsparciu powstała bogato iluminowana przez braci Limbourg księga godzinek, znana pod nazwą "Bardzo bogate godzinki księcia de Berry". Był człowiekiem majętnym, posiadaczem sporych dóbr, co pozwoliło mu na zgromadzenie kolekcji dzieł sztuki. Zmarł jednak pogrążony w długach.
Małżeństwo i rodzina.
17 października 1360 w Carcassonne poślubił Joannę d'Armagnac (1348-1387), córkę Jana I, hrabiego d'Armagnac, i Beatrycze de Clermont, córki Jana de Charolais. Jan i Joanna mieli razem trzech synów i dwie córki:
5 czerwca 1389 w Riom poślubił Joannę II, hrabinę Owernii (1378-1422/1423), córkę hrabiego Jana II i Elżbiety de Comminges, córki Piotra Rajmunda II, hrabiego de Comminges. Małżeństwo to pozostało bezdzietne.

</doc>
<doc id="1036474" url="https://pl.wikipedia.org/wiki?curid=1036474" title="ORP Rosomak">
ORP Rosomak

ORP Rosomak – polski trałowiec bazowy z okresu zimnej wojny, jeden z dziewięciu zbudowanych na radzieckiej licencji trałowców proj. "254M". Okręt został zwodowany 17 maja 1958 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 4 stycznia 1959 roku. Intensywnie eksploatowana jednostka, oznaczona znakami burtowymi T-67 i 607, większą część służby spędziła w 12. Dywizjonie Trałowców Bazowych 8. Flotylli Obrony Wybrzeża w Świnoujściu. Okręt został skreślony z listy floty po blisko 30-letnim okresie użytkowania w listopadzie 1988 roku, a następnie złomowany.
Projekt i budowa.
Prace nad pełnomorskim trałowcem bazowym rozpoczęły się w ZSRR w 1943 roku, na bazie doświadczeń z budowy i eksploatacji trałowców proj. "58" i proj. "263". Początkowo projektem zajmowało się biuro konstrukcyjne CKB-370, następnie CKB-17, a ostateczną koncepcję jednostki opracowało CKB-363 w 1946 roku. Nowe okręty miały być zdolne do określania granic pól minowych i ich likwidacji, prowadzenia trałowań kontrolnych i rozpoznawczych, torowania przejść w polach minowych, eskortowania za trałami innych jednostek i stawiania min. Dodatkowym wymaganiem była zdolność do wykrywania i niszczenia okrętów podwodnych. W 1947 roku rozpoczęto produkcję seryjną, budując łącznie ok. 180 okrętów w wersjach "254, 254K, 254M i 254A".
Na początku lat 50. w Państwowej Komisji Planowania Gospodarczego i Sztabie Generalnym Wojska Polskiego zapadły decyzje o rozpoczęciu licencyjnej budowy okrętów w polskich stoczniach, w tym trałowców. W styczniu 1953 roku dotarła do Polski dokumentacja techniczna trałowca projektu "254K". Projekt, pod oznaczeniem „Trałowiec 500 ton”, „Projekt 4” i „B 4”, 8 lutego 1954 roku zaaprobowany został do seryjnej budowy przez specjalną komisję Dowództwa Marynarki Wojennej. Początkowo planowano, że budowa prototypowego trałowca rozpocznie się jeszcze w 1953 roku, jednak problemy gdańskiego Centralnego Biura Konstrukcji Okrętowych nr 2 z adaptacją dokumentacji licencyjnej do polskich norm spowodowały, że prace zaczęły się w połowie 1955 roku. Kolejne opóźnienie nastąpiło po otrzymaniu we wrześniu 1955 roku polecenia budowy trałowców w nowszej wersji "254M", jednak z powodu rozpoczęcia prac stoczniowych (i zakupionego w ZSRR wyposażenia) postanowiono pierwsze trzy okręty (późniejsze „Żubr”, „Tur” i „Łoś”) ukończyć w pierwotnej konfiguracji. Dokumentacja techniczna wersji "M" dotarła do Polski w marcu 1956 roku, lecz zmian w niej dokonywano i później, co spowodowało kolejne opóźnienia programu budowy. Główne zmiany w stosunku do wersji "K" polegały na wzmocnieniu uzbrojenia (w miejsce czterech podwójnych stanowisk 2M-1 wkm kal. 12,7 mm zamontowano dwa podwójne zestawy działek automatycznych 2M-3M kal. 25 mm i dwa zdwojone stanowiska 2M-7 wkm kal. 14,5 mm, a miotacze bomb głębinowych typu BMB-1 zastąpiły nowsze BMB-2) oraz instalacji nowocześniejszego wyposażenia trałowego (trały kontaktowe MKT-1, akustyczne BGAT i elektromagnetyczny TEM-52M). Okręty miały też inny kształt rufy i związaną z tym większą o 1 metr długość kadłuba. Plany zakładały budowę serii liczącej aż 27 jednostek projektu "254", jednak zawirowania z wersjami i odwilż październikowa sprawiły, że poprzestano na 12 trałowcach (trzech proj. "254K" i dziewięciu proj. "254M").
ORP „Rosomak” zbudowany został w Stoczni im. Komuny Paryskiej w Gdyni. Stępkę okrętu położono 10 stycznia 1958 roku, został zwodowany 17 maja tego roku, a do służby w Marynarce Wojennej wszedł 4 stycznia 1959 roku. Trałowiec otrzymał nazwę pochodzącą od zwierzęcia lądowego – rosomaka, łamiąc zasady dotychczasowego nazewnictwa okrętów tej klasy w Marynarce Wojennej, nawiązujące do ptaków i zwierząt morskich.
Dane taktyczno-techniczne.
Okręt był dużym, pełnomorskim trałowcem. Długość całkowita wynosiła 59 metrów (54 metry na konstrukcyjnej linii wodnej), szerokość 8,7 metra i zanurzenie 2,3 metra. Wykonany ze stali, całkowicie spawany kadłub jednostki podzielony był na jedenaście przedziałów wodoszczelnych (od dziobu): I – forpik i magazyn, II – komora łańcuchowa i magazyn żywności, III – pomieszczenia mieszkalne i służbowe oraz magazyny, IV – zbiorniki i pomieszczenia załogi, V – komora amunicyjna, VI – mechanizmy pomocnicze, VII – maszynownia, VIII – magazyny i komora amunicyjna, IX – wały napędowe i pomieszczenia załogi, X – magazyn trałowy i XI – maszyna sterowa i magazyny: chemiczny i mundurowy. W przebiegającym niemal na całej długości kadłuba dnie podwójnym mieściły się zbiorniki paliwa, wody i zęzy. Pod podwyższonym pokładem dziobowym znajdowały się kolejno: magazyn farb, urządzenie kotwiczne, jadalnia oficerska, kabiny oficerów i pomieszczenia podoficerskie. W dalszej części nadbudówki znajdowały się pomieszczenia mechanizmów radiotechnicznych, kambuz, przewody kominowe, pomocniczy generator prądotwórczy oraz bęben kabloliny trału elektromagnetycznego. Dwuipółkondygnacyjna nadbudówka dziobowa mieściła pomieszczenie dowódcy, kabinę szyfrów, kabiny radio, pomieszczenie operatorskie urządzeń radiotechnicznych, sterówkę, kabinę nawigacyjną ze stanowiskiem operatora sonaru oraz, na szczycie, zadaszone stanowisko dowodzenia i wysoki, trójpodporowy maszt z antenami radarów i reflektorem. Wyporność standardowa wynosiła 549 ton, zaś pełna 607 ton. Okręt napędzany był przez dwa nawrotne, turbodoładowane czterosuwowe silniki wysokoprężne 9D o łącznej mocy 2200 KM, poruszające poprzez wały napędowe dwiema śrubami nastawnymi WRSz. Maksymalna prędkość okrętu wynosiła 15 węzłów (maks. 8,3 węzła podczas trałowania). Zasięg wynosił 2100 Mm przy prędkości 15 węzłów, 3500 Mm przy 10 węzłach i 1500 Mm z trałem przy prędkości 10 węzłów. Autonomiczność okrętu wynosiła 7 dób.
Uzbrojenie artyleryjskie jednostki stanowiły dwa podwójne zestawy działek przeciwlotniczych W-11M kalibru 37 mm L/70, umieszczone na pokładzie dziobowym i łodziowym, z zapasem 1000 sztuk amunicji na lufę. Donośność praktyczna wynosiła 7000 metrów (pozioma), zaś pułap zwalczania samolotów wynosił około 4000 metrów. Na pokładzie łodziowym, po obu stronach komina umieszczono dwa podwójne zestawy działek automatycznych 2M-3M kal. 25 mm L/112, z łącznym zapasem amunicji wynoszącym 2000 naboi. Na nadbudówce dziobowej znalazły się dwa podwójne stanowiska wielkokalibrowych karabinów maszynowych 2M-7 kal. 14,5 mm L/89, z zapasem 2000 sztuk amunicji na lufę. Broń ZOP stanowiły dwa miotacze BMB-2 z zapasem 10 bomb głębinowych B-1. Ponadto okręt posiadał dwa tory minowe, na których mógł przenosić 10 min typu KB-3 lub 16 wz. 08/39. Wyposażenie uzupełniały trały: dwa kontaktowe z nożycami MKT-1, jeden trał elektromagnetyczny TEM-52M i dwa akustyczne BGAT. Wyposażenie radioelektroniczne obejmowało system rozpoznawczy „swój-obcy” typu Kremnij-2 (składający się z urządzenia nadawczego Fakieł-MZ i odbiorczego Fakieł-MO), radiostację UKF R-609, nadajnik KF R-644, odbiornik KF R-671, odbiornik pełnozakresowy R-675, radionamiernik ARP-50-1,2M, sonar Tamir-11, radar obserwacji ogólnej Lin-M i system radionawigacji Rym-K, składający się ze stacji odbiorczej Nr 4 i urządzenia Koordinator. Jednostka wyposażona była też w wyrzutnie dla 8 świec dymnych MDSz, windę kablową o uciągu 800 kG, żurawik trałowy o udźwigu 5,8 tony, 10-wiosłową łódź okrętową i tratwy ratunkowe.
Załoga okrętu składała się z 80 oficerów, podoficerów i marynarzy.
Służba.
Okręt z oznaczeniem burtowym T-67 początkowo wchodził w skład Dywizjonu Trałowców Brygady Obrony Wodnego Rejonu Głównej Bazy, stacjonując na Helu. W 1959 roku „Rosomak” po raz pierwszy publicznie zaprezentował się polskiej publiczności, zgromadzonej w Szczecinie podczas Dni Morza. W tym roku okręt wziął udział w trałowaniu redy Kołobrzegu. 4 stycznia 1960 roku numer burtowy trałowca został zmieniony na 607. Tego roku okręt uczestniczył w poszukiwaniu min wokół portu w Oksywiu. W lipcu 1964 roku jednostka wzięła udział w przetrałowaniu szlaku żeglugowego z Osetnika do Rozewia, a jesienią roku następnego poszukiwała min na wodach Zatoki Gdańskiej.
W maju 1967 roku jednostka, wraz z bliźniaczymi trałowcami „Delfin” i „Foka” (rozkazem Dowódcy Marynarki Wojennej nr 022/Org. z 6 kwietnia 1967 roku), została przeniesiona do Świnoujścia i włączona do 12. Dywizjonu Trałowców Bazowych 8. Flotylli Obrony Wybrzeża. Prócz prac trałowych okręt wykorzystywano do pełnienia służby dozorowej, m.in. rejonu Cieśnin Duńskich, a także wspólnych ćwiczeń z jednostkami 2. Brygady Okrętów Desantowych. W 1969 roku jednostka (wraz z bliźniaczymi trałowcami bazującymi w Świnoujściu) wzięła udział w ćwiczeniach Układu Warszawskiego „Odra – Nysa 69”, a 28 czerwca 1970 roku uczestniczyła w morskiej paradzie z okazji 25-lecia Marynarki Wojennej PRL. W drugiej połowie sierpnia 1970 roku okręt wziął udział w poszukiwaniu brytyjskich min niekontaktowych na wodach międzynarodowych w Zatoce Meklemburskiej. Latem 1972 roku zadaniem jednostki było sprawdzenie północnego toru wodnego Świnoujścia, z którego korzystały promy pasażerskie. W kolejnych latach służby okręt wielokrotnie uczestniczył w ćwiczeniach zabezpieczania desantu, rejsach szkoleniowych z podchorążymi Wyższej Szkoły Marynarki Wojennej na pokładzie i uciążliwych, wielodniowych rejsach dozorowych. Trałowiec przeplatał rutynową służbę wizytami zagranicznymi, odwiedzając we wrześniu 1960 roku Rostock oraz w sierpniu 1980 roku Tarnewitz, Warnemünde, Rostock i Stralsund. W czerwcu 1975 roku okręt uczestniczył w ćwiczeniach o kryptonimie Posejdon-75.
Podczas długoletniej służby modernizacji poddano wyposażenie radioelektroniczne okrętu: w latach 70. radar Lin-M został zastąpiony nowszym TRN-823, radiostację R-609 wymieniono na R-619, zamontowano też w miejsce radionamiernika ARP-50-1,2M odbiorniki brytyjskiego systemu radionawigacyjnego Decca. W latach 80. usunięto przestarzały system radionawigacji Rym-K, zastępując go nowocześniejszym Bras (z odbiornikiem Hałs) oraz dodano kolejną stację radiolokacyjną SRN-206. Jednostka została wycofana ze służby po blisko 30-letnim okresie eksploatacji 30 listopada 1988 roku, a następnie – po zdemontowaniu w świnoujskim porcie zdatnego do użytku uzbrojenia i wyposażenia – złomowana.

</doc>
<doc id="1036475" url="https://pl.wikipedia.org/wiki?curid=1036475" title="Bazylika św. Mikołaja w Grudziądzu">
Bazylika św. Mikołaja w Grudziądzu

Bazylika kolegiacka św. Mikołaja w Grudziądzu – pierwotnie kościół parafialny (fara), od 1992 r. kolegiata, od 2010 r. nosi również tytuł bazyliki mniejszej. Świątynia pełni rolę sanktuarium maryjnego związanego z kultem obrazu Matki Bożej Łaskawej. Obecnie opiekę nad kościołem i całą parafią sprawuje ks. kan. Dariusz Kunicki.
Historia.
Jest rzeczą pewną, że w okresie przynależności grodu w Grudziądzu do państwa polskiego i książąt mazowieckich w XI–XIII w., istniała stosowna świątynia, jednak o jej lokalizacji i wezwaniu źródła milczą. Podobnie musiało być po przejęciu grodu zniszczonego podczas najazdu pruskiego przez biskupa Chrystiana (1222) i po zajęciu jego posiadłości przez Krzyżaków w latach 30. XIII w. Skoro krzyżacka kaplica zamkowa została ukończona dopiero w 1299 r., przedtem musiało istnieć inne miejsce kultu. Zapewne jeszcze przed formalną lokacją miasta na prawie chełmińskim w 1291 r., wytyczono siatkę ulic i pod kościół parafialny przeznaczono płn.-zach. blok zabudowy przyrynkowej.
Wtedy – w dwóch fazach – przystąpiono do budowy murowanego prezbiterium, początkowo funkcjonującego jako samodzielna świątynia, o czym świadczy istnienie ozdobnego szczytu zachodniego, do dziś czytelnego na strychu. Niestety, skąpe źródła historyczne przekazują niewiele konkretnych dat dotyczących budowy. Przypuszcza się, że prezbiterium ukończono około 1310 r., natomiast dalszy etap – wznoszenie korpusu nawowego – rozpoczęto po pożarze miasta w 1341 r. Od tego czasu zwierzchnictwu fary podlegały 2 grudziądzkie świątynie szpitalne – Św. Ducha i św. Jerzego na Rybakach. Istniała też szkoła parafialna, ponadto utrzymaniu fary służyły posiadłości ziemskie. Zapewne w XV w. nawę główną podwyższono do obecnej wysokości i zasklepiono.
Od połowy XVI w. do 1598 r. i ponownie podczas potopu szwedzkiego (1656–1659) kościół był ewangelicki. W 1612 r. spłonęła wieża, którą wkrótce odbudowano, przebudowując szczyty zachodnie. W ciągu XVII w. od północy dobudowano 3 kaplice boczne (grobowe rodów Działyńskich i Kostków, bracką św. Michała) oraz – od południa – kruchtę. Od 1620 r. przy zwieńczonej kopułą ośmiobocznej kaplicy Działyńskich zostali osadzeni jezuici, którzy działali tu do wybudowania własnego kolegium i kościoła. Według niektórych autorów w 1659 r. kościół został spustoszony podczas wyzwalania Grudziądza spod okupacji szwedzkiej.
W 1738 r. wieża kościelna otrzymała wysoki ażurowy barokowy hełm, w 1769 r. zbudowano sygnaturkę na dachu korpusu. W końcu XVIII w. hełm wieży rozebrano i zburzono kaplice boczne. W 1896 r. miała miejsce gruntowna renowacja fary w duchu neogotyckim, wnętrze otrzymało nowe polichromie i witraże. Podczas działań wojennych w 1945 r. kościół poniósł ciężkie straty: runęła górna część wieży, dachy, spłonęła większa część wystroju. Odbudowa miała miejsce w latach 1946–1949. Po utworzeniu w 1992 r. diecezji toruńskiej, fara została podniesiona do rangi kolegiaty kapituły grudziądzkiej. Jest również sanktuarium maryjnym, z obrazem Matki Bożej Łaskawej. Po 2000 r. przeprowadzono gruntowne zewnętrzne i wewnętrzne prace restauratorskie. W lipcu 2010 roku Benedykt XVI podniósł kościół św. Mikołaja do rangi bazyliki mniejszej. Uroczyste nadanie tytułu nastąpiło 6 grudnia 2010 r.
Do parafii należy nekropolia katolicka przy ul. Cmentarnej.
Architektura.
Kościół farny w Grudziądzu jest budowlą ceglaną, orientowaną, gotycką. Ma formę trójnawowej czteroprzęsłowej pseudobazyliki (podobnie jak katedra w Kwidzynie), z pięciobocznie zamkniętym jednoprzęsłowym prezbiterium. Od zachodu wznosi się wtopiona w korpus masywna wieża na rzucie kwadratu. Elewacje są oszkarpowane. Zwraca uwagę rozwiązanie przypory przy zakrystii (dobudowanej od strony płn.), połączonej z elewacją prezbiterium za pomocą przerzuconego ponad dachem łuku odporowego, podobnie jak w kościele św. Jakuba w Toruniu.
Korpus kryty jest potężnym dachem dwuspadowym, chór niższym. Wieżę wieńczy dach namiotowy z niewielką nadstawką. Barokowa ażurowa sygnaturka na wschodnim skraju korpusu jest kryta baniastym hełmem. Prezbiterium kryte jest sklepieniem sześciopolowym spływającym na służki, nawy boczne gwiaździstym na konsolach, a nawa główna gwiaździstym o układzie wzbogaconym dodatkowymi żebrami. Smukłe prezbiterium, jasno oświetlone wysokimi ostrołukowymi oknami, kontrastuje z ciemniejszym korpusem, w którym dominują ośmioboczne filary i masywne mury nawy głównej, oświetlonej tylko pośrednio poprzez okna w nawach bocznych. W prezbiterium do wnętrza otwierają się 2 arkady empory patronackiej, umieszczonej nad portalem zakrystii, duża empora otwiera się ponadto pod wieżą do nawy głównej.
Długość kościoła wynosi 41 m, szerokość 21 m, wysokość wnętrza 16 m. Surowe mury, które pozwalają prześledzić budowlane przemiany wnętrza świątyni, to efekt wtórny, odpowiadający poglądom konserwatorskim panującym po II wojnie światowej. Pierwotnie były pokryte pobiałami, tynkami i barwną dekoracją malarską.
Wyposażenie.
Z czasów średniowiecza zachowały się fragmenty malowideł z końca XIV w. na jednym z filarów i nikłe relikty malowideł późnogotyckich z postaciami świętych pod baldachimami z lat około 1500 r. Przetrwała też kamienna gotlandzka chrzcielnica ozdobiona reliefami w formie gryfów, o późnoromańskiej formie, datowana na wiek XIV. W elewacje wieży zostały wmurowane 3 terakotowe płaskorzeźby, pochodzące prawdopodobnie z kaplicy zamkowej. Z 1632 r. pochodzi ozdobny manierystyczny portal kruchty południowej fundacji Działyńskich. W XVIII w. wnętrze otrzymało bogate wyposażenie późnobarokowe, w tym ambonę ozdobioną motywami chińskimi (podobnie jak w sąsiednim kościele jezuitów). Ogółem do 1945 r. istniało 7 ołtarzy. W kościele farnym po rozbiórce kaplicy zamkowej umieszczono Poliptyk Grudziądzki. W 1886 r. zbudowano organy firmy Wilhelm Sauer z Frankfurtu nad Odrą.
Podczas walk o miasto niemal całe wyposażenie padło pastwą płomieni. Ocalała jedynie struktura ołtarza głównego z figurami świętych i obrazem św. Jerzego w zwieńczeniu oraz uszkodzone retabulum ołtarza NMP w nawie północnej. 3 ołtarze (w tym główny) zostały częściowo zrekonstruowane na początku lat 50. XX w. przez Leonarda Torwirta, który namalował większość obrazów. Obraz patrona kościoła w ołtarzu głównym malował Jerzy Hoppen. Z ołtarza NMP zachowała się autentyczna część środkowa z obrazem NMP z Dzieciątkiem z XVII w. (uznawanym za cudowny i koronowanym w 2002 r.), obrazem w predelli i figurami w zwieńczeniu, w ołtarzu prawym przetrwały tylko dawne figury i fragmenty kolumn. Ponadto zachował się obraz św. Anny Samotrzeć z początku XVII w., przypisywany warsztatowi Hermana Hana i 2 duże barokowe obrazy ze św. Mikołajem i Koronacją NMP. Zachowały się też relikty marmurowego nagrobka Jana Zygmunta Kostki (zm. 1623) z dawnej kaplicy grobowej. 30-głosowe organy zbudował w 1952 r. Józef Sobiechowski z Bydgoszczy, wykorzystując części instrumentu z końca XIX w. z auli Seminarium Nauczycielskiego.

</doc>
<doc id="1036476" url="https://pl.wikipedia.org/wiki?curid=1036476" title="Posoka (powiat koniński)">
Posoka (powiat koniński)

Posoka – wieś w Polsce położona w województwie wielkopolskim, w powiecie konińskim, w gminie Stare Miasto, nad rzeką Pową (tradycyjnie zwaną też Pokrzywnicą) i przy południowo-zachodniej granicy administracyjnej Konina. Miejscowość wchodzi w skład sołectwa Rumin.
Od czasów Królestwa Polskiego do lat 40. XX wieku posiadłość rodów ziemiańskich, m.in. Kobusiewiczów i Czerwińskich. Obecnie część pozostaje w posiadaniu rodziny Czerwińskich i nosi tradycyjną nazwę "Posoka-Kamilówka", pochodzącą od jednej z ostatnich mieszkanek nadal istniejącego i zamieszkanego dworku pochodzącego z przełomu XIX i XX wieku, Kamili Antoniny z Kobusiewiczów Mieczysławowej Czerwińskiej (1901–1993).
W latach 1975–1998 miejscowość administracyjnie należała do województwa konińskiego.
Zobacz też: Posoka

</doc>
<doc id="1036478" url="https://pl.wikipedia.org/wiki?curid=1036478" title="Posoka">
Posoka



</doc>
<doc id="1036480" url="https://pl.wikipedia.org/wiki?curid=1036480" title="Tetiana Łużanśka">
Tetiana Łużanśka

Tetiana Łużanśka (ur. 4 września 1984 w Kijowie) – amerykańska tenisistka, która do grudnia 2011 roku reprezentowała Ukrainę.
W wieku dziewięciu lat przeprowadziła się do Izraela, gdzie mieszkała przez kolejne osiem lat. Następnie przeniosła się wraz z matką (tancerką) do Stanów Zjednoczonych. Jej ojciec to były kolarz. Miała siedem lat, gdy matka po raz pierwszy zabrała ją na trening tenisa do pobliskiego klubu.
W kobiecym cyklu rozgrywkowym ITF wygrała dwadzieścia turniejów deblowych, z czego sześć w 2006 roku. Była klasyfikowana w pierwszej setce rankingu (na 99. miejscu) deblistek w dniu 12 lutego 2007. Pierwszy z tytułów ITF zdobyła w 2001 roku. Jej najlepszym osiągnięciem w zawodowych rozgrywkach kobiecych WTA jest finał turnieju czwartej kategorii w Sztokholmie, osiągnięty na początku sierpnia 2007 roku. Ponadto dwukrotnie była w półfinałach takich imprez, w Cincinnati i Memphis (obydwa w 2006 roku).
W 2007 roku w grze pojedynczej WTA próbowała swoich sił w Memphis, gdzie odpadła w pierwszej rundzie (z Chorwatką Mariją Abramović). W roku 2006 odpadła w Memphis na tym samym etapie, w Cincinnati przeszła do drugiej rundy kwalifikacji, w pierwszej rundzie zakończyła też kwalifikacje w Stanford (przegrała z Akiko Morigami).

</doc>
<doc id="1036483" url="https://pl.wikipedia.org/wiki?curid=1036483" title="Walentina Kozłowska">
Walentina Kozłowska

Walentina Kozłowska, ros. Валентина Яковлевна Козловская (ur. 18 kwietnia 1938 w Jessentukach) – rosyjska szachistka, arcymistrzyni od 1976 roku.
Kariera szachowa.
Od połowy lat 60. XX wieku do końca 70. należała do grona najlepszych szachistek świata. W roku 1965 zdobyła tytuł mistrzyni Związku Radzieckiego, w 1966 jedyny raz w swojej karierze wystąpiła na szachowej olimpiadzie (zdobywając wraz z drużyną złoty medal), a w 1967 podzieliła II-III miejsce (wraz z Tatianą Zatułowską) w turnieju pretendentek w Suboticy (wynik ten odpowiadał wówczas III-IV pozycji na świecie). Po zmianie systemu wyłaniania mistrzyni świata, czterokrotnie wystąpiła w turniejach międzystrefowych. W dwóch z tych turniejów (jeden z nich wygrywając, w roku 1973) wywalczyła awans do meczów pretendentek: w 1974 roku uległa w Kisłowodzku w półfinale rozgrywek Marcie Lityńskiej, a w 1977 (w Soczi) przegrała w I rundzie z Jeleną Fatalibekową.
Do największych sukcesów Walentyny Kozłowskiej w turniejach międzynarodowych należą m.in. II m. w Kijowie (1967), I m. w Irkucku (1971), I m. w Woroneżu (1973) oraz I m. w Noworosyjsku (1977). Poza tym w roku 1996 zdobyła w Bad Liebenzell tytuł mistrzyni świata "weteranek" (zawodniczek powyżej 50. roku życia).

</doc>
<doc id="1036487" url="https://pl.wikipedia.org/wiki?curid=1036487" title="Most Solidarności w Płocku">
Most Solidarności w Płocku

Most Solidarności – most wantowy w Płocku nad Wisłą, będący częścią Trasy ks. Jerzego Popiełuszki, znajdujący się w ciągu dwóch dróg krajowych – drogi krajowej nr 60 i drogi krajowej nr 62. Most kosztował 190 mln zł.
Historia i lokalizacja mostu.
Most Solidarności w Płocku przez rzekę Wisłę został zaprojektowany jako jeden z elementów trasy ks. Jerzego Popiełuszki stanowiącej wschodnie obejście miasta. Zlokalizowana została ona w ciągu dwóch dróg krajowych – drogi krajowej nr 60 i drogi krajowej nr 62 o nowym ich przebiegu na terenie miasta Płocka, celowo wcześniej zaprojektowanym dla tej trasy.
Trasa ks. Jerzego Popiełuszki, będąca wschodnim obejściem miasta jako inwestycja o nazwie „Budowa II przeprawy mostowej przez rzekę Wisłę w Płocku wraz z dojazdami”, w całości stanowi jednocześnie południową część zaprojektowanej obwodnicy północnej Płocka.
Idea budowy tego mostu powstała na początku lat 90. XX wieku w celu poprawy ogólnej sytuacji komunikacyjnej miasta Płocka, a także jego regionu.
Trudna sytuacja komunikacyjna spowodowana została dużym wzrostem ruchu drogowego na terenie miasta oraz w rejonie mostu im. Legionów Marszałka Józefa Piłsudskiego przez Wisłę w Płocku (most drogowo-kolejowy wybudowany w roku 1938) znajdującego się wówczas w ciągu dwóch dróg krajowych – drogi krajowej nr 60 i drogi krajowej nr 62.
Projekt realizacyjny mostu został wybrany w drodze międzynarodowego konkursu.
Budowa mostu rozpoczęła się w lipcu 2002 roku, a zakończyła w październiku 2007 roku. Miesiąc przed oddaniem mostu do użytku zakończono modernizację ul. Wyszogrodzkiej, z którą łączy się droga dojazdowa do przeprawy na prawym brzegu Wisły. Most Solidarności otwarty został 13 października 2007 roku przez ówczesnego premiera RP Jarosława Kaczyńskiego.
W pierwszym okresie swojego funkcjonowania (w latach 2007-2009) most wraz z dojazdami łączył ul. Wyszogrodzką (od węzła „Wyszogrodzka” – Rondo Wojska Polskiego) znajdującą się na prawym brzegu Wisły (dzielnica Podolszyce Południe) z ul. Dobrzykowską (do węzła „Dobrzykowska” – Rondo 19 pp. Odsieczy Lwowa) znajdującą się na lewym brzegu rzeki w ciągu drogi wojewódzkiej nr 575 (osiedle Radziwie).
Cała Trasa ks. Jerzego Popiełuszki została oddana do użytku w październiku 2009 roku po ukończeniu budowy drogi dojazdowej do mostu na odcinku od ul. Dobrzykowskiej (od węzła „Dobrzykowska” – Rondo 19 pp. Odsieczy Lwowa) znajdującej się na lewym brzegu Wisły w ciągu drogi wojewódzkiej nr 575 (osiedle Radziwie) do ul. Kutnowskiej (do węzła „Góry” – rondo) również znajdującej się na lewym brzegu rzeki (dzielnica Góry).
Most Solidarności wraz z całą trasą został włączony do sieci dwóch dróg krajowych – drogi krajowej nr 60 i drogi krajowej nr 62 w październiku 2010 roku.
Trasa ks. Jerzego Popiełuszki, będąca inwestycją o nazwie „Budowa II przeprawy mostowej przez rzekę Wisłę w Płocku wraz z dojazdami”, ze względu na swoją złożoność oraz wykonywanie prac budowlanych w trudnym terenie została podzielona na odcinki i realizowana była w kilku etapach w latach 2002-2009.
Całkowita długość wszystkich dróg tej inwestycji łącznie ze zmodernizowanym odcinkiem ul. Wyszogrodzkiej wynosi 11,639 km.
Budowa tej przeprawy mostowej wraz z dojazdami to dla Płocka najważniejsza inwestycja w ostatnich latach.
Długość Trasy ks. Jerzego Popiełuszki wynosi 9,603 km. Rozpoczyna się ona (kierując się od strony południowej w kierunku północnym) na lewym brzegu Wisły od węzła „Góry” (rondo) łączącego trasę z ul Kutnowską (dzielnica Góry), przecina ul. Browarną i przebiega pod wiaduktem ul. Ciechomickiej, następnie obniża się po stoku skarpy (dzielnica Ciechomice) prowadząc przez dolinę Wisły (osiedla Pradolina Wisły). Dalej trasa dochodzi do węzła „Dobrzykowska” (Rondo 19 pp. Odsieczy Lwowa) krzyżując się nim z ul. Dobrzykowską znajdującą się w ciągu drogi wojewódzkiej nr 575 (osiedle Radziwie), a następnie za węzłem „Dobrzykowska” kierując się dalej w kierunku północnym przecina rzekę Wisłę w miejscu odległym o ok. 2,8 km w górę rzeki (w kierunku wschodnim) od Mostu im. Legionów Marszałka Józefa Piłsudskiego. Na prawym brzegu Wisły trasa przebiega nad ul. Grabówka, wznosi się po stoku skarpy wiślanej (dzielnica Borowiczki) i kończy swój bieg dochodząc do węzła „Wyszogrodzka” (Rondo Wojska Polskiego) łącząc się nim z ul. Wyszogrodzką (dzielnica Podolszyce Południe).
Trasa ta w całości wchodzi w skład zaprojektowanej obwodnicy północnej Płocka o długości ok. 20 km. Obwodnica północna Płocka zaprojektowana została (kierując się od strony południowej w kierunku północnym) między węzłem „Góry” (rondo) znajdującym się na lewym brzegu Wisły (dzielnica Góry) przebiegając poprzez całą Trasę ks. Jerzego Popiełuszki wchodzącą w jej skład, aż do węzła „Wyszogrodzka” (Rondo Wojska Polskiego) znajdującego się na prawym brzegu rzeki (dzielnica Podolszyce Południe). Zaprojektowana obwodnica północna Płocka od węzła „Wyszogrodzka” biegnie dalej ok. 10 km w kierunku północnym i kończy się w miejscowości Goślice.
Inwestycja ta jest jedynie najważniejszą i pierwszą częścią zamierzeń dotyczących budowy dróg krajowych poprawiających najpilniejsze potrzeby komunikacyjne oraz kompleksowego rozwiązania drogowej komunikacji tranzytowej przez miasto i jednoczesnego wpisania układu drogowego Płocka w układ komunikacyjny regionu i kraju. Most jest również ważną dla Polski inwestycją, która usprawnia komunikację między regionami kraju leżącymi po obu stronach Wisły oraz umożliwia łatwiejszy transport drogowy paliw i produktów naftowych płockich zakładów rafineryjno-petrochemicznych PKN Orlen S.A. przez rzekę. Poprawia on także komunikację ciężkiego ruchu samochodowego, międzynarodowego tranzytu drogowego między zachodnią częścią Europy a państwami nadbałtyckimi prowadzonego m.in. drogą krajową nr 60 przez Wisłę w Płocku.
Dane techniczne – opis konstrukcji.
Główne przęsło Mostu Solidarności w Płocku jest najdłuższym w Polsce i tej części Europy przęsłem o rekordowej rozpiętości wynoszącej 375 metrów. Przęsło to jest jednym z największych wśród obiektów podwieszonych z wantami (cięgnami) w jednej płaszczyźnie, będąc jednocześnie najdłuższym w świecie przęsłem zastosowanym w mostach podwieszonych o pylonach kolumnowych zamocowanych w pomoście. Most Solidarności w Płocku jest, także największym mostem wantowym (mostem podwieszonym) w kraju.
Obiekt ten oprócz rekordowej rozpiętości przęsła jest także mostem szczególnym z innych powodów. Odciągi (wanty) usytuowane są jedynie w osi podłużnej mostu (w jednej płaszczyźnie podwieszenia w pasie środkowym pomostu) co nadaje mu smukłego wyglądu oraz wizualnej lekkości, a widok z jego jezdni i chodników nie jest dzięki temu niczym zakłócany. Most Solidarności wyróżnia się tym wśród innych obiektów podwieszonych, będąc jedyną tego typu konstrukcją w Polsce. Szczególnym rozwiązaniem jest również fakt, iż stalowe pylony oparte są na skrzyni pomostu i nie stanowią jednej konstrukcji z podporami.
Przeprawa została zaprojektowana w pierwotnej wersji jako most o połączeniach na śruby sprężające. Kierujący Zakładem Produkcji Konstrukcji Mostostal Płock S.A. (głównego wykonawcy konstrukcji mostu) Jan Wyrębkowski po analizach z kierowanym zespołem otrzymanego projektu, zaproponował koncepcję zbudowania tego mostu jako mostu o połączeniach spawanych. Po uzyskaniu zgody na zmianę rozwiązań konstrukcji stalowej mostu, Jan Wyrębkowski, Stanisław Maciąg i Ireneusz Wyrzykowski wraz z zespołem inżynierów pod kierownictwem Krzysztofa Wąchalskiego z Biura Projektów Pontprojekt w Gdańsku, opracowali rozwiązania detali, elementów i sekcji montażowych dla całej konstrukcji mostu o spawanych rozwiązaniach połączeń oraz cały program zapewnienia jakości. W nowych rozwiązaniach zachowano pierwotny, podstawowy kształt mostu. 
Przez wprowadzenie zmian w rozwiązaniach konstrukcji stalowej mostu uzyskano duże oszczędności w kosztach wytworzenia konstrukcji i jej montażu, a jednocześnie zbudowano most o lepszych walorach użytkowych i eksploatacyjnych.
Obok widoczny jest skan pierwszego, sporządzonego „na brudno” rysunku podziału mostu głównego (nurtowego) na zespoły jako mostu zaprojektowanego o połączeniach spawanych autorstwa Ireneusza Wyrzykowskiego. Według idei przedstawionej na tym rysunku, opracowano projekt, a następnie wykonano most główny (nurtowy) o połączeniach spawanych, zastępując nim projekt pierwotny, zakładający wykonanie mostu o połączeniach na śruby sprężające.
Dla potrzeb etapu podwieszania mostu zastosowano najnowocześniejszy system Fryssinet HD2000. Polega on na oddzielnym montażu i naciągu każdego ze splotów poddanych wcześniej wieloetapowemu zabezpieczeniu antykorozyjnemu. Naciąg splotów przy podwieszaniu wykonano metodą Isotension.
Podwieszenie mostu w Płocku stanowi 56 cięgien, rozmieszczonych parami, w odległości co 22,5 m. Długość tych want wynosi od 50 do 190 m. Wanty składają się z wiązki równoległych splotów, każdy o nośności 279 kN. Liczba splotów w cięgnie wynosi od 47 do 84, lina o największej liczbie splotów ma więc nośność ponad 23 MN, co sprawia, że płocki most podwieszony jest na linach o największej nośności i masie spośród wzniesionych obiektów podwieszonych w Polsce.
Przyjęty schemat konstrukcji mostu wymusił szczególne ułożyskowanie obiektu oraz zastosowanie pod pylonami łożysk soczewkowych o jednej z największych na świecie nośności – 110 MN. Oznacza to, że można postawić na każdym z nich wieżę Eiffla, która waży 9 000 ton.
Prace związane z podwieszeniem jednostek montażowych (most podwieszony) oraz montażem łożysk wykonane zostały przez Freyssinet Polska Sp. z o.o. – Milanówek.
Projekt mostu charakteryzuje się wieloma nowatorskimi rozwiązaniami konstrukcyjnymi, dlatego też z uwagi na wszystkie powyższe kwestie, zarówno projekt jak również budowa mostu podwieszonego w Płocku były przedsięwzięciem o najwyższej skali trudności.
Jest to most drogowy zaprojektowany dla obciążenia klasy A. Most jest dwujezdniowy z czterema pasami ruchu (po dwa w każdą stronę). Prędkość dopuszczalna na nim wynosi 80 km/h. Szerokość całkowita mostu wynosi 27,5 metra, szerokość jezdni 2 × 8,8 m (jedna jezdnia to 2 × 3,5 m + pobocze wewnętrzne 1 m + pobocze zewnętrzne 0,8 m), szerokość ciągów (pieszego i rowerowego) 2 × 2,5 m (chodnik dla pieszych będący pasem o białym kolorze – po stronie wschodniej mostu, ścieżka rowerowa będąca pasem o czerwonym kolorze – po jego zachodniej stronie), a środkowy pas rozdziału ruchu, w którym zamocowane zostały dwa pojedyncze pylony stalowe typu „I” (obeliskowe) wraz z wantami wynosi 2,5 metra szerokości (w części podwieszonej i lewobrzeżnej mostu). Natomiast most prawobrzeżny to estakada prawobrzeżna składająca się z dwóch niezależnych konstrukcji o łącznej szerokości 2 × 11,12 m. Na każdej z konstrukcji zaprojektowano jezdnie o szerokości 8,6 metra (jedna jezdnia to 2 × 3,5 m + pobocze 2 × 0,8 m). Na estakadzie, po zewnętrznych stronach obu konstrukcji znajdują się chodniki robocze o szerokości 0,9 m (po jednym na każdej konstrukcji).
Szerokość koryta Wisły w miejscu przecięcia rzeki przez most wynosi ok. 500 metrów. Przy poziomie wody wysokiej szerokość koryta wzrasta do ok. 1100 metrów włączając tereny zalewowe do wału przeciwpowodziowego na lewym brzegu rzeki.
Prześwit między dolną powierzchnią pomostu a lustrem rzeki przy poziomie średniej wody wynosi 12 metrów. Maksymalna głębokość rzeki przy poziomie średniej wody w miejscu przeprawy mostowej wynosi ok. 6 metrów. W miejscu przeprawy Wisła jest żeglowna.
Most w planie usytuowany jest w linii prostej prostopadłej do osi rzeki. Niweletę mostu zaprojektowano również w linii prostej o spadku podłużnym 0,5% w kierunku lewego brzegu rzeki. W projekcie wykonawczym zmieniono niweletę mostu w obrębie przęsła nurtowego przez nadanie mu kształtu łuku wypukłego o wyniosłości 0,5 m. Usytuowanie mostu w płaszczyźnie pionowej spełnia warunki wymaganej skrajni żeglugowej, wynoszącej wysokość 7 metrów mierzonej od poziomu wody wysokiej dla pracy lodołamaczy.
Cały most składa się z trzech części:
Łączna suma długości wszystkich trzech części mostu stanowiąca jego długość całkowitą wynosi zatem 1712 metrów.
Po rozpoczęciu budowy mostu podjęto decyzję o zastąpieniu estakadą prawobrzeżną pierwotnie planowanego nasypu (w tej samej lokalizacji) doprowadzającego drogę dojazdową od skarpy wiślanej do przyczółka mostu o długości 1200 metrów wybudowanego w latach 2002-2005 (most podwieszony wraz z lewobrzeżnym mostem dojazdowym) na prawym brzegu Wisły. W tym celu przyczółek mostu (most o długości 1200 metrów) znajdujący się na prawym brzegu rzeki przekształcono w filar rozdzielczy (grupowy), o który następnie oparta została prawobrzeżna estakada o długości 512 metrów wybudowana w latach 2006-2007 stanowiąca integralną część mostu zwiększając tym samym jego długość całkowitą do 1712 metrów.
Most lewobrzeżny, dojazdowy składa się z dwóch modułów pięcioprzęsłowych przedzielonych dylatacją. Jest to most belkowy. Posiada on przęsła o rozpiętościach wynoszących 5 × 58,5 + 5 × 58,5 m. Układ nośny stanowi dwudźwigarowy ustrój zespolony. Dźwigarami są dwie stalowe skrzynki połączone stężeniami poprzecznymi, a płytę pomostu stanowi współpracująca płyta żelbetowa. Środkowy pas rozdziału ruchu oddzielony został od obu jezdni typowymi, stalowymi barierami ochronnymi.
Most podwieszony (most główny) znajdujący się nad nurtem rzeki, w całości wykonany z konstrukcji stalowej posiada ciągły ustrój nośny o monolitycznym dźwigarze skrzynkowym, trzykomorowym podwieszonym do opartych na żelbetowych podporach (filarach), dwóch stalowych pylonów jednosłupowych (kolumnowych) o wysokości 63,7 metra i przekroju skrzynkowym za pośrednictwem podwójnego układu 28 stalowych want (2 × 28 co razem daje 56 wszystkich cięgien) w systemie harfy usytuowanych w jednej płaszczyźnie. Pomost stanowi stalowa płyta ortotropowa. Pylony znajdujące się w jednej płaszczyźnie z wantami zostały zamocowane w pomoście w środkowym pasie rozdziału ruchu, który został oddzielony obustronnie od jezdni specjalnymi barierami sztywnymi. Rozpiętości pięciu przęseł mostu podwieszonego wynoszą 2 × 60 + 375 + 2 × 60 m. Najdłuższe, główne przęsło żeglowne znajdujące się między pylonami i podwieszone do nich za pomocą want ma rozpiętość 375 metrów. Montaż tego przęsła został wykonany metodą wspornikową.
Most prawobrzeżny (estakada prawobrzeżna) to konstrukcja zespolona z płytą żelbetową, współpracującą. Most prawobrzeżny (podobnie jak most lewobrzeżny), również jest mostem belkowym. Estakada prawobrzeżna to dziewięcioprzęsłowy układ składający się z dwóch niezależnych konstrukcji, łącząc się poprzez dylatację z mostem podwieszonym. Konstrukcja stalowa estakady to dwa dźwigary blachownicowe pod każdą jezdnią. Na estakadzie, po wewnętrznych stronach obu konstrukcji zamontowano bariery ochronne, sztywne (po jednej na każdej konstrukcji). Nad filarem rozdzielczym znajdującym się między mostem prawobrzeżnym a mostem podwieszonym zamontowano pochylnie dla ruchu pieszego i rowerowego (po jednej na obu stronach mostu). Pod estakadą prostopadle do niej przebiega ul. Grabówka (dzielnica Borowiczki). Ul. Grabówka usytuowana jest pod czwartym przęsłem czyli między trzecią a czwartą parą filarów obu konstrukcji estakady licząc od strony mostu podwieszonego na prawym brzegu Wisły. Rozpiętości przęseł estakady (kierując się od strony mostu podwieszonego w stronę skarpy wiślanej na prawym brzegu rzeki) wynoszą 45 + 7 × 60 + 47 m.
Cały most posiada 33 żelbetowe podpory – w tym 31 podpór pośrednich zwanych filarami i 2 podpory skrajne zwane przyczółkami. Wszystkie podpory zostały zaprojektowane jako masywne tarcze żelbetowe o zróżnicowanych wymiarach dostosowanych do funkcji jaką spełniają w konstrukcji mostu z zastosowanym betonem klasy B30 – w tym wszystkie 16 podpór pośrednich mostu prawobrzeżnego (estakady prawobrzeżnej) stanowi 8 par podpór podtrzymujących jego dwie niezależne konstrukcje usytuowane równolegle względem siebie. Most lewobrzeżny oparty jest na 11 podporach – jedna z jego skrajnych podpór stanowi południowy przyczółek całego mostu. Most podwieszony oparty jest na 6 podporach, a most prawobrzeżny na 18 podporach. Jedna ze skrajnych podpór mostu prawobrzeżnego stanowi północny przyczółek całego mostu. Dwa skrajne filary mostu podwieszonego są filarami rozdzielczymi mostu lewobrzeżnego i mostu podwieszonego na lewym brzegu Wisły oraz mostu podwieszonego i mostu prawobrzeżnego na prawym brzegu rzeki. Wszystkie podpory posadowione zostały na palach wierconych do 20 metrów głębokości o średnicach od 1,2 m do 1,5 m. W wodzie znajdują są 2 filary. Są to filary główne mostu podwieszonego z usytuowanymi nad nimi pylonami.
Cały obiekt mostowy składa się z 24 przęseł z czego 9 przęseł to elementy dwóch niezależnych konstrukcji prawobrzeżnej estakady. Most posiada pięć urządzeń dylatacyjnych – po jednym na obu przyczółkach mostu, trzecie pośrodku mostu lewobrzeżnego, czwarte między mostem lewobrzeżnym a mostem podwieszonym i piąte między mostem podwieszonym a mostem prawobrzeżnym.
Na całym moście zamontowano jednakowe poręcze, a wzdłuż ciągów (pieszego i rowerowego) typowe, stalowe bariery ochronne (także na moście prawobrzeżnym).
Wejścia robocze do wnętrza pomostu i pylonów usytuowano w jego środkowym pasie (most podwieszony), podobnie jak lampy oświetleniowe (most podwieszony i most lewobrzeżny). Natomiast na moście prawobrzeżnym lampy oświetleniowe zamontowano po wewnętrznych stronach obu konstrukcji estakady za barierami ochronnymi, sztywnym na samym skraju tych konstrukcji.
Most posiada także iluminację.
Po obu stronach płyty pomostu (most podwieszony i most lewobrzeżny) na specjalnych prowadnicach biegnących wzdłuż konstrukcji zamontowane zostały 4 wózki inspekcyjne (po 2 na każdej stronie).
Obiekt wyposażony został w wiele urządzeń elektronicznych, m.in. takich jak: komputer gromadzący dane, rozbudowany system monitoringu, tablice świetlne, czujniki temperaturowe, inklinometry, urządzenia meteorologiczne oraz wiele innych przyrządów pomiarowych.
Kolorystykę konstrukcji mostowej wybrano jako biało-szarą dla elementów pionowych (podpory i pylony) oraz odcień zieleni morskiej dla pomostu i want. Cały most zaprojektowany został tak, aby był dobrze wkomponowany w otaczający go krajobraz.
Do budowy mostu podwieszonego i mostu lewobrzeżnego (most o długości 1200 metrów) zużyto następujące ilości materiałów:
Do budowy mostu prawobrzeżnego zużyto:
Dane techniczne – tabele.
Tabela 1. Wymiary ogólne mostu
^ – Wysokość pylonów stalowych mierzona od górnej powierzchni płyty pomostu.
Tabela 2. Rozpiętości przęseł mostu
Tabela 3. Materiał konstrukcji i liczba poszczególnych elementów mostu
Projektanci, wykonawcy i nadzór naukowy.
Most podwieszony wraz z lewobrzeżnym mostem dojazdowym zaprojektowali: Nikola Hajdin (główny projektant), Bratislav Stipanić (współprojektant mostu) – obaj projektanci z Belgradu (Serbia), Józef Krawczyk (dyrektor – koordynator projektu), wszyscy projektanci – Budoplan Sp. j. Płock.
Budowany był przez Konsorcjum: Mosty-Łódź S.A. – Lider i Mosty Płock S.A. Dyrektorem budowy mostu z ramienia konsorcjum był Stanisław Pawelski.
Most prawobrzeżny (prawobrzeżna estakada dojazdowa) zaprojektowany został przez Profil Sp. z o.o. z Warszawy (główny projektant: Tadeusz Stefanowski). Zbudowany został przez Konsorcjum: Budimex-Dromex S.A. – (Lider z Warszawy) i Polbud-Pomorze Sp. z o.o. – Łącko, Pakość.
Obciążenie próbne mostu (części głównej) wykonane zostało przez Zespół Katedry Mostów Wydziału Inżynierii Lądowej i Środowiska Politechniki Gdańskiej w dniach 22-25 października 2005 roku.
Nadzór naukowy nad budową mostu podwieszonego przez Wisłę w Płocku sprawował Zakład Mostów Instytutu Inżynierii Lądowej Politechniki Wrocławskiej.
Zobacz też.
Inne mosty wantowe w Polsce:

</doc>
<doc id="1036488" url="https://pl.wikipedia.org/wiki?curid=1036488" title="Nikołaj Rajewski">
Nikołaj Rajewski

Nikołaj Nikołajewicz Rajewski (ros. Николай Николаевич Раевский, ur. 14 września 1771; zm. 16 września 1829) – generał armii Imperium Rosyjskiego, uczestnik bitew okresu wojen napoleońskich.
Nikołaj Rajewski pochodził ze starego polskiego rodu szlacheckiego Rejewskich herbu Łabędź. Jego dziadek Siemion Rajewski był prokuratorem Świętego Synodu.
Jego ojciec Nikołaj Siemionowicz krótko przed narodzinami syna brał udział w stopniu majora w 5. wojnie rosyjsko-tureckiej 1768-1774. Poślubił Jekatierinę Samojłową, siostrzenicę księcia Grigorija Potiomkina i siostrę księcia Aleksandra Samojłowa. Zmarł na kilka miesięcy przed przyjściem na świat swojego syna Nikołaja Nikołajewicza.
W 1794 Nikołaj Nikołajewicz Rajewski poślubił Zofię Konstantinową, wnuczkę i dziedziczkę naukowca Michaiła Łomonosowa. Mieli dwóch synów i cztery córki.

</doc>
<doc id="1036489" url="https://pl.wikipedia.org/wiki?curid=1036489" title="Nikołaj Nikołajewicz Rajewski">
Nikołaj Nikołajewicz Rajewski



</doc>
<doc id="1036491" url="https://pl.wikipedia.org/wiki?curid=1036491" title="Looney Tunes znowu w akcji">
Looney Tunes znowu w akcji

Looney Tunes znowu w akcji (ang. "Looney Tunes: Back in Action") – amerykański film fabularno-animowany z 2003 roku w reżyserii Joe Dantego, w którym występują m.in. postacie z animowanej serii "Zwariowane melodie".
Fabuła.
Zmęczony ciągłym staniem w cieniu Królika Bugsa, Kaczor Daffy odchodzi z przemysłu filmowego. Z terenu wytwórni filmowej wyprowadza go ochroniarz-kaskader DJ Drake (Brendan Fraser), z którym Daffy postanawia się zaprzyjaźnić. Gdy DJ Drake dowiaduje się, że jego porwany ojciec, znany aktor Damien Drake (Timothy Dalton), grający role międzynarodowych szpiegów, w rzeczywistości również jest międzynarodowym szpiegiem, DJ postanawia go uratować. Celem porywacza, Prezesa (Steve Martin), jest zdobycie od Damiena informacji na temat diamentu zwanego Małpim Lazurem. DJ i Daffy ruszają więc w drogę, by wyprzedzić Prezesa i znajdując diament ocalić świat. Za nimi podążają wiceprezes wytwórni filmowej Kate (Jenna Elfman) i Królik Bugs, których zadaniem jest namówić Daffy’ego do powrotu do pracy w filmie.
Wersja polska.
Wersja polska: Master Film
Reżyseria: Elżbieta Jeżewska
Asystent reżysera: Agata Gawrońska-Bauman
Dialogi: Elżbieta Kowalska
Dźwięk: Małgorzata Gil
Montaż: Jan Graboś
Kierownictwo produkcji: Ewa Chmielewska
Wystąpili:
Lektor: Andrzej Ferenc

</doc>
<doc id="1036494" url="https://pl.wikipedia.org/wiki?curid=1036494" title="Tassili du Hoggar">
Tassili du Hoggar



</doc>
<doc id="1036495" url="https://pl.wikipedia.org/wiki?curid=1036495" title="Drzewacz">
Drzewacz



</doc>
<doc id="1036500" url="https://pl.wikipedia.org/wiki?curid=1036500" title="Amator (film 1979)">
Amator (film 1979)

Amator − polski film psychologiczny z 1979 roku w reżyserii Krzysztofa Kieślowskiego, zrealizowany na podstawie autorskiego scenariusza. Głównym bohaterem filmu jest zaopatrzeniowiec w zakładzie przemysłowym, Filip Mosz (Jerzy Stuhr), którego dotychczasowe życie zmienia się po zakupie amatorskiej kamery filmowej.
"Amator", uznawany za przełomowe dzieło w karierze Kieślowskiego, zaliczany jest w poczet nurtu kina moralnego niepokoju. Reżyser, biorąc pod uwagę własne dotychczasowe doświadczenia z kręceniem filmów dokumentalnych, ukazał niebezpieczeństwa związane z zawodem dokumentalisty. Dzieło Kieślowskiego zostało ciepło przyjęte zarówno przez polską, jak i zagraniczną krytykę: chwalono scenariusz, zabiegi autotematyczne oraz krytyczne podejście do sztuki filmowej, natomiast niechęć wzbudzał stereotypowo rozegrany wątek żony głównego bohatera. Film zdobył Złoty Medal oraz wyróżnienie FIPRESCI na Międzynarodowym Festiwalu Filmowym w Moskwie, przecierając szlak ku późniejszej międzynarodowej karierze reżysera.
Fabuła.
Głównym bohaterem filmu jest Filip Mosz, zaopatrzeniowiec w zakładzie przemysłowym położonym niedaleko Krakowa. Punktem zwrotnym w jego życiu jest zakup kamery filmowej, za pomocą której dokumentuje on narodziny i rozwój swej córki. Na wieść o zakupie Mosza kierownik zakładu pracy zleca mu nakręcenie filmu z okazji dwudziestopięciolecia powstania przedsiębiorstwa.
Filip za swój film otrzymuje nagrodę i zakłada Amatorski Klub Filmowy, który pod swoją opiekę bierze dyrektor zakładu. Coraz bardziej angażuje się w prace filmowe, zaniedbując rodzinę i dom. Kręci krytyczny film o miasteczku i film o robotniku-kalece. Gdy zostają one wyświetlone w telewizji, Filip przekonuje się, że jego działalność ma swoje konsekwencje. Po zasadniczej rozmowie z dyrektorem Filip postanawia zrezygnować z robienia filmów, nie chcąc zaszkodzić komukolwiek. Gdy wraca do domu, orientuje się, że żona z dzieckiem wyprowadziła się, nie mogąc znieść ciągłego życia w napięciu. Filip odwraca kamerę ku sobie i opowiada historię swojego życia.
Obsada.
"Źródło: Filmpolski.pl"
Produkcja.
Prace przygotowawcze.
Pierwowzorem postaci Filipa Mosza był twórca Amatorskiego Klubu Filmowego „Klaps”, Franciszek Dzida. Kieślowski spotkał go w Krakowie na V Konfrontacjach Filmowych, gdzie Dzida był przewodniczącym jury. Poznawszy Dzidę, Kieślowski poprosił go o napisanie "Kartek z pamiętnika wiejskiego działacza kultury", które posłużyły za materiał do scenariusza "Amatora". Reżyser wzbogacił ów materiał o własne doświadczenia jako reżysera filmów dokumentalnych. Kręcąc "Amatora", już po kilku dniach zdjęć „złapał rytm” nieporównywalny z poprzednimi filmami. Przed kamerą oprócz zawodowych aktorów znaleźli się również Andrzej Jurga, który pracował wówczas nad programem telewizyjnym o filmach amatorskich, a także sam Krzysztof Zanussi, wówczas prezes ogólnopolskiej Rady Dyskusyjnych Klubów Filmowych, który rozpoczynał swoją karierę filmową w ruchu amatorskim. Do obsady dołączył również Tadeusz Sobolewski, który znalazł się w jury filmowego festiwalu amatorskiego. Jak twierdził Sobolewski: „[Kieślowski] kazał mi przyjechać na zdjęcia, tak jak stałem: długie włosy, dżinsy, wysokie buty. Poczułem się jak naturszczyk”.
Obsada, zdjęcia.
Główną rolę w "Amatorze" zagrał Jerzy Stuhr, którego poprzednia rola wodzireja-antybohatera w filmie "Wodzirej" (1978) Feliksa Falka groziła zaszufladkowaniem aktora do ról negatywnych. Cała pierwsza sekwencja, w której Mosz stara się zawieźć ciężarną żonę do szpitala, służyła „ociepleniu Stuhra”: „Po tej sekwencji nikt już w Filipie Moszu nie zobaczy wodzireja”. Zdjęcia do "Amatora" opracował Jacek Petrycki, który zgodnie z życzeniem reżysera zastosował paradokumentalne środki wyrazu. Należą do nich: światło naturalne w plenerach oraz sztuczne we wnętrzach, a także punkty widzenia kamery dobierane tak, że widz ma wrażenie współuczestniczenia w realnej przestrzeni. Montażystka filmu, Teresa Miziołek, niemal cały okres zdjęć spędziła na planie, gdyż film był montowany już na etapie kręcenia zdjęć.
Odbiór.
Nagrody oraz frekwencja w kinach.
W sierpniu 1979 roku "Amator" został wysłany na Międzynarodowy Festiwal Filmowy w Moskwie, gdzie jury w składzie: Stanisław Rostocki, Christian-Jaque, Giuseppe De Santis, Andriej Konczałowski i Jerzy Kawalerowicz, przyznało dziełu Kieślowskiego Grand Prix festiwalu, Złoty Medal. Film otrzymał również nagrodę FIPRESCI. Kilkanaście dni później powędrował na Festiwal Polskich Filmów Fabularnych, również otrzymując Grand Prix (Złote Lwy); Jerzy Stuhr za swoją kreację został uhonorowany nagrodą dla najlepszego aktora. "Amator" był również laureatem dwóch nagród na Koszalińskim Festiwal Debiutów Filmowych „Młodzi i Film” (nagrody specjalnej oraz za rolę Stuhra), a także nagrody Interfilm na Berlinale oraz Grand Prix Międzynarodowego Festiwalu Filmowego w Chicago. "Amatora" obejrzało w Polsce pół miliona widzów, co czyniło go największym lokalnym sukcesem Kieślowskiego w jego karierze.
Krytyka w Polsce.
Jak relacjonował Mirosław Przylipiak, recepcja krytyczna "Amatora" była pozytywna. Krzysztof Teodor Toeplitz nazwał film „polskim "Powiększeniem"”. W recenzjach krytycy tacy jak Małgorzata Dipont oraz Jerzy Płażewski wskazywali, iż "Amator" jest filmem poświęconym sztuce, a więc autotematyczną refleksją nad procesem twórczym. Dla części recenzentów, na przykład Stanisława Wyszomirskiego oraz Zygmunta Kałużyńskiego, film Kieślowskiego był również opowieścią o stopniowym dojrzewaniu psychicznym bohatera do wydobycia się z marazmu życia codziennego. Janusz Zatorski zaznaczał, iż "Amator" opowiada o budzeniu się w zwykłym człowieku artysty. Toeplitz zwracał uwagę na egzystencjalny charakter filmu, który zrywał z tradycją polskiego kina: „nie jest zwyczajne, by zaopatrzeniowiec stawał wobec dylematów moralności sztuki. [...] Film deformuje jego widzenie świata, odkrywa również przed nim zagadkowe problemy natury ontologicznej.
Recenzenci polscy chwalili również scenariusz: Bożena Janicka pisała o znakomitym słuchu językowym Kieślowskiego, Jerzy Trunkwalter – o wyjątkowym „wyczuciu konkretu”, a Adam Horoszczak zauważał, iż reżyser stara się zachować wielość punktów widzenia, „nie stara się być przy tym mądrzejszy od swoich bohaterów”. Krzysztof Kłopotowski wtórował głosowi Horoszczaka, zaznaczając, że Filip Mosz jest poczciwcem, z którym można się bezproblemowo utożsamić (co Toeplitz nazywał „realizmem populistycznym”). "Amator" nie był krytykowany za ułomności dramaturgiczne, natomiast ze sporą krytyką spotkał się wątek prywatny: żonę Mosza reżyser miał pozbawić argumentów, a ona sama uosabiała ich zdaniem stereotyp filmowej żony, która odchodzi od głównego bohatera w chwili jego sukcesów i porażek. Część krytyków raziła również publicystyczna, miejscami „naiwna i zbyt oczywista” wymowa filmu (Renata Sas).
Szereg różnorodnych interpretacji wywołało zakończenie filmu. Tomasz Hellen zasugerował, że Mosz niszczy taśmę, ponieważ dla niego niemożność wypowiedzenia prawdy jest równoznaczna z koniecznością zachowania milczenia. Dla Horoszczaka zniszczenie taśmy wyraża utratę wiary bohatera w możliwości kamery, dla Macieja Wierzyńskiego – wręcz porażkę. Kałużyński wyraził opinię, iż filmując siebie, Mosz zastosował się do słów dyrektora, a Tomasz Miłkowski – że Filip uznał wyższość racji społecznych i zrozumiał konsekwencje swoich czynów jako artysty.
W retrospektywnej analizie trzech scen z filmu Bożena Janicka dostrzegła nawiązanie do "Człowieka z marmuru" (1976) Andrzeja Wajdy – redaktor telewizyjny, również grany przez Bogusława Sobczuka, próbuje nakłonić Mosza do zajęcia się tematem propagandowym, tak jak Agnieszkę z filmu Wajdy. Janicka także zwróciła uwagę na autotematyczny charakter utworu. Filip wyrzuca taśmę z „nieprawomyślnym” materiałem, naprawiając niejako błąd Kieślowskiego z młodości spędzonej na kręceniu dokumentów; wreszcie finałowy zwrot kamery ku sobie wyznacza okres w twórczości Kieślowskiego, w którym „odchodzi [on] od wierności «życiu, jakie jest», w stronę wizji świata piękniejszego niż naprawdę”.
Krytyka poza granicami Polski.
"Amator" okazał się jednym z pierwszych filmów Kieślowskiego, które zwróciły uwagę francuskiej krytyki filmowej. W piśmie „Jeune Cinéma” Ginette Geravis włączyła "Amatora" do nowego nurtu polskiego kina, który był bliższy codzienności aniżeli historii. Tym bardziej, że jako jeden z aktorów w filmie figuruje Krzysztof Zanussi, który był już we Francji dobrze znany. Mireille Amiel z „Cinéma 79” była nastawiona do filmu mniej entuzjastycznie, uznając go za „przereklamowany” i czyniąc w ten sposób aluzję do nagrody na festiwalu w Moskwie. Z czasem jednak "Amator" został zauważony przez krytyków z „Cahiers du cinéma”. O ile Léos Carax poświęcił filmowi ledwie kilka linijek, o tyle po premierze na festiwalu w Berlinie Pascal Bonitzer uznał "Amatora" za film „w stylu Zanussiego, ale bardziej przyćmiony, bardziej proletariacki i okraszony humorem”. Znacznie większą wagę przywiązywał do filmu Kieślowskiego magazyn „Positif”, którego redakcja, poznawszy "Amatora", umieściła reżysera na liście ulubionych twórców pisma.
Lenny Rubenstein z pisma „Cineaste” chwaliła kreację Stuhra, którego Mosz jest „nerwowy i niepewny siebie oraz swego talentu, [...] ostrożny wobec ludzi, których spotyka w trakcie filmu”. Marek Haltof ocenił "Amatora" jako „przełomowy film Kieślowskiego, szczyt jego wczesnej kariery w zakresie filmów fabularnych”.
Znaczenie.
Za feministyczną wersję "Amatora" uznawany jest film "Moje pieczone kurczaki" (2002) w reżyserii Iwony Siekierzyńskiej, którego bohaterka również dąży do samorealizacji poprzez tworzenie filmów i przeżywa kryzys małżeński, jednak w przeciwieństwie do bohatera filmu Kieślowskiego zachowuje związek ze światem zewnętrznym – udaje jej się zrealizować osobisty film dokumentalny na temat swojego męża.

</doc>
<doc id="1036502" url="https://pl.wikipedia.org/wiki?curid=1036502" title="Wandów">
Wandów

2 miejscowości w Polsce:

</doc>
<doc id="1036512" url="https://pl.wikipedia.org/wiki?curid=1036512" title="Bez końca">
Bez końca

Bez końca – polski film psychologiczny z 1984 w reżyserii Krzysztofa Kieślowskiego, zrealizowany na podstawie scenariusza napisanego przezeń wraz z Krzysztofem Piesiewiczem. Film Kieślowskiego i Piesiewicza jest poświęcony Polsce okresu stanu wojennego, widzianej zarówno oczyma wdowy po cenionym adwokacie (Grażyna Szapołowska), jak i zjawy tegoż adwokata (Jerzy Radziwiłowicz).
Pomimo że "Bez końca" był powszechnie krytykowany po premierze zarówno przez środowiska komunistyczne, jak i opozycyjne oraz katolickie, z czasem uległ częściowej rehabilitacji jako wstęp do dojrzałej fazy twórczości Kieślowskiego. Od "Bez końca" rozpoczęła się ustawiczna współpraca Kieślowskiego z Piesiewiczem oraz kompozytorem Zbigniewem Preisnerem.
Fabuła.
Akcja filmu toczy się w 1982, podczas stanu wojennego w Polsce. Bohaterką filmu jest Urszula, wdowa po przedwcześnie zmarłym, cenionym mecenasie Antonim Zyrze. Urszula stara się pomóc rodzinie Dariusza Stacha – młodego robotnika, aresztowanego i sądzonego w procesie politycznym. Stachowi grozi surowa kara za udział w strajku solidarnościowym. Urszula, wyczuwając obecność swego męża jako ducha, proponuje staremu adwokatowi Labradorowi, niechętnie zajmującemu się procesami politycznymi, zajęcie się obroną Stacha.
Labrador wyperswaduje niedoświadczonemu Stachowi otwarty bunt przeciwko systemowi na sali sądowej. Adwokat zadaje robotnikowi pytanie: „Nie poszliście na czołgi?”, a na odpowiedź: „To źle, panie mecenasie?” – odpowiada następująco: „Nie. To dobrze. Tylko trzeba dużo wytrzymać”. Stach, częściowo pod wpływem wskazówek udzielonych przez Labradora, składa zeznania w sądzie i pokornie godzi się na wyrok w zawieszeniu.
W międzyczasie Urszula zmaga się z traumą po śmierci Antoniego i tęskni do męża, a owej boleści nie jest w stanie zapobiec samotne wychowywanie syna Jacka. Dalsze życie staje się dla niej nieznośne. Urszula decyduje się na radykalny krok. Odprowadziwszy synka do matki, żegna się z nim, wraca do domu, zatyka otwory wentylacyjne w kuchni i w akcie samobójstwa odkręca kurek gazu. W ostatniej, onirycznej scenie dusza Urszuli spotyka ducha Antoniego, po czym oboje wychodzą na leśną polanę i oddalają się w nieznanym kierunku.
Obsada.
"Źródło: FilmPolski.pl"
Produkcja.
Prace przygotowawcze, obsada.
"Bez końca" jest pierwszym filmem, przy którym Kieślowski współpracował z adwokatem i scenarzystą Krzysztofem Piesiewiczem. Piesiewicz uczestniczył w trakcie stanu wojennego w procesie działaczy Konfederacji Polski Niepodległej w lutym 1982. Dwa lata później kolega Piesiewicza z pracy, Jerzy Woźniak, umarł z powodu raka. To właśnie los Woźniaka zainspirował Piesiewicza przy współautorstwie scenariusza. Istotna dla Piesiewicza była również gorzka wypowiedź Karola Modzelewskiego na łamach „Tygodnika Powszechnego”, odzwierciedlająca stan ducha podziemia solidarnościowego po stanie wojennym: „Nagle widzę, że tamtej «S» już nie ma. Niby są podobni ludzie, ale nie ma tego ducha. Rozjechał go gąsienicami czołgów Wojciech Jaruzelski, wprowadzając stan wojenny. Od 13 grudnia 1981 r. nie mieliśmy już w Polsce «Solidarności»”. Piesiewicz komentował te słowa jako „przemyślane i poparte wielkim doświadczeniem potwierdzenie prawdziwości naszego filmowego opisu tamtego trudnego czasu”. Dlatego też, ucząc się pisania scenariusza od Kieślowskiego, zawarł w filmie doświadczenia ze swojego zawodu.
Rolę mecenasa Zyra Kieślowski przeznaczył dla Jerzego Radziwiłowicza, niegdysiejszego bohatera "Człowieka z żelaza" (1981) Andrzeja Wajdy, który to film był kwintesencją ruchu solidarnościowego. Śmierć bohatera granego przez Radziwiłowicza w "Bez końca" zdaniem Piesiewicza „oznaczała śmierć «człowieka z żelaza»”. Mimo to twórcy proponowali zakończenie filmu dostarczające pewnej nadziei, zgodne z personalizmem chrześcijańskim, czego wyrazem miał być pierwotny tytuł scenariusza: "Szczęśliwe zakończenie". Adwokat przekonywał, iż "Bez końca" miał być podświadomym początkiem zmiany tematyki filmów Kieślowskiego: „Podświadomie proponujemy pewien kierunek rozwoju zdarzeń po "Bez końca", filmie mocno skupionym na polskich sprawach – przestrzeń zagadnień uniwersalnych”.
Kieślowski już znacznie później twierdził, że Piesiewicz uwrażliwił go także na sposób portretowania kobiet w filmach reżysera:
Kiedyś mnie w Polsce strasznie krytykowano, że robię z kobiet płaskie postacie, bezwymiarowe i bez zrozumienia istoty kobiecości. […] W "Personelu" nie było właściwie kobiet. W "Spokoju", w "Amatorze", w "Bliźnie" […] jeżeli były, to bardzo złe. W "Przypadku" kobiety były właściwie tylko towarzyszkami życia bohatera. Być może to był powód, dla którego pomyślałem, że zrobię film o kobiecie z punktu widzenia kobiety.
Zdjęcia.
Zdjęcia do "Bez końca" wykonał wieloletni współpracownik Kieślowskiego, Jacek Petrycki, który początkowo z entuzjazmem odnosił się do projektu. Jednakże na etapie montażu filmu Petrycki poróżnił się z Kieślowskim o brak sceny, w której syn Urszuli dołącza do wielkiego manifestującego tłumu solidarnościowców. Petrycki ze względu na wycięcie owej sceny nie mógł wybaczyć Kieślowskiemu ustępstw na rzecz władzy i zerwał z nim dalszą współpracę.
Odbiór.
Frekwencja i krytyka w chwili premiery.
"Bez końca" został zaakceptowany przez cenzurę i dopuszczony do premiery 17 czerwca 1985 przy ograniczonej dystrybucji, przy jednoznacznej dezaprobacie zarówno środowisk komunistycznych, jak i opozycyjnych. Komunistyczni publicyści oskarżali Kieślowskiego i Piesiewicza o antysocjalistyczną postawę. Przykładowo Zygmunt Wiśniewski z partyjnej „Trybuny Ludu” dowodził, że film gloryfikuje postawę osób przeciwnych stanowi wojennemu, który rzekomo „naprawdę wprowadzony był w ich interesie”. Czesław Dondziłło z „Filmu” wykpiwał filmowy portret konspiracyjnego podziemia „pełnego ludzi czystych i łagodnych”, a samą postać graną przez Radziwiłłowicza porównał do „duchów ze spirytystycznych seansów u cioci na imieninach”. Zygmunt Kałużyński w recenzji dla „Polityki” atakował reżysera za to, że "Bez końca" jest zniewagą dla wszystkich: „Dla «Solidarności», bo jej reprezentant […] jest debilem, przyznającym się do braku poglądów. Dla władzy, ponieważ okazuje się oportunistyczną […]. Dla wszystkich innych, gdyż radzi im samobójstwo”. Natomiast w podziemnych kręgach zarzucano twórcom rzekomą współpracę z komunistyczną dyktaturą. Kościół rzymskokatolicki z kolei potępiał "Bez końca" za aurę beznadziei, dosłowne przedstawienie przygodnego seksu oraz samobójstwa głównej bohaterki, wreszcie zaś – za ukazanie miłości do zmarłego męża jako silniejszej od miłości macierzyńskiej. Widownia jednak na ogół nie bojkotowała filmu; "Bez końca" obejrzało w kinach około 200 tysięcy widzów.
Ocena po latach.
Paul Coates w recenzji z 1988 próbował zrehabilitować "Bez końca", wskazując powiązania filmu z podobnie spirytualnymi, pogrążonymi w beznadziei dramatami Adama Mickiewicza ("Dziady") oraz Stanisława Wyspiańskiego ("Wesele"), które jednak niosły podskórne przesłanie polityczne. Eric Derobert z pisma „Positif” również odczytywał "Bez końca" jako film o ukrytym przesłaniu politycznym, argumentując, iż „dzięki duchowi Antka w tle, Jerzy Radziwiłowicz staje się znowu rzecznikiem Solidarności, w najcięższych czasach wojskowej dyktatury. Czekać, patrzeć i chronić minimum”. Marek Haltof w artykule z 2003 rozwijał argumentację Coatesa. Zdaniem Haltofa Kieślowski, podobnie jak Mickiewicz oraz Wyspiański, miałby ukazywać niemożność przezwyciężenia ciężaru przeszłości: „Martwy prawnik, jedna z wielu zjaw z zawiłej historii narodu, służy przypomnieniu przeszłości. Sama jego obecność przynosi nadzieję na przyszłość”. Tadeusz Sobolewski, jeden z sympatyków filmu, zauważył, iż „w tym filmie Kieślowski dzieli się z nami swoim własnym dramatem, szukaniem nadziei i swoim poniżeniem”. "Bez końca" według Sobolewskiego odzwierciedlał ponury nastrój Polski po stanie wojennym, czego wyrazem miał być cytowany w filmie wiersz Ernesta Brylla: „I nie wiem nawet, jak to się zrobiło, że się zmieniłem z wilczka w psa wyliniałego”. Jonathan Rosenbaum w recenzji dla „Chicago Readera” twierdził, że „mimo niezręcznej i niepotrzebnej ramy narracyjnej z udziałem ducha prawnika, jest to film lapidarny, sugestywny i ostry, z soczystymi kreacjami Bardiniego i Szapołowskiej”. Recenzja na łamach „Time Out” akcentowała przede wszystkim polityczny wymiar filmu: „Kino zachodnie może sobie pozwolić na luksus politycznej apatii, jeśli tylko zechce; to pokrzepiające, że z zamkniętego świata wciąż może wyłonić się film płonący namiętną postawą wobec systemu. I to w dodatku taki, w którym jest jeszcze miejsce na czułość, zadumę i wycieczkę w sferę ducha”.
Slavoj Žižek interpretował film Kieślowskiego i Piesiewicza jako zapowiedź filmu "Trzy kolory. Niebieski" (1993), cechującego się podobnym zawiązaniem akcji (tragiczną śmiercią męża bohaterki), lecz różniącego się jej rozwiązaniem: „Rozczarowanie jest więc przeciwieństwem "Niebieskiego": samobójstwo zamiast udanego powrotu na scenę społeczną – co oznacza, że "Bez końca" i "Niebieski" należy czytać razem”. W takim rozumieniu według Žižka "Bez końca" i "Niebieski" cechują się podobną grą z wariantami losu ludzkiego, co "Podwójne życie Weroniki" (1991).
Znaczenie.
Marek Haltof w monografii poświęconej Kieślowskiemu podkreślał znaczenie "Bez końca": „Pomimo ważnego tematu i obecności znanych polskich aktorów, "Bez końca" nie zdobył popularności, na jaką zasługuje. Jest jednak ważnym dziełem w dorobku Kieślowskiego i w kontekście polskiego kina”. Właśnie od tego filmu zaczęła się stała współpraca Kieślowskiego z Krzysztofem Piesiewiczem oraz kompozytorem Zbigniewem Preisnerem, która miała zdefiniować dojrzałą fazę twórczości Kieślowskiego.

</doc>
<doc id="1036513" url="https://pl.wikipedia.org/wiki?curid=1036513" title="Stosunek przedsionkowy">
Stosunek przedsionkowy

Stosunek przedsionkowy, stosunek płytki (łac. "coitus vestibularis", ang. "cool-sex") – praktyka seksualna polegająca na wprowadzeniu członka pomiędzy wargi sromowe mniejsze i wykonywaniu płytkich ruchów frykcyjnych.
Technika ta jest stosowana przez ludzi młodych, którzy z różnych względów chcą zachować nienaruszoną błonę dziewiczą, przez pary, w których kobieta ma zbyt luźną lub szeroką pochwę lub mężczyzna ma problemy z erekcją (w tych przypadkach utrudnione jest osiągnięcie satysfakcji seksualnej poprzez stosunek dopochwowy). Stosunek przedsionkowy pozwala na przeżycie orgazmu obojgu partnerom – u mężczyzny pobudzana jest żołądź, u kobiety zaś łechtaczka.

</doc>
<doc id="1036515" url="https://pl.wikipedia.org/wiki?curid=1036515" title="Hymn Bretanii">
Hymn Bretanii

Bro Gozh ma Zadoù (bret. "Stary kraj moich ojców") to hymn narodowy Bretanii.
Słowa zostały napisane przez François Jaffrenou w roku 1897, a muzykę napisał James James. Pieśń została rok później opublikowana, natomiast w 1903, kongres Union Régionaliste Bretonne w Lesneven zaakceptował ją jako hymn Bretanii. 
Tekst.
Ni, Breizhiz a galon, karomp hon gwir Vro! 
Brudet eo an Arvor dre ar bed tro-do.
Dispont kreiz ar brezel, hon tadoù ken mat,
A skuilhas eviti o gwad.
Breizh, douar ar sent kozh, douar ar varzhed,
N'eus Bro all a garan kement 'barzh ar bed.
Pep menez, pep traoñienn, da'm c'halon zo kaer,
Enno kousk meur a Vreizhad taer!
Ar Vretoned zo tud kalet ha kreñv;
N'eus pobl ken kalonek a-zindan an neñv,
Gwerz trist, son dudius a ziwan eno,
O! pegen kaer ez out, ma Bro!
Mard eo bet trec'het Breizh er brezelioù bras,
He Yezh zo bepred ken bev ha bizkoazh.
He c'halon birvidik a lamm c'hoazh en he c'hreiz,
Dihunet out bremañ, ma Breizh!

</doc>
<doc id="1036524" url="https://pl.wikipedia.org/wiki?curid=1036524" title="Piotr Konownicyn">
Piotr Konownicyn

Piotr Piotrowicz Konownicyn, hrabia 1819, ros. Пётр Петрович Коновницын (ur. 9 października 1764, zm. 9 września 1822 Peterhof, koło Petersburga) – rosyjski generał piechoty 1817, generał adiutant 1812.
Służbę wojskową rozpoczął w 1785. Brał udział w wojnie ze Szwecją 1788-1790. W 1794 walczył przeciw Polsce, a w 1797 awansował na generała. W 1806 otrzymał zadanie organizowania lokalnych milicji. W czasie wojny ze Szwecją 1808 – 1809 generał dyżurny (szef gabinetu) sztabu naczelnego dowódcy.
Na początku wojny z Napoleonem 1812 dowodził 3 Dywizją Piechoty w III Korpusie Piechoty. Odznaczył się pod Ostrownem, gdzie na czele jednej dywizji powstrzymywał awangardę Wielkiej Armii. Umiejętnie dowodził odwrotem do Witebska. Walczył pod Smoleńskiem i Walutino, po czym objął straż tylną armii rosyjskiej i w dniach 16-23 sierpnia zabezpieczył rozwinięcie rosyjskich wojsk pod Borodino. Pod Borodino przejął dowództwo 2 Armii po rannym gen. Piotrze Bagrationie. Od 6 września generał dyżurny sztabu Zjednoczonej Armii Zachodniej.
Od stycznia 1813 dowódca Korpusu Grenadierów, został ranny pod Kulm i opuścił służbę. W 1814 w świcie cara Aleksandra I. W latach 1815-1819 piastował urząd ministra wojny. Od 1819 członek Rady Państwa, komendant uczelni wojskowych, w tym: Korpusu Paziów i Carskiego Liceum. Był odznaczony Orderem Świętego Aleksandra Newskiego, Orderem Świętego Jerzego II, III i IV klasy, Orderem Świętego Włodzimierza I klasy, Złotą Szablą "Za Dzielność", pruskim Orderem Czerwonego Orła, austriackim Orderem Leopolda, Orderem Maksymiliana Józefa. Jego syn i córka (związani z antycarskim ruchem dekabrystów) zostali zesłani na Kaukaz.

</doc>
<doc id="1036528" url="https://pl.wikipedia.org/wiki?curid=1036528" title="Afera Der Spiegel">
Afera Der Spiegel

Afera Spiegla lub Afera Der Spiegel – polityczny skandal z 1962 roku wywołany wywieraniem nacisku przez władze RFN na tygodnik informacyjny „Der Spiegel”, w związku z publikacją przez tenże tygodnik artykułu krytykującego rząd Adenauera. Z dzisiejszej perspektywy jest uznawana za wzmocnienie wolności prasy w Niemczech.
Przebieg.
W wydaniu 41/1962 czasopisma „Der Spiegel” Conrad Ahlers w artykule „Warunkowo bezpieczni” poinformował opinię publiczną o złej sytuacji Bundeswehry. Tekst mówił, powołując się na kontrolę NATO, że Republika Federalna Niemiec nie byłaby w stanie obronić się przed inwazją Układu Warszawskiego i że atak można by odeprzeć tylko z pomocą zachodnich sił nuklearnych. Według Federalnego Ministerstwa Obrony artykuł o "Fallex 62" bazował na ściśle tajnych wewnętrznych dokumentach.
Würzburski konstytucjonalista i ówczesny pułkownik rezerwy Friedrich August Freiherr von der Heydte złożył 11 października 1962 doniesienie o zdradzie państwa, dokonanej przez redakcję „Spiegla”. 23 października został wydany nakaz aresztowania kilku redaktorów, m.in. Conrada Ahlersa, jak i wydawcy oraz redaktora naczelnego Rudolfa Augsteina.
26 października biura Spiegela w Hamburgu, a później również redakcja w Bonn, zostały zajęte przez policję i przeszukane. Jeszcze tego samego dnia Conrad Ahlers, wraz z żoną, został na polecenie Franza Josefa Straußa aresztowany w Maladze przez hiszpańską policję, w trakcie swego urlopu. Aresztowanie Ahlersa w Hiszpanii wzbudziło oburzenie wśród opozycji, gdyż rządził tam wówczas jeszcze dyktator Francisco Franco. Następnego dnia, w sobotę 27 października, na policję zgłosił się Rudolf Augstein i został przekazany do aresztu śledczego.
Działania policyjne doprowadziły do protestów wśród części społeczeństwa, jak i pozostałej prasy, która obawiała się ataku na wolność prasową. Konrad Adenauer bronił tychże kroków na początku listopada, podczas gwałtownego posiedzenia Bundestagu, słowami:
Minister obrony Franz Josef Strauß (CSU) zapewniał najpierw, że nie ma nic wspólnego ze skandalem. W toku śledztwa spotęgowały się jednak podejrzenia, że był on w detalach informowany o akcji, którą sam przyspieszał, lecz – co wyszło na jaw dopiero dużo później – omawiał wszelkie swoje działania z kanclerzem Konradem Adenauerem. 30 listopada ogłosił, że po wyborach do Bundestagu nie będzie już uczestniczył w tworzeniu rządu. Ministrowie z nadania FDP (partii liberalnej) podali się, w proteście, do dymisji i tym samym doszło do utworzenia piątego – i zarazem ostatniego – gabinetu Adenauera, w którym to Strauß nie otrzymał teki ministerialnej. Pod naciskiem FDP Adenauer podał wiążący termin swego ustąpienia ze stanowiska szefa rządu, którego dotrzymał.
Rudolf Augstein został po 103 dniach zwolniony z aresztu.
13 maja 1965 III Wydział Karny Federalnego Trybunału Sprawiedliwości stwierdził, że nie ma dowodów, które potwierdzałyby świadomą zdradę tajemnicy państwowej przez Conrada Ahlersa i Rudolfa Augsteina. Tym samym nie wszczęto postępowania sądowego i Afera Spiegla została oficjalnie zakończona.
Spiegel-Verlag (wydawca tygodnika) w styczniu 1966 chciał, aby Federalny Trybunał Sprawiedliwości stwierdził, czy rząd poprzez nakaz przeszukania oraz zajęcie materiałów nie naruszył prawa do wolności prasy. Przy równej liczbie głosów za oraz przeciw skarga konstytucyjna została oddalona.

</doc>
<doc id="1036532" url="https://pl.wikipedia.org/wiki?curid=1036532" title="Symbolika anarchistyczna">
Symbolika anarchistyczna

Ruch anarchistyczny używa różnorodnej symboliki. Często trudno jednoznacznie stwierdzić, skąd wzięły się dane symbole. Ich przyjmowanie trwało niekiedy dziesiątki lat, raczej na zasadzie naśladownictwa niż uchwały jakiejś organizacji.
Barwy anarchistyczne – czerwień i czerń.
Czerwona flaga – tło historyczne.
Czerwona bandera pojawiła się ok. 1300 r. na okrętach Normanów. W działaniach wojennych symbolizowała wolę oporu (nazywana była zresztą „flagą oporu”), na obleganych zamkach była sygnałem, że obrońcy nie poddadzą się. W XVII wieku czerwona flaga była wykorzystywana przez piratów. Stosowali oni tzw. Jolly Roger, czyli czarną banderę z białą trupią czaszką. Jeżeli ich ofiary wybierały walkę niż poddanie się i oddanie swych kosztowności piratom, wówczas ci wciągali na maszt czerwony sztandar, na znak iż nikt nie będzie oszczędzony.
W 1797 r. czerwona flaga została wywieszona podczas buntu marynarzy angielskich na Tamizie. W 1831 r. stała się symbolem krwawo stłumionego buntu górników w miejscowości Merthyr Tydfil w Walii. Górnicy przejęli kontrolę nad miastem i utrzymywali ją przez 5 dni, do czasu aż zostali zmasakrowani przez wojsko. Ich sztandarem miała być koszula jednego z robotników, Dica Penderyna, unurzana w jego krwi.
Socjaliści i radykalni republikanie podczas Rewolucji francuskiej 1789 roku przyjęli czerwony sztandar jako symbol ich sprawy (to oni stworzyli opis koloru flagi jako „krew wściekłych robotników”). W tym czasie bardziej umiarkowani zwolennicy II Republiki Francuskiej opowiadali się za sztandarem trójkolorowym, który później stał się flagą Francji. Od tego czasu zaczęła być kojarzona z ruchem socjalistycznym.
Flaga symbolizuje krew robotników przelaną podczas codziennej pracy (odzwierciedla to warunki pracy w XIX wieku – nie istniała ochrona praw pracowniczych, a w kopalniach pracowały nawet dzieci), a także ofiary kapitalistów zabite podczas demonstracji. Jednolita barwa flagi symbolizuje również jedność w walce we wspólnej sprawie. Na szeroką skalę, symbolizuje lewicowe wartości od czasu Komuny Paryskiej w 1871 roku.
Czarna flaga – tło historyczne.
Czarny sztandar po raz pierwszy podnieśli w marcu 1831 r. zbuntowani kopacze w Reims (Francja). Wymalowane było na nim hasło: "Praca albo śmierć". Później w Lyonie grupa kopaczy została za to samo skierowana na gilotynę, a 21 listopada wojsko otworzyło ogień do manifestujących, zwolnionych tkaczy. W odpowiedzi na to wybuchło powstanie. Szybko powstały barykady, a nad nimi powiewał czarny sztandar z hasłem "Żyć pracując albo umrzeć walcząc!". To było pierwsze w historii masowe powstanie klasy robotniczej. We wszystkich tych wypadkach czarny sztandar służył jako symbol nędzy i rozpaczy robotników, gotowych raczej zginąć w walce o swe prawa, niż cierpieć niesprawiedliwość.
Znaczenie koloru czarnego dla anarchistów.
Chicagowskie pismo anarchistyczne „Alarm”, pisało, że czarna flaga to "„straszliwy symbol głodu, nędzy i śmierci”" Murray Bookchin w książce „The Spanish Anarchists” pisał, że czarna flaga jest "„symbolem nędzy robotników i wyrażeniem ich gniewu i rozgoryczenia”". Historyk Bruce C. Nelson zauważa też, że gdy czarna flaga została rozwinięta w Chicago w 1884 roku. była uważana za „emblemat głodu”. Anarchistka Louise Michel pisała, że "czarna flaga jest flagą strajków i flagą tych, którzy są głodni".
Jeden z czytelników brytyjskiego pisma anarchistycznego „Freedom” w liście opublikowanym w tym piśmie pisał: "Czarny jest kolorem żałoby, symbolizuje opłakiwanie przez nas poległych towarzyszy, tych, którym życie zabrała wojna – na polu bitwy (między państwami), czy też na ulicach i w pierwszych rzędach pikiet (między klasami)"
Istnieją też powiązania między czarną flagą anarchistów a czarną banderą piratów. W XIX wieku piraci w kulturze ludowej byli ucieleśnieniem buntu znienawidzonym przez klasę rządzącą. Mogło to być wystarczającym powodem dla głodujących i bezrobotnych, aby wybrać czarną flagę podczas powstań i zamieszek.
W Stanach Zjednoczonych czarna flaga miała swoje miejsce w historii kraju. Podczas wojny secesyjnej oficer Południa William Quantrill walczył pod czarną flagą. Był znany jako nieskory do miłosierdzia w stosunku do swoich wrogów i nie oczekiwał żadnej łaski w zamian. Takiej samej flagi używał generał Santa Anna z Meksyku w czasie bitwy pod Alamo. Pod czarnymi sztandarami szli jego trębacze, grających hejnał zwany „Deguello”, który był sygnałem oznaczającym "„nikt nie zostanie oszczędzony”" (nie bierzemy jeńców). Odwołanie się do tej historii stosowane było przez amerykańskich anarchistów. Historyk Donald C. Hodges w książce „Sandinos Communism”, opisując historię sztandaru nikaraguańskich sandinistów pisał "„Chociaż czarny sztandar był interpretowany w kręgach anarchistycznych jako symbol śmierci, głodu i nędzy, to mówiło się też, że jest to godło zemsty. Podczas pochodu robotników w Cincinnati w styczniu 1885 r. był on używany jako sztandar nieustępliwości klasy robotniczej, co zostało dobitnie ukazane w wyszytych na nim słowach Nie będziemy ich oszczędzać".
Howard Ehrlich w swojej książce „Reinventing anarchy again” tak opisywał fakt stosowania przez anarchistów czarnego koloru: "Dlaczego nasza flaga jest czarna? Czerń jest barwą negacji. Czarna flaga jest zaprzeczeniem wszystkich flag. Jest ona zaprzeczeniem przynależności państwowej, która popycha ludzką rasę przeciwko samej sobie i przeczy jedności całego rodzaju ludzkiego. Czerń to nastrój gniewu i wściekłości na wszystkie ohydne zbrodnie popełnione w imię przynależności do tego czy innego państwa. (...) Czarny jest także kolorem żałoby; czarna flaga, która wymazuje naród, opłakuje też jego ofiary – niezliczone miliony ludzi pomordowanych podczas wojen, zewnętrznych i domowych dla większej chwały i stabilności jakiegoś krwawego państwa. Opłakuje tych, których praca zostaje skradziona (opodatkowana), aby płacić za rzezie i ucisk innych istot ludzkich. Opłakuje ona nie tylko śmierć cielesną, ale i okaleczenie ducha pod rządami autorytarnych i hierarchicznych systemów; opłakuje miliony zablokowanych komórek mózgowych, którym nigdy nie będzie dane oświecić świata. Jest to barwa nieutulonego smutku. Ale czarny jest też piękny. Jest to kolor determinacji, stanowczości, siły, kolor, przy pomocy którego definiuje się i oczyszcza wszystkie inne kolory. Czerń jest tajemniczym środowiskiem kiełkowania, płodności, żyzną glebą nowego życia, które zawsze się rozwija, odnawia, odświeża i rozmnaża w ciemności. Nasiona ukryte w ziemi, dziwna podróż plemnika, tajemniczy rozwój zarodka w łonie matki – wszystko to jest otoczone i chronione czernią. (...) A więc czarny jest negacją, jest gniewem, jest wściekłością, jest żałobą, jest pięknem, jest nadzieją, jest karmieniem i chronieniem nowych form ludzkiego życia i stosunków na tej ziemi i z tą ziemią. Czarna flaga oznacza wszystkie te rzeczy razem. Jesteśmy dumni, że ją nosimy, przykro nam, że ją nosić musimy i oczekujemy dnia, kiedy taki symbol już nie będzie dłużej potrzebny".
Zastosowanie czarnych flag.
Do rozprzestrzenienia się czarnego sztandaru w ruchu anarchistycznym doszło w latach 80. XIX wieku we Francji. Za punkt zwrotny można uznać Międzynarodowy Kongres Socjalrewolucyjny w Londynie (14-20 lipca 1881 roku), kiedy formalnie utworzono Międzynarodowe Stowarzyszenie Robotników tzw. Czarną Międzynarodówkę. W latach następnych część organizacji anarchistycznych, wybierało sztandar czarny zamiast czerwonego. Po okrutnym zdławieniu Komuny Paryskiej (zabito około 30 tys. komunardów) w Europie zapanowała reakcja, w większości krajów zdelegalizowano sekcje Międzynarodówki i czerwony sztandar. Reakcji towarzyszyło nasilenie wyzysku robotników, rozprzestrzenienie się głodu, nędzy, bezrobocia i chorób. Dla zepchniętych do podziemia ruchów: robotniczego i anarchistycznego we Francji, czarny sztandar stał się symbolem, który najlepiej wyrażał nastroje klasy robotniczej: "Nie mamy nic do stracenia oprócz naszych kajdan". To był sztandar antypartyjny, wyrażający mieszaninę rozpaczy i walki, całkowite odrzucenie władzy oraz bezkompromisowość klasy robotniczej. "„To jest symbol bezrobotnych”" – mawiała znana anarchistka, uczestniczka Komuny Paryskiej, Louise Michel. Niosła ona czarną flagą podczas demonstracji bezrobotnych w Paryżu 9 marca 1883 roku. Demonstracja, w której uczestniczyło ok. 500 osób została zaatakowana przez policję. Głodni demonstranci krzycząc "Chleb i praca, albo ołów!" obrabowali trzy piekarnie, a Michel została aresztowana i skazana na sześć lat więzienia.
Problem koloru sztandarów nabrał też pewnego podtekstu organizacyjnego. Czarną flagę przyjęła część propagandowych i bojowych grup anarchistów, którzy pracowali tak wewnątrz, jak i poza strukturami ruchu robotniczego. Niektórzy z nich uciekali się do rozpaczliwej taktyki „propagandy czynu”.
Na przełomie XIX i XX wieku czarny sztandar był popularny we Francji, Rosji, Polsce, Niemczech, Włoszech i w szeregu innych krajów Europy a także w Ameryce Płn., gdzie przywędrował z emigrantami z Europy. 27 listopada 1884 roku czarna flaga została wywieszona w Chicago na anarchistycznej demonstracji. August Spies, jeden ze słynnych „męczenników z Haymarket”, zauważył, iż "była to pierwsza okazja, przy której czarna flaga została rozwinięta na amerykańskiej ziemi"
Czerwone i czarne flagi jako symbole ruchu anarchistycznego.
Anarchistyczny czerwony sztandar utrzymywał popularność w niektórych krajach Europy, w Ameryce Łacińskiej, w Skandynawii, na Dalekim Wschodzie. Wszystkie anarchosyndykalistyczne i rewolucyjno-syndykalistyczne związki zawodowe na świecie oraz część grup anarchistycznych („Freedom” i „Socialist League” w Wielkiej Brytanii, socjalistyczne kluby w krajach skandynawskich) preferowały flagi czerwone.
Zmiany zachodziły stopniowo po rewolucji rosyjskiej w 1917 roku. Aby wzmocnić pozycję ZSRR w świecie, czerwony sztandar zaczęto coraz częściej wiązać z bolszewizmem i „radziecką” Rosją. Do początku lat 30. czerwony sztandar (razem z czarnym) wciąż jeszcze pozostawał symbolem ruchu anarchistycznego. Jednak coraz powszechniejsze utożsamianie koloru czerwonego z dyktaturą (najpierw Lenina, potem Stalina) sprawiło, że używanie czerwonej flagi przez anarchistów zanikło, gdyż już nie „opowiadała się ona za wolnością” i była kojarzona z partiami komunistycznymi czy też, w najlepszym razie, z biurokratyczną i reformistyczną socjaldemokracją.
Powstańcza armia Nestora Machno na Ukrainie walczyła pod obydwiema flagami. Najbardziej znanymi symbolami machnowskimi są jednak czarne sztandary na których wypisywano hasła „Wolność albo Śmierć” i „Ziemia dla Chłopów, Fabryki dla Robotników”. W latach 1922-1931 na emblemacie Międzynarodowego Stowarzyszenia Robotniczego, sztandar był jeszcze czerwony. Wiele lokalnych organizacji i anarchosyndykalistycznych miało swoje własne flagi. W Niemczech niektóre grupy Związku Wolnych Robotników (FAU) i Młodzieży Anarchosyndykalistycznej miały czarne sztandary z pięcioramienną czerwoną gwiazdą w środku, lokalna federacja Centralnej Organizacji Robotników Szwedzkich (SAC) w Göteborgu miała czarny sztandar z czerwoną przekątną kreską od lewej strony do prawej, z dołu do góry.
Sztandar czarno-czerwony.
Od lat 30. XIX wieku dwa kolory – czarny i czerwony pojawiają się regularnie na sztandarach powstań i rewolucji robotniczych.
W XIX wieku i na początku XX wieku anarchiści używali obu kolorów. W tym czasie ruchy marksistowskie i socjaldemokracja nie mogły rościć sobie wyłączności do czerwonej flagi. W wielu krajach towarzyszyły one ruchowi anarchistycznemu. W 1871 r. francuscy anarchiści walczyli w walkach Komuny Paryskiej pod czerwonym sztandarem. Czerwone były flagi większości bakuninowskich federacji Międzynarodowego Stowarzyszenia Robotników (I Międzynarodówka), w tym sławnej Federacji Jurajskiej ze Szwajcarii. W marcu 1877 r. członkowie tej federacji wyszli na ulice Berna z czerwonymi sztandarami, aby obchodzić rocznicę Komuny Paryskiej. Wówczas policja zaatakowała demonstrantów i zaczęła wyrywać im transparenty, rozpoczęła się walka wręcz i kilka flag udało się utrzymać. Wtedy anarchista Paul Brousse napisał znaną w europejskim ruchu robotniczym pieśń „Czerwony sztandar” na melodię wojennej pieśni szwajcarskiej „La libre Sarine”.
Równocześnie z czarnymi i czerwonymi sztandarami w latach 1871-1872 we Włoszech pojawił się sztandar czerwono-czarny, ale układ barw różnił się od współczesnego. Sztandar ten był czarny, ale okalało go wąskie, czerwone pasmo. Według historyka anarchizmu Maksa Nettlaua, sztandar był przyjęty jako przeciwwaga dla czerwonego, który marksiści chcieli przekształcić w swój partyjny. Najwcześniej użyto czerwono-czarnych barw podczas próby powstania we Włoszech w sierpniu 1874 roku. Chociaż zakończyło się ono niepowodzeniem, niektórzy z zaangażowanych w ten zryw "paradowali z anarchistycznymi czerwono-czarnymi kokardami". W kwietniu 1877 r. podczas podobnej próby wywołania buntu anarchiści weszli do małego włoskiego miasteczka Letino „nosząc na sobie czerwono-czarne kokardy i wymachując sztandarem w tych samych kolorach”. Te działania pomogły „zwrócić na siebie uwagę całego kraju i ściągnąć znaczne zainteresowanie dla Międzynarodówki i jej programu socjalistycznego”
Na początku lat 70. XIX wieku czerwono-czarny sztandar pojawił się u meksykańskich anarchistów, został on tam oficjalnym symbolem narodzonego ruchu robotniczego. Podczas anarchistycznego wiecu protestacyjnego w dniu 14 grudnia 1879 roku w Parku Kolumba w Meksyku „jakieś pięć tysięcy osób zgromadziło się wypełniając to miejsce licznymi czerwono-czarnymi flagami (...) Wielki czarny sztandar zawierający napis "La Social Gran Liga International" przykrywał przód podwyższenia dla mówców”. Więzi między meksykańskim i europejskim ruchem anarchistycznym były silne, gdyż „dziewiętnastowieczny meksykański miejski ruch robotniczy utrzymywał bezpośredni kontakt z sekcją Jury (...) mającego siedzibę w Europie Międzynarodowego Stowarzyszenia Robotników (I Międzynarodówki) i w pewnym momencie otwarcie wstąpił w jego szeregi”. Stąd ruchy w Meksyku i we Włoszech używały takich samych flag. Czarno-czerwony sztandar nie rozprzestrzenił się jednak na inne kraje. W latach Rewolucji meksykańskiej (1910-1917) czerwony sztandar z czarnym pasem używany był jako emblemat anarchosyndykalistycznej organizacji „Dom Robotników Świata” (1912-1916), a po rewolucji czarno-czerwonych flag używała zarówno prorządowa „Regionalna Konfederacja Robotników”, jak i anarchosyndykalistyczna „Powszechna Konfederacja Robotników” (1921-1934).
Prawdopodobnie z Meksyku czarno-czerwony sztandar zapożyczył nikaraguański rewolucjonista Augusto Sandino, od którego przejęły go liczne grupy partyzanckie w Ameryce i Afryce. Nie miały one jednak nic wspólnego z anarchizmem.
Drugi nurt rewolucji meksykańskiej – agrarny, na czele z Emiliano Zapatą – walczył pod narodową, trójkolorową flagą i pod czarną z trupią czaszką, co odbijało tradycje wolnościowe i rewolucyjne wyobrażenia chłopów.
Współczesny czarno-czerwony sztandar, gdzie lewa górna połowa jest czerwona, a prawa dolna czarna, pojawił się na początku lat 30. w Hiszpanii i Francji. W Hiszpanii spór o flagę trwał od 1919 roku i miał teoretycznie tło roli pracy związkowej. W centrum dyskusji były dwie grupy anarchistyczne z Barcelony – „Czerwony Sztandar” i „Czarny Sztandar”. Pierwsza z nich wydawała pismo o tej samej nazwie i w 1919 roku stała się inicjatorem założenia Iberyjskiej Federacji Anarchokomunistycznej, mającej także sekcje we Francji. Grupa ta podkreślała znaczenie organizacji związkowej. Grupa druga trzymała się z dala od walki związkowej i zajmowała się radykalną propagandą. Przeciwieństwa między nimi utrzymywały się do 1930 roku. Wraz z upadkiem monarchii w Hiszpanii otworzyły się dla pracy anarchosyndykalistycznej nowe perspektywy, a wcześniejszy spór ustał. 27 kwietnia 1931 roku, lokalu związku zawodowego budowlanych w Barcelonie zebrali się przedstawiciele Krajowej Konfederacji Pracy (CNT) i Iberyjskiej Federacji Anarchistycznej (FAI), aby omówić przygotowania do demonstracji pierwszomajowej oraz, w szczególności zadecydować pod jakim sztandarem będą występować. Przedstawiciel grupy „Czarny Sztandar„ Garcia Oliver zaproponował połączyć czarne (anarchistyczne) i czerwone (syndykalistyczne) sztandary w jeden. Tak też zdecydowano. 1 maja 1931 roku, po upływie 100 lat od podniesienia czarnego sztandaru, anarchosyndykaliści wyszli na ulice z czarno-czerwona flagą. Do połowy lat 30. XX wieku rozpowszechniła się ona we wszystkich krajach, gdzie byli anarchiści i zastąpiła wcześniejszy czerwony sztandar anarchosyndykalistów. Nawet Argentyńska Regionalna Federacja Robotników (FORA), tradycyjnie występująca pod czerwonymi sztandarami, przyjęła nową flagę. Anarchosyndykaliści zatrzymali czarny sztandar tylko na Dalekim Wschodzie, gdzie było to związane z ich tradycjami. W Japonii czarnych sztandarów używała min. uformowana w 1925 roku Liga Czarnej Młodzieży, w 1945, kiedy Japońska Federacja Anarchistyczna odrodziła się po wojnie, jej dziennik został nazwany Kurohata (Czarna Flaga).
Czerwoną flagę utrzymali syndykaliści z grupy Robotnicy Przemysłowi Świata (IWW), którzy od lat 70. zaczęli umieszczać na nim emblemat czarnego kota, syndykalistycznego symbolu nielegalnego strajku. Niektóre grupy IWW miały też czarne sztandary, bowiem IWW nie ma swojej oficjalnej flagi.
Od czasów II wojny światowej, emblemat Międzynarodowego Stowarzyszenia Pracowniczego także przeszedł zmiany: sztandar stał się czarno-czerwony, znikło z niego hasło, z emblematu usunięto zbędne detale, a przedstawienie robotnika otrzymało ostrzejsze, stylizowane rysy. Obecny klasyczny czarno-czerwony sztandar przedstawia sobą płaszczyznę rozdzieloną po przekątnej na dwie połowy. Najczęściej górna połowa jest czerwona, a dolna czarna, czasami spotyka się i odwrotne położenie kolorów. Aktywny, energiczny, agresywny czerwony kolor symbolizuje zdecydowanie anarchosyndykalistów do walki o rewolucję społeczną. Czarny kolor to symbol wolności, odrzucenia wszystkiego, co ją ogranicza lub przeszkadza w jej realizacji poprzez urzeczywistnienie ideałów anarchizmu.
„Niesyndykalistyczni” anarchiści używali w przeważającej mierze czarnych flag. Od pojawienia się w 1964 roku emblematu w postaci litery „A” w okręgu, zaczął się on pojawiać i na czarnych sztandarach anarchistów. Umieszcza się go albo na szczycie drzewca albo w centrum flagi. Jest on zwykle koloru czerwonego lub białego.
W latach 70.-90. XX wieku w różnych krajach świata pojawiły się grupy anarchistyczne nie reprezentujące orientacji anarchosyndykalistycznej, niemniej jednak wykorzystujące czarno-czerwony sztandar. Świadczy to o tym, że różnica między anarchistycznymi czarnymi a anarchosyndykalistycznymi czarno-czerwonymi flagami powoli zaciera się. Kolor czarny i czerwony służą jako symbole także nowemu lewicowemu „ruchowi autonomicznemu”. Który pojawił się w Europie w latach 70. XX wieku.
Rozpowszechnione są wśród nich czerwone sztandary z czarną gwiazdą lub też czarne sztandary z emblematem ruchu na rzecz przejęcia pustostanów (squattersów).
Przekątny podział flagi stosowany jest współcześnie do łączenia czarnego koloru anarchistów z kolorami innych ruchów społecznych, oznaczających ich antybiurokratyczne i wolnościowe nurty. Na przykład stosowane są flagi czarno-zielone (łączące czarny kolor anarchizmu z zielonym ruchu ekologicznego), czarno-fioletowe (ruch anarchistyczno-feministyczny), żółto-czarne (anarchokapitaliści), różowo-czarne (ruch anarchistyczno-LGBT) czy biało-czarne (ruch anarchistyczno-pacyfistyczny).
„A” wpisane w okrąg.
Litera „A” wpisane w okrąg jest chyba najbardziej znanym anarchistycznym symbolem. Historyk Peter Marshall w książce „Demanding the Impossible” pisał: „A wpisane w okrąg przedstawia maksymę Proudhona "Anarchia jest porządkiem"”. Rosyjscy anarchiści stosowali hasło "Anarchia matką ładu" (ros. "Aнархия мать порядка").
Symbol ten, w różnych od współczesnego kontekstach, pojawiał się w historii ruchu anarchistycznego od jego zarania.
Pierwszy raz podobnego symbolu użył w 1868 r. zwolennik Bakunina Giuseppe Fanelli, projektując symbol Rady Federalnej Hiszpanii Międzynarodowego Stowarzyszenia Robotników. Fanelli należał do loży masońskiej, stąd symbolika ta odwoływała się do symboli wolnomularskich i nie miała związku późniejszym jej użyciem. Na zdjęciach anarchistycznych milicjantów z czasów Hiszpańskiej Rewolucji 1936 r. widoczne jest użycie tego symbolu w wersji uproszczonej, bardzo zbliżonej do współczesnej litery „A” wpisanej w okrąg.
25 listopada 1956 r. podczas założycielskiego zjazdu w Brukseli organizacja Alliance Ouvriere Anarchiste (AOA) przyjęła symbol litery „A” w okręgu. Łączył on pierwsze litery nazwy grupy.
Jednak „A wpisane w okrąg” jako symbol ruchu anarchistycznego rozpropagowała francuska grupa, Jeunesse Libertaire w roku 1964, która w ten sposób zinterpretowała proudhonowskie "Anarchia jest porządkiem" – gdzie litera „A” oznacza anarchię, a okrąg „naturalny ład”.
Dzięki swej prostocie i faktowi, że słowo „anarchia” w większości języków świata zaczyna się na „A”, stał się rozpoznawalnym symbolem na wszystkich kontynentach, po wydarzeniach maja 1968 r.
Popularność tego znaku sprawiła, że dziś jest on często stosowany w oderwaniu od pierwotnego kontekstu i bez związku z ruchem anarchistycznym w kulturze masowej oraz jako element mody młodzieżowej.
Czarna gwiazda.
Sama idea używania gwiazdy jako symbolu politycznego narodziła się już w roku 1777 podczas amerykańskiej wojny o niepodległość została elementem flagi kolonistów walczących z Brytyjczykami. Od tego czasu stała się coraz bardziej popularnym elementem w godłach i flagach narodowych. Taka popularność jest związana pośrednio z jej znaczeniem.
Pięcioramienna gwiazda oznacza jedność i siłę. Ramiona czerwonej gwiazdy mają również przedstawiać solidarność pięciu kontynentów. Rewolucjoniści połączyli tę symbolikę z czerwonym kolorem będącym symbolem krwi przelanej przez klasę robotniczą w swojej walce. Po raz pierwszy jako symbol ruchu socjalistycznego została użyta przez Karola Marksa w XIX wieku. Jej zastosowanie w masowym ruchu społecznym związane z zastosowaniem jej jako oznaczenia wojskowego na mundurach oddziałów rewolucyjnych w Rosji w roku 1917 i później podczas wojny domowej. Weszła wówczas do kanonu symboli rewolucyjnych. Używały jej siły republikańskie podczas wojny domowej w Hiszpanii. Stała się symbolem oporu przeciwko faszyzmowi, i była stosowana przez większość lewicowych ugrupowań politycznych i związkowych.
Anarchiści uznają gwiazdę jako symbol rewolucyjny jednak, podobnie jak w przypadku flagi jej kolorystyka związana jest z symboliką ruchu anarchistycznego, stąd stosowane przez anarchistów gwiazdy mają kolory czarne, czarno-czerwone, czarno-zielone itd.
Symbol „dzikiego strajku”.
Blisko związanym z ruchem anarchistycznym jest symbol „dzikiego strajku”. Znak ten przedstawia czarnego, najeżonego kota (a dokładnie jego kuzyna z rodziny kotowatych – żbika). Istnieje kilka wariantów tego symbolu, jednak w najczęściej stosowanym jest on wpisany w okrąg. Symbol ten jest często stosowany przez związkowe organizacje anarchosyndykalistyczne.
Symbol ten został zaprojektowany w początkach XX wieku przez działacza organizacji związkowej Robotnicy Przemysłowi Świata Ralpha Chaplina. Jest on graficznym odzwierciedleniem angielskiego określenia oznaczającego „dziki strajk” nazywanego „wildcat strike” (dosłownie: uderzenie żbika). Takie spontaniczne i silne uderzenie walki strajkowej, jest ważnym elementem syndykalistycznej taktyki.
W Polsce symbol dzikiego strajku stosuje m.in. Związek Zawodowy „Inicjatywa Pracownicza”.
Czarny krzyż.
W latach 60. XIX wieku w carskiej Rosji powstała organizacja Polityczny Czerwony Krzyż. Swoją nazwą nawiązywała do powstałego w 1863 r. w Genewie, humanitarnego stowarzyszenia Czerwony Krzyż. Głównym zadaniem, jaki postawił sobie Polityczny Czerwony Krzyż, była pomoc dla więźniów politycznych trzymanych w carskich więzieniach, obozach pracy i miejscach zsyłki. Organizacja wielokrotnie uczestniczyła w przeprowadzaniu ucieczek z więzień i miejsc zsyłki. Polityczny Czerwony Krzyż był w założeniach organizacją bezstronną, mającą pomagać wszystkim więźniom-rewolucjonistom bez względu na przynależność ideologiczną. Jednakże w początkach XX wieku kontrolę nad PCK zaczęła przejmować, odwołująca się do marksizmu Socjaldemokratyczna Partia Robotnicza Rosji (SDPRR). Pomoc dla uwięzionych anarchistów i innych więźniów politycznych niezwiązanych z Partią, szybko zaczęła zanikać. W związku z tym anarchiści utworzyli własną organizację Anarchistyczny Czerwony Krzyż. W 1919 r. organizacja zmieniła nazwę na Anarchistyczny Czarny Krzyż (ACK).
Symbol ACK nawiązuje do symbolu organizacji humanitarnej Czerwonego Krzyża. Symbol zwieńczony jest zaciśniętą pięścią – znakiem woli walki i oporu.

</doc>
<doc id="1036540" url="https://pl.wikipedia.org/wiki?curid=1036540" title="Stosunek międzyudowy">
Stosunek międzyudowy

Stosunek udowy (, ) – odmiana seksu bez penetracji, w której mężczyzna umieszcza członek pomiędzy udami partnerki (partnera) i wykonuje ruchy frykcyjne lub partner pobudza penisa poprzez rytmiczne pocieranie go udami. Technika ta wykonywana jest zwykle z użyciem lubrykantu. Stosunek udowy pozwala na osiągnięcie kobiecie orgazmu, gdy żołądź stymuluje łechtaczkę.
Popularność.
Stosunki udowe są praktykowane przez młode osoby jako forma bezpiecznego seksu lub w celu zachowania dziewictwa (rozumianego jako nienaruszona błona dziewicza), a także przez pary, w których kobieta jest czasowo niezdolna do współżycia (np. zaawansowana ciąża). Forma ta była również bardzo popularna wśród homoseksualnych mężczyzn starożytnej Grecji, gdyż penetracja analna była poniżająca dla partnera biernego (zob. pederastia w Starożytnej Grecji). Stosunki udowe są wciąż popularne wśród niektórych społeczności np. Zulusów (zwane „soma”) jako forma kontaktów przedmałżeńskich.

</doc>
<doc id="1036544" url="https://pl.wikipedia.org/wiki?curid=1036544" title="Roulado FC">
Roulado FC

Roulado Football Club – haitański klub piłkarski z siedzibą na wyspie Gonâve

</doc>
<doc id="1036545" url="https://pl.wikipedia.org/wiki?curid=1036545" title="CP/M-68K">
CP/M-68K



</doc>
<doc id="1036547" url="https://pl.wikipedia.org/wiki?curid=1036547" title="Mary Wortley Montagu">
Mary Wortley Montagu

Mary Wortley Montagu (ur. 26 maja 1689 w Thoresby Hall, zm. 21 sierpnia 1762) – angielska arystokratka, pisarka, autorka listów opisujących życie w Konstantynopolu, w ówczesnym imperium osmańskim, gdzie zaobserwowała sposób ochrony przed ospą prawdziwą przez wariolizację, który następnie rozpropagowała w Londynie.
Mary Wortley Montagu urodziła się jako Mary Pierrepont. Była córką lorda Kingstona i lady Mary Fielding, krewnej powieściopisarza Henry'ego Fieldinga. W wieku 23 lat w 1712 wbrew woli rodziców, aby uniknąć narzuconego przez ojca kandydata na męża, poślubiła Edwarda Wortleya Montagu. W 1717 jej mąż został ambasadorem w Konstantynopolu, dokąd wyjechała. W ciągu roku wysłała do swoich przyjaciół 52 listy opisujące kulturę Orientu. Po powrocie do kraju rozpoczęła działalność literacką jako poetka, eseistka i feministka, a przede wszystkim – doprowadziła do upowszechnienia się w Wielkiej Brytanii wariolizacji (przy wsparciu Karoliny z Ansbachu). 
W 1736 związała się z włoskim krytykiem Franceskiem Algarottim. Związek trwał do 1741 i zakończył się rozczarowaniem w Turynie.
W latach 1742–1746 mieszkała w Awinionie, a następnie powróciła do Włoch, gdzie przez dziesięć lat żyła z młodym hrabią Ugo Palazzim. W tym czasie korespondowała ze swą córką Lady Bute. Listy miały charakter literacki i były wzorowane na "Listach pani de Sevigne do pani de Grignam". Po śmierci męża w 1761 powróciła do Londynu, gdzie zmarła. Po jej śmierci córka zniszczyła całą korespondencję z powodu zbyt dużej szczerości, jednakże ich kopie ukazały się w 1763, a pełne wydanie wyszło w 1967.
W pałacu Na Wodzie znajduje się jej portret w stroju tureckim narysowany w 1756 w technice olejnej przez Jeana-Étienne'a Liotarda.

</doc>
<doc id="1036548" url="https://pl.wikipedia.org/wiki?curid=1036548" title="Jarosław Kurzawa">
Jarosław Kurzawa

Jarosław Jan Kurzawa (ur. 26 czerwca 1956 w Świdnicy) – polski polityk, samorządowiec, przewodniczący Sejmiku Województwa Dolnośląskiego w latach 2001–2004, menedżer, poseł na Sejm II kadencji.
Życiorys.
W 1980 ukończył studia na Wydziale Zootechnicznym Akademii Rolniczej we Wrocławiu. W tym samym roku wstąpił do Zjednoczonego Stronnictwa Ludowego. W latach 1983–1994 zajmował stanowisko prezesa zarządu w rolniczej spółdzielni produkcyjnej. Od 1984 był radnym gminnej rady narodowej w Świdnicy, a od 1990 radnym sejmiku samorządowego województwa wałbrzyskiego. Był posłem II kadencji wybranym z listy Polskiego Stronnictwa Ludowego w okręgu wałbrzyskim (1993–1997).
Po 1997 pracował w działalności ubezpieczeniowej, reklamowej i w marketingu. Od 2002 do 2003 był doradcą ministra rolnictwa. W 2007 zajął się prowadzeniem własnej działalności w zakresie doradztwa gospodarczego.
W latach 1998–2006 pełnił funkcję radnego sejmiku dolnośląskiego, był przewodniczącym sejmiku w I i II kadencji (w okresie 2001–2004). W 2006 nie został ponownie wybrany. Zasiadał we władzach krajowych PSL, w latach 1997–2001 pełnił funkcję wiceprezesa Naczelnego Komitetu Wykonawczego PSL. Od 2004 do 2007 działał w Socjaldemokracji Polskiej.
W wyborach parlamentarnych w 2001 bez powodzenia kandydował do Sejmu z listy PSL, a w przedterminowych wyborach w 2007 z listy koalicji Lewica i Demokraci. Później powrócił do PSL i z jego ramienia startował na prezydenta Świdnicy w wyborach samorządowych w 2010 oraz na posła w wyborach parlamentarnych w 2011.

</doc>
<doc id="1036549" url="https://pl.wikipedia.org/wiki?curid=1036549" title="Leonardo Bertagnolli">
Leonardo Bertagnolli

Leonardo Bertagnolli (ur. 8 stycznia 1978 w Trydencie) – włoski kolarz szosowy, zawodnik grupy Lampre-ISD.

</doc>
<doc id="1036550" url="https://pl.wikipedia.org/wiki?curid=1036550" title="ZX80">
ZX80



</doc>
<doc id="1036551" url="https://pl.wikipedia.org/wiki?curid=1036551" title="Browar Wąsosz">
Browar Wąsosz

Browar Wąsosz – browar rzemieślniczy mieszczący się w miejscowości Wąsosz pod Częstochową. Oprócz produkcji własnych piw udostępnia moce produkcyjne kilku browarom kontraktowym. 
Historia.
Browar Wąsosz powstał w 1993 r. jako firma rodzinna pod nazwą Browar GAB. Założył go w swoim gospodarstwie rolnym hodowca pieczarek Jan Kowalski, który na początku lat 90. XX wieku postanowił zmienić branżę i z produkcji grzybów przestawił się na piwowarstwo. Pierwotna nazwa browaru GAB wywodziła się od pierwszych trzech liter imienia córki właściciela - Gabrysi. Pierwsza warka piwa w browarze GAB została uwarzona w 1994 roku. Zakład przez cały czas działalności pod zarządem rodziny Kowalskich pozostawał browarem małym, regionalnym.
Browar GAB specjalizował się przez wiele lat, jako jeden z nielicznych w Polsce, w produkcji piw górnej fermentacji. Jego najciekawszymi markami były ciemne piwa specjalne GAB Stout i GAB Kama Sutra. Od 2009 roku browar zrezygnował z warzenia większości ze swoich dotychczasowych piw. Wprowadził w ich miejsce na rynek nowe marki piwa górnej fermentacji. Zaprzestał jednak ich wytwarzania w 2010 roku, ponieważ Browar Konstancin, który dzierżawił zakład, produkował w nim jedynie pod własną marką piwa jasne typu lager.
W 2011 r. browar został wydzierżawiony przedsiębiorcom z Krakowa. Nowi najemcy wznowili produkcję w zakładzie, pod nazwą Browar Południe.
w 2014 roku browar wydzierżawiła a następnie kupiła od pana Jana Kowalskiego grupa przedsiębiorców z Torunia, rolę prezesa obecnie pełni Włodzimierz Ziemkiewicz a jego zastępcą jest pani Violetta Dąbrowska. Browar warzy równolegle linię piw rzemieślniczych (głównie nowofalowe piwa górnej fermentacji) oraz linię klasyczną, w której zawierają się zarówno piwa dolnej jak i górnej fermentacji oraz piwa smakowe na bazie naturalnych składników. Roczna produkcja w Browarze Wąsosz wynosi ok. 20 tysięcy hektolitrów piwa.

</doc>
<doc id="1036554" url="https://pl.wikipedia.org/wiki?curid=1036554" title="Paweł Kasprzyk">
Paweł Kasprzyk

Paweł Stanisław Kasprzyk (ur. 27 kwietnia 1948 w Lęborku) – polski polityk, samorządowiec, nauczyciel akademicki, poseł na Sejm II kadencji.
Życiorys.
Syn Stanisława i Barbary. W 1970 wstąpił do Polskiej Zjednoczonej Partii Robotniczej. Od tego samego roku do 1973 był szefem zarządu powiatowego Związku Młodzieży Socjalistycznej w Lęborku. Od 1975 zatrudniony był na etacie w PZPR. W 1978 ukończył studia na Wydziale Prawa i Administracji Uniwersytetu Gdańskiego, w 1984 uzyskał stopień doktora w Akademii Nauk Społecznych przy KC KPZR w Moskwie. W PZPR pełnił funkcje w Komitecie Wojewódzkim w Słupsku (którego członkiem był od 1988), był także I sekretarzem Komitetu Miejskiego partii w Lęborku (od 4 marca 1988 do 18 września 1989).
Od 1996 sprawował mandat posła II kadencji, wybranego z listy Sojuszu Lewicy Demokratycznej w okręgu słupskim (zastąpił zmarłego Kazimierza Iwańca). W latach 1998–2006 pełnił funkcję radnego sejmiku pomorskiego. W 2006 nie został ponownie wybrany.
Należał do Socjaldemokracji Rzeczypospolitej Polskiej, a następnie do SLD. W 2004 został działaczem Socjaldemokracji Polskiej, zasiadając we władzach regionalnych tego ugrupowania. Z listy Porozumienia dla Przyszłości kandydował do Parlamentu Europejskiego w 2009, a w 2010 i w 2014 z ramienia lokalnych lewicowych komitetów do rady miasta Słupska.
Zawodowo związany z Akademią Pomorską w Słupsku, był m.in. kierownikiem Zakładu Historii Filozofii i Filozofii Współczesnej. Objął stanowisko adiunkta w tym zakładzie, został też nauczycielem w Liceum Ogólnokształcącym nr 5 im. Zbigniewa Herberta w Słupsku.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1036556" url="https://pl.wikipedia.org/wiki?curid=1036556" title="Włodzimierz Sitek">
Włodzimierz Sitek

Włodzimierz Stanisław Sitek (ur. 1 maja 1947 w Zagórzu, zm. 7 sierpnia 2004) – polski polityk, samorządowiec, nauczyciel akademicki, poseł na Sejm II kadencji.
Życiorys.
Syn Tadeusza. W 1972 ukończył studia na Wydziale Elektrycznym Politechniki Łódzkiej, następnie uzyskał stopień doktora nauk technicznych na tej uczelni. Pracował jako nauczyciel akademicki. Sprawował mandat posła II kadencji, wybranego z listy Sojuszu Lewicy Demokratycznej w okręgu łódzkim. Przez dwie kadencje (I i III) pełnił funkcję radnego Łodzi, w latach 1998–2002 był wiceprezydentem miasta. Odpowiadał za infrastrukturę, zajmował się drogami, geodezją i informatyką.
W 2001 po raz ostatni kandydował bez powodzenia do Sejmu. W 2004 przeszedł z SLD do Socjaldemokracji Polskiej. W tym samym roku zmarł i został pochowany na Cmentarzu Komunalnym na Dołach.
W 1997 otrzymał Srebrny Krzyż Zasługi.

</doc>
<doc id="1036558" url="https://pl.wikipedia.org/wiki?curid=1036558" title="Jan Pęckowski">
Jan Pęckowski

Jan (Pęcak) Pęckowski (ur. 30 sierpnia 1874 w Węgierce, zm. 24 listopada 1959 w Chrzanowie) – polski działacz oświatowy.
Życiorys.
Urodził się 30 sierpnia 1874 we wsi Węgierka w powiecie jarosławskim w rodzinie chłopskiej. Jego rodzicami byli Wojciech Pęcak i Zofia z domu Bazylak. Uczęszczał do szkoły ludowej w Węgierce. Następnie dopiero w 1890 wstąpił do c.k. Niższego Gimnazjum w Jarosławiu. Maturę zdał w C.k. II Gimnazjum św. Jacka w Krakowie w 1897. W latach 1897-1898 odbył służbę wojskową w 90 Pułku Piechoty c.k. armii, gdzie dosłużył się stopnia sierżanta (feldfebla). W 1898 zapisał się na Wydział Prawa i Administracji Uniwersytetu Jagiellońskiego, a w kolejnym roku na Wydział Filozoficzny. W 1901 na Wydziale Prawa złożył egzamin historyczno-prawniczy, natomiast w 1903 złożył egzamin kwalifikacyjny z historii i geografii na Wydziale Filozoficznym. W czasie studiów przez 4 lata pracował w kancelarii i bibliotece Akademii Umiejętności w Krakowie. W 1902 rozpoczął kurs praktyczny dla nauczycieli w Gimnazjum Nowodworskiego w Krakowie. W 1903 został zamianowany w tym gimnazjum na zastępcę nauczyciela. Początkiem 1904 roku został przeniesiony do gimnazjum w krakowskim Podgórzu, gdzie uczył historii i geografii. W tym samym roku zmienił nazwisko na Pęckowski oraz wziął ślub ze Stanisławą Kasiewicz. W czerwcu 1904 został mianowany na rzeczywistego nauczyciela w c.k. II Gimnazjum w Rzeszowie. W latach 1907-14 był kierownikiem Męskiej Szkoły Przemysłowej Uzupełniającej w Rzeszowie, a w latach 1912-14 również Żeńskiej Szkoły Przemysłowej Uzupełniającej w Rzeszowie. Po wybuchu Wielkiej Wojny został powołany do wojska w stopniu "chorążego pospolitego ruszenia" i trafił do Twierdzy Przemyśl, jako jeden z obrońców. Po upadku twierdzy trafił do niewoli rosyjskiej i był więziony m.in. w Niżnym Nowogrodzie, Sudogdzie, Bołochowie. Z niewoli wrócił w czerwcu 1918. W październiku 1918 objął posadę jako profesor historii i geografii w VIII randze w IV Gimnazjum Realnym im. Henryka Sienkiewicza w Krakowie. W 1919 został kierownikiem Prywatnego Gimnazjum Realnego w Chrzanowie, a po upaństwowieniu tej szkoły został w dniu 3 sierpnia 1920 dyrektorem tej placówki. W trakcie trwania wojny polsko-bolszewickiej w 1920 brał udział w Obywatelskim Komitecie Obrony Państwa. W latach 1919-22 pracował w Polsko-Amerykańskim Komitecie Pomocy Dzieciom, jako prezes Komitetu w Chrzanowie. Od 1905 do 1927 był członkiem Stronnictwa Narodowej Demokracji. Autor jednej z najważniejszych monografii miasta. Dyrektor Gimnazjum w Chrzanowie od 31 lipca 1919 (jego żona była matką chrzestną sztandaru Gimnazjum), a następnie inspektor szkolny w Chrzanowie. Współzałożyciel Chóru Męskiego "Żaby". W czasie II wojny światowej po likwidacji Gimnazjum jeden z organizatorów tajnego nauczania młodzieży, członek konspiracyjnej Powiatowej Komisji Oświaty i Kultury. Od 5 stycznia 1956 Przewodniczący Komitetu Organizacyjnego Muzeum Ziemi Chrzanowskiej. Był wielkim orędownikiem powstania Muzeum w Chrzanowie. Nie doczekał otwarcia tej placówki. Zmarł 24 listopada 1959. Został pochowany na cmentarzu w Kościelcu.
Patron jednej z ulic w Chrzanowie (na Os. Młodości).

</doc>
<doc id="1036560" url="https://pl.wikipedia.org/wiki?curid=1036560" title="Dolcynizm">
Dolcynizm

Dolcynizm – chrześcijańska doktryna religijna, istniejąca w państwach włoskich w XIV i XV w. Odrzucała dogmaty wiary, sakramenty i kler, głosiła powszechne kapłaństwo wszystkich wierzących. Negowała istnienie Trójcy Świętej. Wywarła wpływ na powstanie podobnych doktryn w Europie: „Homines Intelligentiae” w Niderlandach i pikardów we Francji i Czechach.

</doc>
<doc id="1036561" url="https://pl.wikipedia.org/wiki?curid=1036561" title="Irena Petryna">
Irena Petryna

Irena Petryna (ur. 6 stycznia 1950 w Prażmowie) – polska nauczycielka i polityk, samorządowiec, posłanka na Sejm II kadencji.
Życiorys.
W 1979 ukończyła studia na Wydziale Rolniczym Akademii Rolniczo-Technicznej w Olsztynie. W latach 1968–1987 pracowała jako nauczyciel i wicedyrektor w szkołach podstawowych i zawodowych. W latach 1987–1989 była zatrudniona w Wojewódzkim Komitecie Zjednoczonego Stronnictwa Ludowego.
Od 1985 do 1990 zasiadała w Radzie Narodowej Miasta i Gminy Olsztynka – w ostatniej kadencji istnienia rad narodowych pełniła funkcję jej wiceprzewodniczącej. Sprawowała mandat posłanki II kadencji wybranej z listy Polskiego Stronnictwa Ludowego w okręgu olsztyńskim. Bez powodzenia ubiegała się o reelekcję w wyborach w 1997.
W latach 1998–2002 pełniła funkcję radnej sejmiku warmińsko-mazurskiego i wicemarszałka województwa. W 2002 została dyrektorem warmińsko-mazurskiej regionalnej kasy chorych, następnie oddziału Narodowego Funduszu Zdrowia. W 2005 objęła stanowisko dyrektora Samodzielnego Publicznego Zespołu Gruźlicy i Chorób Płuc w Olsztynie.
Bezskutecznie ubiegała się o mandat poselski z listy PSL w wyborach w 2001 oraz w przedterminowych wyborach parlamentarnych w 2007. Powoływana w skład władz krajowych PSL, jest członkinią Związku Nauczycielstwa Polskiego i działaczką ochotniczej straży pożarnej.
Odznaczona Krzyżem Kawalerskim Orderu Odrodzenia Polski (1999). W 2014 została honorowym obywatelem Olsztynka.

</doc>
<doc id="1036562" url="https://pl.wikipedia.org/wiki?curid=1036562" title="Osiedle Skarpa">
Osiedle Skarpa

Osiedle Skarpa – osiedle znajdujące się w północnej części lubelskiej dzielnicy Czuby. Sąsiaduje z dzielnicą Lubelska Spółdzielnia Mieszkaniowa (LSM). Granice osiedla od zachodu wyznacza ulica Filaretów, od południa ulica Jana Pawła II, ze wschodu ulica Nadbystrzycka, od północy zaś Park Rury.
Większość budynków na osiedlu Skarpa to cztero- i dziesięciopiętrowe bloki mieszkalne. W południowo-wschodnim krańcu osiedla przy ulicach Uśmiechu i Szczęśliwej są domy jednorodzinne w zabudowie bliźniaczej.
Główne arterie piesze osiedla to Aleja Marzeń i Aleja Młodości, główne ulice to Romantyczna i Radości. Na terenie osiedla znajdują się dwa duże sklepy spożywcze Stokrotka i Lidl. Przy ulicy Radości jest pasaż handlowy, mieszczący między innymi piekarnię, aptekę i urząd pocztowy Lublin 5. W centrum osiedla mieści się natomiast Szkoła podstawowa nr 28 i przedszkola nr 73, 77, 79 oraz niepubliczne przedszkole „Martynka”. Przy ulicy Przytulnej 4 ma siedzibę Dom Kultury „Skarpa” (wcześniej Klub Osiedlowy „Między nami”). Pomiędzy osiedlem a dzielnicą LSM znajduje się wąwóz (Park Rury). Przez całą jego długość biegnie oświetlona droga pieszo-rowerowa.
Osiedle posiada liczne połączenia autobusowe z innymi dzielnicami i centrum miasta.

</doc>
<doc id="1036563" url="https://pl.wikipedia.org/wiki?curid=1036563" title="Zygmunt Bartoszewicz">
Zygmunt Bartoszewicz

Zygmunt Bartoszewicz (ur. 11 lipca 1936 w Miesinie, zm. 29 października 2010) – polski polityk, działacz spółdzielczy, poseł na Sejm II kadencji.
Życiorys.
Urodził się na terytorium współczesnej Białorusi. W 1963 ukończył Technikum Wodno-Melioracyjne we Wrocławiu. Pracował w rolnictwie i spółdzielczości. Był m.in. prezesem zarządu rolniczej spółdzielni produkcyjnej w Budziczu, kierował regionalnym związkiem spółdzielczym. Wchodził w skład rady Krajowego Związku Rewizyjnego Rolniczych Spółdzielni Produkcyjnych.
Sprawował mandat posła II kadencji, wybranego z listy Polskiego Stronnictwa Ludowego w okręgu wrocławskim. W 1997 i 2001 bez powodzenia kandydował w wyborach parlamentarnych.
Zasiadał we władzach krajowych PSL. Kierował strukturami tej partii w powiecie trzebnickim. Zmarł jesienią 2010.
W 1999 odznaczony Krzyżem Oficerskim Orderu Odrodzenia Polski.

</doc>
<doc id="1036565" url="https://pl.wikipedia.org/wiki?curid=1036565" title="Miliard w rozumie">
Miliard w rozumie

Miliard w rozumie – polski teleturniej opracowany w Wydawnictwie Naukowym PWN, emitowany na antenie TVP1 od 9 września 1993 do 26 lutego 2005, prowadzony przez Janusza Weissa. Początkowo program nadawano w czwartki po południu, w późniejszym czasie w soboty w godzinach popołudniowych, a pod koniec emisji w sobotę w południe.
Pomysłodawcami programu byli Leszek Stafiej i Grzegorz Boguta. W latach 1993-2000 główną nagrodą było sto tysięcy złotych (miliard przed denominacją w styczniu 1995 roku). Początkowo w jednym sezonie brało udział 64 zawodników podzielonych na cztery ćwiartki po 16 zawodników. Po czterech etapach zwycięzcy ćwiartek spotykali się ze sobą w trzech rozgrywkach o główną nagrodę (po każdym programie z gry odpadał jeden z finalistów). Od sezonu 2000/2001 zasady te uległy zmianie – zwycięzca walczył w następnym programie (maksymalnie 4 razy), gromadząc pieniądze z kolejnych gier. Pytania dotyczyły 54 dziedzin.
W latach 1996-1999 nadawana była specjalna seria odcinków "Ferie z miliardem", w której udział brała młodzież ze szkół podstawowych.
Czołówka.
Przez całą 11,5-letnią emisję teleturnieju czołówką był animowany mężczyzna ubrany w niebieską marynarkę, białą koszulę i niebieski krawat. Na jego czole pokazywany był ekran, ukazujący jego przemyślenia. W pewnym momencie głowa mężczyzny eksploduje i zaczynają z niej wysypywać się pieniądze. Na końcu nad głową mężczyzny pojawiał się napis tytułowy w kształcie tęczy napisany czcionką szeryfową. Animację stworzył Piotr Dumała, natomiast oprawa muzyczna czołówki posiadała motyw katarynkowy i pochodziła z utworu „Circus” z kanadyjskiej bazy dźwiękowej Sound Ideas. Czołówkę poprzedzała plansza TVP3 Kraków.
Zasady gry (1993-1995).
W latach 1993-2000 jedna ćwiartka składała się z 16 zawodników:
Finał "Miliard w rozumie" składa się z 4 zwycięzców ćwiartek:
Etapy I-IV.
Runda 1.
Aby rozpocząć grę należy wylosować rząd z tablicy i wybrać dziedzinę (36 dziedzin, 6 rzędów, 6 kolumn). Oprócz dziedzin na tablicy dostępne były znak zapytania (pytanie pochodzące z losowej dziedziny),
wykrzyknik (wybór dowolnej dziedziny z tablicy), dwa wykrzykniki (wybór dwóch dziedzin z całej tablicy, blokowało to możliwości losowania przez następnego zawodnika), wektory (wybór dowolnej dziedziny z rzędu i kolumny w której znajduje się znak wektora) oraz krzyżyk (wyeliminowanie szeregu).
Jeżeli udzieli prawidłowej odpowiedzi, otrzymuje punkt, jeżeli odpowie błędnie - pozostaje bez punktu.
Lista dziedzin:
Runda 2.
Tak samo jak w rundzie pierwszej, ale zawodnicy odpowiadają na te same pytania - odpowiedź zapisują na tablicy. Jeżeli zawodnik odpowie prawidłowo na pytanie, otrzymuje 2 punkty, jeżeli źle - nie zdobywa punktu.
Runda 3 (Encyklopedia).
Jeden z zawodników otwiera encyklopedię. Prowadzący wskazuje hasło, a następnie trzy definicje. Jeżeli uczestnik prawidłowo wybrał definicję, otrzymuje dwa punkty, jeżeli źle to nie zdobywa punktów. W dalszym etapie to zawodnicy przygotowują definicję dla swoich przeciwników. Jeżeli przeciwnik wybierze złą definicję, zawodnik otrzymuje 2 punkty.
Inne rundy.
W zależności od etapu, rundy czasem ulegały modyfikacjom. Najczęściej wprowadzano konkurencję nazywaną Seminarium - należało opracować wypowiedź na zadany temat seminaryjny, jury przyznawało maksymalnie 2 pkt za wypowiedź..
Finał - rozgrywka 1 (1994/1995).
Runda 1 (Pytania dla każdego)
Runda 2 (Życiorys)
Runda 3 (Kto pierwszy...)
Runda 4 (Pytania gości)
Runda 5 (Encyklopedia)
Finał - rozgrywka 2 (1994/1995).
Runda 1 (Pytania dla każdego)
Runda 2 (Życiorys)
Runda 3 (Konkurs Janusza W.)
Runda 4 (Kto pierwszy...)
Runda 5 (Pytania gości)
Runda 6 (Encyklopedia)
Runda 7 (Degustacja) - należało zidentyfikować podane desery.
Finał - rozgrywka 3 (1994/1995).
Runda 1 (Pytania dla każdego)
Runda 2 (Konkurs Janusza W.)
Runda 3 (Życiorys)
Runda 4 (Konkurs Janusza W.)
Runda 5 (Pytania gości)
Zasady gry (1995-2000).
W latach 1995-2000 ćwiartka składała się również z 16 zawodników, ale zmieniony został I etap:
Finał składa się z 4 zwycięzców ćwiartek:
W ostatnich sezonach w trakcie etapu I lub II mógł pojawić się sygnał 'Premia'. Jeśli zawodnik, któremu przysługiwała premia odpowiedział prawidłowo na pytanie otrzymywał dodatkowo nagrodę rzeczową.
Etapy I-IV.
Jedynie w sezonie 1995/1996 etap II rozgrywany był w formule z lat 1993-1995.
Runda 1 (Pytanie dla każdego).
Aby rozpocząć grę należy wylosować rząd z tablicy i wybrać dziedzinę (36 dziedzin, 6 rzędów, 6 kolumn). Oprócz dziedzin na tablicy dostępne były znak zapytania (pytanie pochodzące z losowej dziedziny), wykrzyknik (wybór dowolnej dziedziny z tablicy), dwa wykrzykniki (wybór dwóch dziedzin z całej tablicy, blokowało to możliwości losowania przez następnego zawodnika), wektory (wybór dowolnej dziedziny z rzędu i kolumny w której znajduje się znak wektora) oraz krzyżyk (wyeliminowanie szeregu). Jeżeli udzieli prawidłowej odpowiedzi, otrzymuje punkt, jeżeli odpowie błędnie - pozostaje bez punktu.
Lista dziedzin:
Runda 2 (To samo dla wszystkich).
Tak samo jak w rundzie pierwszej, ale zawodnicy odpowiadają na te same pytania - odpowiedź zapisują na tabliczkach. Jeżeli zawodnik odpowie prawidłowo na pytanie, otrzymuje 2 punkty, jeżeli źle - nie zdobywa punktu.
Runda 3 (Konkurs Janusza W.).
Prowadzący ogłasza konkurs dla wielu dziedzin (tj. historia, potrawy, geologia itp.)
Należy napisać numery właściwych odpowiedzi.
Runda 4 (Skojarzenia, w latach 1997-2000).
Prowadzący podaje kategorię uczestnikom - należy skojarzyć ciąg obrazów, fragmentów dźwięków lub filmów ze sobą.
Runda 5 (Encyklopedia).
Prowadzący otwiera encyklopedię i podaje trzy definicje. Należy zapisać na tabliczkach numer poprawnej definicji (1, 2 lub 3). W dalszym etapie to zawodnicy przygotowują definicję dla swoich przeciwników. Jeżeli przeciwnik wybierze złą definicję, zawodnik otrzymuje 2 punkty.
Runda 6 (Kto pierwszy…).
Prowadzący czyta 8 pytań. Odpowiada osoba, która pierwsza naciśnie przycisk. Jeżeli odpowiadający udzieli prawidłowej odpowiedzi, otrzymuje jeden punkt, za złą otrzymuje punkt ujemny.
Inne rundy.
W zależności od etapu, rundy czasem ulegały modyfikacjom. Najczęściej były to konkurencje:
Finał - rozgrywka 1 (1995/1996).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Pytania gości)
Runda 5 (Kto pierwszy…)
Finał - rozgrywka 2 (1995/1996).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Pytania gości)
Runda 5 (Encyklopedia)
Runda 6 (Pytania gości zagranicznych)
Runda 7 (Kto pierwszy…)
Finał - rozgrywka 3 (1995/1996).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Pytania gości)
Runda 5 (Kto pierwszy…)
Finał - rozgrywka 1 (1996/1997).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Pytania gości zagranicznych)
Runda 5 (Kto pierwszy)
Finał - rozgrywka 2 (1996/1997).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Pytania gości zagranicznych)
Runda 5 (Kto pierwszy)
Finał - rozgrywka 3 (1996/1997).
Runda 1 (Pytanie dla każdego)
Runda 2 (To samo dla wszystkich)
Runda 3 (Konkurs Janusza W.)
Runda 4 (Encyklopedia)
Runda 5 (Pytania gości zagranicznych)
Runda 6 (Kto pierwszy)
Zasady gry (2000-2005).
Od sezonu 2000/2001 pojedynkowało się tylko dwóch zawodników. Zwycięzca walczył w następnym programie (maksymalnie 4 razy), gromadząc pieniądze z kolejnych gier. Pieniądze za złe odpowiedzi trafiały do skarbonki zwanej Rozumem. Jeśli w Rozumie uzbierało się 10000 zł (w sezonie 2002/2003 25000 zł) dochodziło do tzw. przepełnienia się Rozumu. Wtedy też, najczęściej przy pierwszym pytaniu rundy 1, zawodnik który wylosował pierwsze stanowisko miał szansę otrzymać premię w wysokości 7500 zł (w sezonie 2002/2003 22500 zł). Jeśli odpowiedział źle, premię mógł zyskać przeciwnik o ile odpowiedział dobrze. Telewidzowie mogli odpowiadać na zadane przez prowadzącego pytanie. Spośród nadesłanych prawidłowych odpowiedzi komputer wylosowywał zwycięzcę który otrzymywał 250 zł, a w przypadku przepełnienia się Rozumu - 2750 zł.
Runda 1 (Poznajmy się).
Dwaj uczestnicy otrzymują na start po 2500 zł. Zawodnicy wybierają jedną kategorię spośród 16 dostępnych na tablicy. Początkowo wybierają 2 pytania dla siebie a następnie 2 dla przeciwnika. Jeżeli zawodnik odpowie prawidłowo, nie traci pieniędzy, jeżeli odpowie źle - traci 250 zł. Przeciwnik może odpowiedzieć na pytanie na które nie udzielono prawidłowej odpowiedzi, jeżeli odpowie dobrze, otrzymuje 250 zł.
Pierwsze pytanie w rundzie, które pozostanie bez odpowiedzi żadnego z zawodników, staje się pytaniem do telewidzów. Jeśli na wszystkie pytania którykolwiek z zawodników udzielił odpowiedzi, pytanie dla telewidzów zostaje zadane na końcu rundy.
Lista kategorii:
Runda 2 (Skojarzenia).
Prowadzący podaje kategorię zagadki pierwszemu zawodnikowi, w której chodzi o skojarzenie ciągu obrazów, fragmentów dźwięków lub filmów ze sobą. Za prawidłową odpowiedź nie traci się pieniędzy, za złą zawodnik traci 250 zł.
Runda 3 (Najszybsze pytania).
Prowadzący czyta 10 szybkich pytań. Każdy uczestnik odpowiada krótko tak lub nie na 5 pytań. Po 10 pytaniach prowadzący sprawdza odpowiedzi. Zawodnik, który ma mniej błędów nie traci nic, za to przeciwnik traci 250 zł za jedną złą odpowiedź lub 500 zł za dwie lub więcej błędnych odpowiedzi. W przypadku remisu obaj zawodnicy tracą po 250 zł.
Runda 4 i Runda 5.
Rundy składały się z różnych kombinacji dwóch spośród wymienionych dalej konkurencji.
Licytacja.
Uczestnicy licytują pytanie, mogą postawić od 250 zł do pełnej kwoty zgromadzonych pieniędzy. Jeżeli zawodnik, który wygrał licytację, odpowie prawidłowo zgarnia całą pulę, jeżeli źle - pieniądze otrzymuje przeciwnik.
Wielka Zmyła.
Konkurencja występowała w różnych wersjach. Każdy błąd kosztuje 250 zł:
Zagadki Janusza W..
Uczestnik wybiera jedną z trzech przygotowanych zagadek z różnych dziedzin. Jeśli zawodnik nie rozwiąże zagadki poprawnie traci 250 zł. W przypadku gdy zagadka polegała na uzupełnieniu trzech lub czterech nazw, należało określić przynajmniej dwie aby zagadkę uznać za rozwiązaną.
Życiorys.
Prowadzący odczytuje życiorys osoby X w trzech odcinkach. Zawodnicy mają za zadanie odgadnąć kim jest lub był X. Odpowiedzi zapisują na tabliczkach z czego mogą bezkarnie popełnić jeden błąd. Dwa błędy wykluczają zawodnika z dalszej gry. Jeśli prawidłowa odpowiedź zostanie udzielona w pierwszym czytanym odcinku zawodnik nie traci nic, w drugim traci 250 zł, w trzecim - 400 zł.
Runda 6 (Kto pierwszy?).
Prowadzący zadaje 6 pytań. Odpowiada osoba, która pierwsza naciśnie przycisk. Jeżeli zawodnik odpowie prawidłowo, 250 zł trafia do niego z konta przeciwnika. Jeżeli odpowie źle to przeciwnik otrzymuje od niego 250 zł.
Runda 7 (Premia).
Prowadzący proponuje zawodnikowi który uzyskał najwięcej pieniędzy w grze, wybór spośród dwóch dodatkowych pytań. Zawodnik może odstąpić od konkurencji (pieniądze z premii trafiają do Rozumu). Jeżeli zawodnik odpowie prawidłowo, otrzymuje 5000 zł. Jeżeli odpowie źle, traci wszystko co wygrał w danej grze (z wyjątkiem premii 7500 zł/22500 zł jeśli taką wygrał). Utracone pieniądze trafiają do Rozumu (najczęstszy powód przepełnienia Rozumu).

</doc>
<doc id="1036567" url="https://pl.wikipedia.org/wiki?curid=1036567" title="Univac">
Univac



</doc>
<doc id="1036568" url="https://pl.wikipedia.org/wiki?curid=1036568" title="Goldman Sachs">
Goldman Sachs

Goldman Sachs Group, Inc. – jeden z największych banków inwestycyjnych na świecie, założony w 1869 z siedzibą w Nowym Jorku.
Goldman Sachs Group Inc. ma biura w głównych centrach finansowych takich jak: Nowy Jork, Londyn, Chicago, Los Angeles, San Francisco, Frankfurt, Zurych, Paryż, São Paulo, Bangalore, Mumbaj, Hongkong, Pekin, Singapur, Salt Lake City, Sydney, Dubaj, Mediolan, Melbourne, Tokio, Tajpej, Moskwa, Toronto, a od maja 2011 także w Warszawie.
Goldman Sachs działa jako doradca finansowy dla największych przedsiębiorstw, rządów i najbogatszych rodzin na świecie. Działa jako bezpośredni dealer w kontaktach z Bankiem Federalnym w Stanach Zjednoczonych.
Historia.
1869–1929.
Bank został założony w 1869 przez niemieckiego imigranta żydowskiego pochodzenia Marcusa Goldmana. W 1882 do firmy dołączył jego zięć, również żydowskiego pochodzenia, Samuel Sachs, co spowodowało zmianę nazwy na Goldman Sachs. Spółka wyrobiła sobie markę dzięki pionierskiemu wykorzystaniu papierów komercyjnych dla przedsiębiorstw i w 1896 akcje banku zostały dopuszczone do obrotu na Nowojorskiej Giełdzie Papierów Wartościowych. Na początku XX wieku był liczącym się graczem w przeprowadzaniu ofert publicznych.
1929–1980.
Reputacja firmy znacznie ucierpiała na skutek kryzysu z roku 1929. W 1930 Sidney Weinberg postanowił skupić działalność banku na transakcjach inwestycyjnych. Miał być to element poprawy nadszarpniętego wizerunku. Za czasów Weinberga bank zaczął prowadzić badania nad sposobami inwestowania, a także powstał w nim dział zajmujący się obligacjami komunalnymi. W tym czasie Goldman Sachs był jednym z pierwszych banków stosujących strategię risk arbitrage.
W latach 50. do banku dołączył Gus Levy, który był pionierem w strategii handlowania block trading.
Kolejny kryzys bank przeżywał w 1970, kiedy to zbankrutowała spółka Penn Central Railroad Company. Była to największa upadłość jak do tamtego czasu, a Goldman Sachs przeprowadził emisję większości akcji.
W latach 70. bank otworzył w Londynie pierwsze zagraniczne biuro. Rozwijał także usługi wealth management i fixed income. W 1974 zastosował strategię białego rycerza do obrony "Electric Storage Battery" przed wrogim przejęciem ze strony Nickel i rywala Goldmana Morgan Stanley. Ugruntowało to pozycję banku jako doradcy inwestycyjnego.
1980–1999.
W latach 80. Goldman kupił firmę J. Aron &amp; Company, która zajmowała się handlem surowcami, głównie kawą i złotem. Pracował w niej były prezes banku Lloyd Blankfein.
W 1986 powstał Goldman Sachs Asset Management, który zajmuje się obecnie głównie funduszami hedgingowymi. W tym samym roku bank przeprowadził IPO Microsoftu oraz dołączył do giełd w Londynie i Tokio.
Po rozpadzie Związku Radzieckiego bank zaangażował się w procesy prywatyzacyjne.
W 1994 bank otworzył swoje biuro w Pekinie.
Od 1999.
W 1999 bank zadebiutował na giełdzie. Jednak w ofercie publicznej pojawiło się tylko około 12% akcji. Henry Paulson został dyrektorem generalnym i przewodniczącym rady nadzorczej.
W 1999 Goldman kupił "Hull Trading Company" za 531 milionów USD, natomiast w 2000 "Spear, Leeds, &amp; Kellogg" za 6,3 miliarda USD.
Paulson opuścił bank w 2006, by zostać sekretarzem skarbu Stanów Zjednoczonych. Dyrektorem generalnym i przewodniczącym rady nadzorczej został Lloyd C. Blankfein.
W lutym 2009 bank Goldman Sachs poinformował, że kończy ze spekulacją obliczoną na spadek wartości złotego. Przyznał, że na osłabianiu walut z regionu Europy Środkowo-Wschodniej zarobił dużo ponad to, co zakładał.
W 2017 Goldman Sachs wystosował notę do klientów na temat górnictwa kosmicznego. Wynika z niej, że wydobycie platyny z planetoid może być opłacalne nawet obecnymi metodami. Szacunkowy koszt jednej takiej sondy wydobywczej to około $2.6 miliarda. Jest to około 1/3 sumy zainwestowanej w Ubera.
Działalność w Polsce.
W 2010 roku Goldman Sachs otworzył biuro w Warszawie. W pierwszym okresie skupiało się ono na działalności doradczej w obszarze bankowości inwestycyjnej i mieściło się przy Placu Trzech Krzyży. W 2014 roku działalność biura została rozszerzona o działy Technologii i Operacji a liczba zatrudnionych w Polsce pracowników w 2022 roku przekroczyła 700 osób. Obecną siedzibą banku jest wieżowiec Warsaw Spire. 
W latach 2008-2013 pracownikiem banku był były Prezes Rady Ministrów, Kazimierz Marcinkiewicz.

</doc>
<doc id="1036570" url="https://pl.wikipedia.org/wiki?curid=1036570" title="Jacek Pawlicki (polityk)">
Jacek Pawlicki (polityk)

Jacek Maciej Pawlicki (ur. 6 lipca 1963 w Kluczborku) – polski polityk, samorządowiec, poseł na Sejm II kadencji.
Życiorys.
W 1988 ukończył studia na Wydziale Filozoficzno-Historycznym Uniwersytetu Wrocławskiego. W latach 90. był burmistrzem miasta i gminy Byczyna.
Od 1993 sprawował mandat posła II kadencji, wybranego z listy Polskiego Stronnictwa Ludowego w okręgu opolskim, w 1997 nie został ponownie wybrany. Został komendantem Ośrodka Doskonalenia Kadr Służby Więziennej w Turawie. Po odejściu z PSL działał w Unii Pracy, Socjaldemokracji Polskiej i Sojuszu Lewicy Demokratycznej (jako przewodniczący rady powiatowej tej partii w Kluczborku).
W latach 1998–2002 i ponownie od 2007 do 2010 pełnił funkcję radnego sejmiku opolskiego. Kandydował także bez powodzenia do tego gremium w 2002 i 2010. Startował kolejno z listy Przymierza Społecznego, SLD-UP, LiD i SLD. W 2014 bez powodzenia kandydował z listy SLD Lewica Razem do rady powiatu kluczborskiego, a w 2018 z listy Koalicji Obywatelskiej do rady miejskiej w Kluczborku.
Odznaczony Złotym Krzyżem Zasługi (1999).

</doc>
<doc id="1036573" url="https://pl.wikipedia.org/wiki?curid=1036573" title="Masyw Galicyjski">
Masyw Galicyjski

Masyw Galicyjski (ew. Galisyjski, hiszp., gal. "Macizo Galaico") – jest systemem górskim w Galicji i strefie przygranicznej prowincji Zamora i León, w Hiszpanii.
Jest zbudowany ze skał paleozoicznych (granity), bardzo zmetamorfizowanych w centrum i na zachodzie Galicji (np. gnejs). Stanowi geomorfologiczne przedłużenie Mesety Iberyjskiej w kierunku północno-zachodnim. Jego rzeźba, o średniej wysokości 500 metrów, jest bardzo złożona przez brak określonych łańcuchów górskich i wzmożoną erozję rzeczną, która powoduje fragmentację lasów.
Jednak można wyróżnić trzy części masywu (z południowego wschodu na północny zachód):

</doc>
<doc id="1036574" url="https://pl.wikipedia.org/wiki?curid=1036574" title="Missile Defence">
Missile Defence



</doc>
<doc id="1036577" url="https://pl.wikipedia.org/wiki?curid=1036577" title="Lista ras bydła hodowlanego">
Lista ras bydła hodowlanego

Lista ras bydła hodowlanego

</doc>
<doc id="1036578" url="https://pl.wikipedia.org/wiki?curid=1036578" title="Tomasz Adamczuk">
Tomasz Adamczuk

Tomasz Lucjan Adamczuk (ur. 4 stycznia 1953 w Rakołupach Dużych, zm. 21 grudnia 1993 tamże) – polski polityk oraz rolnik, poseł na Sejm PRL IX kadencji i senator III kadencji.
Życiorys.
Syn Józefa i Józefy. Posiadał wykształcenie wyższe rolnicze (ukończył Akademię Rolniczą w Lublinie), od 1978 prowadził indywidualne gospodarstwo rolne. W 1979 wstąpił do Zjednoczonego Stronnictwa Ludowego i został członkiem gminnego komitetu ZSL (1984–1987), zastępcą członka i członkiem prezydium wojewódzkiego komitetu partii w Chełmie. Był też członkiem Naczelnego Komitetu ZSL (1988–1989). Działał również w Związku Młodzieży Wiejskiej (m.in. jako członek zarządu krajowego i przewodniczący zarządu wojewódzkiego). W latach 1980–1984 zasiadał w Wojewódzkiej Radzie Narodowej. Był członkiem Rady Społeczno-Gospodarczej przy Sejmie VIII kadencji. W latach 1985–1989 pełnił funkcję posła na Sejm PRL IX kadencji, wybranego w okręgu Chełm z puli ZSL. W 1989 brał udział w rozmowach plenarnych Okrągłego Stołu po stronie partyjno-rządowej. W 1993 został wybrany senatorem III kadencji z listy Polskiego Stronnictwa Ludowego w województwie chełmskim.
Dwa miesiące po rozpoczęciu kadencji popełnił samobójstwo poprzez powieszenie. Formalnie wygaśnięcie mandatu stwierdzono 3 lutego 1994.

</doc>
<doc id="1036583" url="https://pl.wikipedia.org/wiki?curid=1036583" title="Bernard Szweda">
Bernard Szweda

Bernard Mikołaj Szweda (ur. 6 grudnia 1951 w m. Miedźna) – polski polityk, samorządowiec, przedsiębiorca, poseł na Sejm II i III kadencji.
Życiorys.
Ukończył w 1976 studia na Wydziale Prawa Uniwersytetu Śląskiego. Zajął się prowadzeniem własnego przedsiębiorstwa w ramach spółki cywilnej w rodzinnej miejscowości.
W 1993 został wybrany na posła II kadencji z listy BBWR. Wraz ze Zbigniewem Religą zakładał Partię Republikanie, następnie działał w Nowej Polsce. Z rekomendacji tego stowarzyszenia uzyskał mandat poselski na Sejm III kadencji (z listy Akcji Wyborczej Solidarność). Był członkiem Partii Chrześcijańskich Demokratów, potem wstąpił do Ruchu Społecznego AWS, w 2001 przeszedł do Platformy Obywatelskiej. W wyborach parlamentarnych w 2001 bezskutecznie ubiegał się o reelekcję z ramienia PO.
Od 1998 sprawował mandat radnego sejmiku śląskiego. W 2002 po raz drugi został radnym województwa z listy Ligi Polskich Rodzin. W 2005 bez powodzenia kandydował do Senatu z własnego komitetu. W 2006 opuścił LPR, w wyborach parlamentarnych w 2007 bez powodzenia kandydował do Sejmu z listy Polskiego Stronnictwa Ludowego (wstąpiwszy do tej partii).

</doc>
<doc id="1036584" url="https://pl.wikipedia.org/wiki?curid=1036584" title="Nowa Wieś (Dzielnica V miasta Krakowa)">
Nowa Wieś (Dzielnica V miasta Krakowa)



</doc>
<doc id="1036586" url="https://pl.wikipedia.org/wiki?curid=1036586" title="Nowa Wieś (Dzielnica XVIII miasta Krakowa)">
Nowa Wieś (Dzielnica XVIII miasta Krakowa)



</doc>
<doc id="1036589" url="https://pl.wikipedia.org/wiki?curid=1036589" title="Posterunkowy Orzeł">
Posterunkowy Orzeł



</doc>
<doc id="1036590" url="https://pl.wikipedia.org/wiki?curid=1036590" title="Zdzisław Denysiuk">
Zdzisław Denysiuk

Zdzisław Denysiuk (ur. 12 lutego 1956 w Chełmie) – polski działacz związkowy i samorządowiec, poseł na Sejm III kadencji.
Życiorys.
Jest absolwentem Zespołu Szkół Mechanicznych w Chełmie. Wieloletni etatowy działacz związkowy w ramach „Solidarności”, w latach 90. stanął na czele związku w Chełmie. Zasiadł również w Komisji Krajowej NSZZ „Solidarność”.
W latach 90. był członkiem chełmskiej rady miasta. W latach 1997–2001 sprawował mandat posła na Sejm III kadencji z ramienia Akcji Wyborczej Solidarność z okręgu chełmskiego. Do 2001 był jednym z liderów Ruchu Społecznego AWS w województwie lubelskim. W 2001 bezskutecznie ubiegał się o reelekcję, po czym wycofał się z działalności partyjnej.
W 2004 otrzymał Srebrny Krzyż Zasługi.
Życie prywatne.
Jest żonaty z Wandą i ma trzech synów.

</doc>
<doc id="1036592" url="https://pl.wikipedia.org/wiki?curid=1036592" title="Kwalitologia">
Kwalitologia

Kwalitologia – interdyscyplinarna dziedzina wiedzy, zajmująca się wszelkimi zagadnieniami dotyczącymi jakości.
Kwalitologia dzieli się na kwalitologię teoretyczną i kwalitologię stosowaną, czyli inżynierię jakości.
Najistotniejsze działy metodyczne kwalitologii to:
Ważniejsze zastosowania kwalitologii:

</doc>
<doc id="1036594" url="https://pl.wikipedia.org/wiki?curid=1036594" title="Laser 128">
Laser 128

Laser 128 to mikrokomputer zgodny z Apple IIe.
Tak jak wszystkie Apple II zbudowany na mikroprocesorze 6502 w wersji CMOS, pracuje z zegarem o częstotliwości 1 MHz. Dysponuje 128 KB pamięci operacyjnej RAM, z możliwością jej rozszerzenia do 256 KB. 32 kB pamięć stała ROM zawiera interpreter BASIC-a standardu Microsoft.
Mikrokomputer wyposażony w interfejsy do typowego wyposażenia:
LASER 128 może pracować pod każdym systemem operacyjnym przeznaczonym dla Apple II - zarówno pod dowolną wersją Apple-DOS, jak i pod CP/M 2.2, adaptowanym z PDP 11 systemem UCSD i (po uzupełnieniu o moduł z procesorem 8088) pod CP/M 86 lub MS-DOS. Dzięki tym dwóm ostatnim LASER 128 umożliwia wykorzystanie niektórych programów z IBM PC.

</doc>
<doc id="1036595" url="https://pl.wikipedia.org/wiki?curid=1036595" title="Droga wojewódzka nr 190">
Droga wojewódzka nr 190

Droga wojewódzka nr 190 (DW190) – droga wojewódzka łącząca DW188 w Krajence z Gnieznem o długości 104 km.

</doc>
<doc id="1036596" url="https://pl.wikipedia.org/wiki?curid=1036596" title="RS232C">
RS232C



</doc>
<doc id="1036601" url="https://pl.wikipedia.org/wiki?curid=1036601" title="Tirthankara">
Tirthankara

Wyznawcy dżinizmu czczą 24 ubóstwianych Tirthanakara (Tirthakara, rzadziej Tirthankara, niegdyś spolszczanych jako tirthankarów, sanskr. „budowniczych mostów” – prowadzących do nirwany) – nauczycieli głoszących zasady ich religii.
W sztuce indyjskiej wyobrażani są jako:
Mają na piersiach znak śriwatsa, parasol nad głowami, z tyłu drzewo oświecenia i nimb wokół głowy. 
Rozróżnić ich można jedynie po symbolicznych atrybutach lub otaczających postaciach.
23 uważa się za mitycznych:
ostatni – historyczny:

</doc>
<doc id="1036602" url="https://pl.wikipedia.org/wiki?curid=1036602" title="Dominik Witczak (muzyk)">
Dominik Witczak (muzyk)

Dominik Paweł Witczak (ur. 28 kwietnia 1978) – polski muzyk, kompozytor i instrumentalista. Dominik Witczak znany jest przede wszystkim z wieloletnich występów w zespole muzyki rockowej Coma, którego był współzałożycielem. Wraz z grupą otrzymał m.in. sześciokrotnie nagrodę polskiego przemysłu fonograficznego Fryderyka. Zanim założył Comę, grał z Tomaszem Stasiakiem i Wojciechem Grendą w zespole o nazwie Ozoz. Po jego rozpadzie Witczak i Stasiak zapoczątkowali Comę.

</doc>
<doc id="1036603" url="https://pl.wikipedia.org/wiki?curid=1036603" title="BMW E65">
BMW E65



</doc>
<doc id="1036605" url="https://pl.wikipedia.org/wiki?curid=1036605" title="BMW E66">
BMW E66



</doc>
<doc id="1036607" url="https://pl.wikipedia.org/wiki?curid=1036607" title="Tirthakara">
Tirthakara



</doc>
<doc id="1036610" url="https://pl.wikipedia.org/wiki?curid=1036610" title="Mallinatha">
Mallinatha



</doc>
<doc id="1036611" url="https://pl.wikipedia.org/wiki?curid=1036611" title="Adinatha">
Adinatha

Adinatha – w dżinizmie bóg Rishabha (Riszabhadewa, ऋषभदेव, sanskr. "moralność"), zwany Adinathą był pierwszym z tirthankarów.
Urodzony 5000 lat temu w Vinitta, rodzicami jego byli król Nabhi Raja i królowa Marudevi. Żył przed rozwojem cywilizacyjnym i nauczyć miał ludzi rolnictwa. Osiągnął Nirwanę na górze Asztapad. W sztuce przedstawiano go jako mężczyznę o złotej cerze.
Towarzyszą mu duchy: Gomukha i Chakresvari.
Miał 84 uczniów-ascetów, wśród nich najważniejszym męskim ascetą był Pundarika, kobietą zaś Brahmi. Synami jego byli król Bharat i Bahubali.

</doc>
<doc id="1036613" url="https://pl.wikipedia.org/wiki?curid=1036613" title="Riszabhadewa">
Riszabhadewa



</doc>
<doc id="1036615" url="https://pl.wikipedia.org/wiki?curid=1036615" title="Droga wojewódzka nr 194">
Droga wojewódzka nr 194

Droga wojewódzka nr 194 (DW194) – droga wojewódzka klasy G w środkowej części Polski w województwie wielkopolskim z Poznania przez Kobylnicę i Pobiedziska do drogi S5 na północ od Gniezna. W całości poprowadzona starym śladem drogi krajowej nr 5. Przebiega przez powiaty: poznański i gnieźnieński. 
W 2017 roku dokonano zmiany przebiegu trasy. Wcześniej droga przebiegała z Wyrzyska przez Gołańcz do drogi DW241 w kierunku Wągrowca (32 km długości). Przebiegała przez powiaty: pilski i wągrowiecki. Jej stary przebieg w całości został włączony w DW242. Według danych zawartych na stronie internetowej Wielkopolskiego Zarządu Dróg Wojewódzkich (WZDW) we wcześniejszych latach odcinek drogi od węzła "Gniezno Południe", prowadzący przez miasto Gniezno, aż do miejscowości Modliszewko posiadał oznaczenie robocze „194A”, choć formalnie nie miał wtedy przypisanego żadnego numeru. Droga na Mapach Google została naniesiona dopiero w październiku 2019 roku, chociaż wciąż oznaczony jest w nich stary przebieg. W grudniu 2021 roku, na podstawie "Zarządzenia nr 31 Generalnego Dyrektora Dróg Krajowych i Autostrad z dnia 15 grudnia 2021 r.", droga oficjalnie wydłużona została od węzła nr 27 (węzeł "Gniezno Południe") przez Gniezno, Łabiszynek i Modliszewko do węzła nr 24 (węzeł "Mieleszyn") na drodze ekspresowej S5.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku na oś do 8 ton.

</doc>
<doc id="1036619" url="https://pl.wikipedia.org/wiki?curid=1036619" title="Janusz Rożek">
Janusz Rożek

Janusz Henryk Rożek (ur. 18 grudnia 1921 w Lublinie, zm. 4 lipca 2013 w Górnem) – polski rolnik i polityk, poseł na Sejm X kadencji.
Życiorys.
Syn Andrzeja i Natalii. Ukończył trzy klasy gimnazjum w Lublinie. W czasie II wojny światowej usiłował przedostać się do Polskich Sił Zbrojnych, jednak został schwytany i odesłany z powrotem, później był żołnierzem Batalionów Chłopskich i Armii Krajowej. W latach 1945–1947 służył jako chorąży w Korpusie Bezpieczeństwa Wewnętrznego, został wydalony z wojska za członkostwo w Polskim Stronnictwie Ludowym. Prowadził gospodarstwo rolne na Lubelszczyźnie. Od 1977 zaangażował się w działalność Ruchu Obrony Praw Człowieka i Obywatela. W 1978 powołał pierwszą niezależną organizację rolników (Tymczasowy Komitet Samoobrony Chłopskiej Ziemi Lubelskiej). Na początku lat 80. został jednym z liderów Niezależnego Samorządnego Związku Zawodowego Rolników Indywidualnych „Solidarność”. W stanie wojennym został internowany na okres od 13 grudnia 1981 do 28 kwietnia 1982. Skazano go następnie na karę trzech lat pozbawienia wolności za napisanie apelu do wojskowych o niesubordynację, w 1983 uzyskał zwolnienie na mocy amnestii.
Był posłem X kadencji z ramienia Komitetu Obywatelskiego, wybranym w okręgu lubartowskim. W 1990 został wiceprezesem PSL Mikołajczykowskiego. Od 2008 do śmierci zasiadał w radzie naczelnej Stronnictwa Ludowego „Ojcowizna”.
Pochowany na cmentarzu przy ul. Lipowej w Lublinie.

</doc>
<doc id="1036622" url="https://pl.wikipedia.org/wiki?curid=1036622" title="Droga wojewódzka nr 241">
Droga wojewódzka nr 241

Droga wojewódzka nr 241 (DW241) – droga wojewódzka klasy GP w zachodniej części Polski w województwie wielkopolskim i kujawsko-pomorskim z Rogoźna do Tucholi o długości 144 km.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach droga wojewódzka nr 241 była objęta ograniczeniami dopuszczalnego nacisku pojedynczej osi:

</doc>
<doc id="1036625" url="https://pl.wikipedia.org/wiki?curid=1036625" title="Dax O’Callaghan">
Dax O’Callaghan

Dax O’Callaghan (ur. 2 lipca 1986 w Londynie) – brytyjski piosenkarz, tancerz i aktor. Członek zespołu Lexington Bridge.
Dax O’Callaghan aktorstwa, tak jak większość gwiazd telewizyjnych w Wielkiej Brytanii, uczył się w Sylvia Young Theatre School Dax. Jeszcze w trakcie nauki występował w kilku reklamach telewizyjnych oraz w show edukacyjnym "Science in Action" (Nauka w działaniu). W wieku 10 lat zagrał rolę Gavroche'a w musicalu "Les Misérables" na londyńskim West Endzie, w Palace Theatre oraz w późniejszym czasie jako The Artful Dodger w sztuce "Oliver" w London Palladium.
W wieku 16 lat został najmłodszym w historii choreografem, którego zatrudniono jako nauczyciela tańca w Pineapple Studios. Został zarekomendowany i przyjęty do Sylvia Young Theatre School
W Wielkiej Brytanii rozpoznawany jest z przedstawienia/show: "LOL:Laugh Out Loud show", z roli Jacka Price w operze realizowanej przez BBC "EastEnders" i roli w medycznym dramacie "Casualty"
Jego osoba bardziej rozpoznawalna jest we Francji jako piosenkarz, gdzie jego singel "Calling Love" został bardzo dobrze przyjęty. Po tym sukcesie Dax O’Callaghan, podpisał kontrakt z Universal International Records w Hamburgu i stał się członkiem grupy boybandu Lexington Bridge. Jego album muzyczny został wydany w marcu 2007 roku w Niemczech "Kick Back" ("Enhanced")

</doc>
<doc id="1036629" url="https://pl.wikipedia.org/wiki?curid=1036629" title="Draba">
Draba



</doc>
<doc id="1036632" url="https://pl.wikipedia.org/wiki?curid=1036632" title="CENTRONICS">
CENTRONICS



</doc>
<doc id="1036633" url="https://pl.wikipedia.org/wiki?curid=1036633" title="Syrena jaszczurowata">
Syrena jaszczurowata

Syrena jaszczurowata ("Siren lacertina") – gatunek płaza z rodziny syrenowatych występujący w południowo-wschodnich USA.
Wygląd.
Ciemna barwa ciała, szarobrązowa, ciemnoniebieska lub czarna. Mała, płaska głowa, długie ciało, krótki ogon. Zwierzę posiada jedynie przednie kończyny, które są krótkie i słabe. Posiada narząd Jacobsona. Oddycha za pomocą trzech par skrzeli.
Tryb życia.
Żyje w wodzie, ale może też przeżyć na lądzie, zakopana w mule i osłonięta śluzowatym kokonem. Zdolność tę wykorzystuje podczas suszy. Może dożyć 25 lat.
Korelacje z człowiekiem.
Syrena jaszczurowata ma jadalne mięso, w niektórych rejonach bardzo poszukiwane przez człowieka.

</doc>
<doc id="1036634" url="https://pl.wikipedia.org/wiki?curid=1036634" title="Eystein II">
Eystein II

Eystein II, norw. Øystein II Haraldsson (zm. 21 sierpnia 1157) – król Norwegii z dynastii Yngling w latach 1142–1157, współpanujący razem z przyrodnimi braćmi Inge I Garbatym i Sigurdem II Gębą.
Data jego urodzenia nie jest znana. Był nieślubnym synem króla Norwegii Haralda IV Gille (zm. 1136), kroniki i sagi z tamtych czasów nie przekazały imienia jego matki. Zanim przybył do Norwegii przebywał w Szkocji (jego ojciec zaś dzieciństwo i młodość spędził w Irlandii).
W roku 1142 przybył do Norwegii, gdzie rządziło jego dwóch przyrodnich braci, Inge I Garbaty i Sigurd II Gęba. Przybywszy zażądał od braci udziału we władzy i wydzielenia własnej dzielnicy. Za zgodą braci Eystein II został obwołany królem i otrzymał we władanie dzielnicę Trondelag. Działał razem z braćmi przy założeniu pierwszego norweskiego arcybiskupstwa w Nidaros (ówczesna nazwa dzisiejszego Trondheim), dzięki czemu norweski kościół uniezależnił się od duńskiej archidiecezji w Lund. Eystein II objął przywództwo nad tymi spośród możnych i rycerstwa, którym nie podobała się ingerencja Kościoła we władzę królewską (tzw. partia "Birkebeiner"), w przeciwieństwie do najstarszego z braci, Inge I Garbatego, który stanął na czele partii prokościelnej (tzw. partia "Baglar").
W roku 1155 Inge I Garbaty doprowadził do śmierci Sigurda II i stało się jasne, że pomiędzy pozostałymi braćmi musi dojść do konfrontacji. Miało to miejsce dwa lata później, kiedy to Eystein II ufny w swoją siłę postanowił zaatakować starszego brata. W pierwszym spotkaniu flota Eysteina rozproszyła się na widok floty przeciwników, a podczas kolejnego starcia na morzu Inge pokonał flotę Eysteina II, potem pojmał go uciekającego na statku i kazał zamordować. Miało to miejsce 21 sierpnia 1157 roku.
Żoną Eysteina II była Ragna Nikolasdatter, córka Nikolasa. Para nie miała dzieci. Synem Eysteina II i nieznanej z imienia nałożnicy był Eystein III Meyla, który w 1174 roku pojawił się w Norwegii, obwołał się królem i licząc na poparcie partii Birkebeiner podjął walkę z królem Magnusem V, ale już w 1177 został pokonany i zabity.

</doc>
<doc id="1036636" url="https://pl.wikipedia.org/wiki?curid=1036636" title="Cegielniana">
Cegielniana



</doc>
<doc id="1036639" url="https://pl.wikipedia.org/wiki?curid=1036639" title="Iwan Aleksandrowicz">
Iwan Aleksandrowicz

Iwan Aleksandrowicz (zm. 1359) – książę smoleński.
Tron objął po swoim ojcu, Aleksandrze Glebowiczu w 1313. O tron współzawodniczył z bratem stryjecznym Dymitrem Briańskim – synem starszego z synów Gleba (Świętosława albo Romana). Oblężenie Smoleńska, prowadzone przez Dymitra w 1334 przy pomocy Tatarów, zakończyło się porozumieniem.
W 1313 roku Iwan zaprzestał płacenia danin Ordzie, a około 1339 roku zawarł sojusz z Gedyminem i uznał się jego lennikiem. W 1340 chan Ozbeg wysłał na niego silny oddział konny, do którego mieli przyłączyć swoje siły prawie wszyscy kniaziowie Rusi północnej na czele z księciem moskiewskim Iwanem Kalitą. Tatarzy jednak odeszli bez szkody dla Smoleńska. Możliwe, że Iwan dogadał się z ich dowódcą Towłubią. 
W artykule użyto materiałów z Encyklopedii Brockhausa i Efrona (1890–1907).

</doc>
<doc id="1036640" url="https://pl.wikipedia.org/wiki?curid=1036640" title="Monarchia wczesnofeudalna">
Monarchia wczesnofeudalna



</doc>
<doc id="1036642" url="https://pl.wikipedia.org/wiki?curid=1036642" title="Irish coffee">
Irish coffee



</doc>
<doc id="1036645" url="https://pl.wikipedia.org/wiki?curid=1036645" title="Sparta Oborniki">
Sparta Oborniki

Sparta Oborniki - polski klub sportowy (piłkarski - obecnie V liga). Klub ma swą siedzibę w Obornikach.
Historia.
Klub założony został w roku 1922. Obecnie drużyna gra w V lidze piłki nożnej WZPN.

</doc>
<doc id="1036646" url="https://pl.wikipedia.org/wiki?curid=1036646" title="The Order of the Stick">
The Order of the Stick

The Order of the Stick (często skracane do OotS) – postmodernistyczny komiks internetowy, w którym obiektem satyry jest m.in. drużyna postaci z gry fabularnej "Dungeons &amp; Dragons" oraz system d20.
Pomimo że to komiks internetowy, pojawiło się już dziewięć zbiorów opowieści wydanych w formie papierowej (trzy z tych zbiorów – "On the Origin of PCs", "Start of Darkness" i "Good Deeds Gone Unpunished" pokazują jedynie historie, które nie pojawiły się w internecie). Komiks pojawił się także w magazynie Dragon od numeru 338 (grudzień 2005).
Liczba sprzedanych przedpremierowo egzemplarzy pierwszego papierowego wydania komiksu ("Dungeon Crawlin' Fools") sprawiła, że autor, Rich Burlew, porzucił dotychczas wykonywaną przez siebie pracę i zajął się wyłącznie tworzeniem kolejnych odcinków. Sprawiło to, że liczba ukazujących się w ciągu tygodnia odcinków wzrosła z dwóch (poniedziałek i czwartek) do trzech. Jednakże 7 lipca 2007 Rich ogłosił, iż w związku z problemami zdrowotnymi z powrotem obniży tempo prac. W efekcie „nie ma żadnego terminarza” (ang. "there is no schedule") wydawania nowych odcinków komiksu.
Zarówno scenariusz komiksu jak i grafika (charakterystyczna prostota rysowanych postaci) jest autorstwa Richa Burlewa, grafika i twórcy gier mieszkającego w Filadelfii. Większość rysunków jest wykonywana za pomocą komputera, scenki historyczne są natomiast rysowane ręcznie za pomocą kredek, by można je było łatwo odróżnić od dziejących się aktualnie wydarzeń. Autor wielokrotnie zmieniał sposób rysowania, oddając coraz więcej szczegółów, lecz zachowując prostotę ukazania twarzy postaci, co jest w zabawny sposób skomentowane w odcinku 339.
Świat komiksu.
Duża część humoru w komiksie bierze się z pomysłu, iż bohaterowie są świadomi zasad gry, w której są „pionkami” – w ich codziennych dyskusjach można znaleźć takie tematy jak ilość punktów życia, ich klasy postaci, szanse na losowe spotkanie (z potworem). Mówią do sobie jako o postaciach gracza (ang. PC - Playable Character) natomiast o innych jako o bohaterach niezależnych, zatrzymują się w trakcie walki i sprawdzają swoje premie do ataku, czasami nawet dostają (prawdopodobnie od niewidocznego mistrza gry) bonusy za „odgrywanie", gdy np. wygłaszają dramatyczne monologi o swojej historii. Zdarzenia dziejące się w komiksie to wydarzenia z sesji rozgrywanej przez niewidocznych graczy, mimo to są one traktowane w komiksie jako prawdziwe – można powiedzieć, że prawa rzeczywistości są tam konfrontowane z zasadami gry "Dungeons &amp; Dragons". Postacie w komiksie są także świadome tego, że są bohaterami owego komiksu.
Świat, w którym przebywają postacie jest typowym światem z gry "D&amp;D" – działa tam magia, pojawiają się także potwory. Mimo iż świat ten przypomina średniowiecze znajdują się w nim elementy do średniowiecza niepasujące – zarówno społecznie (np. wolny dostęp do szkolnictwa) jak i technologicznie (np. ekspresy do kawy). Poza tym bohaterowie wspominają niekiedy, zwłaszcza w żartach, o różnych elementach naszego świata, takich jak np. hollywoodzcy aktorzy. Pojawiły się także fragmenty fabuły parodiujące książki takie jak "Diuna" i "Gwiezdny pył".
W komiksie były wymienione trzy główne obszary geograficzne świata: Północne Krainy (ang. "Northern Lands"), Południowe Krainy (ang. "Southern Lands") oraz Zachodni Kontynent (ang. "Western Continent"). Północne Krainy odpowiadają średniowiecznej Europie z tą jednak różnicą, że wśród mieszkańców występuje znacznie większa różnorodność, jeśli chodzi o ich kolory skóry. Na przykład Roy Greenhilt i jego rodzina mają kolor skóry ciemnobrązowy, a nie pojawiła się informacja, by pochodzili z innego rejonu świata lub innej kultury niż postacie mające skórę jasną. Inne postacie (jak na przykład prawnik Phil Rodriguez) mają trzeci (jasnobrązowy) kolor skóry. Przedstawiciele innych ras często występujący w "D&amp;D," jak na przykład krasnoludy lub gnomy, mają skórę zarówno ciemną jak i jasną. Południowe krainy odpowiadają Azji, np. mieszkańcy Azure City są rasy żółtej i mają kulturę opartą na zwyczajach feudalnej Japonii. Zachodni Kontynent jest w dużej mierze pustynny, znaczną część zamieszkującej go populacji stanowią jaszczuroludzie i występują tam dinozaury.
W świecie "OotS" istnieją także trzy główne panteony: Bogowie Północy (ang. "Northern Gods"), wyznawani przez krasnoludy i ludzi żyjących w Północnych Krainach. Bogowie ci są oparci na bogach z mitologii nordyckiej natomiast Bogowie Południa (ang. "Southern Gods") (często określani przez swoich wyznawców jako Dwunastu Bogów; ang. "Twelve Gods") to zwierzęta z chińskiego zodiaku. Trzeci panteon, Bogowie Zachodu (ang. "Western Gods") są oparci na bogach starożytnego Bliskiego Wschodu takich jak na przykład Marduk czy Tiamat, której wyznawcą jest Wyrocznia (ang. "Oracle"). Czwarty, oparty na bogów starożytnej Grecji panteon, został zniszczony, zanim powstał ten świat, przez Snarla i jest nieznany większości mieszkańców świata.
Zarówno elfy jak i gobliny mają swych własnych bogów, takich jak na przykład Bóg Wiedzy (ang. "God of Knowledge") Vaarsuviusa czy Ciemny (ang. "Dark One") Redcloaka. Tak jak w "D&amp;D" bogowie są bardzo realni; Thor i inni pojawiali się w komiksie wielokrotnie. Każdy z panteonów ma większą kontrolę nad terenem, od którego bierze on swoją nazwę – przykładowo Tygrys (jeden z Bogów Południa) nie pozwolił Thorowi na bezpośrednią interwencję w wydarzenia mające miejsce w Południowych Krainach.
Różne podręczniki do "D&amp;D" istnieją także w świecie, w którym przebywają bohaterowie komiksu. Przykładowo Redcloak przeglądał różne bestiariusze by wybrać, którego z nieumarłych sług ma przywołać, natomiast Julio Scoundrél znalazł swoją klasę prestiżową, Dziarski Szermierz (ang. "Dashing Swordsman") w jednym z dodatków.
Bohaterowie.
Protagoniści.
Główni bohaterowie pojawiający się w komiksie (znani wspólnie jako The Order of the Stick) to:
Antagoniści.
Główni antagoniści występujący w komiksie:
Fabuła.
Komiks opisuje perypetie drużyny poszukiwaczy przygód i innych postaci, uczestniczących w konflikcie toczącym się o los magicznych Bram, mających chronić świat przed zagładą. Większość postaci (w tym tytułowi bohaterowie), przynajmniej z początku, nie ma o Bramach pojęcia i realizuje inne cele. Dla OotS takim celem jest zniszczenie Xykona, co jak się później okazuje jest również konieczne dla ochrony Bram.
Nagrody.
"The Order of the Stick" był nominowany do ośmiu nagród Web Cartoonist's Choice Awards z których wygrał pięć. Zdobył tytuły Best Gaming Comic i Best Long Form Comic w roku 2007, Best Fantasy Comic w 2006 oraz (remisem) Best Fantasy Comic w 2005. "No Cure for the Paladin Blues", drugi z komiksów, które ukazały się drukiem był nominowany w 2007 roku do nagrody ENnie.
Gry planszowe.
Wraz z firmą APE Games, Giant in the Playground wydało pierwszą grę związaną z "OotS" – The Order of the Stick Adventure Game: The Dungeon of Dorukan. Gra ukazała się w październiku 2006 roku. Była silnie inspirowana grami "" oraz "Dungeon!" oraz mniej znaną grą "Kings &amp; Things".
"The Dungeon of Dorukan" jest przeznaczona dla 2 do 6 graczy mających ponad 12 lat. Każdy z graczy kontroluje jedną z postaci z drużyny "OotS", przemierza lochy i poluje na Xykona. Gracz może ulepszać swoją postać za pomocą różnego rodzaju kart. Gracze mogą zarówno pomagać jak i szkodzić swoim kolegom z drużyny.
Druga samodzielna gra, The Order of the Stick Adventure Game: The Linear Guild miała się ukazać w 2008 roku, lecz ją anulowano.

</doc>
<doc id="1036649" url="https://pl.wikipedia.org/wiki?curid=1036649" title="8088">
8088



</doc>
<doc id="1036650" url="https://pl.wikipedia.org/wiki?curid=1036650" title="Order of the Stick">
Order of the Stick



</doc>
<doc id="1036652" url="https://pl.wikipedia.org/wiki?curid=1036652" title="IBM XT">
IBM XT



</doc>
<doc id="1036655" url="https://pl.wikipedia.org/wiki?curid=1036655" title="OotS">
OotS



</doc>
<doc id="1036660" url="https://pl.wikipedia.org/wiki?curid=1036660" title="Dawid Daniuszewski">
Dawid Daniuszewski

Dawid Daniuszewski (ur. 1885, zm. 1944) – polski szachista, czołowy gracz łódzki od pierwszych lat XX wieku do końca lat 20.
Życiorys.
Pierwszy sukces odniósł w roku 1906, zajmując II miejsce (za Akibą Rubinsteinem, a przed Henrykiem Salwe) w mistrzostwach Łódzkiego Towarzystwa Zwolenników Gry Szachowej. Sukces ten powtórzył w rok później, wziął również udział w mistrzostwach Rosji (rozegranych także w Łodzi), w których zajął X miejsce. W 1909 wystąpił w Sankt Petersburgu, zajmując dzielone IV-VI miejsce (w turnieju zwyciężył Aleksander Alechin). Po zakończeniu I wojny światowej był uczestnikiem (w roku 1920) pierwszych mistrzostw RFSRR w Moskwie, ostatecznie dzieląc IX-X miejsce. W 1922 zajął II miejsce w Łodzi, a w 1924 w mieście tym podzielił I-II lokatę. Również w 1924 roku reprezentował barwy Polski na nieoficjalnej olimpiadzie szachowej w Paryżu, uzyskując najlepszy indywidualny wynik w polskiej drużynie. W 1927 wystąpił w rozegranych w Łodzi II mistrzostwach Polski, zajmując X miejsce.
Był autorem "Księgi Jubileuszowej Łódzkiego Towarzystwa Zwolenników Gry Szachowej", która została wydana w roku 1938 z okazji trzydziestopięciolecia tego klubu. Przed 1922 napisał (po rosyjsku) monografię poświęconą szachiście rosyjskiemu Michaiłowi Czigorinowi, której jedyny egzemplarz przekazano w 1947 arcymistrzom sowieckim goszczącym w Łodzi. Praca ta, zawierająca omówienie 800 partii szachowych Czigorina, nigdy nie została wydana. Napisał również szkic pracy poświęconej Dawidowi Janowskiemu, która jednak nie została ukończona. 7-stronicowy szkic pt. "Dawid Janowski arcymistrz gry królewskiej" ukazał się w 1999 w monografii T. Lissowskiego i W. Czaruszyna. 
Podczas okupacji przebywał w getcie łódzkim. Zachowały się zapisy partii szachowych, granych przez Daniuszewskiego uczynione jego własną ręką. Datacja ostatniej partii, którą rozegrał 9 lutego 1944 z drem Salomonem Szapiro, wydaje się wskazywać, iż Dawid Daniuszewski przebywał w getcie aż do czasu jego likwidacji. Nieznane są okoliczności jego zgonu. 
Postaci Dawida Daniuszewskiego jest poświęcona wydana w roku 1999 przez Tomasza Lissowskiego i Wiktora Czaruszyna monografia pt. "Daniuszewski. Nieznany rywal Alechina".

</doc>
<doc id="1036661" url="https://pl.wikipedia.org/wiki?curid=1036661" title="Europabrücke">
Europabrücke

Europabrücke – most w ciągu autostrady A13 w Austrii. 
Obiekt powstawał w latach 1959 - 1963. Długa na 837 metrów przeprawa była w latach 1964 - 2004 najwyższym mostem w Europie. Najwyższy filar ma wysokość 146,5 metra, a największe przewyższenie nad ziemią wynosi aż 192 metry. Od strony południowej powstał MOP, w pobliżu którego znajduje się punkt widokowy na most oraz kaplica. Przejazd wiaduktem jest płatny - dla samochodów osobowych wynosi 11 euro. 14 grudnia 2004 roku stracił miano najwyższego na rzecz wiaduktu Millau we Francji.

</doc>
<doc id="1036665" url="https://pl.wikipedia.org/wiki?curid=1036665" title="Apple Lisa">
Apple Lisa



</doc>
<doc id="1036668" url="https://pl.wikipedia.org/wiki?curid=1036668" title="Fizjoterapeuta">
Fizjoterapeuta

Fizjoterapeuta – samodzielny zawód medyczny, absolwent 4-letnich podyplomowych studiów specjalizacyjnych (specjalista fizjoterapii), studiów magisterskich lub licencjackich o kierunku rehabilitacja ruchowa lub fizjoterapia (różnice w kompetencjach). Część fizjoterapeutów posiada również dodatkowo stopnie naukowe (doktor, doktor habilitowany) lub tytuł naukowy (profesor).
Fizjoterapeuci są w Polsce trzecim co do liczebności zawodem medycznym (ponad 64 tys. osób z aktywnymi uprawnieniami zawodowymi wg rejestru Krajowej Izby Fizjoterapii) po lekarzach i pielęgniarkach. Ich rola staje się szczególnie istotna wobec rozpowszechnienia schorzeń o podłożu neurologicznym (udary, uszkodzenia rdzenia kręgowego, uszkodzenia czaszkowo-mózgowe, a u dzieci: MPD i zaburzenie neurorozwojowe), kardiologicznych oraz starzeniem się społeczeństwa (fizjoterapia geriatryczna).
Kompetencje.
Fizjoterapeuta obiera i przeprowadza badania diagnostyczne i funkcjonalne dla potrzeb tworzenia, weryfikacji i modyfikacji programu fizjoterapii w różnych obszarach medycyny w tym także w rehabilitacji medycznej (usprawnianiu) osób z różnymi chorobami i zaburzeniami funkcjonalnymi; stosując metody kinezyterapeutyczne i fizykoterapeutyczne planuje i realizuje proces fizjoterapii w różnych obszarach medycyny bądź rehabilitacji medycznej zgodnie z potrzebami pacjenta; przygotowuje, weryfikuje, modyfikuje i realizuje program fizjoterapii osób z różnymi dysfunkcjami stosownie do zmieniającego się ich stanu klinicznego i funkcjonalnego uwzględniając w tym założone cele kompleksowego leczenia i kompleksowej rehabilitacji medycznej; dokonuje właściwego doboru zaopatrzenia ortopedycznego stosownie do rodzaju dysfunkcji i potrzeb pacjenta na każdym etapie leczenia i rehabilitacji; prowadzi dokumentację fizjoterapeutyczną zgodnie z wytycznymi zamieszczonymi w Międzynarodowej Klasyfikacji Funkcjonowania, Niepełnosprawności i Zdrowia ICF oraz Międzynarodowej Klasyfikacji Chorób i Problemów Zdrowotnych ICD-10.
Kształcenie.
W Polsce fizjoterapeutów kształci się na poziomie studiów wyższych jednostopniowych 5 letnich, prowadzonych najczęściej w Akademiach Wychowania Fizycznego oraz na Uniwersytetach Medycznych. Po uzyskaniu tytułu magistra i spełnieniu wymogów CMKP można realizować czteroletnią specjalizację w zakresie fizjoterapii, po zdaniu państwowego egzaminu specjalizacyjnego (PESoZ) przed komisją Centrum Egzaminów Medycznych uzyskując tytuł specjalisty fizjoterapii.
Oprócz ukończenia studiów w grupie fizjoterapeutów standardem (jako wyjątkiem pośród zawodów medycznych) są kursy podyplomowe (metody: NDT-Bobath, PNF, Vojta, Cyriax, kinesiotaping i inne), których cena waha się od kilkuset złotych do kilkunastu tysięcy złotych.
W Europie, nie kształci się już fizjoterapeutów na poziomie niższym niż licencjat, tj. technik fizjoterapii. Nie ma także kierunku rehabilitacja ruchowa i szkół medycznych tego kierunku. Jednakże osoby, które ukończyły Policealne Studium Medyczne kształcące w zawodzie technik fizjoterapii i uzyskały tytuł zawodowy technika fizjoterapii, niezależnie od zmiany kształcenia w zawodach medycznych, posiadają kwalifikacje do wykonywania zawodu fizjoterapeuty (w zakresie uzyskanych kompetencji). Przepisy prawa nie nakładają obowiązku uzupełnienia wykształcenia na studiach licencjackich.
W niektórych krajach funkcjonuje również zawód asystenta fizjoterapeuty (o zmniejszonych uprawnieniach), a także Extended Scope Physiotherapist (ESP) o uprawnieniach znacznie szerszych od polskiego specjalisty fizjoterapii.
Kontrowersje.
26 października 2015 r. Prezydent RP podpisał Ustawę z dnia 25 września 2015 r. o zawodzie fizjoterapeuty zbliżającą polską praktykę medyczną do standardów międzynarodowych. Ww. ustawa porządkuje sytuację prawną i etyczną zawodu fizjoterapeuty, określając: przepisy ogólne, zasady wykonywania zawodu fizjoterapeuty, prawo wykonywania zawodu, Krajowy Rejestr Fizjoterapeutów oraz zaświadczenia, Kształcenie podyplomowe fizjoterapeutów (w tym specjalizacje, które w odróżnieniu od lekarskich i pielęgniarskich zwykle są płatne), samorząd fizjoterapeutów, odpowiedzialność zawodową, przepisy karne, zmiany w przepisach obowiązujących, przepisy przejściowe i końcowe.
Ustawa spotkała się ze sprzeciwem samorządu lekarskiego. Dnia 28 października 2015 członek prezydium Naczelnej Izby Lekarskiej Konstanty Radziwiłł (od 16 listopada 2015 do 9 stycznia 2018 piastował urząd ministra zdrowia) na antenie "Polskiego Radia" powiedział: "Źle, że ta ustawa powstała. Uczynienie z zawodu fizjoterapeuty profesjonalisty pierwszego kontaktu, który sam przyjmuje pacjentów, planuje im leczenie i ma dostęp do dokumentacji medycznej, to nie jest dobre rozwiązanie. Trzeba będzie nad tą ustawą jeszcze popracować. Nie jest przecież wyryta w kamieniu".
Osoba, która po 31 października 2019 r. posługuje się tytułem fizjoterapeuty, a nie jest zapisana w rejestrze Krajowej Izby Fizjoterapeutów podlega karze grzywny.

</doc>
<doc id="1036670" url="https://pl.wikipedia.org/wiki?curid=1036670" title="Marcin Narwojsz">
Marcin Narwojsz

Marcin Narwojsz (ur. 25 maja 1976 roku w Lubinie) – polski piłkarz grający na pozycji napastnika. Jest wychowankiem Chrobrego Głogów.
Zawodnik rozpoczynał swoją karierę sportową w rodzinnym Głogowie. W miejscowym Chrobrym spędził kilka sezonów grając w spotkaniach rozgrywanych na szczeblu III-ligowym. W sezonie 1999/2000 przeszedł do Polaru Wrocław, z którym awansował do II ligi. Jesienią w sezonie 2000/2001 został zawodnikiem reprezentanta ekstraklasy – Zagłębia Lubin, w którego barwach rozegrał 13 spotkań strzelając 3 bramki (w lidze 8 spotkań - 1 gol). Sezon 2001/2002 to powrót do II-ligowego Polaru Wrocław, w którym na swoim koncie zapisał 10 trafień. Po wielu sezonach spędzonych na Dolnym Śląsku, Marcin Narwojsz przeniósł się do Chorzowa, gdzie w I-ligowym Ruchu rozegrał 22 spotkań strzelając 2 bramki. Sezon później ponownie wrócił w rodzinne strony, by tym razem grać dla Górnika Polkowice – także klubu polskiej ekstraklasy. Dla Górnika zagrał 26 spotkań i zdobył 3 bramki (w lidze 19 meczów - 1 gol). Do tej pory rozegrał na poziomie I-ligowym 61 meczów strzelając 8 bramek (w rozgrywkach ligowych 49 meczów - 4 bramki). W kolejnych sezonach ponownie zawitał na III-ligowy front i występował w drużynach Chrobrego Głogów, Ruchu Wysokie Mazowieckie oraz Hetmana Zamość. Przed sezonem 2006/2007 zawodnikiem zainteresował się GKS Jastrzębie, który po nieudanym sezonie 2005/2006 zajął 3. miejsce w tabeli III ligi (miejsce to nie premiowało awansem do wyższej klasy rozgrywkowej, ani do barażu).
Przed sezonem zasadniczym Narwojsz zagrał w kilku sparingach i został oficjalnie zawodnikiem klubu z Jastrzębia-Zdroju. Na początku sezonu rozegrał kilka spotkań na szczeblu okręgowego Pucharu Polski min. z drużyną Granicy Ruptawa, w którym strzelił 2 bramki (GKS wygrał 5:0). W efekcie Narwojsz sezon 2006/2007 zakończył z dorobkiem 7 goli w rozgrywkach ligowych oraz awansował z drużyną do II ligi.
Z początkiem roku 2009 rozwiązał kontrakt z drużyną GKS Jastrzębie.
W rundzie wiosennej sezonu 2008/2009 był napastnikiem trzecioligowca z Polkowic. Od 1 lipca 2009 jest trenerem i zawodnikiem Mieszka Ruszowice, klubu występującego w rozgrywkach legnickiej A klasy gr.1.

</doc>
<doc id="1036681" url="https://pl.wikipedia.org/wiki?curid=1036681" title="EWG-bis">
EWG-bis

EWG-bis – koncepcja utworzenia międzynarodowej organizacji gospodarczej państw Europy Środkowej, należących do rozwiązanego Układu Warszawskiego, wysunięta przez prezydenta RP Lecha Wałęsę w marcu 1992, w czasie jego wizyty w Niemczech.
Geneza.
Wobec rozwiązania ZSRR 8 grudnia 1991, rząd Jana Olszewskiego po raz pierwszy jednoznacznie zaakcentował prozachodnie aspiracje Polski. 16 grudnia podpisano akt stowarzyszeniowy ze Wspólnotami Europejskimi, a w oficjalnych dokumentach MON-u znalazło się stwierdzenie, że członkostwo Polski w EWG jest strategicznym celem RP. To spotkało się z niechętnym przyjęciem Federacji Rosyjskiej, która w oficjalnych komunikatach uważała nadal Polskę za swoją strefę wpływów.
Skutki.
Wysunięcie koncepcji NATO-bis i EWG-bis przez Wałęsę w czasie jego wizyty w Niemczech i niekonsultowanie jej z rządem, wywołało dużą konsternację. Minister Krzysztof Skubiszewski zmuszony był tłumaczyć polskim ambasadorom: "w razie zapytań środków masowego przekazu dotyczących EWG-bis i NATO-bis proszę objaśniać, że używając tych określeń prezydent RP nie zmienił niczego w polityce RP dotyczącej współpracy ze Wspólnotami Europejskimi i NATO." Wywołało to wrażenie, że polityka polska jest niespójna.

</doc>
<doc id="1036685" url="https://pl.wikipedia.org/wiki?curid=1036685" title="Taśma perforowana">
Taśma perforowana



</doc>
<doc id="1036687" url="https://pl.wikipedia.org/wiki?curid=1036687" title="Anatoli Todorow">
Anatoli Todorow

Anatoli Todorow (ur. 24 kwietnia 1985 w Łoweczu) – bułgarski piłkarz występujący na pozycji napastnika lub pomocnika. W swojej karierze rozegrał 105 meczów i strzelił 8 bramek w bułgarskiej najwyższej klasy rozgrywkowej. Jest srebrnym medalistą (2002) i dwukrotnym brązowym (2003 i 2006) tych rozgrywek, a także zdobywcą Pucharu Bułgarii z 2006 roku.

</doc>
<doc id="1036691" url="https://pl.wikipedia.org/wiki?curid=1036691" title="Anna Mendak">
Anna Mendak

Anna Mendak (ur. w 1980 we Wrocławiu) – polska tancerka i instruktor tańca flamenco, z wykształcenia psycholog. Członek zespołu Danza del Fuego.
Nagrody.
W 2004 roku zdobyła I miejsce w konkursie na najlepszą polską tancerkę podczas III Międzynarodowego Festiwalu Kultury Hiszpańskojęzycznej „Viva Flamenco” w Łodzi i otrzymała nagrodę publiczności. Projekt „Od orientu do flamenco”, łączący sztukę flamenco z muzyką orientalną i tańcem brzucha zdobył II miejsce na Międzynarodowym Festiwalu Folkowym Ethnosfera w 2002 roku.
Udział w programach telewizyjnych.
Jako nastolatka występowała w programach telewizyjnych telewizji Polsat Pamiętnik nastolatki i regionalnego oddziału TVP we Wrocławiu Truskawkowe studio.

</doc>
<doc id="1036693" url="https://pl.wikipedia.org/wiki?curid=1036693" title="Ján Ďurica">
Ján Ďurica

Ján Ďurica (wym. , ur. 10 grudnia 1981 w Dunajskiej Stredzie) – piłkarz słowacki grający na pozycji środkowego obrońcy.
Kariera klubowa.
Ďurica pochodzi z miasta Dunajská Streda. Piłkarską karierę rozpoczął w tamtejszym klubie DAC 1904 Dunajská Streda. W jego barwach w 2001 roku zadebiutował w drugiej lidze słowackiej i występował tam przez dwa sezony, ale nie zdołał wywalczyć awansu do pierwszej ligi. Latem 2003 roku Ján przeszedł do pierwszoligowej Artmedii Petržalka Bratysława. Od początku sezonu wywalczył sobie miejsce w podstawowym składzie Artmedii i wystąpił z nią w Pucharze UEFA. Jeszcze większy sukces osiągnął w sezonie 2004/2005, gdy dobrą grą w obronie przyczynił się do wywalczenia przez bratysławski klub mistrzostwa Słowacji. Natomiast jesienią 2005 wystąpił z nią w fazie grupowej Ligi Mistrzów.
W 2006 roku Ďurica przeszedł do rosyjskiego Saturna Ramienskoje. W Premier Lidze zadebiutował 19 marca w zremisowanym 1:1 wyjazdowym meczu z Zenitem Petersburg. W Saturnie występuje wraz z innymi rodakami, Peterem Petrášem, Branislavem Fodrkiem oraz Martinem Jakubko.
W 2009 roku Ďurica został piłkarzem Lokomotiwu Moskwa. W jego barwach swoje pierwsze spotkanie rozegrał 14 marca przeciwko FK Chimki (1:1). W całym sezonie 2009 Ďurica rozegrał 10 spotkań. W styczniu 2010 roku został wypożyczony do Hannoveru. W sezonie 2014/2015 zdobył z Lokomotiwem Puchar Rosji.
W 2016 roku odszedł do tureckiego Trabzonsporu.
Kariera reprezentacyjna.
W reprezentacji Słowacji Ďurica zadebiutował 9 lipca 2004 roku w przegranym 1:3 meczu z Japonią rozegranym w ramach towarzyskiego turnieju Kirin Cup. Ze Słowacją występował w eliminacjach do Mistrzostw Świata 2006 i Euro 2008. Wraz z reprezentacją Ďurica awansował na mundial 2010.

</doc>
<doc id="1036694" url="https://pl.wikipedia.org/wiki?curid=1036694" title="Jan Durica">
Jan Durica



</doc>
<doc id="1036700" url="https://pl.wikipedia.org/wiki?curid=1036700" title="Góry Toledańskie">
Góry Toledańskie

Góry Toledańskie (hiszp. "Montes de Toledo") są krainą geograficzną Półwyspu Iberyjskiego, która oddziela doliny (a zarazem dorzecza) Tagu i Gwadiany. Mają maksymalną długość (ze wschodu na zachód) 350 km i maksymalną szerokość 100 km w pobliżu miast Sonseca i Puertollano. Średnia szerokość to 50 km. Najwyższym szczytem tego łańcucha górskiego jest szczyt Villuerca Alta (1 603 m n.p.m.) w Sierra de Guadalupe. Stanowią północną granicę La Manchy.
Jest to górotwór odmłodzony w orogenezie alpejskiej, ale różni się od Gór Kastylijskich, nie składa się z wyniesionych i obniżonych bloków, ale stanowi przykład rzeźby appalachijskiej, odkrytej po intensywnej erozji, która występowała na tym obszarze po orogenezie. Składają się więc z kwarcytowych grzbietów górskich o podobnej wysokości (około 1 400 metrów), które nie zostały poddane działaniu erozji lodowcowej.
Występuje jeszcze jeden znaczący element krajobrazu - są to liczne miejsca pokryte kamieniami, głazami (zwanymi również "casqueras" lub "canchales") na zboczach gór. Ze swoim typowym kształtem wachlarza, i prawie całkowitym brakiem roślinności są w rzeczywistości, dużymi stosami o kanciastych brzegach z kwarcytu utworzonymi w czasie częstych zmian klimatycznych: szybko po sobie następujących faz zlodowacenia i ocieplenia. Te brzegi są odkryte, bez połączenia między sobą i bez rozwiniętej gleby, dlatego wydają się nagie, jak wielkie białe plamy wśród roślinności. Jednak, patrząc z bliska, widać rozwijające się na nich pionierskie zbiorowiska roślinne porostów i mszaków, które tryskają mnóstwem kolorów, a także typowe rośliny skalne, np. "Umbilicus pendulinus" (hiszpańska nazwa to ombligo de Venus, co można przetłumaczyć jako "pępek Wenus").
Z Gór Toledańskich wypływają rzeki: Algodor (95 km długości i 1 250 km² dorzecza), Almonte (lewe dopływy Tagu) i Amarguillo (prawy dopływ Gwadiany). Na terenie gór znajduje się Park Narodowy Cabañeros. Góry Toledańskie dały nazwę comarce Montes de Toledo w prowincji Toledo i w drugiej w prowincji Ciudad Real. Powyższe comarki graniczą ze sobą.

</doc>
<doc id="1036701" url="https://pl.wikipedia.org/wiki?curid=1036701" title="Mars Climate Orbiter">
Mars Climate Orbiter

Mars Climate Orbiter – sonda NASA wystrzelona 11 grudnia 1998 roku przeznaczona do badań pogody, atmosfery i klimatu Marsa jako część programu Mars Surveyor '98. 23 września 1999 roku, w trakcie wchodzenia na orbitę Marsa kontakt z satelitą został przerwany w wyniku błędu w projekcie komputera sterującego misją i sonda uległa zniszczeniu w atmosferze Marsa.
Plan misji.
Historia.
Po utracie Mars Observera NASA skupiła się na badaniu Marsa przy użyciu mniejszych sond o masie do 1000 kilogramów z bardziej sprecyzowaną aparaturą badawczą. W 1995 wystartował nowy program Mars Surveyor, jako zestaw zróżnicowanych misji. Pierwszą misją był Mars Global Surveyor wystrzelony w 1996 roku w celu sporządzenia map Marsa i zebrania danych geologicznych za pomocą instrumentów przeznaczonych dla Mars Observera. Podobnie jak Mars Global Surveyor, Mars Climate Orbiter przenosił dwa instrumenty, jeden zaprojektowany dla Mars Observera przeznaczony do badań klimatu i pogody na Marsie.
Główne naukowe cele misji stanowiły:
Projekt sondy.
Korpus satelity mierzył 2,1 m wysokości, 1,6 m szerokości i 2 m długości. Z wyjątkiem aparatury badawczej, baterii oraz głównego silnika, większość systemów była zdublowana.
Sonda była stabilizowana trójosiowo i posiadała 8 silników reakcyjnych (cztery o ciągu 22 N do zmiany trajektorii, cztery o ciągu 0,9 N do kontroli wysokości). Orientacja sondy była wyznaczana przez dwa detektory Słońca, a jej kontrola następowała przez użycie silników reakcyjnych (RCS) lub kół reakcyjnych. Do przeprowadzenia manewru umieszczenia na orbicie, sonda posiadała również główny silnik dostarczający 640 N ciągu, spalający hydrazynę oraz NTO.
Sonda posiadała również 1,3-metrową antenę mikrofalową do przekazywania danych na Ziemię w pasmie X. Dla oszczędności zastosowano nadajnik zaprojektowany dla sondy Cassini-Huygens. Zastosowano również system komunikacji w paśmie UHF dla komunikacji z Mars Polar Landerem.
Mars Climate Orbiter był zasilany za pomocą paneli słonecznych, zapewniających średnio moc 500 W na Marsie. Rozłożone mierzyły 5,5 metra długości.
W celu uproszenia systemu komputerowego na pokładzie, satelita wyposażony był w pojedynczy komputer używający procesora IBM RAD6000, zdolny do pracy z częstotliwościami 5, 10 i 20 MHz. Dane przechowywane były w pamięci RAM o pojemności 128 MB oraz na 18 MB pamięci flash, która przeznaczona była dla bardzo ważnych danych, jak trzech kopii oprogramowania sondy.
Koszt misji wynosił w całości (Mars Climate Orbiter oraz Mars Polar Lander) 327,6 miliona USD – 193,1 miliona dolarów na opracowanie sond, 91,7 miliona dolarów na wystrzelenie oraz 42,8 miliona dolarów na koszty operacyjne.
Przebieg misji.
Mars Climate Orbiter został wystrzelony 11 grudnia 1998 roku o 18:45:51 UTC z Cape Canaveral Air Force Station na Florydzie na pokładzie rakiety Delta II. Wyniosła ona satelitę na orbitę transferową Hohmanna, osiągając prędkość 5,5 km/s względem Marsa i wysyłając satelitę w podróż o długości 669 milionów kilometrów.
Zbliżenie do Marsa.
Mars Climate Orbiter rozpoczął planowany manewr umieszczenia na orbicie 23 września 1999 roku o 09:00:46 UTC. Stracono z nim kontakt radiowy, gdy znajdował się za Marsem, o godzinie 09:04:52 UTC, 49 sekund wcześniej niż się spodziewano.
Utrata sondy.
O 9:27:00 UTC sonda miała wyjść z cienia radiowego planety. Dwa dni później NASA poinformowała o utracie misji Mars Climate Orbiter (MCO). Zamiast znaleźć się na oczekiwanej wysokości 140-150 km nad powierzchnią planety, orbiter trafił na wysokość 57 km i wkrótce kontakt z nim został stracony. Sonda uległa zniszczeniu w atmosferze Marsa.
10 listopada 1999 NASA upubliczniła raport komisji powypadkowej. Przyczyną był błąd ludzki, a konkretnie użycie różnych jednostek przy wyznaczaniu trajektorii lotu sondy. Program przetwarzający instrukcje kontroli naziemnej używał jako jednostki siły anglosaskich (amerykańskich) funtów, podczas gdy oprogramowanie sondy używało jako jednostki siły metrycznych niutonów. Pomyłka stopniowo narastała w czasie podróży, ponieważ MCO miał niesymetryczną konstrukcję. W związku z tym pęd przekazywany przez światło słoneczne zwiększył moment pędu próbnika. Dlatego też koła reakcyjne MCO były uruchamiane co najmniej 10 razy częściej, niż to było wymagane. W rezultacie po ponad dziewięciu miesiącach trajektoria lotu obniżyła się w stosunku do planowanej o 170 kilometrów. Misja miała pomóc w komunikacji z lądownikiem Mars Polar Lander, który jednak także roztrzaskał się o powierzchnię Marsa w grudniu 1999 roku.
Misję kontynuowała sonda 2001 Mars Odyssey, wystrzelona 24 października 2001 roku.

</doc>
<doc id="1036706" url="https://pl.wikipedia.org/wiki?curid=1036706" title="Krechów (rejon lwowski)">
Krechów (rejon lwowski)

Krechów (, "Krechiw") – wieś na Ukrainie, w obwodzie lwowskim, w rejonie lwowskim, 6 km na zachód od Żółkwi. 
Historia.
Wieś prawa wołoskiego, położona była w drugiej połowie XV wieku w ziemi lwowskiej województwa ruskiego. Wzmiankowany po raz pierwszy w 1456 roku, początkowy był wsią królewską w starostwie jarosławskim, potem przeszedł w ręce rodziny Stadnickich, a od XVII wieku - na dziedziczną własność rodziny Sobieskich i jednocześnie został włączony do dóbr rodziny Żółkiewskich.
W II Rzeczypospolitej miejscowość była siedzibą gminy wiejskiej Krechów.
Opis.
W wydanym w 1919 r. przewodniku po Galicji dr Orłowicz pisał: "Wieś ze starą i bardzo stylową drewnianą cerkiewką. W lesie stoi klasztor bazylianów, połączony z zakładem wychowawczym. Był on dawniej obwarowany; pozostały mury z basztami, wały, brama z kamiennym mostem. Bogaty skarbiec, a w nim wiele szat liturgicznych, krucyfiksów i mszałów z klasztoru w Suczawie. Sama cerkiew o trzech kopułach, obok wysoka dzwonnica. Dwa obrazy, podobno pędzla Altamontego. W archiwum oryginalne przywileje królów polskich i carów rosyjskich, oraz tureckie kwity na okup (m.in. złą polszczyzną pisany kwit chana Selim Gireja z r. 1672). Wiele pamiątek wysprzedano, inne zabrał rząd w 1809 r. Przebywał tu często Jan III, pozostały po nim lipy. Ikonostas z cerkwi w Ławrowie. Pod cerkwią groby zakonników. Niedaleko groty, w których mieszkali zakonnicy przed założeniem klasztoru".
Monaster Krechowski.
Na początku XVII wieku do Krechowa przybyli (prawdopodobnie z Ławry Pieczerskiej w Kijowie) dwaj prawosławni mnisi: Sylwester i Joił, którzy założyli krechowski klasztor, mieszczący się pierwotnie w lesie, na południe od dzisiejszych zabudowań klasztornych. Kilkanaście lat potem Stanisław Żółkiewski ofiarował im działkę u podnóża Pobożnej Góry, na którym około 1618 roku zaczęto wznosić klasztor, już 10 lat później został wydzielony z hierarchii cerkiewnej i obdarzony sporą niezależnością. 30 lat potem, ok. 1650 r. wzniesiono główną cerkiew Przemienienia Pańskiego.
Klasztor w swych dziejach był wielokrotnie niszczony: najpierw w 1659 r. przez Tatarów, w 1670 r. mnichów dosięgła epidemia dżumy, a 2 lata potem ponownie został najechany przez Tatarów - wówczas jednak klasztor się obronił za wstawiennictwem dwóch hetmanów kozackich: Piotra Doroszenki i Iwana Mazepy. Na początku XVIII w. klasztor hojnie obdarował car Piotr I, który w tej okolicy spotkał się z królem polskim Augustem II. W 1721 krechowscy mnisi przyjęli unię i rozpoczęli wznoszenie nowych, murowanych obiektów.
Według Słownika Geograficznego w klasztorze przechowywano oryginalne przywileje z własnoręcznymi podpisami Władysława IV, Jana Kazimierza, Michała Korybuta i Jana III, opatrzone wielkimi pieczęciami. (...) są tu także kwity na małych skrawkach pergaminu po turecku pisane, wydawane niegdyś przez wojsko nieprzyjacielskie oblężonym na znak otrzymanych w okup pieniędzy. (...) Przechowywana była także bardzo ciekawa korespondencja z hetmanem Doroszenką.
W klasztorze znajdują się dwie ikony, uznawane przez pielgrzymów za cudowne: św. Mikołaja (przywieziona tu według tradycji przez założyciela - schimnika Joiła) oraz Matki Boskiej Werchrackiej, które na początku lat 90. wróciły do krechowskiego klasztoru (w czasach ZSRR był tu dom dziecka i szkoła rolnicza).
Od kilku lat klasztor, w kształcie nieregularnego pięcioboku, jest odbudowany i otoczony murem obronnym, a w narożnikach zachowały się 3 baszty, z których jedna, północno-wschodnia - pełni obecnie funkcję dzwonnicy. Rolę głównej świątyni klasztoru pełni dziś murowana cerkiew św. Mikołaja z I połowy XVIII wieku, zbudowana na planie krzyża. Jest to świątynia obronna, o czym świadczą niewielkie okna i spora grubość murów. Wnętrze jest ubogie (co jest skutkiem kilkudziesięcioletnich rządów komunistów), ponownie wiszą tu wspomniane wyżej dwie cudowne ikony. Obok kościoła korpus klasztorny z II połowy XVIII wieku oraz XX-wieczny gmach nowicjatu. Na głównym dziedzińcu klasztoru w ostatnich latach odrestaurowano drewnianą cerkiew Przemienienia Pańskiego, obok niej pomnik Bohdana Chmielnickiego, upamiętniający jego wizytę w Krechowie w 1648.
Pałac i kościół.
W Krechowie zmarł Tadeusz Rutowski.

</doc>
<doc id="1036711" url="https://pl.wikipedia.org/wiki?curid=1036711" title="Truskawkowe studio">
Truskawkowe studio

Truskawkowe studio – polski cykliczny program telewizyjny dla młodzieży realizowany w latach 1992–1999 w Oddziale Regionalnym TVP we Wrocławiu dla 2 Programu TVP. Początkowo, w ramach letnich teleferii.
Pomysłodawcą programu, scenarzystą i reżyserem oraz autorem tekstów wszystkich piosenek był Paweł Królikowski. Kompozytorami piosenek byli Maciej Marchewka, Tomasz Łuc, Dariusz Kaliszuk.
W programie brali udział m.in. Magdalena Schejbal, Piotr Kozioł-Podlaski, Anna Mendak, Konrad Imiela, Marek Kocot, Mariusz Kiljan, Michał Mrozek, Ewelina Pawlus, Jolanta Fraszyńska, Red (właściwie Ernest Ivanda), Wacław Mikłaszewski, Małgorzata Ostrowska-Królikowska.

</doc>
<doc id="1036713" url="https://pl.wikipedia.org/wiki?curid=1036713" title="Timex 2068">
Timex 2068



</doc>
<doc id="1036714" url="https://pl.wikipedia.org/wiki?curid=1036714" title="Konklawe 1724">
Konklawe 1724

Konklawe 20 marca – 29 maja 1724 – konklawe, które wybrało Benedykta XIII na następcę Innocentego XIII.
Śmierć Innocentego XIII.
Innocenty XIII zmarł 7 marca 1724 roku. Jego pontyfikat trwał niespełna trzy lata i charakteryzował się uległością Stolicy Apostolskiej wobec europejskich mocarstw (m.in. uznał panowanie cesarza Karola VI na Sycylii). Mianował zaledwie trzech nowych kardynałów, w tym swojego brata Bernardo Marię Contiego.
Lista uczestników.
W chwili śmierci Innocentego XIII w skład Świętego Kolegium wchodziło 66 kardynałów. W konklawe wzięło udział 54 z nich, ale jeden zmarł w jego trakcie:
Ośmiu elektorów pochodziło spoza Włoch, w tym trzech Hiszpanów (Moncada, Borja i pozostający w służbie austriackiej Cienfuegos), trzech Francuzów (Rohan, Bissy i Polignac) i jeden Portugalczyk (José Pereira de la Cerda). Większość (41) została mianowana przez Klemensa XI (1700–1721), pięciu mianował Aleksander VIII (1689–1691), czterech Innocenty XII (1691–1700), dwóch Innocenty XIII (1721–1724), jednego (Orsini) Klemens X (1670–1676) i jednego (Pamphili) Innocenty XI (1676–1689).
Nieobecni.
12 kardynałów, w tym dziesięciu z nominacji Klemensa XI i po jednym z nominacji Klemensa X i Innocentego XII:
Podziały w Kolegium Kardynalskim. Kandydaci na papieża.
Święte Kolegium dzieliło się na cztery stronnictwa:
Kardynał Pereira de Lacerda był przedstawicielem Portugalii.
W porównaniu do poprzedniego konklawe doszło więc do pewnych przetasowań; wzmocnieniu uległa przede wszystkim frakcja Gorliwych m.in. przez akces do niej kardynała Giulio Alberoniego.
Za papabile uważanych było szesnastu kardynałów: Pamphili, Tanara, Spada, Boncompagni, Imperiali, Orsini, Gozzadini, Fabroni, Corradini, Paolucci, Corsini, Bussi, Sacripanti, Olivieri, Zondadari i Ruffo. Głównymi kandydatami Gorliwych byli Imperiali i Paolucci, a Albaniego – Bussi i Olivieri.
Przebieg konklawe.
Konklawe rozpoczęło się 20 marca z udziałem zaledwie 32 kardynałów. Mszę inauguracyjną celebrował kardynał Francesco del Giudice. W następnych tygodniach dotarło jeszcze 23 purpuratów. 21 marca przybyli kardynałowie Vallemani i Pico della Mirandola, 22 marca Gozzadini, Piazza i Corradini, 23 marca Spada, 25 marca Marini, 26 marca Pignatelli i Ruffo, 28 marca Bentivoglio i Orsini. Na koniec marca było zatem 43 elektorów. 2 kwietnia dotarł Barbarigo, 6 kwietnia Innico Caracciolo, 12 kwietnia Davia i Rohan, a 14 kwietnia Bissy. 15 kwietnia przybył kardynał Boncompagni, ale tego samego dnia chory dziekan Tanara opuścił konklawe na stałe (zmarł 5 maja 1724). 29 kwietnia dotarli kardynałowie Erba-Odescalchi i Borromeo, 25 kwietnia Polignac, a 30 kwietnia Cusani. Między 23 a 29 kwietnia czasowo poza konklawe przebywał kardynał Rohan. Z końcem kwietnia było zatem 52 elektorów. 14 maja dotarł kardynał Belluga, a 15 maja Borja, ustalając ostateczną liczbę wyborców nowego papieża na 54.
W pierwszych dniach obrad Gorliwi podjęli próbę wyboru na papieża kardynała Giuseppe Renato Imperiali, jednak inicjatywa ta spotkała się z ostrą reakcją kardynałów Acquavivy i Gueltieriego, tymczasowych reprezentantów Hiszpanii i Francji, którzy zaprotestowali przeciwko próbie wyboru papieża przed przybyciem oficjalnych przedstawicieli mocarstw katolickich. Ponieważ protest ten poparł kamerling Albani, inicjatywa Gorliwych skończyła się niepowodzeniem.
Następnie Gorliwi wysunęli kandydaturę Fabrizio Paolucciego, byłego sekretarza stanu. Na poprzednim konklawe Austria zawetowała jego kandydaturę, jednak tym razem cesarski ambasador, kardynał Cienfuegos był mu przychylny i wysłał do Wiednia prośbę o zgodę na jego poparcie. Jednak instrukcje, jakie otrzymał z Wiednia w dniu 25 marca, były jednoznaczne: Paolucci, a także Olivieri, Bussi, Sacripanti i Origo nie mają akceptacji cesarza, mają ją natomiast kardynałowie Pamphili, Vallemani, Spada, Piazza, Corradini, Caracciolo, Tanara, Gozzadini, Orsini, Ruffo, Colonna, Davia, Boncompagni, Pico della Mirandola i Pignatelli. W tym stanie rzeczy kandydatura ta musiała zostać wycofana.
12 kwietnia przybył na konklawe kardynał Rohan, który niemal natychmiast wszedł w sojusz z Albanim. Wysunęli oni kandydaturę jezuickiego kardynała Olivieri, kuzyna Albaniego. Inicjatywa ta skończyła się jednak totalnym fiaskiem, gdyż wyszło na jaw, że Olivieri poczynił Francuzom szereg obietnic w zamian za poparcie w wyborach, m.in. nominacje kardynalskie dla duchownych wskazanych przez króla Francji oraz poparcie dla francuskiego kandydata do tronu parmeńskiego. Gorliwi oraz przedstawiciele partii cesarskiej zarzucili Olivieriemu i Albaniemu symonię i bez trudu zebrali dostateczną ilość głosów, by zablokować wybór jezuity.
15 kwietnia ciężko chory kardynał Tanara opuścił konklawe i zmarł 5 maja 1724 w wieku 74 lat. Jego obowiązki przejął wówczas kardynał Vincenzo Orsini, arcybiskup Benewentu.
29 kwietnia do Rzymu przybył ambasador nadzwyczajny cesarza, hrabia Maximilian Ulrich Kaunitz, który natychmiast nawiązał kontakt z kardynałem Cienfuegosem. W rezultacie frakcja cesarska wysunęła kandydaturę kardynała Piazzy. W wyniku zręcznej agitacji Cienfuegosa poparcia udzielili mu Francuzi oraz część Gorliwych. 12 maja Piazza mógł liczyć już na 32 głosy i prawdopodobnie by wygrał, gdyby nie błąd taktyczny popełniony przez Cienfuegosa – w swojej kampanii na rzecz tego kandydata pominął on Annibale Albaniego. Wpływowy kamerling, urażony próbą dokonania wyboru poza jego plecami, zaczął czynić wszystko, by utrącić kandydaturę kardynała Piazzy, zarzucając mu m.in. sprzyjanie herezji jansenistycznej. Wskutek jego działań większość Gorliwych, wśród których było wielu "papabili", odmówiło poparcia Piazzy. Albani zdołał również przeciągnąć na swoją stronę hiszpańskich kardynałów Belluga Moncada i Borję, którzy przybyli dopiero 14 i 15 maja. W rezultacie Albani uzbierał aż 24 głosy przeciwko Piazzy (w tym 14 oddawanych na Orsiniego i 10 na Fabroniego), co wystarczało z nawiązką do zablokowania jego wyboru.
Udaremniwszy wybór Piazzy, Albani zaproponował kandydaturę 74-letniego dominikanina Vincenzo Marii Orsiniego, arcybiskupa Benewentu i subdziekana Świętego Kolegium. Był on powszechnie szanowanym przedstawicielem partii Gorliwych, prowadził skromne i surowe życie, mimo godności kardynalskiej w dalszym ciągu uznawał nad sobą władzę generała zakonu dominikanów. Uchodził za całkowicie apolitycznego duszpasterza, co okazało się jego główną zaletą w oczach europejskich dworów. 23 maja Orsini otrzymał już 26 głosów, a dzień później 27. Wszystkie stronnictwa poparły go, jedynie Cienfuegos początkowo się wahał, wciąż mając nadzieję na przeforsowanie Piazzy. Chcąc zyskać na czasie oświadczył, że musi uzyskać formalną zgodę cesarza, jednak stronnicy Orsiniego dali mu do zrozumienia, że kandydat ten ma już wymaganą większość i wszelka zwłoka z jego strony może doprowadzić jedynie do tego, że wybór nowego papieża odbędzie się z pominięciem frakcji cesarskiej. Ponadto kilku kardynałów przekonało go, że Orsini jest lojalnym poddanym cesarza. W tej sytuacji Cienfuegos, po kilkudniowych konsultacjach z ambasadorem Kaunitzem, zdecydował się na poparcie Orsiniego.
Wybór Benedykta XIII.
Wieczorem 28 maja kardynał Belluga Moncada poinformował Orsiniego o osiągniętym konsensusie co do jego osoby, na co ten zareagował odmową, tłumacząc, że nie jest godnym tego zaszczytu. W porannym głosowaniu 29 maja na Orsiniego padło trzydzieści głosów, o sześć mniej niż wymagana większość. Ponieważ jednak wciąż opierał się przed nominacją, nie przeprowadzono akcesu, lecz wyznaczono delegację kardynałów, złożoną z Annibale Albaniego, Tolomei i Corradiniego, celem przekonania go do akceptacji woli Świętego Kolegium. Po trzech godzinach perswazji i nacisków starzec skapitulował. W popołudniowym głosowaniu otrzymał głosy wszystkich elektorów oprócz swojego, który oddał na Paolucciego.
Przez pamięć dla błogosławionego Benedykta XI, czternastowiecznego papieża z zakonu dominikanów, Orsini przybrał imię Benedykta XIV, krótko potem jednak zmienił je na Benedykt XIII, gdyż poprzedni Benedykt XIII był antypapieżem obediencji awiniońskiej. 4 czerwca został koronowany przez protodiakona Benedetto Pamphili, a 24 września odbył uroczysty ingres do bazyliki laterańskiej.

</doc>
<doc id="1036715" url="https://pl.wikipedia.org/wiki?curid=1036715" title="Nasze jest królestwo…">
Nasze jest królestwo…

Nasze jest królestwo… – pierwszy album sosnowieckiego zespołu metalcorowego Frontside. Na płycie znajdują się wersje polsko- i anglojęzyczne wszystkich utworów, z wyjątkiem utworu „1902”, który jest tylko w języku polskim. Album zawiera ok. 42 minuty muzyki.

</doc>
<doc id="1036720" url="https://pl.wikipedia.org/wiki?curid=1036720" title="I odpuść nam nasze winy">
I odpuść nam nasze winy

I odpuść nam nasze winy – drugi album studyjny polskiego zespołu Frontside, wydany w 2002 roku przez Mystic Production. W 2004 roku do sprzedaży trafiła anglojęzyczna wersja nagrań zatytułowana "Forgive Us Our Sins". Album wydała szwedzka wytwórni muzyczna Regain Records.
Lista utworów.
Opracowano na podstawie materiału źródłowego.

</doc>
<doc id="1036722" url="https://pl.wikipedia.org/wiki?curid=1036722" title="Commodore C64">
Commodore C64



</doc>
<doc id="1036723" url="https://pl.wikipedia.org/wiki?curid=1036723" title="Strażnica Zachodnia">
Strażnica Zachodnia

Strażnica Zachodnia – dwutygodnik wydawany przez Związek Obrony Kresów Zachodnich, jedno z dwóch pism wydawanych przez ZOKZ o tym samym tytule (drugim był kwartalnik Strażnica Zachodnia).
Wywodził się z "Biuletynu ZOKZ", drukowano w nim najświeższe wiadomości z zakresu aktualnych zagadnień dotyczących stosunków polsko-niemieckich oraz bieżącej działalności ZOKZ.
Ukazywał się od marca 1927 r. w nakładzie 1000 egzemplarzy rozsyłanych według rozdzielnika. Pismo spełniało rolę informatora dla zarządów ZOKZ oraz jego członków i sympatyków. Artykuły wstępne oraz kroniki miały służyć zarządom jako materiał informacyjny do opracowania referatów na zebrania miesięczne.
Od lutego 1933 r. przekształcona w inny dwutygodnik ZOKZ – "Front Zachodni".

</doc>
<doc id="1036724" url="https://pl.wikipedia.org/wiki?curid=1036724" title="Chrystian VII">
Chrystian VII



</doc>
<doc id="1036726" url="https://pl.wikipedia.org/wiki?curid=1036726" title="Brekinia">
Brekinia



</doc>
<doc id="1036729" url="https://pl.wikipedia.org/wiki?curid=1036729" title="Kościół pod piaskiem">
Kościół pod piaskiem

Kościół pod piaskiem (duń. "Den Tilsandede Kirke") to zwyczajowa nazwa kościoła w Skagen w regionie Vendsyssel (północna Jutlandia, Dania).
Kościół pod wezwaniem św. Wawrzyńca ("Sct. Laurentii"), patrona żeglarzy, został zbudowany około roku 1375. Był wówczas największym kościołem w całym Vendsyssel. Od XVI wieku budynek zaczęła zasypywać napierająca wydma. Wierni przychodzący na msze musieli dokopywać się do drzwi. Walka z piaskiem trwała do roku 1795, gdy z rozkazu króla Chrystiana VII kościół zamknięto.
Dziś z kościoła pozostała już tylko wieża, służąca za punkt orientacyjny i widokowy.

</doc>
<doc id="1036732" url="https://pl.wikipedia.org/wiki?curid=1036732" title="Timex">
Timex



</doc>
<doc id="1036734" url="https://pl.wikipedia.org/wiki?curid=1036734" title="Flaga województwa pomorskiego">
Flaga województwa pomorskiego

Flaga województwa pomorskiego – symbol województwa pomorskiego. Flaga przedstawia czarnego gryfa pomorsko-wendyjskiego z podniesionymi skrzydłami na złotym polu flagowym. Głowa gryfa z wysuniętym językiem koloru czerwonego jest skierowana na prawo.
Flaga została ustanowiona przez sejmik w dniu 25 marca 2002 r.
W 2008 r. Zarząd Województwa Pomorskiego w celu promocji województwa pomorskiego i tym samym "zakupu lub produkcji haseł reklamowych, logotypów i gadżetów związanych z regionem i stanowiących jego identyfikację" wprowadził system identyfikacji wizualnej zawierający zmodyfikowany wzór flagi. Zarząd województwa bez zgody sejmiku województwa zatwierdził zmienione ustawienie gryfa oraz odcień flagi. Flaga ta była używana do 2010 r.
Flaga odwołuje się do XVI-wiecznego fresku z podobizną gryfa, znajdującego się w prezbiterium katedry w Gdańsku Oliwie.
Gryf z pola flagowego jest również elementem herbu Kaszub.

</doc>
<doc id="1036742" url="https://pl.wikipedia.org/wiki?curid=1036742" title="Timex 2048">
Timex 2048



</doc>
<doc id="1036743" url="https://pl.wikipedia.org/wiki?curid=1036743" title="Trylobitopodobne">
Trylobitopodobne

Trylobitopodobne (†Trilobitoidea) – wymarła gromada stawonogów trylobitokształtnych. Jej przedstawiciele żyli od kambru do wczesnego dewonu. Do gromady zaliczane są taksony wykazujące mniej homonomiczną segmentację niż trylobity. Część z nich cechuje się drugą parą odnóży zbliżoną pod względem budowy do szczękoczułków i szczególnie długim telsonem.

</doc>
<doc id="1036748" url="https://pl.wikipedia.org/wiki?curid=1036748" title="Malarze ze Skagen">
Malarze ze Skagen

Malarze ze Skagen (duń. "Skagensmalerne") – grupa artystyczna mieszkająca i tworząca pod koniec XIX wieku w Skagen (na północy Jutlandii w Danii).
Twórczość grupy to głównie realistyczne malarstwo plenerowe, charakterystyczne dla jej prac jest niuansowe oddawanie odcieni intensywnego światła.
Do grupy zaliczali się Peder Severin Krøyer, Oscar Björck, Michael Ancher, Anna Ancher, Christian Krohg i Johan Krouthén.
Wiele z prac tych artystów znalazło się w Muzeum sztuki w Skagen oraz w Muzeum Michaela i Anny Ancher tamże.

</doc>
<doc id="1036749" url="https://pl.wikipedia.org/wiki?curid=1036749" title="Michel Bréal">
Michel Bréal

Michel Jules Alfred Bréal (ur. 26 marca 1832 w Landau in der Pfalz, zm. 25 listopada 1915 w Paryżu) – lingwista francuski, twórca semantyki.
Życiorys.
Studiował w Weißenburg im Elsass, Metzu a także w Paryżu i w Ulmie. W 1857, studiował sanskryt w Berlinie razem z Franzem Boppem, którego pracę "Gramatyka porównawcza języków indoeuropejskich" później przetłumaczył. Zostaje profesorem gramatyki porównawczej w kilku uczelniach francuskich, do jego studentów należy Antoine Meillet. 
Michel Bréal jest przede wszystkim znany jako twórca semantyki, której nazwę zaproponował w dziele "Essai de sémantique" opublikowanym w 1897. Poza pracami lingwistycznymi, pozostawił także kilka dzieł o mitologii. 
Był także wynalazcą maratonu współczesnego. To właśnie on w 1894 zasugerował baronowi Pierre de Coubertin wprowadzenie tej dyscypliny na Igrzyskach Olimpijskich w 1896.

</doc>
<doc id="1036754" url="https://pl.wikipedia.org/wiki?curid=1036754" title="Anatoli Todorov">
Anatoli Todorov



</doc>
<doc id="1036756" url="https://pl.wikipedia.org/wiki?curid=1036756" title="Strażnica Zachodnia (kwartalnik)">
Strażnica Zachodnia (kwartalnik)

Strażnica Zachodnia (kwartalnik) – organ prasowy Związku Obrony Kresów Zachodnich, wydawany w latach 1922-1933.
Początkowo miesięcznik, od 1923 składany po kilka zeszytów, wreszcie od 1926 oficjalnie przekształcony w kwartalnik. 
Pismo poruszało tematykę stosunków polsko-niemieckich,ich historię i bieżące wydarzenia, miało charakter specjalistyczny, było przeznaczone raczej dla wąskiego grona naukowców i działaczy.
Nakład, podobnie jak "Strażnicy Zachodniej" (dwutygodnika) wynosił 1000 egz.
Na łamach "Strażnicy" pisali m.in. J. Borowik, M. Chmielewski, B. Chrzanowski, K. Górski, M. Hasiński, J. Karwowski, T. Katelbach, M. Korowicz, S. Kutrzeba, R. Lutman, M. Nadobnik, R. Pollak, L. Ręgorowicz, B. Srocki, S. Srokowski, H. Strasburger, T. Tyc, W. Winid, A. Wojtkowski. 
Z końcem 1933. wydawanie kwartalnika zostało wstrzymane, oficjalnie z powodu zbyt małej liczby abonentów. Jednak fakt ten był wynikiem nacisku odgórnego ówczesnych czynników rządowych zmierzających do maksymalnego wyciszenia antyrewizjonistycznej i antyniemieckiej propagandy w okresie polsko-niemieckiego zbliżenia politycznego. Było to możliwe do przeprowadzenia, gdyż ZOKZ był uzależniony finansowo od czynników rządowych.
Wydawanie czasopisma wznowiono dopiero w lipcu 1937 roku, już jako kwartalnika Polskiego Związku Zachodniego.

</doc>
<doc id="1036760" url="https://pl.wikipedia.org/wiki?curid=1036760" title="Teleskop (optyka)">
Teleskop (optyka)



</doc>
<doc id="1036762" url="https://pl.wikipedia.org/wiki?curid=1036762" title="Aga Zaryan">
Aga Zaryan

Aga Zaryan, właściwie Agnieszka Czulak z domu Skrzypek (ur. 17 stycznia 1976 w Warszawie) − polska wokalistka jazzowa. Zadebiutowała w 2002 albumem solowym pt. "My Lullaby", który uzyskał status złotej płyty. Album wokalistki zatytułowany "Remembering Nina &amp; Abbey" wydany w 2013 roku został poświęcony wokalistkom jazzowym Ninie Simone i Abbey Lincoln. 
Zaryan jest autorką muzyki do filmu "Tragedia dziewczyny ulicznej", który był prezentowany w 2007 w ramach warszawskiego Festiwalu Święto Kina Niemego.
Życiorys.
Matka nauczycielka i autorka podręczników do nauki języka angielskiego, ojciec (Paweł Skrzypek) koncertujący pianista klasyczny. Rodzina artystki brała udział w powstaniu warszawskim − babcia była łączniczką AK, dziadek Jan Zarański był pracownikiem Delegatury Rządu na Kraj, a w powstaniu walczył w zgrupowaniu Kryska. Wczesną część dzieciństwa spędziła pod Manchesterem, gdzie uczęszczała do szkoły podstawowej. Po powrocie do Polski trenowała zawodniczo grę w tenisa ziemnego, w wieku 14 lat zdobywając mistrzostwo Warszawy juniorów młodszych.
Jako nastolatka zainteresowała się muzyką i teatrem. Usłyszawszy muzykę Elli Fitzgerald i Milesa Davisa postanowiła zostać wokalistką jazzową. Uczyła się śpiewu w średniej szkole muzycznej im. Fryderyka Chopina oraz w Policealnym Studium Jazzu, gdzie uzyskała dyplom z wyróżnieniem. W ramach otrzymanego stypendium uczestniczyła w warsztatach jazzowych w Stanford oraz Jazz Camp West w Stanach Zjednoczonych, gdzie doskonaliła swoje umiejętności wokalne.
Działalność artystyczna.
W 2002 zadebiutowała albumem "My Lullaby" nagranym z grupą, w skład której weszli Tomasz Szukalski, Darek Oleszkiewicz, Michał Tokaj i Łukasz Żyta. Znajdujący się na płycie wybór standardów zaśpiewanych z towarzyszeniem kwartetu jazzowego w oryginalnej interpretacji przyniósł jej zainteresowanie środowiska muzycznego. W kolejnych latach występowała w licznych klubach i na festiwalach w Polsce, Wielkiej Brytanii, Stanach Zjednoczonych, Izraelu, Czechach, Szwecji, Francji, Czarnogórze, Bułgarii, Turcji, Portugalii, Rosji i Islandii.
W 2006 Zaryan wystąpiła w Warszawie na JVC Jazz Festiwal, otwierając swoim występem koncert Branforda Marsalisa. Również w 2006 odbyła się premiera albumu "Picking Up the Pieces" z udziałem takich muzyków jak: Larry Koonse (gitara), Munyungo Jackson (perkusja), Nolan Shaheed (kornet) i Darek Oleszkiewicz (kontrabas). Cieszące się popularnością w Polsce wydawnictwo uzyskało status dwukrotnej platynowej płyty. Na początku 2007 roku dała szereg koncertów w Stanach Zjednoczonych, na których artystka wystąpiła ze składem muzyków uczestniczących w nagraniu płyty. Zaśpiewała między innymi w Joe's Pub w Nowym Jorku oraz Blues Alley w Waszyngtonie.
Latem 2007 nagrała pierwszy polskojęzyczny album pt. "Umiera piękno". Podczas sesji towarzyszyło jej trio jazzowe wsparte przez siedemnastoosobową sekcję smyczkową oraz harfę i obój. Album zawiera dziewięć utworów, których teksty to wiersze poetów okresu wojennego, do których muzykę skomponował Michał Tokaj, będący również autorem aranżacji. Wiersze, wybrane przez wokalistkę opowiadają o życiu w Warszawie podczas powstania w 1944 roku. 4 sierpnia w parku Wolności na dziedzińcu Muzeum Powstania Warszawskiego odbył się koncert, podczas którego Zaryan zaśpiewała piosenki z albumu "Umiera piękno". Towarzyszył jej cały zespół biorący udział w nagraniu płyty. Koncert transmitowany był przez Polskie Radio i telewizję. Po premierze płyty odbył się szereg koncertów w salach w Polsce i w Europie. W roku 2008 płyta "Umiera piękno" została uhonorowana Fryderykiem w kategorii "Album Roku - Piosenka Poetycka".
W 2008 ukazał się koncertowy album "Live at Palladium". Na wydawnictwo w formie CD i DVD został opublikowany koncertu Agi Zaryan zarejestrowany w 2008 roku w warszawskim klubie Palladium. W koncercie wzięli udział muzycy z Los Angeles, na gitarze Larry Koonse, na kontrabasie Darek Oleszkiewicz i na instrumentach perkusyjnych Munyungo Jackson. Na repertuar złożyły się głównie utwory z płyt "Picking Up the Pieces" i "My Lullaby" – część w nowej aranżacji. Album był sukcesem komercyjnym i otrzymał status potrójnej platyny.
Inne informacje.
Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.

</doc>
<doc id="1036773" url="https://pl.wikipedia.org/wiki?curid=1036773" title="Rudolf Broch">
Rudolf Broch

Rudolf Broch (ur. 25 marca 1871 w Prossnitz, zm. 23 września 1942 w Wiedniu) – oficer armii Austro-Węgierskiej, twórca zespołu zachodniogalicyjskich cmentarzy wojennych.
Życiorys.
Pochodził z żydowskiej rodziny. Był synem kupca Adolfa i Pauliny z d. Halberstadt. Po ukończeniu gimnazjum, od 1865 roku studiował na Wydziale Architektury Wyższej Szkoły Technicznej w Wiedniu a jako wolny słuchacz uczestniczył w zajęciach Wiedeńskiej Akademii Sztuk Pięknych.
Służbę wojskową rozpoczął jako jednoroczny ochotnik w roku 1890. W latach 1890-1893 kolejno awansował od stopnia tytularnego kaprala do stopnia podporucznika. W latach 1891-1901 odbył służbę kompanijną w Wadowicach, Krakowie, Nowym Sączu i Tarnowie. W następnych latach służył m.in. w pułkach obrony krajowej (LIR – Landwehr-Infanterie-Regiment): Nr 32 w Nowym Sączu i Nr 14 w Brnie. W 1906 roku uczęszczał do szkoły oficerskiej korpusu w Wiedniu. 30 października 1908 roku zmienił wyznanie na rzymskokatolickie, przyjmując na chrzcie w kościele garnizonowym w Brnie imiona Rudolf Eduard Maria. 1 listopada 1908 roku awansował na stopień kapitana i został dowódcą kompanii w Čáslavi. W 1909 roku został przydzielony do dowództwa obrony krajowej w Krakowie – Krakowskiej Komendantury Wojskowej w charakterze oficera koncepcyjnego.
W listopadzie 1915 roku, po utworzeniu Oddziału Grobów Wojennych C. i K. Komendantury Wojskowej w Krakowie został jego komendantem. 1 listopada 1916 roku awansował do stopnia majora. Po zakończeniu I wojny światowej osiedlił się w Wiedniu gdzie mieszkał do śmierci. Był wielokrotnie odznaczany orderami wojennymi i wojskowymi. Między innymi 15 lipca 1916 roku został udekorowany brązowym orderem zasługi ze wstęgą wojskowego krzyża zasługi, 19 maja 1917 roku otrzymał oficerską odznakę 3 stopnia.
W 1918 roku, wspólnie z Hansem Hauptmannem, wydał przewodnik i album: Westgalizische Heldengraeber aus den Jahren des Weltkrieges 1914-1915, Wien: 1918; reprint: Zachodniogalicyjskie groby bohaterów z lat wojny światowej 1914-1915, przekład filologiczny Henryk Sznytka, opracowanie, wstęp i przypisy Jerzy Drogomir, Tarnów: Muzeum Okręgowe w Tarnowie 1996, .
Był współzałożycielem i pierwszym (od 1919 roku) wiceprezydentem Austriackiego Czarnego Krzyża – organizacji mającej w swoich celach opiekę nad grobami wojennymi. Polskimi odpowiednikami tej organizacji były, działające przed II wojną światową: Towarzystwo Opieki nad Grobami Bohaterów i Towarzystwo „Polski Żałobny Krzyż”.
6 lutego 1920 roku ponownie zmienił wyznanie – tym razem na starokatolickie i zawarł związek małżeński w kościele św. Salvatora w Wiedniu z Emmą Marią Nigrin (1883-1964). W 1920 roku awansował do stopnia podpułkownika a 1 stycznia 1921 roku został przeniesiony do rezerwy. W listopadzie tego roku otrzymał stopień pułkownika rezerwy. Za zasługi dla Republiki Austriackiej, 7 września 1933 roku, został udekorowany Złotym Honorowym Orderem.
Po aneksji Austrii przez hitlerowskie Niemcy jako Żyd, był prześladowany przez narodowych socjalistów. W roku 1939, musiał wpłacić kontrybucję od posiadanego majątku w wysokości 14.250 marek. Zmuszony do trzykrotnej zmiany mieszkania (w latach 1939-1942) zamieszkał w dzielnicy żydowskiej Wiednia gdzie w 1942 roku popełnił samobójstwo.
Rudolf Broch był doskonałym organizatorem. Dzięki swoim zdolnościom potrafił w krótkim czasie powołać do życia jedno z najlepiej działających przedsiębiorstw na terenie Monarchii Austro-Węgierskiej – Kriegsgraberabteilung des k. und k. Militarkommandos Krakau – KGA. Od 1915 r. do 1918 r. oddział zbudował 365 cmentarzy dla 60 829 żołnierzy, zużywając wielką ilość materiałów budowlanych. Rudolf Broch wniósł do Oddziału Grobownictwa Wojennego wrażliwość na sprawy sztuki i znajomość budownictwa.

</doc>
<doc id="1036775" url="https://pl.wikipedia.org/wiki?curid=1036775" title="Pandebu">
Pandebu



</doc>
<doc id="1036776" url="https://pl.wikipedia.org/wiki?curid=1036776" title="I liga brazylijska w piłce nożnej (2002)">
I liga brazylijska w piłce nożnej (2002)

Brazylia 2002
Mistrzem Brazylii został klub Santos FC, natomiast wicemistrzem Brazylii – klub Corinthians Paulista.
Do Copa Libertadores w roku 2003 zakwalifikowały się następujące kluby:
Do Copa Sudamericana w roku 2003 zakwalifikowały się następujące kluby:
Cztery ostatnie w tabeli kluby spadły do drugiej ligi (Campeonato Brasileiro Série B):
Na miejsce spadkowiczów awansowały dwa najlepsze kluby drugiej ligi:
Pierwsza liga zmniejszona została z 26 do 24 klubów.
Campeonato Brasileiro Série A – sezon 2002.
Finał.
Mistrzem Brazylii w roku 2002 został klub Santos FC, natomiast wicemistrzem Brazylii – klub Corinthians Paulista. Jako finaliści Corinthians Paulista i Santos FC zakwalifikowali się do Copa Libertadores 2003. Ponieważ Corinthians miał już zapewniony udział w tym turnieju (jako zdobywca Copa do Brasil), dodatkowe miejsce otrzymał trzeci klub mistrzostw Brazylii w tym sezonie – Grêmio Porto Alegre (czyli ten z dwóch półfinalistów, który był wyżej w ligowej tabeli). Czwartym klubem brazylijskim był Paysandu SC.

</doc>
<doc id="1036780" url="https://pl.wikipedia.org/wiki?curid=1036780" title="Megamasso">
Megamasso

 – japoński zespół spod nurtu visual kei. Został utworzony przez byłego gitarzystę Ayabie, Ryōhei. Razem z Inzargi (wokal), Yuuta (perkusja) oraz Gou (bass) stworzyli zespół (wytwórnia: "NXSIE Records").
Pierwszy mini-album, "Namida Neko", został wydany 6 grudnia. Ich pierwszy występ na żywo miał miejsce w Shibuya O-East 16 grudnia, gdzie zagrali nieopublikowane utwory, które później zostały włączone do drugiego mini-albumu – "Kai no Me Tou no Zokuryou". Koncert również był filmowany; "Mega-star Tokyo" został wydany 21 lutego.
Megamasso 21 marca wydał swój pierwszy album, "Yuki Shitatari Hoshi", natomiast ich pierwszy singel, "Hoshi Furi Machi Nite", został wydany 6 czerwca. Wkrótce potem Yuuta zdecydował się opuścić zespół, ponieważ nie podobał mu się ich muzyczny styl.
"lunch box M4", kompilacja DVD zawierająca wszystkie dotychczas opublikowane PV, została wydana 18 lipca.

</doc>
<doc id="1036787" url="https://pl.wikipedia.org/wiki?curid=1036787" title="Nieprzenikniony Las Bwindi">
Nieprzenikniony Las Bwindi

Nieprzenikniony Las Bwindi – obszar wilgotnych lasów równikowych w południowo-zachodniej Ugandzie w górach na obrzeżach Wielkich Rowów Afrykańskich, rozpościerający się na wysokości 1160 do 2607 m n.p.m. Większa część obszaru lasu od 1991 roku objęta jest ochroną w ramach Parku Narodowego Bwindi ("Bwindi Impenetrable National Park") o powierzchni 331 km². 
Nieprzenikniony Las Bwindi jest jednym z najbogatszych ekosystemów w Afryce – zamieszkuje go blisko 120 gatunków ssaków, 346 gatunków ptaków, 202 gatunki motyli dziennych, 163 gatunki drzew, 100 gatunków paproci, 27 gatunków płazów, w tym wiele gatunków zagrożonych (spotyka się tu m.in. goryle górskie).
W 1994 roku park wpisano na listę światowego dziedzictwa UNESCO.

</doc>
<doc id="1036788" url="https://pl.wikipedia.org/wiki?curid=1036788" title="Bwindi Impenetrable Forest">
Bwindi Impenetrable Forest



</doc>
<doc id="1036789" url="https://pl.wikipedia.org/wiki?curid=1036789" title="Park Narodowy Nieprzeniknionego Lasu Bwindi">
Park Narodowy Nieprzeniknionego Lasu Bwindi



</doc>
<doc id="1036790" url="https://pl.wikipedia.org/wiki?curid=1036790" title="Bwindi Impenetrable National Park">
Bwindi Impenetrable National Park



</doc>
<doc id="1036791" url="https://pl.wikipedia.org/wiki?curid=1036791" title="Bwindi">
Bwindi



</doc>
<doc id="1036792" url="https://pl.wikipedia.org/wiki?curid=1036792" title="Park Narodowy Bwindi">
Park Narodowy Bwindi



</doc>
<doc id="1036793" url="https://pl.wikipedia.org/wiki?curid=1036793" title="Park Narodowy Bwindi Impenetrable">
Park Narodowy Bwindi Impenetrable



</doc>
<doc id="1036794" url="https://pl.wikipedia.org/wiki?curid=1036794" title="Park Narodowy Nieprzenikniony Las Bwindi">
Park Narodowy Nieprzenikniony Las Bwindi



</doc>
<doc id="1036795" url="https://pl.wikipedia.org/wiki?curid=1036795" title="Fiodor Komissarżewski">
Fiodor Komissarżewski

Fiodor Fiodorowicz Komissarżewski (ros. Фёдор Фёдорович Комиссаржевский ur. 23 maja 1882 w Wenecji, zm. 17 kwietnia 1954 w Darien) - znany na zachodzie jako Theodore Komisarjevsky, rosyjski reżyser teatralny. Brat rosyjskiej aktorki Wiery Komissarżewskiej.
W latach 1910-18 prowadził studio teatralne w Moskwie, po rewolucji październikowej wyemigrował z Rosji, wprowadził na sceny amerykańskie i europejskie rosyjskie XIX-wieczne sztuki teatralne.

</doc>
<doc id="1036797" url="https://pl.wikipedia.org/wiki?curid=1036797" title="Rachael Harris">
Rachael Harris

Rachael Elaine Harris (ur. 12 stycznia 1968 w Worthington w stanie Ohio, USA) – amerykańska aktorka filmowa.

</doc>
<doc id="1036798" url="https://pl.wikipedia.org/wiki?curid=1036798" title="Niutou Farong">
Niutou Farong

Niutou Farong (chiń. 牛頭法融, pinyin "Niútóu Fǎróng"; kor. 우두법융 "Udu Pŏpyung"; jap. "Gozu Hōyū"; wiet. "Ngưu Đầu Pháp Dung"; ur. 594, zm. 657) – chiński mistrz chan, twórca pierwszego rozłamu w szkole chan, znany także jako Niutou Huiyong.
Życiorys.
Pochodził z rodziny Wei, uczonych z miasta Yanling w Yunzhou, obecnie Zhenjiang w prow. Jiangsu. Już w wieku 19 lat był niezwykle oczytany w klasyce konfucjańskiej i w historiach dynastii. Wkrótce sięgnął po literaturę buddyjską. Zainteresowały go zwłaszcza teksty Mahāprajñāpāramitā Sūtra i doszedł do zrozumienia pustki (skt śūnyatā). Od tego momentu wybrał drogę buddyjską.
Rozpoczął studiowanie nauk szkoły sanlun (szkoła trzech traktatów) (madhjamika) u mistrza Gui na górze Mao. Później studiował nauki szkoły tiantai w Fenglu i został mnichem.
Następnie udał się na górę Niutou i żył samotnie w jaskini obok klasztoru Yuxi. W biografii napisano, iż osiągnął taką świętość, że wszystkie rodzaje ptaków gromadziły się w jego pustelni i przynosiły mu kwiaty w dziobach.
W połowie okresu "zhenguan" (627–649) dynastii Tang, Czwarty Patriarcha Daoxin obserwował górę Niutou z pewnej odległości i po różnych znakach domyślił się, że musi tam przebywać jakiś wybitny buddysta. Wszedł więc na górę aby go odszukać. Gdy dotarł do świątyni, spytał jakiegoś mnicha, czy przebywa tu jakiś człowiek Dao. Mnich odpowiedział, że wszyscy, którzy zostali mnichami są ludźmi Dao. Patriarcha kontynuował "Ale który z nich jest "człowiekiem" Dao"? Mnich nie potrafił nic powiedzieć. Na to odezwał się inny mnich "Dziesięć li stąd, daleko w górach mieszka człowiek zwany Leniwym Rongiem. On nigdy nie wstaje i nie składa rąk, aby powitać zbliżających się ludzi. Czy to nie jest człowiek Dao"? Patriarcha natychmiast udał się we wskazanym kierunku. Po jakimś czasie zobaczył siedzącego Faronga, spokojnego i opanowanego, nie zwracającego uwagi na odwiedzającego.
Po tej rozmowie Farong został uczniem Daoxina, który doprowadził go do oświecenia.
W jakiś czas później Farong założył swoją własną szkołę chan niutou (szkoła Wolej Głowy), stając się pierwszym niezależnym nauczycielem chan w tych czasach.
W 656 r. Niutou został zaproszony do poprowadzenia klasztoru Jianchu. Gdy nie udało mu się tego uniknąć, przekazał Dharmę swojemu uczniowi Zhiyanowi i udał się do przekazanego mu klasztoru, gdzie został opatem.
Zmarł 23 dnia 1 miesiąca 657 r. W ceremonii pogrzebowej na górze Jilong wzięło udział ponad 1000 ludzi, co wskazuje na wielki szacunek jakim się cieszył w społeczeństwie.
Nauki.
Skłaniał się raczej ku dawnemu ortodoksyjnemu chanowi. Szczególnym szacunkiem darzył Sutrę Mahapradżniaparamity, co wskazuje na jego głębokie zrozumienie pustki. Był pod silnym wpływem filozofii Nagardżuny, na co zapewne wpłynęły jego studia buddyjskie w szkole sanlun.
Oświecenie według niego oznaczało stanie się dokonanym przez kontemplację pustki. To była jego główna nauka. Wskazuje to jednocześnie na to, że nie osiągnął on najgłębszego zrozumienia chanu.
Jego szkoła zaniknęła po 8 pokoleniach mistrzów.
Uważa się, że jego nauki wprowadził do Japonii Dengyō Daishi.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1036799" url="https://pl.wikipedia.org/wiki?curid=1036799" title="Lucy Gordon">
Lucy Gordon

Lucy Gordon (ur. 22 maja 1980 w Oksfordzie, zm. 20 maja 2009 w Paryżu) – brytyjska aktorka.
20 maja 2009 została znaleziona martwa w swoim paryskim mieszkaniu. Popełniła samobójstwo przez powieszenie.

</doc>
<doc id="1036801" url="https://pl.wikipedia.org/wiki?curid=1036801" title="Ginnifer Goodwin">
Ginnifer Goodwin

Ginnifer Michelle Goodwin (ur. 22 maja 1978 w Memphis w stanie Tennessee, USA) – amerykańska aktorka.

</doc>
<doc id="1036803" url="https://pl.wikipedia.org/wiki?curid=1036803" title="Elizabeth Banks">
Elizabeth Banks

Elizabeth Banks, właśc. Elizabeth Irene Mitchell (ur. 10 lutego 1974 w Pittsfield w stanie Massachusetts) – amerykańska aktorka filmowa.
Zasiadała w jury konkursu głównego na 72. MFF w Wenecji (2015).
Życie prywatne.
Jej mężem jest Max Handelman, para ma dwoje dzieci: Magnusa i Felixa.

</doc>
<doc id="1036807" url="https://pl.wikipedia.org/wiki?curid=1036807" title="Droga wojewódzka nr 985">
Droga wojewódzka nr 985

Droga wojewódzka nr 985 (DW985) – droga wojewódzka w podkarpackim o długości 70 km łącząca Tarnobrzeg, Mielec i Dębicę.
Historia.
W czasach II Rzeczypospolitej droga zgodnie z załącznikiem „Wykaz dróg państwowych” do ustawy z dnia 10 grudnia 1920 r. o budowie i utrzymaniu dróg publicznych w Rzeczypospolitej Polskiej była częścią drogi Ożarów – Sandomierz – Dębica będącej wtedy odnogą drogi Syców – Uściług. Uchwałą Rady Ministrów nr 192 z dnia 2 grudnia 1985 roku w dniu 14 lutego 1986 roku droga została zaliczona do kategorii dróg krajowych o numerze 985. 1 stycznia 1999 roku droga zgodnie z rozporządzeniem Rady Ministrów z dnia 15 grudnia 1998 r. w sprawie ustalenia wykazu dróg krajowych i wojewódzkich została zaliczona do kategorii dróg wojewódzkich.
Obwodnica Mielca.
Od 5 października 2015 roku w wyniku zakończenia budowy obwodnicy Mielca zmienił się przebieg drogi wojewódzkiej, ponieważ obwodnica Mielca stała się częścią drogi wojewódzkiej nr 985, a 17 km dawnej części drogi wojewódzkiej od ronda na osiedlu Rzochów w Mielcu do węzła w Tuszowie Narodowym z mocy ustawy o drogach publicznych Podkarpacki Zarząd Dróg Wojewódzkich przekazał do Starostwa Powiatowego tym samym stając się drogą powiatową.

</doc>
<doc id="1036808" url="https://pl.wikipedia.org/wiki?curid=1036808" title="Crystal Carson">
Crystal Carson

Crystal Rudloff (ur. 24 czerwca 1967 w Spaulding w stanie Nebraska, USA), amerykańska aktorka.

</doc>
<doc id="1036811" url="https://pl.wikipedia.org/wiki?curid=1036811" title="Simental">
Simental

Simental, Simmental, bydło simentalskie – szwajcarska rasa bydła typu mięsno-mlecznego, wyhodowana w średniowieczu w dolinach rzek Simme i Saane z bydła miejscowego. Charakteryzuje się umaszczeniem biało-kremowym lub czerwono-białym, głowa umaszczona na biało. Wysokość w kłębie ok. 145 cm, krowy ważą od 650-800 kg, buhaje od 900-1100 kg. Krowa rasy simentalskiej daje rocznie ponad 3500 kg mleka w tym do 4% tłuszczu. Rasa ta rozpowszechniona jest w całej Europie. Simentale hodowlane są w południowo-wschodniej Polsce od 150 lat. Obok rasy holsztyno-fryzyjskiej (HF) simentale są drugą najliczniejszą i najpopularniejszą rasą bydła na świecie. Liczebność tego pogłowia na świecie ocenia się obecnie (2007) na 42 mln sztuk. W Polsce hodowla tej rasy odbywa się głównie w woj. podkarpackim a liczebność tego stada wynosi ok. 45 tys. sztuk, z czego 3778 sztuk objętych jest kontrolą użytkowości. 
Rasa ta cechuje się duża odpornością na choroby w tym na mastitis. Wyróżniają się również długowiecznością. Wydajność produkcyjna tego gatunku wynosi 15 lat, w tym czasie możliwe jest uzyskanie ponad 52 tys. kg mleka od jednej sztuki, przy w miarę stabilnej laktacji przez cały okres hodowli. Pełną efektywność przy produkcji mleka uzyskuje się do dziewiątej laktacji i nie spada ona poniżej 4500 kg/rok. Krowy rekordzistki, np. Bella ze stada należącego do Zakładu Doświadczalnego Instytutu Zootechniki w Odrzechowej, uznana została w roku 2006 za superchampiona. Z krowy tej uzyskano 7393 kg mleka o zawartości 3,52% tłuszczu i 3,56% białka. Rasa ta używana jest również do ulepszania poprzez krzyżowanie bydła miejscowego.
W Polsce Krajowa Wystawa Bydła Simentalskiego organizowana jest co roku w każdą ostatnią niedzielę sierpnia w Rudawce Rymanowskiej. Organizatorem imprezy jest Zakład Doświadczalny Instytutu Zootechniki w Odrzechowej koło Bukowska.
Wizerunek krowy simentalskiej (o nienaturalnym, fioletowym kolorze) widnieje w logo czekolad Milka.

</doc>
<doc id="1036813" url="https://pl.wikipedia.org/wiki?curid=1036813" title="Baníkov">
Baníkov



</doc>
<doc id="1036814" url="https://pl.wikipedia.org/wiki?curid=1036814" title="Miniatura (informatyka)">
Miniatura (informatyka)

Miniatura (ang. "thumbnail") – niewielka ilustracja reprezentująca oryginał (który zazwyczaj ma znacznie większe od miniatury rozmiary). Jest wiele programów komputerowych (przeglądarki grafiki, jak np. IrfanView bądź programy do tworzenia albumów elektronicznych, jak np. Adobe Photoshop Album czy Paint Shop Photo Album), które generują miniatury ilustracji znajdujących się na dysku komputera i pozwalają użytkownikowi szybko zorientować się w zawartości katalogu, nie wymagając czasochłonnego wczytywania pełnych grafik – dopiero kliknięcie miniatury pozwala wyświetlić oryginalną grafikę.
W internecie istnieją strony hostujące zdjęcia, automatycznie generujące miniatury.

</doc>
<doc id="1036817" url="https://pl.wikipedia.org/wiki?curid=1036817" title="Bazylika Czterech Koronatów">
Bazylika Czterech Koronatów

Bazylika Czterech Koronowanych Świętych (wł. "Basilica dei Santi Quattro Coronati") – kościół tytularny w Rzymie.
Świątynia ta jest kościołem rektoralnym parafii Najświętszego Zbawiciela, św. Jana Chrzciciela i św. Jana Ewangelisty na Lateranie oraz kościołem tytularnym, mającym również rangę bazyliki mniejszej. Jest też kościołem stacyjnym z czwartego poniedziałku Wielkiego Postu.
Lokalizacja.
Bazylika znajduje się w XIX. Rione Rzymu – Celio przy "Piazza dei Santi Quattro Coronati" 20. Położona pomiędzy Koloseum a bazyliką św. Jana na Lateranie.
Patroni.
Bazylika upamiętnia czterech żołnierzy i pięciu rzeźbiarzy, którzy nie chcieli wyrzec się religii chrześcijańskiej i odmówili złożenia ofiary bogu sztuki lekarskiej Asklepiosowi. Z tego powodu zostali skazani na śmierć przez cesarza Dioklecjana.
Śmierć męczenników przedstawiona została na XVII-wiecznym fresku znajdującym się w apsydzie kościoła.
Historia.
Pierwszy kościół zbudowany został w IV lub V wieku. Pierwszą renowację przeprowadził papież Leon IV w IX wieku. Zniszczony podczas najazdu normańskiego w XI wieku został odbudowany przez papieża Paschalisa II na początku XII wieku – konsekrowany 20 stycznia 1116. Odbudowany kościół był mniejszy od poprzednika – m.in. pierwsze cztery przęsła dawnej bazyliki przekształcono w dziedziniec, a nawy boczne zabudowano i przekształcono w pomieszczenia mieszkalne klasztoru i pałacu kardynała W XIII wieku pałac kardynała został przekształcony w twierdzę, również bazylika została ufortyfikowana. W latach 1912-1914 bazylika została odnowiona, prace nadzorował Antonio Muñoz.
Architektura i sztuka.
Przed bazyliką znajdują się dwa dziedzińce: pierwszy, będący atrium bazyliki z czasów Leona IV i drugi, powstały podczas odbudowy bazyliki za Paschalisa II w miejscu końca nawy.
Bazylika jest trzynawowa, z transeptem i apsydą. Apsyda jest nieproporcjonalnie duża w stosunku do pozostałej części kościoła, wiąże się to z faktem, że bazylika została odbudowana mniejsza od wcześniejszej budowli, natomiast sama apsyda pochodzi ze starego kościoła. U góry, wzdłuż naw bocznych ciągną się matronea (galerie dla kobiet). Posadzka cosmatesca została wykonana przez mistrza Pawła w 1084 roku.
Konchę apsydy zdobi fresk "Chwały nieba", na którym Trója Święta jest adorowana przez Matkę Bożą, św. Jana Chrzciciela oraz licznych aniołów i świętych. Poniżej freski w dwóch rejestrach (siedem paneli na dole i cztery u góry) przedstawiają sceny z legendy o męczeństwie Czterech Koronowanych Męczenników. Malowidła w apsydzie wykonał w 1630 roku Giovanni da San Giovanni.
Jeden z ołtarzy bocznych poświęcony jest św. Sebastianowi, przechowywana jest tutaj relikwia jego głowy. W ołtarzu znajduje się obraz autorstwa Giovanniego Baglione, przedstawiający święte Irenę i Lucynę opatrujące rany św. Sebastiana.
Kardynałowie prezbiterzy.
Bazylika Czterech Koronatów jest jednym z kościołów tytularnych nadawanych kardynałom-prezbiterom ("Titulus Sanctorum Quattuor Coronatorum").
Pierwszym znanym kardynałem kościoła "Ss. IV Coronati" był Fortunat, który sygnował dokumenty synodu rzymskiego w 595 roku. Udokumentowana, pełna lista jego następców jest znana dopiero od pontyfikatu Grzegorza VII (1073-85):

</doc>
<doc id="1036819" url="https://pl.wikipedia.org/wiki?curid=1036819" title="Singles Remixed">
Singles Remixed

Single Remix Tracks – kompilacja remiksów największych hitów Destiny’s Child. Album został wydany tylko w Japonii przez Sony Music Japan 11 listopada 2000 roku.

</doc>
<doc id="1036820" url="https://pl.wikipedia.org/wiki?curid=1036820" title="Strzelba samopowtarzalna">
Strzelba samopowtarzalna



</doc>
<doc id="1036821" url="https://pl.wikipedia.org/wiki?curid=1036821" title="Góry Ognia">
Góry Ognia



</doc>
<doc id="1036823" url="https://pl.wikipedia.org/wiki?curid=1036823" title="Stabilizator napięcia">
Stabilizator napięcia



</doc>
<doc id="1036825" url="https://pl.wikipedia.org/wiki?curid=1036825" title="Wibracje">
Wibracje

Wibracje (łac. "vibratio" – „drganie”) – drgania, zwłaszcza te o małej amplitudzie i niskiej częstotliwości kilkunastu-kilkudziesięciu herców.
Z biologicznego punktu widzenia wibracje są bodźcami fizycznymi przenoszącymi się bezpośrednio z ośrodka drgającego, na poszczególne tkanki ciała człowieka lub na cały organizm, z pominięciem środowiska powietrznego. Towarzyszący wibracji dźwięk powstaje na skutek przekazywania części energii drgających cząstek materiału poprzez powietrze do narządu słuchu człowieka.
Wibracje mogą być szkodliwe dla zdrowia, niekiedy jednak stosuje się urządzenia specjalnie wzbudzające wibracje w celu dyskretnej sygnalizacji (np. telefony komórkowe) lub zwrócenia uwagi na sytuację awaryjną (np. sterownice statków powietrznych, fotele maszynistów).

</doc>
<doc id="1036829" url="https://pl.wikipedia.org/wiki?curid=1036829" title="Zasilacz symetryczny">
Zasilacz symetryczny

Zasilacz dający dwa napięcia o przeciwnym znaku, ale o równej wartości bezwzględnej, tzw. symetryczne względem zera.
Przykład napięć symetrycznych.
 +12V | 0V | -12V
Zastosowanie.
Zasilacze symetryczne najczęściej stosowane są do zasilania wzmacniaczy mocy audio, wymagających zarówno napięcia dodatniego jak i ujemnego do wzmocnienia sinusoidalnego sygnału ze źródła.

</doc>
<doc id="1036832" url="https://pl.wikipedia.org/wiki?curid=1036832" title="DW985">
DW985



</doc>
<doc id="1036834" url="https://pl.wikipedia.org/wiki?curid=1036834" title="Andrzej II (wielki książę włodzimierski)">
Andrzej II (wielki książę włodzimierski)

Andrzej Jarosławowicz (zm. 1264) – trzeci syn wielkiego księcia Jarosława Wsiełowodowicza, książę suzdalski, w latach 1249-1252 wielki książę włodzimierski.
Życiorys.
W 1247 r., po śmierci ojca, Andrzej z bratem Aleksandrem Newskim pojechał do Ordy Wołżańskiej, a stamtąd do Mongolii, do Wielkiego Chana. Po dwóch latach wrócił stamtąd z jarłykiem na Wielkie Księstwo Włodzimierskie, chociaż nie był starszym bratem. W 1250 r. Andrzej ożenił się z córką Daniela Halickiego i nawiązał z nim kontakty. W 1252 r. Aleksander pojechał nad Don do Sartaka, syna Batu-chana stojącego na czele ordy, ze skargą na Andrzeja, że ten niezgodnie ze starszeństwem otrzymał tron wielkoksiążęcy i że nie płacił danin w pełnym wymiarze. Na skutek tej skargi Aleksander otrzymał jarłyk na panowanie, a przeciwko Andrzejowi ruszyły oddziały tatarskie. Dowiedziawszy się o tatarskiej inwazji, Andrzej zakrzyczał: «Po cóż nam między sobą walczyć i sprowadzać Tatarów; Lepiej biec w ziemie cudze niż przyjaźnić się z Tatarami i im służyć!». Tatarzy doścignęli go pod Peresławiem Zaleskim, rozbili i zmusili do ucieczki do Nowogrodu Wielkiego i dalej do Szwecji. W 1256 r. A. powrócił do ojczyzny i z miłością został przyjęty przez Aleksandra, który rehabilitował go przed Chanem i dał w udział Gorodziec oraz Niżny Nowogród, a potem Suzdal. Zachowały się przekazy o tym, że Andrzej po śmierci Aleksandra (zm. 1263) znów walczył o wielkie księstwo, ale Chan wolał kolejnego brata, Jarosława.
Andrzej był przodkiem książąt suzdalskich, a później niżnonowogrodzkich. Z nich Dymitr Suzdalski w 1359-1362 był wielkim księciem włodzimierskim. Od XV wieku książęta suzdalsko-niżnonowogrodzcy nosili nazwisko Szujscy; z nich wywodził się car Wasyl IV Szujski (1606-1610).

</doc>
<doc id="1036835" url="https://pl.wikipedia.org/wiki?curid=1036835" title="DW190">
DW190



</doc>
<doc id="1036836" url="https://pl.wikipedia.org/wiki?curid=1036836" title="DW194">
DW194



</doc>
<doc id="1036837" url="https://pl.wikipedia.org/wiki?curid=1036837" title="DW197">
DW197



</doc>
<doc id="1036838" url="https://pl.wikipedia.org/wiki?curid=1036838" title="DW241">
DW241



</doc>
<doc id="1036839" url="https://pl.wikipedia.org/wiki?curid=1036839" title="DW287">
DW287



</doc>
<doc id="1036840" url="https://pl.wikipedia.org/wiki?curid=1036840" title="DW290">
DW290



</doc>
<doc id="1036841" url="https://pl.wikipedia.org/wiki?curid=1036841" title="Włoscy arcymistrzowie szachowi">
Włoscy arcymistrzowie szachowi

Lista włoskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Włoch reprezentowali tylko w pewnym okresie swojego życia.

</doc>
<doc id="1036845" url="https://pl.wikipedia.org/wiki?curid=1036845" title="Numericable">
Numericable

Numericable – główny francuski operator telewizji kablowej, oferujący obecnie pełny zestaw "triple play" jak i telefonię komórkową. Powstał z połączenia się kilku przedsiębiorstw kablowych, m.in. Noos, NC Numéricable i France Télécom Câble.
Oferta telewizyjna.
Oferta jest obecnie strukturalnie podobna do oferty Cyfry+ w Polsce i składa się z pakietów i opcji długoterminowych.
Struktura zmieniała się kilka razy. W czasach analogowych można było tylko wybrać między pakietem podstawowym i pakietem kompletnym a odpowiedni filtr dolnoprzepustowy był instalowany bezpośrednio na kablu klienta w zaplombowanej skrzynce rozdzielczej. Później pojawiły się dekodery analogowo-cyfrowe systemu D2MAC, co pozwoliło na kontrolowany dostęp do płatnych kanałów filmowych Canal+ (premiery), Ciné Cinémas (filmy nowe) i Ciné Cinéfil (klasyka kina). Pojawił się pierwszy kanał w formacie 16:9, France Supervision, później przekształcony w istniejące do dziś Mezzo. Przekaz D2MAC zakończył się w 1998 roku, dwa lata po wprowadzeniu skompresowanego przekazu cyfrowego MPEG2. Operator uzyskał wtedy kontrolę nad możliwościami odbioru poszczególnych kanałów cyfrowych przez każdego abonenta (i przestał się martwić o stan skrzynek rozdzielczych, które obecnie pozostają często otwarte). Pojawiła się oferta "Le Kiosque" kanałów filmowych płatnych za seans albo za czaso-okres (np. 24 godziny dostępu), a w przypadku kanałów erotycznych wykupić można było bardziej anonimowe "żetony". Filmy były transmitowane na kilku kanałach naraz, przesunięte w czasie, co pozwalało łatwo się załapać na następny seans. Późniejsza oferta "Chaînes à la carte" pozwalała na wykupienie dostępu do kilku kanałów "in blanco" (po 3, 6 albo 9), i comiesięczne zmienianie przypisanych programów. Te dwie ostatnie oferty już nie istnieją, być może dlatego, że wymagały skomplikowanej obsługi; pozostały tylko oferty długoterminowe. Operator przeniósł także dział obsługi klientów do krajów Maghrebu.
Starsze dekodery, typu Mediasat, z oprogramowaniem SECA/Mediaguard/Mediahighway, identyczne w wyglądzie z dekoderami Cyfry+ w Polsce, można było podłączyć do gniazdka telefonicznego. W przypadku oferty "Le Kiosque" pozwalało to kupować programy bezpośrednio z pilota, na rachunek abonamentu. Dekodery te były także wyposażone w czytnik chipowych kart bankowych, co umożliwiało sprawdzanie ważności karty i tożsamości kupującego w przypadku płacenia kartą, ale w praktyce nie było to wykorzystywane. Złącze równoległe pozwalało na dostęp do kanału , przez który można było ładować gry i inne oprogramowanie do komputera, pod warunkiem wykupienia specjalnej opcji abonamentowej i pasującego kabla – ten kanał przekształcił się w Game One w międzyczasie.
Dekodery oferowane obecnie, np. Philips DCR 1201/19, nie posiadają już tych trzech złącz. Pozostało tylko złącze seryjne, ale w formacie podobnym do RJ-11 i o wymiarach złącz do słuchawek telefonicznych, a nie standardowych DE-9 jak w przypadku Mediasatu. Także złącza antenowe są teraz w gwintowanym formacie F, jak dla anten satelitarnych, a nie tradycyjne wciskowe IEC. Dekoderowi także brak wyświetlacza LED, który w Mediasacie mógł pokazywać numer oglądanego kanału, bieżącą głośność albo godzinę.
System SECA/Mediaguard został złamany na przełomie lat 1990-2000, więc abonenci otrzymali w 2002 roku nowa kartę chipową na system SECA/Mediaguard 2.
Początkowo abonenci nie mogli odbierać programów naziemnej telewizji cyfrowej za pomocą normalnego dekodera DVB-T, obecnie zawsze wbudowanego w telewizor; odbiór ich wymagał użycia sprzętu DVB-C Numéricable. W przypadku instalacji gdzie cały budynek jest podłączony wyłącznie do Numéricable, przedsiębiorstwo wypożyczało dekoder cyfrowy. Według stanu na styczeń 2012 kanały były nadawane w obydwu standardach i było możliwe w wypadku tańszych abonamentów obycie się bez dekodera od Numéricable.
Kanały analogowe nie są kodowane, oprócz filtrowania. Odbieranie wersji cyfrowej kanału do którego ma się dostęp analogowy nie jest automatyczne. Kanały FTA z satelitów są kodowane przez Numéricable i odbiór wymaga karty czipowej; ich jakość może być gorsza (większa re-kompresja) od wersji satelitarnej. Kanały analogowe są czasem tworzone z wersji cyfrowej.
Lista programów.
Stan na 13 września 2007 u dawnych klientów NC Numéricable. Numeracja różni się nieznacznie w innych częściach sieci.
Programy analogowe.
Odbiór tych kanałów nie wymaga dekodera, i może się odbywać bezpośrednio z kabla. Abonenci mający tylko najtańszy abonament (typu „Découverte”, w odróżnieniu od „Evasion”) mogą mieć na kablu zainstalowany filtr dolnoprzepustowy, który odcina droższe kanały. Nowsze dekodery, np. Philips DCR 1201/19, nie oferują już tych programów.
Programy radiowe.
W dekoderach Mediasat wszystkie programy radiowe były na tej samej pozycji 450, i wybór dokonywał się poprzez menu graficzne. W nowszych Philips DCR 1201/19, odbiór stacji radiowych odbywa się po przełączeniu dekodera do trybu radiowego, na osobnych kanałach, których numery zaczynają się od 451. W obydwu przypadkach jest dostęp do tych samych stacji.

</doc>
<doc id="1036846" url="https://pl.wikipedia.org/wiki?curid=1036846" title="Purpurowe Jeziorko">
Purpurowe Jeziorko



</doc>
<doc id="1036847" url="https://pl.wikipedia.org/wiki?curid=1036847" title="Bazylika św. Szczepana w Rzymie">
Bazylika św. Szczepana w Rzymie

Bazylika św. Szczepana w Rzymie (wł. "Basilica di Santo Stefano Rotondo al Celio") – kościół tytularny w Rzymie na wzgórzu Celius.
Jeden z najstarszych kościołów chrześcijańskich w Rzymie (powstał w V wieku). Charakteryzuje się okrągłą bryła budynku (stąd "rotondo" we włoskiej nazwie).
Świątynia ta jest kościołem rektoralnym parafii "Santa Maria in Domnica alla Navicella" oraz kościołem tytularnym, mającym również rangę bazyliki mniejszej. Jest też kościołem stacyjnym z szóstego piątku Wielkiego Postu.
Lokalizacja.
Kościół znajduje się w I. Rione Rzymu – Monti przy "Via di Santo Stefano Rotondo".
Patron.
Patronem świątyni jest św. Szczepan – jeden z pierwszych siedmiu diakonów. Poniósł on śmierć męczeńską za wiarę w Jerozolimie około 36 roku i jest uważany za pierwszego męczennika chrześcijańskiego.
Historia.
Kościół został wybudowany w V wieku na polecenie papieża Leona I. Konsekrował go prawdopodobnie papież Symplicjusz pomiędzy 468 a 483 rokiem. Świątynia ta była pierwszym kościołem w Rzymie zbudowanym na okrągłym planie wzorowanym na bazylice Grobu Świętego w Jerozolimie. Kościół jako "Titulus S. Stephani in Coelio Monte" został po raz pierwszy wymieniony na rzymskim synodzie w 499 roku.
Pierwotnie plan kościoła opierał się na czterech współśrodkowych kołach, na które nałożono krzyż grecki.
W VI wieku został upiększony przez papieży Jana I i Feliksa IV. W roku 1130 papież Innocenty II dodał dodatkowe łuki wewnątrz kościoła. W roku 1454 przeprowadzono renowację na polecenie papieża Mikołaja V, w trakcie której zostało zamurowanych 14 z 22 okien kościoła. Wtedy też kościół został przekazany paulinom, jedynemu zakonowi węgierskiemu w Rzymie. Z tego względu kościół też uznawany jest za nieoficjalny kościół węgierski w Rzymie. W 1579 kościół został przejęty przez węgierskich jezuitów.
Architektura i sztuka.
Loggia wejściowa składa się z arkady o pięciu łukach oddzielonych starożytnymi kolumnami z szarego granitu z impostami, ale bez kapiteli.
Centralny ołtarz został zainstalowany przez florenckiego artystę Bernardo Rossellino w 1455 roku. Znajduje się on na podwyższeniu otoczonym przez niską ośmiokątną kamienną przegrodę autorstwa Niccolò Circignani z roku 1580. Przegroda ta ma dwa przeciwległe wejścia.
Ściana zewnętrzna bazyliki ozdobiona jest freskiem złożonym z trzydziestu czterech dużych paneli z lat 1572–1585, zamówionych przez papieża Grzegorza XIII i przedstawiających cierpienia męczenników. Większość tych malowideł jest autorstwa Niccolò Circignaniego.
Kaplica św. Prymusa i Felicjana
Na lewo od wejścia znajduje się kaplica świętych Prymusa i Felicjana zbudowana w VII wieku na polecenie papieża Teodora I i przeznaczona na miejsce przechowywania relikwii świętych, którym była dedykowana. Koncha apsydy zawiera mozaikę z VII wieku z przedstawieniem ich postaci, natomiast na ścianach znajdują się freski Antonio Tempesta z 1586 roku obrazują męczeństwo świętych. Ołtarz z polichromowanego marmuru jest autorstwa Filippo Barigioni i pochodzi z 1736 roku.
Kardynałowie prezbiterzy.
Bazylika św. Szczepana jest jednym z kościołów tytularnych nadawanych kardynałom-prezbiterom ("Titulus Sancti Stephani in Coelio Monte").

</doc>
<doc id="1036848" url="https://pl.wikipedia.org/wiki?curid=1036848" title="Zielony Staw">
Zielony Staw



</doc>
<doc id="1036849" url="https://pl.wikipedia.org/wiki?curid=1036849" title="Błękitne Jeziorko">
Błękitne Jeziorko



</doc>
<doc id="1036850" url="https://pl.wikipedia.org/wiki?curid=1036850" title="Lazurowe Jeziorko">
Lazurowe Jeziorko



</doc>
<doc id="1036852" url="https://pl.wikipedia.org/wiki?curid=1036852" title="Mario (piosenkarz)">
Mario (piosenkarz)

Mario Dewar Barret (ur. 27 sierpnia 1986 roku w Baltimore, Maryland) - amerykański piosenkarz R&amp;B i pop. Znany jest z utworów "Just a Friend 2002" i "Let Me Love You" które zajmowały 1. miejsca na liście Billboard. Jego nowe hity to "How Do a Breathe" i "Cry Out For Me" pochodzące z płyty Go! która została wydana 10 grudnia 2007. Zagrał w filmie "Step Up" i "Wolność słowa".

</doc>
<doc id="1036857" url="https://pl.wikipedia.org/wiki?curid=1036857" title="Piotr Amsterdamski">
Piotr Amsterdamski

Piotr Amsterdamski (ur. 10 listopada 1955 w Łodzi, zm. 12 lutego 2008 na Filarze Mięguszowieckiego Szczytu w Tatrach) – polski astronom, tłumacz i alpinista.
Był bratankiem prof. Stefana Amsterdamskiego.
Życiorys.
W młodości współpracownik Komitetu Samoobrony Społecznej „KOR”, pracownik Centrum Astronomicznego im. Mikołaja Kopernika w Warszawie, działacz „Solidarności”. Internowany w stanie wojennym.
Stopień magistra fizyki teoretycznej otrzymał na Wydziale Fizyki Uniwersytetu Łódzkiego w 1979 r.. Doktorat z fizyki uzyskał na Uniwersytecie Kalifornijskim w Santa Barbara, pod kierunkiem Jamesa Hartle'a. Długoletni pracownik naukowo-dydaktyczny Instytutu Astronomii Wyższej Szkoły Pedagogicznej w Zielonej Górze, a następnie Uniwersytetu Zielonogórskiego. W pracy naukowej zajmował się przede wszystkim kosmologią, podstawami mechaniki kwantowej i astrofizyką wysokich energii. Uzyskał stopień doktora habilitowanego nauk fizycznych w zakresie fizyki, specjalność: fizyka teoretyczna (rozprawa "Nadprzewodzące struny kosmiczne" z 1990 r.), był profesorem Uniwersytetu Zielonogórskiego.
Po 1990 poświęcił się głównie tłumaczeniom z języka angielskiego; przełożył ponad 100 pozycji książkowych, w tym 77 naukowych i popularnonaukowych, m.in. „Krótką historię czasu” Stephena Hawkinga i monumentalną, blisko 800-stronicową historię powstania amerykańskiej bomby atomowej Richarda Rhodesa wydaną w 2000 roku ("Jak powstała bomba atomowa"). Tłumaczył także literaturę piękną, w tym popularną. W 2003 r. dostał, jako pierwszy, nagrodę im. Jerzego Kuryłowicza dla najlepszego tłumacza książek naukowych za książki „Wszechświat w skorupce orzecha” Hawkinga oraz „Harry Potter – nauka i magia” Rogera Highfielda.
W wieku 45 lat zaczął się wyczynowo wspinać, m.in. w Tatrach, gdzie przeszedł kilka poważnych ścian, na niektórych był współautorem nowych dróg, we Francji i we Włoszech (gdzie m.in. przeszedł znaną wielką południową ścianę Marmolady).
Zginął 12 lutego 2008 podczas samotnej wspinaczki na Filarze Mięguszowieckiego Szczytu Wielkiego w Tatrach, a jego ciało zostało znalezione w tzw. Dolnym Kominie przez zespół ratowników TOPR, który wybierał się na tę samą drogę.
Pochowany został 22 lutego 2008 na Cmentarzu Komunalnym w Łodzi przy ulicy Smutnej (kwatera IVB, rząd 6, grób 22).
Pośmiertnie został (3 maja 2008) odznaczony przez Prezydenta RP Lecha Kaczyńskiego Krzyżem Oficerskim Orderu Odrodzenia Polski
Niektóre przekłady.
Zajmował się także tłumaczeniem przewodników turystycznych.

</doc>
<doc id="1036858" url="https://pl.wikipedia.org/wiki?curid=1036858" title="Związek gmin Eriskirch-Kressbronn am Bodensee-Langenargen">
Związek gmin Eriskirch-Kressbronn am Bodensee-Langenargen

Związek gmin Eriskirch-Kressbronn am Bodensee-Langenargen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Esslingen. Siedziba związku znajduje się w miejscowości Langenargen, przewodniczącym jego jest Rolf Müller.
Związek gmin zrzesza trzy gminy wiejskie:

</doc>
<doc id="1036859" url="https://pl.wikipedia.org/wiki?curid=1036859" title="Zoo (zespół muzyczny)">
Zoo (zespół muzyczny)

Zoo – polski zespół rockowo-popowy założony w Warszawie, aktywny w latach 1982–1985.Utwory grupy: "Smutne zoo", "Na drzewie" i "Romantyczna gra", gościły na Liście Przebojów Trójki. Popularność zyskała także piosenka pt. "Więcej sexu!".
Historia.
Formacja powstała w momencie, gdy na próbę w warszawskim klubie Hades – do składu, który tworzyli: Janusz Domański (ex- Zjednoczone Siły Natury „Mech”; perkusja), Wojciech Styczyński (gitara), Wojciech Katner (instrumenty klawiszowe) i Mirosław Torla (gitara basowa), dołączył wokalista Stanisław Wenglorz, który ściągnął do zespołu także gitarzystę Krzysztofa Marca. Pomysłodawcą nazwy „ZOO” był Domański. Debiut miał miejsce latem 1982 roku w warszawskim klubie Park pod szyldem „Stanisław Wenglorz i ZOO”. Formacja dzieliła tę samą, klubową scenę z debiutującym wówczas Lady Pankiem. Wokalista nagrał z zespołem 4 utwory: "Siłą rzeczy", "Stutonowy walec", "Ostatni remanent", "Rock - Gimnastyka". W roku 1983 nowym basistą został Mirosław Łączyński a drugim, obok Marca, gitarzystą - Mariusz Smoluch. Dołączył także klawiszowiec Paweł Młynarczyk (ex- Bajm), zaś po odejściu Wenglorza, wokalistką zespołu została Iwona Trzaskowska, która zajmowała się również komponowaniem i pisaniem tekstów. Jej współpraca z grupą ZOO trwała krótko, ponieważ Trzaskowska traktowała ją jako epizod i możliwość nagrania własnych nagrań demo – zarejestrowała wówczas 3 utwory, m.in. "Smutne ZOO". W późniejszych latach piosenkarka próbowała swych sił w żeńskim zespole Mad Money. Zmarła tragicznie na początku lat 90. Na jej miejsce pojawił się Robert Janowski, wokalista, który wcześniej śpiewał w grupie Sekcja Z oraz brał udział w musicalu "Kompot" do libretta Jonasza Kofty i Zdzisława Rychtera. Kolejna roszada personalna to zmiana perkusisty – po pewnym czasie odszedł Janusz Domański, którego miejsce za zestawem perkusyjnym zajął Dariusz Sygitowicz, młodszy brat Ryszarda Sygitowicza. Za sprawą poszerzenia instrumentarium o syntezator Oberheim OB-8, za którym zasiadał Młynarczyk i bębnów Simmonsa, na których grał Sygitowicz, po raz kolejny zmieniło się brzmienie zespołu. To właśnie w okresie współpracy z Robertem Janowskim, ZOO wylansowało w Polskim Radiu i Telewizji przeboje, takie jak: "Na drzewie", "Więcej sexu!", czy "Romantyczna gra". Piosenki te zaprezentowano m.in. podczas sylwestrowej odsłony „Przebojów Dwójki” i w programie pt. „Konkurs Tańca Disco”. W tym okresie rysowały się perspektywy na dalszy rozwój kariery zespołu (wytwórnia Tonpress była zainteresowana rozszerzeniem współpracy wydawniczej), które pokrzyżowało niespodziewane odejście Janowskiego do Oddziału Zamkniętego w 1985 roku. Wówczas zespół przygotowywał z nim utwory, które nie doczekały się wersji studyjnych a jedynie tych nagranych na próbach i na koncertach (m.in. "Czyha strach", "Związani razem"). Wkrótce odeszli także Młynarczyk i Sygitowicz, zaś nowym perkusistą został Maciej Ostromecki. Z powodu braku odpowiedniego wokalisty, grupa ZOO rozpadła się w tym samym roku, po wydaniu ostatniego singla, na którym śpiewał Marzec. Zespół nie miał także szczęścia do menedżmentu, który okazał się nieudolny w działaniu.
W czerwcu 2019 roku wytwórnia GAD Records wydała zbiór nagrań audio i wideo formacji pt. "Ostatni remanent".

</doc>
<doc id="1036860" url="https://pl.wikipedia.org/wiki?curid=1036860" title="Kijirō Nambu">
Kijirō Nambu

 – japoński wojskowy, generał porucznik Cesarskiej Armii Japońskiej, konstruktor broni strzeleckiej.
Życiorys.
Urodził się w domenie Naohiro Nabeshimy (XI daimyō lenna Hizen na wyspie Kiusiu), w obecnej prefekturze Saga, 100 km na północ od Nagasaki. Pochodził z rodziny samurajskiej, wywodzącej się od Yorimitsu Minamoto żyjącego na przełomie X i XI wieku. Jego ojciec, oficer artylerii, był guwernerem synów daimyō.
W 1892 ukończył Akademię Wojskową Ichigaya. Następnie służył w szkole oficerskiej Toyama. W 1897 został przeniesiony do Arsenału Artylerii Koichikawa w Tokio. Tam już jako kapitan otrzymał polecenie skonstruowania pistoletu samopowtarzalnego. Pierwsza jego konstrukcja, eksperymentalny pistolet samopowtarzalny Typ 1 ("shisei ichi-gata jidō-kenjū"), była wzorowana na pistolecie Mauser C96 i nie była produkowana seryjnie. Do produkcji trafiła dopiero następna konstrukcja, pistolet samopowtarzalny Nambu Typu A, w literaturze angielskojęzycznej nazywany "Grandpa Nambu" ("Nambu jidō-shiki-kenjū"). Za skonstruowanie tego pistoletu Nambu otrzymał awans na stopień majora. W następnych latach skonstruował kolejne wzory broni strzeleckiej, z których część trafiła do uzbrojenia armii japońskiej.
W 1922 w nagrodę za skonstruowanie rkm-u Typ 11 otrzymał awans na stopień generała porucznika i został odznaczony Wielką Wstęgą Orderu Świętego Skarbu. Z odznaczaniem tym wiązało się otrzymanie tytułu barona. Jednocześnie został dyrektorem Instytutu Badawczego Armii.
W 1924 odszedł na własną prośbę w stan spoczynku. W 1927 założył Nambu Jū-seizō-sho (Wytwórnię Broni Nambu). Zakłady początkowo produkowały tylko karabinki bocznego zapłonu. W 1933 fabryka Nambu otrzymała zlecenie na produkcję pistoletów Nambu Typ 14, a w następnych latach także Nambu Typ 94. Na przełomie lat 1936 i 1937 firma Nambu połączyła się z Shōwa Seisaku-sho i Taisei Kōgyō K.K. Utworzona w ten sposób spółka – Chūō Kōgyō K.K. – stała się największą prywatną firmą zbrojeniową w Japonii. Jej znajdująca się w Kokubunji fabryka produkuje wiele konstrukcji Nambu dla armii japońskiej.
W 1943 Kijirō Nambu odszedł na emeryturę i poświęcił się swojemu hobby, hodowli chryzantem. W pierwszych miesiącach 1946 przeszedł kilka zawałów serca. Ostatni z nich spowodował jego śmierć 1 maja 1949.

</doc>
<doc id="1036863" url="https://pl.wikipedia.org/wiki?curid=1036863" title="Mistrzostwa Polski Seniorów w Lekkoatletyce 1921">
Mistrzostwa Polski Seniorów w Lekkoatletyce 1921

2. Mistrzostwa Polski Seniorów w Lekkoatletyce – zawody, które rozgrywane były we Lwowie na stadionie Pogoni Lwów między 13 a 15 sierpnia 1921. Początkowo planowano, że odbędą się w Warszawie, ale w końcu ponownie miały miejsce we Lwowie. Startowali tylko mężczyźni.
Bieg przełajowy.
1. mistrzostwa Polski w biegach przełajowych rozegrano 10 października w Warszawie. Startowali tylko mężczyźni, a dystans wynosił ok. 6,5 kilometra. W konkurencji drużynowej sklasyfikowano tylko jedną drużynę.

</doc>
<doc id="1036864" url="https://pl.wikipedia.org/wiki?curid=1036864" title="Herb Gorlic">
Herb Gorlic

Herb Gorlic – jeden z symboli miasta Gorlice w postaci herbu.
Wygląd i symbolika.
Herb przedstawia na niebieskiej tarczy sylwetkę gryfa o czarnych konturach z czerwonym płomieńczykiem, trzymającego w łapach klucze.
Herb przypuszczalnie nawiązuje do herbu Zadora założycieli miasta – Karwacjanów. Pieczęć sygnetowa Jana Karwacjana z 1470 roku przedstawiała właśnie głowę lwa. Herb Gorlic może też być nawiązaniem do herbu Görlitz, skąd przybyli pierwsi koloniści do miasta.
Historia.
Herb używany jest od XVI wieku. Pierwotnie była to tylna połowa lwa, w wiekach XVII i XVIII przednia połowa lwa a od XIX wieku herb przedstawiał już całego lwa trzymającego dwa klucze. W 2011 rada miasta ustanowiła herb przedstawiający gryfa zamiast lwa.

</doc>
<doc id="1036865" url="https://pl.wikipedia.org/wiki?curid=1036865" title="Mauser C/96">
Mauser C/96



</doc>
<doc id="1036867" url="https://pl.wikipedia.org/wiki?curid=1036867" title="Synopsa">
Synopsa

Synopsa – forma publikacji zestawiająca ze sobą teksty paralelne z różnych dzieł literackich. Stanowi podstawowe narzędzie porównywania podobnych tekstów. Synopsy stosowane są najczęściej w biblistyce, choć nie ograniczone do tekstów biblijnych i chrześcijańskich.
Najbardziej popularne są synopsy do Ewangelii – czyli zestawienia tekstów z Ewangelii synoptycznych, wraz z ew. fragmentami Ewangelii Jana. Wydawane są albo w języku oryginalnym, albo w przekładach narodowych. W Polsce w XX wieku ukazało się pięć polskich synops: 
Inne synopsy biblijne obejmują podobne księgi np. 1-2 Księgi Królewskie oraz 1-2 Księgi Kronik. W 2002 wydana została "Grecko-polsko-łacińska Synopsa do Pierwszej i Drugiej Księgi Machabejskiej", której autorem był abp Stanisław Gądecki. Porównał w niej teksty obu tych ksiąg oraz odpowiadające im fragmenty „Wojny żydowskiej” i „Starożytności żydowskich” Józefa Flawiusza. Jest to pierwsza na świecie publikacja tego rodzaju.
Ukazują się też synopsy międzyreligijne, np. "Biblia a Koran. Synopsa wspólnych tradycji" (autor: Johann-Dietrich Thyen, przekład komentarza: Marek M. Dziekan, opracowanie: Marek M. Dziekan, Paweł Pachciarek, wyd. Verbinum, Warszawa 2002. ).

</doc>
<doc id="1036868" url="https://pl.wikipedia.org/wiki?curid=1036868" title="Związek gmin Markdorf">
Związek gmin Markdorf

Związek gmin Markdorf – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Siedziba związku znajduje się w mieście Markdorf, przewodniczącym jego jest Bernd Gerber.
Związek gmin zrzesza jedno miasto i trzy gminy wiejskie:

</doc>
<doc id="1036869" url="https://pl.wikipedia.org/wiki?curid=1036869" title="Hubert Jaromin">
Hubert Jaromin

Hubert Jaromin (ur. 4 marca 1979) – polski piłkarz grający na pozycji ofensywnego pomocnika lub napastnika.
Jego wcześniejsze kluby to Sparta Zabrze, Ruch Radzionków, Hetman Zamość, Szczakowianka Jaworzno, Podbeskidzie Bielsko-Biała, GKS Katowice, GKS Tychy, Polonii Bytom, Szombierki Bytom i Gwarek Tarnowskie Góry). Żonaty, ma dwóch synów

</doc>
<doc id="1036870" url="https://pl.wikipedia.org/wiki?curid=1036870" title="Władimir Karpiec">
Władimir Karpiec

Władimir Karpiec (ur. 20 września 1980 w Petersburgu) – rosyjski kolarz szosowy, trzykrotny olimpijczyk, zawodnik hiszpańskiej grupy UCI ProTour Team Movistar.
Jego najmocniejszą stroną jest jazda indywidualna na czas.
Kariera.
Przygodę ze ściganiem rozpoczynał jako kolarz torowy. W 2001, jako młody zawodnik opartej na torowcach rosyjskiej ekipy Itera, przyjechał na zaproszenie Czesława Langa na Tour de Pologne, w którym zajął wysokie 8. miejsce. W 2003 trafił do hiszpańskiej ekipy iBanesto.com, w której dwóch obok rodaków - Denisa Mienszowa i Jewgienija Pietrowa - był jedynym zawodnikiem spoza Hiszpanii. 
Przełomowy dla niego był sezon 2004, kiedy to najpierw zajął 2. miejsce w wyścigu Dookoła Katalonii, a następnie 13. w Tour de France, zdobywając tym samym koszulkę najlepszego młodzieżowca wyścigu. W 2005 zajął 7. miejsce w Giro d'Italia, ustanawiając tym samym swój osobisty rekord, jeśli chodzi o wynik w klasyfikacji generalnej w trzytygodniowym wyścigu. Rezultat ten zdołał powtórzyć podczas hiszpańskiej Vuelty w 2007. Sezon 2007 pozostaje do dziś najlepszym w jego karierze, gdyż do dobrej jazdy w Tour de France i Vuelta a España, dorzucił zwycięstwa w klasyfikacji generalnej w prestiżowym wyścigu Dookoła Katalonii i Tour de Suisse. W latach 2009-2011 był zawodnikiem rosyjskiej ekipy Katusha, gdzie potwierdził markę kolarza solidnego, zajmując dobre miejsce w ważnych wyścigach tygodniowych, jak i wieloetapowych. Podczas Vuelta a España 2010 był głównym pomocnikiem Joaquima Rodrígueza, a mimo to skończył wyścig na dobrym 12. miejscu.
Od 2012 jest zawodnikiem hiszpańskiej ekipy Movistar, która stanowi naturalną kontynuację słynnej Banesto.

</doc>
<doc id="1036871" url="https://pl.wikipedia.org/wiki?curid=1036871" title="Herb powiatu gorlickiego">
Herb powiatu gorlickiego

Herb powiatu gorlickiego przedstawia w polu czerwonym zwrócone do siebie dwie głowy - ukoronowanego srebrnego orła o dziobie i języku złotych oraz ukoronowanego srebrnego lwa ziejącego złotym płomieniem.
Herb został ustanowiony "Uchwałą Nr XXXIX/483/02 Rady Powiatu Gorlickiego z dnia 30 kwietnia 2002 r." Jego autorami są Zenon Piech, Wojciech Drelicharz i Barbara Widłak.

</doc>
<doc id="1036872" url="https://pl.wikipedia.org/wiki?curid=1036872" title="Gemeindeverwaltungsverband Meersburg">
Gemeindeverwaltungsverband Meersburg

Gemeindeverwaltungsverband Meersburg – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Bodenseekreis. Siedziba związku znajduje się w mieście Meersburg, przewodniczącym jego jest Sabine Becker.
Związek gmin zrzesza jedno miasto i cztery gminy wiejskie:

</doc>
<doc id="1036878" url="https://pl.wikipedia.org/wiki?curid=1036878" title="Alians">
Alians



</doc>
<doc id="1036879" url="https://pl.wikipedia.org/wiki?curid=1036879" title="Kis">
Kis



</doc>
<doc id="1036880" url="https://pl.wikipedia.org/wiki?curid=1036880" title="Kuźnica (Hel)">
Kuźnica (Hel)

Kuźnica (Hel) – stacja kolejowa w Kuźnicy, w gminie Jastarnia, w województwie pomorskim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="1036883" url="https://pl.wikipedia.org/wiki?curid=1036883" title="Polskie synopsy Ewangelii">
Polskie synopsy Ewangelii

Polskie synopsy Ewangelii zaczęły ukazywać się dopiero w XX wieku. Trzy synopsy powstały w Kościele rzymskokatolickim, jedna ma charakter świecki. Dwukrotnie na potrzeby synopsy powstało osobne tłumaczenie i dwa razy został wykorzystany przekład już istniejący.
Niektóre przekłady Nowego Testamentu korzystały też ze spisu perykop opracowanego synoptycznie, np. przekład Seweryna Kowalskiego (1956), przy czym zestawienie synoptyczne przygotował Zenon Ziółkowski.
Synopsa ks. Eugeniusza Dąbrowskiego.
Synopsa łacińsko-polska czterech ewangelii (Pallotinum, Poznań 1955) to pierwsze zestawienie nazwane "synopsą" w biblistyce polskiej. Jego autorem był ks. Eugeniusz Dąbrowski, który wykorzystał tekst Nowego Testamentu w swoim przekładzie. Była to synopsa dwujęzyczna: po jednej stronie (formatu A4) znajdował się przekład łaciński Wulgaty, po drugiej – przekład polski. Wydanie uzupełniono o wstęp z wyjaśnieniami na temat problemu synoptycznego oraz tekstu łacińskiego.
Jak twierdził Kazimierz Romaniuk, kolejność poszczególnych perykop budzi już obecnie – po wielu studiach z zakresu krytyki form – wiele zastrzeżeń.
Synopsa bp. Kazimierza Romaniuka.
Synopsa polska czterech ewangelii (Wydawnictwo Wrocławskiej Księgarni Archidiecezjalnej, Wrocław 1985) to poręczne zestawienie opracowane przez biskupa Kazimierza Romaniuka. Synopsa ma być zdaniem autora przydatna w pracach kaznodziejsko-katechetycznych. Bp Romaniuk wykorzystał swoje tłumaczenie Nowego Testamentu (wydanie III, Poznań 1984), które później stało się podstawą Biblii warszawsko-praskiej.
Synopsa Michała Wojciechowskiego.
Synopsa czterech Ewangelii w nowym przekładzie polskim (Vocatio, Warszawa 1997) została przygotowana przez świeckiego teologa, prof. dr. hab. Michała Wojciechowskiego. Książka zawiera 367 tablic z odnośnikami, zgrupowanych w 18 częściach odpowiadających etapom życia Jezusa i głównym sekcjom Ewangelii. Ogólny schemat zainspirowany grecką synopsą Kurta Alanda, z modyfikacjami niezbędnymi z punktu widzenia polskiego biblisty. Według autora nowy przekład jest bardziej dosłowny niż inne współczesne, co lepiej zachowuje siłę i piękno oryginału.
Synopsy Krzysztofa Sykty.
Zestawienie synoptyczne Ewangelii Łukasza, Marka oraz Mateusza w nowym przekładzie świeckim powstało w 1997, w latach 2002-2009 kolejne wersje publikował portal Racjonalista.pl. Jego autorem jest Krzysztof Sykta, niezależny biblista, były redaktor działu biblijnego portalu Racjonalista.pl. W przeciwieństwie do innych synops, ta nie zawiera miejsc paralelnych z Ewangelii Jana. Posiada za to dokładne wskazanie źródeł poszczególnych perykop (np. Quelle). Początkowo podstawą dla synopsy był tekst Biblii warszawskiej; następnie – opierając się na tekstach greckich – autor tworzył przekład własny, który był na bieżąco poprawiany.
Zob. Synopsa Krzysztofa Sykty
Synopsa polsko-grecka w nowym przekładzie świeckim (2013 r.) stanowi rozwiniętą wersję poprzedniej synopsy, w całkowicie nowym przekładzie, wprowadzającym własne rozwiązania translatorskie (np. Kefar Nahum, Johan Chrzciciel, Nazara etc). W odróżnieniu od wcześniejszego zestawienia synoptycznego, jak również ogólnie dostępnych synops, opracowanie to kładzie nacisk na szczegółową analizę tekstu, w tym w wersji oryginalnej. Każda tablica w jęz. polskim skorelowana jest (na poziomie pojedynczych wyrażeń) z odpowiadającym jej zestawieniem w starożytnej grece (koine), co pozwala traktować ją jako połączenie synopsy z przekładem interlinearnym. Jak twierdzi autor, synopsa ta wyróżnia się takimi aspektami jak:
Zob. Synopsa polsko-grecka Krzysztofa Sykty

</doc>
<doc id="1036885" url="https://pl.wikipedia.org/wiki?curid=1036885" title="Związek gmin Salem">
Związek gmin Salem

Związek gmin Salem – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Siedziba związku znajduje się w miejscowości Salem, przewodniczącym jego jest Manfred Härle.
Związek gmin zrzesza trzy gminy wiejskie:

</doc>
<doc id="1036887" url="https://pl.wikipedia.org/wiki?curid=1036887" title="Port lotniczy Örnsköldsvik">
Port lotniczy Örnsköldsvik

Port lotniczy Örnsköldsvik (IATA: OER, ICAO: ESNO) – regionalny port lotniczy położony 24 km na północny wschód od miejscowości Örnsköldsvik w Szwecji. Port lotniczy został otwarty w 1961. W 2010 obsłużył 86 252 pasażerów.
Port usytuowany jest na wysokości 108 m n.p.m. i posiada jeden pas startowy o długości 2014 m.

</doc>
<doc id="1036893" url="https://pl.wikipedia.org/wiki?curid=1036893" title="Mistrzostwa Ameryki Północnej, Środkowej i Karaibów w piłce siatkowej">
Mistrzostwa Ameryki Północnej, Środkowej i Karaibów w piłce siatkowej

Mistrzostwa Ameryki Północnej, Środkowej i Karaibów w piłce siatkowej – turniej siatkarski organizowany przez NORCECA od 1969 r., w którym udział biorą narodowe reprezentacje państw Ameryki Północnej, Środkowej i Karaibów. Mistrzostwa rozgrywane są co 2 lata.

</doc>
<doc id="1036894" url="https://pl.wikipedia.org/wiki?curid=1036894" title="Wspólnota administracyjna Friedrichshafen">
Wspólnota administracyjna Friedrichshafen

Wspólnota administracyjna Friedrichshafen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Siedziba wspólnoty znajduje się w mieście Friedrichshafen, przewodniczącym jej jest Josef Büchelmeier.
Wspólnota administracyjna zrzesza jedno miasto i jedną gminę wiejską:

</doc>
<doc id="1036897" url="https://pl.wikipedia.org/wiki?curid=1036897" title="Wspólnota administracyjna Tettnang">
Wspólnota administracyjna Tettnang

Wspólnota administracyjna Tettnang – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Siedziba wspólnoty znajduje się w mieście Tettnang, przewodniczącym jej jest Harald Meichle.
Wspólnota administracyjna zrzesza jedno miasto i jedną gminę wiejską:

</doc>
<doc id="1036898" url="https://pl.wikipedia.org/wiki?curid=1036898" title="Lexy Ortega">
Lexy Ortega

Lexy Ortega (ur. 8 marca 1960) – kubański szachista, reprezentant Włoch od 2001, arcymistrz od 2001 roku.
Kariera szachowa.
W roku 1978 reprezentował Kubę na rozegranych w Grazu mistrzostwach świata juniorów do lat 20. W 1988 podzielił III m. w mistrzostwach swojego kraju, a w 1989 powtórzył ten wynik (dzieląc III m. wraz z Wiktorem Moskalenko) w memoriale Jose Raula Capablanki w Holguin oraz był trzeci w turnieju w Sagua la Grande. Od pierwszych lat 90. zaczął startować przede wszystkim w otwartych turniejach organizowanych we Włoszech, osiągając sukcesy m.in. w Neapolu (1994, I m.), Bratto (1996, dz. II m.), Weronie (1997, I m.), Rzymie (1997, dz. I m.), Vitinii (1998, I m.), San Marino (1998, dz. II m. wraz z m.in. Aleksandrem Wojtkiewiczem i Romanem Slobodjanem, za Igorem Chenkinem), Cesenatico (1998, dz. II m.), Padwie (1999, dz. I m.), Estensi (2001, I m.), Letojanni (2002, dz. I m. z Arkadijem Rotsteinem), Teramo (2002, dz. II m. za Aleksandrem Delczewem), Taorminie (2003, turniej kołowy, dz. II m. za Michele Godeną, a wraz z m.in. Magnusem Carlsenem i Karenem Movsziszianem), Rzymie (2004, turniej kołowy, I m.), Capoliveri (2006, II m. za Igorem Naumkinem i 2007, dz. II m. wraz z I.Naumkinem, za Miso Cebalo) oraz w Cesenatico (2007, dz. II m. za Igorsem Rausisem, wspólnie z m.in. Feliksem Lewinem, Miłko Popczewem i Spiridonem Skiembrisem). W 2009 r. zdobył w Sarre złoty medal indywidualnych mistrzostw Włoch, w dogrywce o tytuł pokonując Michele Godenę.
Najwyższy ranking w dotychczasowej karierze osiągnął 1 lipca 1999 r., z wynikiem 2499 punktów zajmował wówczas 8. miejsce wśród kubańskich szachistów.

</doc>
<doc id="1036899" url="https://pl.wikipedia.org/wiki?curid=1036899" title="Wspólnota administracyjna Überlingen">
Wspólnota administracyjna Überlingen

Wspólnota administracyjna Überlingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Siedziba wspólnoty znajduje się w mieście Überlingen, przewodniczącym jej jest Volkmar Weber.
Wspólnota administracyjna zrzesza jedno miasto i dwie gminy wiejskie:

</doc>
<doc id="1036900" url="https://pl.wikipedia.org/wiki?curid=1036900" title="Brit Air">
Brit Air

Brit Air – francuskie linie lotnicze z siedzibą w Morlaix. Należą do największych francuskich linii lotniczych Air France. Obsługują połączenia regionalne. Głównymi hubami są Port lotniczy Lyon-Saint-Exupéry, Paryż-Orly i Paryż-Roissy-Charles de Gaulle.

</doc>
<doc id="1036904" url="https://pl.wikipedia.org/wiki?curid=1036904" title="MaNga +">
MaNga +

maNga + jest to reedycja pierwszego albumu tureckiego rapcoreowego bandu maNga. Powstała w 2006 roku w wytwórni Sony Music/GRGDN. Album został poszerzony o dwie nowe piosenki i specjalną wersję DVD.

</doc>
<doc id="1036905" url="https://pl.wikipedia.org/wiki?curid=1036905" title="Laurentiu Dumitru Rosu">
Laurentiu Dumitru Rosu



</doc>
<doc id="1036910" url="https://pl.wikipedia.org/wiki?curid=1036910" title="MaNga (album)">
MaNga (album)

maNga jest to pierwszy album tureckiego zespołu rapcoreowego maNga,wydany w grudniu 2004 roku przez wytwórnię Sony Music/GRGDN.

</doc>
<doc id="1036913" url="https://pl.wikipedia.org/wiki?curid=1036913" title="Brittany">
Brittany



</doc>
<doc id="1036914" url="https://pl.wikipedia.org/wiki?curid=1036914" title="Państwowa Uczelnia Zawodowa we Włocławku">
Państwowa Uczelnia Zawodowa we Włocławku

Państwowa Akademia Nauk Stosowanych we Włocławku (do 2019 roku: Państwowa Wyższa Szkoła Zawodowa we Włocławku, od 2019 do 31 sierpnia 2022 r. Państwowa Uczelnia Zawodowa we Włocławku) – polska publiczna uczelnia zawodowa powstała 1 lutego 2002 roku we Włocławku na podstawie rozporządzenia Rady Ministrów dnia 20 września 2001 roku. PWSZ we Włocławku uzyskała srebrny certyfikat „Uczelnia Liderów” w ogólnopolskim konkursie dla szkół wyższych. Sejmik województwa kujawsko-pomorskiego odznaczył PWSZ we Włocławku Honorową Odznaką „Zasłużony dla Województwa Kujawsko-Pomorskiego. Od 2005 uczestniczy w programie Erasmus. Od 1 września 2022 r. zmiana nazwy na Państwową Akademie Nauk Stosowanych, która wiążę się ze spełnieniem wymogów i pozytywnych ocen Państwowej Komisji Akredytacyjnej.
Wydziały.
Aktualnie akademia oferuje możliwość kształcenia na kierunkach studiów pierwszego stopnia (studia licencjackie i inżynierskie), drugiego stopnia i studiach podyplomowych prowadzonych w ramach czterech wydziałów i jednostek ogólnouczelnianych:
Jednostki ogólnouczelniane:
Kierunki kształcenia.
Studia pierwszego stopnia licencjackie i inżynierskie
Studia jednolite magisterskie
Studia drugiego stopnia  - magisterskie
Aktualnie (rok akademicki 2019/2020) uczelnia oferuje kształcenie na studiach podyplomowych m.in.: Inspektor ochrony danych osobowych, Skuteczne zarządzanie, Resocjalizacja i socjoterapia, Przygotowanie pedagogiczne, Logopedia, Rachunkowość i controlling.

</doc>
<doc id="1036918" url="https://pl.wikipedia.org/wiki?curid=1036918" title="Osman Saleh Mohammed">
Osman Saleh Mohammed

Osman Saleh Mohammed (ur. 1948 w Asmara, Erytrea) – erytrejski polityk, członek Ludowego Frontu na rzecz Demokracji i Sprawiedliwości. Pierwszy minister edukacji od 1993 do 18 kwietnia 2007. Szósty minister spraw zagranicznych od 18 kwietnia 2007.

</doc>
<doc id="1036920" url="https://pl.wikipedia.org/wiki?curid=1036920" title="Blizna (film)">
Blizna (film)

Blizna – film fabularny produkcji polskiej z 1976 roku w reżyserii Krzysztofa Kieślowskiego, na podstawie noweli Romualda Karasia. Kinowy debiut Kieślowskiego.
Film kręcony w Płocku, Puławach, Warszawie, Olecku i na Śląsku. Zdjęcia odbywały się również na terenie zakładów azotowych we Włocławku.
Fabuła.
Lata sześćdziesiąte. Dyrektor Bednarz zostaje przydzielony do nadzorowania budowy kombinatu na terenie Olecka, w którym mieszkał przed laty. Bednarz staje nie tylko przed problemem związanym z budową zakładów chemicznych – niefortunnie zlokalizowanych, jednak decyzji cofnąć już nie można. Musi zmierzyć się również z postulatami lokalnej społeczności, dyrektywami zwierzchników partyjnych, własną niechęcią do zatrudnionego przy budowie specjalisty – znajomego sprzed lat oraz brakiem zrozumienia dla swoich działań ze strony najbliższych mu osób – żony i dorosłej córki. W końcu zmęczony oraz rozgoryczony odchodzi i wraca na Śląsk.

</doc>
<doc id="1036921" url="https://pl.wikipedia.org/wiki?curid=1036921" title="Ursus 4514 i 4512">
Ursus 4514 i 4512

Ursus 4512 – ciągnik postlicencyjny produkowany w latach 1987-2009 przez ZPC Ursus.
Historia modelu.
W roku 1987 roku podczas targów rolno-przemysłowych Polagra w Poznaniu został po raz pierwszy zaprezentowany ciągnik Ursus 4512.
W latach 1987-1988 rozpoczęto montaż ciągnika Ursus 4512 mającego zastąpić popularny model C-360. Model ten był w całości oparty na rozwiązaniach konstrukcyjnych ciągnika Massey Ferguson 275, jednak z wykorzystaniem niektórych podzespołów i części licencyjnego ciągnika Ursus MF-255. W początkowym okresie produkcji stosowano maskę silnika z ciągnika ciężkiego Ursus 912. Do napędu zastosowano silnik Perkins A 4236 o mocy 44,5 kW. W 1989 roku do produkcji wprowadzony został ciągnik Ursus 4514, który jest wersją z przednią osią napędzaną (na licencji firmy Comaxle). 
W 1993 roku Ośrodek Rozwoju Wyrobów ZPC Ursus wspólnie z IBMER wystawił na targach Polagra’93 dwa ciągniki Ursus 4512, których jeden został przystosowany do zasilania gazem propanowobutanowym (LPG) a drugi sprężonym gazem ziemnym (CNG). 
W ostatnich latach produkcji ciągniki te można było nabyć w dwóch wersjach: Agro (z maską metalową) i Agro Bis (kabina o podwyższonym standardzie, maski i błotniki z tworzywa sztucznego). Najnowsza wersja silnika stosowanego w obu odmianach nosi oznaczenie "Ursus 4410", a jego moc maksymalna sięga 50,5 kW (68,7 KM). Pod koniec 2009 roku ciągniki Ursus 4512 i 4514 zostały wycofane z oferty producenta. Łącznie wyprodukowano 6550 szt. modelu 4512 i 5904 szt. modelu 4514. 

</doc>
<doc id="1036924" url="https://pl.wikipedia.org/wiki?curid=1036924" title="GeForce3">
GeForce3



</doc>
<doc id="1036926" url="https://pl.wikipedia.org/wiki?curid=1036926" title="Josef Ospelt">
Josef Ospelt

Josef Ospelt (ur. 9 stycznia 1881 w Vaduz, zm. 1 czerwca 1962 tamże) – polityk, bankier, przedsiębiorca, historyk, pierwszy premier Liechtensteinu, deputowany do Landtagu.
Życiorys.
Josef Ospelt urodził się w Vaduz, jako syn rolnika Juliusa Ospelta i Marii Seger, jako jedno z sześciorga rodzeństwa. Po ukończeniu szkoły państwowej w Vaduz, pracował administracji rządowej. W latach 1912–1920 był sekretarzem rządu, a w 1914 r. został powołany na prokuratora. Po śmierci administratora państwa Karola von In der Maura, Ospelt pełnił tymczasowo jego funkcje do czasu mianowania jego następcy – Leopolda von Imhofa. W 1918 roku powierzono mu funkcje zarządcy majątku książęcego. Josef Ospelt ponownie pełnił funkcje tymczasowego administratora państwa, po rezygnacji Josepha Peera 23 marca 1921 r.
Był on jednym z twórców nowej konstytucji, którą jako tymczasowy administrator kontrasygnował 5 października 1921 r. Natomiast 5 marca 1922 r. Książę mianował go pierwszym premierem. Nie pełnił tej funkcji długo, ponieważ już 27 kwietnia 1922 roku złożył rezygnację ze stanowiska, z powodów zdrowotnych. Rzeczywistym powodem rezygnacji było jednak zwycięstwo Chrześcijańsko-Społecznej Partii Ludowej w wyborach do Landtagu. Partia Ludowa otwarcie krytykowała premiera z powodu jego konserwatywnych poglądów. Ospelt, chcąc uniknąć konfliktu, odszedł ze stanowiska. Nowy rząd prowadzony przez Gustava Schädlera, również skrytykował Josefa już w swoim pierwszym raporcie.
Po rezygnacji udał się do zamku Liechtensteinów w austriackim Mödling, gdzie spędził kilka miesięcy, po czym wrócił do Vaduz, gdzie założył kancelarię prawną. Pracował jako przedstawiciel towarzystwa ubezpieczeniowego z Zurychu w Liechtensteinie. W latach 1930–1932 był deputowanym w Landtagu, z ramienia FBP, a w latach 1930–1953 prezesem sądu krajowego. W latach 1928–1950 Ospelt pełnił funkcję prezesa zarządu Liechtensteinische Landesbank, a potem działał w jego radzie nadzorczej (1950-1957). Przez wiele lat Josef był również zarządcą gazety "Liechtensteiner Volksblatt".
Josef Ospelt był również zaangażowany w działalność kulturową, jako członek założyciel, a później członek zarządu Towarzystwa Historycznego Księstwa Liechtensteinu. Napisał pracę badawczą z zakresu historii Liechtensteinu i redagował roczniki. Ponadto pod przewodnictwem Ospelta rozpoczęły się wykopaliska archeologiczne na stanowiskach Borscht i Lutzengüetle. Specjalizował się w historii lokalnej oraz w etymologii nazw, a jego książka pt. „Zbiór nazw miejsc Liechtensteinu”, była podstawą do dalszych badań w tym zakresie.

</doc>
<doc id="1036927" url="https://pl.wikipedia.org/wiki?curid=1036927" title="Rogers Cup 2007 (mężczyźni)">
Rogers Cup 2007 (mężczyźni)

Rogers Cup 2007 – tenisowy turniej ATP rangi ATP Masters Series z cyklu Rogers Cup rozgrywany w dniach 11–19 sierpnia 2007 roku w Montrealu na kortach twardych o puli nagród 2 450 000 dolarów amerykańskich.

</doc>
<doc id="1036928" url="https://pl.wikipedia.org/wiki?curid=1036928" title="Saikaku Ihara">
Saikaku Ihara

 – japoński pisarz i poeta.
Życie i twórczość.
Prawdziwe imię i nazwisko Ihary to . Pochodził z rodziny kupieckiej z Osaki. Zbierał historyjki, anegdoty i plotki. Napisał liczne opowiadania i powieści z życia wojowników, mieszczan, aktorów, homoseksualistów, kurtyzan i ubogich ludzi.
Ihara jest jednym z najwybitniejszych pisarzy czasów nowożytnych. Wysoką ocenę zawdzięcza doskonałej formie stylistycznej i kompozycyjnej swoich utworów odzwierciedlających aspiracje, ideały, a także społeczne i kulturowe warunki życia nowego stanu mieszczańskiego. Jego twórczość przypomina europejską powieść pikarejską, w której dramatyczne przeżycia przedstawione z dystansu stają się zwykłymi zdarzeniami w życiu przyrody i ludzi. Autor może być porównywany do Daniela Defoe, Boccaccia i Rabelais’go. Charakteryzuje go oszczędność środków, wartki tok, cięty dowcip i gwałtowne przejścia od spraw poważnych do komicznych.
Powieściopisarze japońscy XIX i XX wieku wydobyli go z zapomnienia, w które popadł po śmierci.

</doc>
<doc id="1036929" url="https://pl.wikipedia.org/wiki?curid=1036929" title="Park Narodowy Cabañeros">
Park Narodowy Cabañeros

Park Narodowy Cabañeros jest jednym z 13 hiszpańskich parków narodowych (parque nacional) oraz obszarem wchodzącym w skład sieci Natura 2000 na podstawie Dyrektywy Ptasiej Unii Europejskiej (z hiszp. "Zona de Especial Protección para las Aves" – Obszar Specjalnej Ochrony Ptaków).
Położenie.
Znajduje się pomiędzy północno-zachodnią częścią prowincji Ciudad Real i południowo-zachodnią częścią prowincji Toledo, wśród pasm górskich Rocigalgo i Chorito na północy oraz pasma Miraflores na południu. Dwa dopływy Gwadiany: Bullaque i Estena stanowią odpowiednio granice parku na wschodzie i na zachodzie. Jego aktualna powierzchnia to 40 856 hektarów. Status parku narodowego ("parque nacional", w odróżnieniu od "parque natural") nadano temu obszarowi 20 listopada 1995.
Dane techniczne.
Park Narodowy Cabañeros jest otoczony przez sześć miejscowości, które tworzą obszar wpływu społeczno-ekonomicznego: Navas de Estena (Ciudad Real), Horcajo de los Montes (Ciudad Real), Alcoba de los Montes (Ciudad Real), Retuerta del Bullaque (Ciudad Real), Los Navalucillos (Toledo) i Hontanar (Toledo).
Osady Otoczenia Parku Narodowego (Entorno del Parque Nacional) prowadziły życie tradycyjnie pasterskie, górnicze (węgiel) i rolnicze; korzystanie z zasobów Gór Toledańskich wiązało się z wieloma restrykcjami od XII wieku, aż do XVIII wieku, jako że należały one do miasta Toledo, które pozwalało na korzystanie z bogactw dóbr według własnego interesu.
Flora.
Jest to park głównie botaniczny z gatunkami roślin zagrożonych wyginięciem lub reliktowymi jak podgatunek brzozy brodawkowatej ("Betula pendula" ssp. "fontqueri") lub Cis pospolity ("Taxus baccata"). Mimo wielu cennych gatunków zwierząt, ważniejszy jest świat roślinny parku, który obejmuje wiele nisz ekologicznych, które umożliwiają rozwój roślinności o różnych wymaganiach życiowych, z różnych ekosystemów, np.: step, torfowiska, nagie skały, wody płynące.
Fauna.
Wśród świata zwierzęcego Parku Narodowego Cabañeros należy zwrócić uwagę na kilka gatunków zagrożonych wyginięciem: iberyjski orzeł cesarski ("Aquila adalberti") lub sęp kasztanowaty ("Aegipius monachus").
Geologia.
Oprócz bogactwa florystycznego i faunistycznego Cabañeros posiada trzecie wyjątkowe bogactwo: swoją budowę geologiczną. Miejscowości takie jak Navas de Estena pokazują przekroje geologiczne, które pozwalają zwiedzającym zagłębić się w wydarzenia z odległej przeszłości: ponad 400 milionów lat temu, w ordowiku, kiedy na obecnym terytorium parku znajdowało się morze.
Historia.
Historia Parku Narodowego Cabañeros jest ściśle związana z historią comarki Montes de Toledo.
Ograniczenia i zakazy wykorzystania gospodarczego terenu parku wobec mieszkańców okolic ze strony władz miasta Toledo pozwoliły zachować środowisko naturalne w stanie niemal dziewiczym, aż do XVIII wieku. W XIX wieku mała część wielkich właścicieli ziemskich stała się posiadaczami wielkich gospodarstw na terenie gór. Przeznaczone one były niemal wyłącznie na polowania, a wspomniani ziemianie nie pozwalali na rozwój rolnictwa na terenie przyszłego parku.
To właśnie ta izolacja okazała się znacząca w ocaleniu wyjątkowości parku, to ona zachowała przestrzeń naturalną gór. W latach 80. założono Parque Natural de Cabañeros (decyzja Junty Wspólnoty Kastylia-La Mancha), a w 1995 zmieniono jego status na Parque Nacional de Cabañeros. Obydwa te terminy odnoszą się do polskiego "parku narodowego", tyle, że na terenie tego pierwszego (parque natural) jest dozwolony większy rozwój działalności gospodarczej.

</doc>
<doc id="1036930" url="https://pl.wikipedia.org/wiki?curid=1036930" title="Margareta Juncu">
Margareta Juncu

Margareta Juncu (z domu Mureşan, ur. 13 marca 1950 w Klużu-Napoce) – rumuńska szachistka, arcymistrzyni od 1982 roku.
Kariera szachowa.
W latach 80. należała do szerokiej światowej czołówki. Największy sukces w karierze osiągnęła w roku 1982, zwyciężając w Tbilisi w turnieju międzystrefowym i zdobywając awans do grona pretendentek do tytuł mistrzyni świata. Rozegrany rok później w Bad Kissingen ćwierćfinałowy mecz z Lidią Siemionową minimalnie przegrała 4½ - 5½. W 1985 po raz drugi wystąpiła w turnieju międzystrefowym w Żełeznowodsku, zajmując VIII miejsce.
W latach 1978 - 1990 siedmiokrotnie reprezentowała narodowe barwy na szachowych olimpiadach (w tym 5 razy na I szachownicy). W swoim dorobku posiada 3 olimpijskie medale, zdobyte w klasyfikacji drużynowej: srebrny (1982) i dwa brązowe (1984, 1986).
Wielokrotnie startowała w finałach indywidualnych mistrzostw kraju, zdobywając 6 medali: trzy złote (1983, 1985, 1987), srebrny (1979) oraz dwa brązowe (1971, 1977). Poza tym triumfowała w międzynarodowym turnieju w Dortmundzie (1987) oraz podzieliła III miejsce w Budapeszcie (1991, za Margaritą Wojską i Hanną Ereńską-Radzewską). 
Najwyższy ranking w karierze osiągnęła 1 stycznia 1987 r., z wynikiem 2310 punktów zajmowała wówczas 30. miejsce na światowej liście FIDE, jednocześnie zajmując 2. miejsce (za Danielą Nuţu) wśród rumuńskich szachistek.
Od roku 1996 w turniejach klasyfikowanych przez Międzynarodową Federację Szachową występuje bardzo rzadko.

</doc>
<doc id="1036931" url="https://pl.wikipedia.org/wiki?curid=1036931" title="Margareta Muresan">
Margareta Muresan



</doc>
<doc id="1036936" url="https://pl.wikipedia.org/wiki?curid=1036936" title="Personel">
Personel

Personel – polski zakulisowy film obyczajowy z 1975 roku w reżyserii i według scenariusza Krzysztofa Kieślowskiego. "Personel" jest autobiograficzną opowieścią o absolwencie technikum teatralnego, który zostaje zmuszony do zajęcia własnego stanowiska w sporze pomiędzy pracownikami wielkomiejskiej opery. Film był obficie nagradzany w kraju i za granicą, otrzymując między innymi Srebrne Lwy Gdańskie na Festiwalu Polskich Filmów Fabularnych, Grand Prix Międzynarodowego Festiwalu Filmowego w Mannheim i Heidelbergu oraz Złote Grono na Lubuskim Lecie Filmowym. Niekiedy "Personel" jest wskazywany jako zapowiedź nurtu określanego mianem kina moralnego niepokoju.
Fabuła.
Główny bohater filmu, Romek Januchta, jest absolwentem technikum teatralnego. Rozpoczyna swoją pierwszą pracę w pracowni krawieckiej w operze, wykonując ciężką zakulisową pracę. Niebawem Romek musi stanąć po określonej stronie w walce o władzę, jaka zawiązuje się w operze. Jego przyjaźń ze starszym pracownikiem teatru, krawcem Sową, krytycznie oceniającym program artystyczny teatru i skonfliktowanym z jednym z narcystycznych i kłótliwych śpiewaków operowych, zostaje wystawiona na próbę przez dyrekcję opery i szefa komunistycznej organizacji młodzieżowej. Romek wstawia się za Sową, ale pod wpływem nacisków dyrektora opery, aby odnieść sukces w zawodzie, musi napisać donos na kolegę. W ostatniej scenie Romek musi podjąć pierwszą dojrzałą decyzję polityczną: czy wystąpić przeciwko Sowie, współpracować i czerpać z tego korzyści, czy pozostać lojalnym wobec przyjaciela i siebie. Otwarte zakończenie filmu pokazuje Romka siedzącego przed pustą kartką w gabinecie dyrektora opery, z gotowym piórem w ręku.
Obsada.
"Źródło: Filmpolski.pl"
Produkcja.
"Personel", wyprodukowany przez Zespół Filmowy „Tor”, jest zaliczany do najbardziej autobiograficznych filmów Kieślowskiego. Podobnie jak bohater filmu, Kieślowski ukończył w 1962 roku warszawskie technikum teatralne i przez rok pracował jako garderobiany w Teatrze Współczesnym w Warszawie, gdzie usługiwał takim aktorom jak Zbigniew Zapasiewicz, Tadeusz Łomnicki, Aleksander Bardini i Edward Dziewoński. Filmowy Romek, podobnie jak Kieślowski, jest nieśmiałym prowincjuszem skarlałym w zderzeniu z wielkomiejską rzeczywistością. Kieślowski opisywał przedstawioną w filmie opowieść jako „historię zawodu, którego doznał chłopiec (nasz bohater), przychodząc do teatru z tak wielkimi nadziejami”.
Jak pisał Robert Birkholc, Kieślowski szczególnie dbał o autentyzm swej opowieści, świadomie wykorzystując poetykę kina dokumentalnego: „film nakręcono ruchliwą kamerą «z ręki», podpatrującą banalne sytuacje z życia bohaterów, a wiele dialogów zostało zaimprowizowanych”. Oprócz prawdziwych krawców w filmie wystąpili aktorzy niezawodowi i reżyserzy. Główną rolę Romka otrzymał ówczesny student reżyserii, późniejszy znany reżyser Juliusz Machulski, podczas gdy rolę przewodniczącego organizacji młodzieżowej Kieślowski powierzył znanemu dokumentaliście Tomaszowi Zygadle. Scenografię do "Personelu" zaprojektował Tadeusz Kosarewicz, a zdjęcia do filmu wykonał Witold Stok. Montażem zajęła się wieloletnia współpracowniczka Kieślowskiego, Lidia Zonn.
Odbiór.
Tadeusz Lubelski odczytywał "Personel" Kieślowskiego jako jeden z ostatnich filmów trzeciej fali (Kina Młodej Kultury), który podążał za postulatami obecnymi w książce Adama Zagajewskiego i Juliana Kornhausera "Świat nie przedstawiony". Zdaniem Lubelskiego najważniejszy konflikt w filmie opiera się na opozycji pomiędzy operą (kulturą oficjalną) a kabaretem (kulturą nieoficjalną), którego założenie w pewnym momencie filmu proponuje Romek. Jak twierdził Lubelski, filmowa opera, tak jak kultura oficjalna Polskiej Rzeczypospolitej Ludowej, „straciła zdolność mówienia prawdy”.
Ewa Mazierska interpretowała filmowy świat "Personelu" jako metaforę zależności kultury oficjalnej od państwa, traktując filmową operę jako „Fordowską instytucję”, zatrudniającą sporą grupę artystów i pracowników technicznych. W kulturze wysokiej, jaką reprezentowała opera w "Personelu", od artystów oczekiwano „nie samowystarczalności ekonomicznej, ale oświecenia i edukacji mas w duchu socjalizmu”. Inicjatywa, jaką proponuje założyć Romek – kabaret – też z czasem staje się zależna od władz komunistycznych, co obrazuje zdaniem Mazierskiej dylematy związane z zawłaszczeniem przejawów buntu przez kulturę oficjalną.
Wojciech Świdziński, porównując "Personel" z podobnym tematycznie filmem "Aktorzy prowincjonalni" (1978) Agnieszki Holland, rozpatrywał oba dzieła jako przejaw odrębnego gatunku, filmu zakulisowego. Świdziński tak charakteryzował założenia gatunku oraz obu filmów:
W obu obrazach po licznych perypetiach dochodzi co prawda do udanych premier, ale przynoszą one nie "happy end" – triumf czy poczucie ulgi – lecz moralną klęskę. Zakulisowa wspólnota okazuje się złudzeniem, a efekt artystyczny to raczej wynik wygodnej umowy między występującymi a widzami niż doniosłego aktu twórczego. W zinstytucjonalizowanym świecie teatru pracownicy sztuki to skupione na sobie jednostki, z których większość, wykorzystując w swej pracy rutynę i chałturnicze chwyty, bagatelizuje kwestie artystyczne. Tylko nieliczni cierpią, nie mogą porzucić ideałów, które przyciągnęły ich do teatru.
Doug Cummings z australijskiego „Senses of Cinema” twierdził, iż "Personel" wyróżnia się „przekonującym odtworzeniem chaosu życia za kulisami, a jego kulminacją jest rodzaj etycznego podejmowania decyzji, na którym Kieślowski będzie się coraz bardziej koncentrował”. Tadeusz Szczepański podkreślał, że Kieślowski, kręcąc "Personel", „pragnął ukazać jedną z pułapek, na jakie byli narażeni ludzie, zwłaszcza młodzi, w PRL-u. Udało mu się na prostym przykładzie z życia rozpoczynającego pierwszą pracę chłopca […] odsłonić działanie mechanizmu moralnej deprawacji”. Robert Birkholc podsumowywał, że „widzowie, którzy nie przepadają za bardziej metafizycznym, późnym Kieślowskim zaliczają często ten skromny, ale niebanalny i szczery obraz do najwybitniejszych dzieł twórcy "Trzech kolorów"”.

</doc>
<doc id="1036937" url="https://pl.wikipedia.org/wiki?curid=1036937" title="Radio Romans">
Radio Romans

Radio Romans – polski serial obyczajowy, którego akcja rozgrywa się w prywatnej, lokalnej rozgłośni radiowej, działającej w Gdańsku. Serial emitowany był w TVP2 od 29 czerwca 1994 do 8 października 1995.
Scenariusz-nowela (odcinki 1–4): Tadeusz Buraczewski, Anna Czekanowicz, Marek Wojtasik, Władysław Zawistowski. Scenarzystką odcinków była Ilona Łepkowska. Serial naprzemiennie reżyserowali, Ireneusz Engler i Janusz Dymek. Tytułową piosenkę według słów Jacka Cygana zaśpiewał Ryszard Rynkowski.
Fabuła.
Bohaterami serialu są pracownicy tytułowego radia, których życie zawodowe na co dzień nierozerwalnie przeplata się z problemami osobistymi. Założycielami i szefami stacji są Wanda i Andrzej Kreftowie (Dorota Kolak, Krzysztof Stelmaszyk). Od początku w firmie pracują Basia i Marek Zwolińscy (Beata Ścibakówna, Igor Michalski), poeta Antoni Wereszczaka (Mirosław Baka) oraz młodzi, ambitni dziennikarze, Stefan Chocholak (Tomasz Bednarek) i Darek Igielski (Tomasz Ignaczak). Wkrótce do zespołu dołączają Dominika Wojciechowska (Małgorzata Foremniak), dziewczyna Stefana i Piotr Dyląg (Jan Jankowski).

</doc>
<doc id="1036938" url="https://pl.wikipedia.org/wiki?curid=1036938" title="Jun’ichirō Tanizaki">
Jun’ichirō Tanizaki

 – japoński pisarz, kandydat do literackiej Nagrody Nobla (1964).
Życiorys.
Urodził się w tokijskiej dzielnicy Nihonbashi, w bogatej rodzinie kupieckiej, która szybko zubożała i nie mogła opłacać jego nauki. Szkołę średnią ukończył dzięki pomocy nauczycieli i w 1908 rozpoczął studia na Wydziale Literatury Japońskiej Cesarskiego Uniwersytetu Tokijskiego. Przerwał jednak naukę w 1910 roku z powodu braku chęci i pieniędzy.
Znał kulturę i literaturę europejską, której wpływy można znaleźć w jego utworach. Przede wszystkim jednak fascynował się klasyczną literaturą japońską. Działalność literacką rozpoczął w 1910 roku, gdy pismo „Shinshichō” przyjęło do druku jego dramaty: "Tanjō" (Narodziny) i "Zō" (Słoń) oraz opowiadanie "The Affair of Two Watches".
Początkowo interesował się estetyzmem, skierowanym przeciwko japońskiemu naturalizmowi, satanizmem i dandyzmem europejskim, a następnie w jego twórczości uwidocznił się wpływ Oscara Wilde’a. Fascynował się zachodnim stylem życia: chodził w garniturze i grał na gitarze. Uważał, że Tokio zniszczone w 1923 roku w wyniku trzęsienia ziemi będzie można odbudować w zachodnim stylu, a potem nastąpił u niego przełom duchowy i powrót do kultury japońskiej.
Niewielu pisarzy tak dogłębnie poznało mroczne zakamarki ludzkiej namiętności i pożądania. Z pewnością zaś żaden inny japoński pisarz nie przejął tak licznych elementów ze sprzecznych wobec siebie tradycji: japońskiej i zachodniej, poszukując istotnej syntezy obu kultur. W swej twórczości, naznaczonej piętnem pogoni za anormalnymi przyjemnościami, zajmuje się tym, co dla innych jest żenujące i niegodne opisu.
Tanizaki dokonał przekładu klasycznej powieści "Genji monogatari" z XI wieku. Pierwsze wydania ukazały się w latach 1940–1942, jednak w następnych latach wielokrotnie była poprawiana, aż do 1964 roku – wtedy została wydana wersja ostateczna, licząca 2200 stron.
W 1923 roku został wybrany do Japońskiej Akademii Sztuki. Laureat Nagrody Asahi za 1948 rok.

</doc>
<doc id="1036940" url="https://pl.wikipedia.org/wiki?curid=1036940" title="Bácsbokod">
Bácsbokod

Bácsbokod – wieś i gmina w południowej części Węgier, w pobliżu miasta Baja. Liczy mieszkańców (styczeń 2011) i zajmuje obszar 63,93 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036943" url="https://pl.wikipedia.org/wiki?curid=1036943" title="Lucie Hradecká">
Lucie Hradecká

Lucie Hradecká, wym. (ur. 21 maja 1985 w Pradze) – czeska tenisistka, srebrna medalistka Letnich Igrzysk Olimpijskich 2012 w grze podwójnej oraz brązowa medalistka Letnich Igrzysk Olimpijskich 2016 w grze mieszanej, zdobywczyni Pucharu Federacji 2011, 2012 i 2014 wraz z drużyną Czech, zwyciężczyni dwudziestu sześciu turniejów WTA Tour w grze podwójnej, finalistka Mistrzostw WTA w 2012 roku w deblu, triumfatorka French Open 2011 i US Open 2013 w grze podwójnej oraz French Open 2013 w grze mieszanej.
Kariera tenisowa.
W latach 2002–2005 regularnie występowała w kobiecych turniejach ITF. W 2005 po raz pierwszy osiągnęła półfinał deblowego turnieju WTA w Pradze w parze z rodaczką Blahotovą. Wielokrotnie startowała w eliminacjach turniejowych do gry pojedynczej, ale nie udało się jej przedostać do głównego turnieju. W sezonie 2006 wygrała pierwszy turniej deblowy w Portorožu z Renatą Voráčovą. Rok później z tą samą partnerką wygrała turnieje deblowe w Kitzbühel i Portorožu. W 2008 ponownie wygrała dwa turnieje deblowe, jednakże tym razem z Andreą Hlaváčkovą w Pradze i Bad Gastein. w Bad Gastein z Hlaváčkovą wygrała także sezon później, a następnie w odstępie tygodnia zwyciężyła z Voráčovą w Stambule.
Była finalistką siedmiu turniejów w singlu. W Bad Gastein w 2008 przegrała 4:6, 4:6 z Pauline Parmentier. W 2009 roku przegrała w finale w Strasburgu z Aravane Rezaï 7:6(2), 6:1 oraz Stambule z Wierą Duszewiną 6:0, 6:1. W kwietniu 2011 roku dotarła do finału turnieju WTA w Barcelonie, gdzie przegrała pojedynek o tytuł z Robertą Vinci 6:4, 2:6, 2:6. Miesiąc później, wraz z Andreą Hlaváčkovą, wygrała wielkoszlemowy Roland Garros. We wrześniu 2012 roku przegrała z Kirsten Flipkens w finale w Québecu. W sezonie 2013 Czeszka awansowała do meczu mistrzowskiego zawodów w Strasburgu, w którym nie sprostała Alizé Cornet, przegrywając 6:7(4), 0:6. W maju 2015 roku w siódmym singlowym finale, a szóstym w kategorii WTA International Series – w Pradze – uległa Karolínie Plíškovej 6:4, 5:7, 3:6.
W styczniu 2013 roku Hradecká razem z Františkiem Čermakiem osiągnęła finał wielkoszlemowego Australian Open w grze mieszanej. Para uległa w finale wynikiem 3:6, 5:7 Jarmili Gajdošovej i Matthew Ebdenowi. W czerwcu tego samego roku mikst triumfował w finale turnieju wielkoszlemowego. Na French Open pokonali wynikiem 1:6, 6:4, 10–6 Kristinę Mladenovic i Daniela Nestora. W rozgrywkach deblowych na US Open 2013 wspólnie z Hlaváčkovą pokonały parę Ashleigh Barty–Casey Dellacqua 6:7(4), 6:1, 6:4.
W 2015 roku razem z Marcinem Matkowskim osiągnęła finał rozgrywek mikstowych na French Open, przegrywając w finale 6:7(3), 1:6 z Bethanie Mattek-Sands i Mikiem Bryanem.
Łącznie wygrała w 26 turniejach w grze podwójnej (trzynaście razy w parze z Andreą Hlaváčkovą, cztery razy w parze z Renatą Voráčovą, dwa razy z Marie Bouzkovą oraz po razie w parze z Anabel Mediną Garrigues, Evą Birnerovą, Mirjaną Lučić-Baroni, Julią Görges, Jekatieriną Makarową, Andreją Klepač i Kristýną Plíškovą), a także 28 razy przegrywała w finałach.

</doc>
<doc id="1036944" url="https://pl.wikipedia.org/wiki?curid=1036944" title="Tadeusz Mańka">
Tadeusz Mańka

Tadeusz Stanisław Mańka (ur. 28 listopada 1944 w Lublinie, zm. 28 września 2010 tamże) – polski mechanik, poseł na Sejm X kadencji.
Życiorys.
Ukończył w 1970 Technikum Mechaniczno-Energetyczne w Lublinie. W latach 1963–1999 był zatrudniony w Fabryce Samochodów Ciężarowych w Lublinie. W 1980 wstąpił do Niezależnego Samorządnego Związku Zawodowego „Solidarność”. W grudniu 1981 uczestniczył w spacyfikowanym przez funkcjonariuszy Zmotoryzowanych Odwodów Milicji Obywatelskiej strajku w swoim zakładzie pracy. W latach 80. działał w podziemiu, za co został zwolniony z pracy. Przywrócono go na dawne stanowisko w czerwcu 1983 na mocy orzeczenia sądowego. W latach 1983–1989 był członkiem Tymczasowego Komitetu Zakładowego „S”, a w latach 1987–1989 jego przewodniczącym. Od 1985 był członkiem Tymczasowego Zarządu Regionu Środkowo-Wschodniego, pełnił także inne funkcje związkowe.
W 1989 został wybrany na posła na Sejm X kadencji z okręgu lubelskiego z poparciem Komitetu Obywatelskiego, w Sejmie należał do Obywatelskiego Klubu Parlamentarnego. W 1991 nie ubiegał się o reelekcję i wycofał się z działalności politycznej. W 2004 przeszedł na emeryturę.
W 2000 został odznaczony Złotym Krzyżem Zasługi.
Pochowany na cmentarzu komunalnym na Majdanku w Lublinie (kwatera S2F0/2/4).

</doc>
<doc id="1036945" url="https://pl.wikipedia.org/wiki?curid=1036945" title="Bácsborsód">
Bácsborsód

Bácsborsód – wieś i gmina w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy 1238 mieszkańców (2009) i zajmuje obszar 77,52 km².
Tutaj urodził się malarz László Moholy-Nagy.

</doc>
<doc id="1036946" url="https://pl.wikipedia.org/wiki?curid=1036946" title="Bácsszentgyörgy">
Bácsszentgyörgy

Bácsszentgyörgy – wieś w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Wieś liczy 159 mieszkańców (2009) i zajmuje obszar 14,73 km².

</doc>
<doc id="1036949" url="https://pl.wikipedia.org/wiki?curid=1036949" title="Bátmonostor">
Bátmonostor

Bátmonostor – wieś i gmina w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy 1574 mieszkańców (2009) i zajmuje obszar 37,95 km².

</doc>
<doc id="1036951" url="https://pl.wikipedia.org/wiki?curid=1036951" title="Csátalja">
Csátalja

Csátalja (, ) – wieś i gmina w południowej części Węgier, w pobliżu miasta Baja, przy granicy z Serbią.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy 1557 mieszkańców (2009) i zajmuje obszar 39,05 km². 97% mieszkańców zadeklarowało się jako Węgrzy, a 6,4% jako Niemcy.

</doc>
<doc id="1036952" url="https://pl.wikipedia.org/wiki?curid=1036952" title="Òscar Ribas Reig">
Òscar Ribas Reig

Òscar Ribas Reig (wym. []; ur. 26 października 1936 w Sant Julià de Lòria, zm. 18 grudnia 2020 tamże) – andorski polityk i przedsiębiorca, w latach 1982–1984 i 1990–1994 premier Andory, pierwsza osoba pełniąca tę funkcję.
Życiorys.
Ukończył studia prawnicze na Uniwersytecie Barcelońskim, z zawodu przedsiębiorca. Pracował w rodzinnym biznesie w sektorze bankowym i przemysłowym.
Zaangażował się w działalność polityczną, w 1972 po raz pierwszy został deputowanym do Rady Generalnej. W styczniu 1982 objął stanowisko premiera Andory, stając się pierwszą osobą pełniącą tę funkcję po utworzeniu urzędu. Premierem był do maja 1984. Powrócił na to stanowisko w styczniu 1990. W 1993 utworzył centroprawicową koalicję Agrupament Nacional Democràtic. Urząd premiera sprawował do grudnia 1994, zrezygnował w poprzednim miesiącu w związku z niezatwierdzeniem przez parlament programu gospodarczego rządu. W okresie jego urzędowania w 1993 w wyniku referendum przyjęto pierwszą w Andorze konstytucję. W tym samym roku państwo przystąpiło do ONZ oraz Rady Europy.
W późniejszych latach zajmował się działaniami na rzecz rozwoju relacji Andory z Europą. Członek korespondent Real Academia de Ciencias Económicas y Financieras (2005) oraz członek World Academy of Art and Science (2014). Wyróżniony tytułem doktora honoris causa kilku uczelni. Komandor Legii Honorowej (2010).

</doc>
<doc id="1036953" url="https://pl.wikipedia.org/wiki?curid=1036953" title="Csávoly">
Csávoly

Csávoly – wieś w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 47,42 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036954" url="https://pl.wikipedia.org/wiki?curid=1036954" title="Dávod">
Dávod

Dávod – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 69,21 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036955" url="https://pl.wikipedia.org/wiki?curid=1036955" title="Skala Gleasona">
Skala Gleasona

Skala Gleasona, klasyfikacja Gleasona, system Gleasona – zalecany przez Światową Organizację Zdrowia sposób oceny patomorfologicznej raka gruczołu krokowego, silnie skorelowany z rokowaniem oraz ze stadium zaawansowania klinicznego.
Metoda ta opiera się na określeniu stopnia złośliwości histologicznej rozrostu nowotworowego, czyli rodzaju utkania (struktury tkankowej) guza. Zmiana wysoko zróżnicowana otrzymuje 1 punkt, a nisko zróżnicowana 5 punktów. W skali Gleasona ocenia się dwa przeważające, zwykle pod względem objętości zajmowanej w narządzie, typy histoarchitektoniczne nowotworu, a otrzymane punkty sumuje się i podaje wynik końcowy, zawierający się w przedziale od 2 do 10. Dla przykładu, rak gruczołu krokowego, w którym jednym dominującym typem (ang. "index tumor" lub "dominant tumor") jest nowotwór nisko zróżnicowany, naciekający tkanki bez wyraźnej granicy (5 punktów), a drugi dominujący typ to nowotwór średnio zróżnicowany i częściowo dobrze odgraniczony (3 punkty), otrzyma wskaźnik Gleasona równy 8 (5 +3 = 8).
Nazwa tej skali pochodzi od nazwiska Donalda Gleasona, amerykańskiego lekarza i histopatologa.

</doc>
<doc id="1036956" url="https://pl.wikipedia.org/wiki?curid=1036956" title="Dunafalva">
Dunafalva

Dunafalva – wieś i gmina w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy 876 mieszkańców (2009) i zajmuje obszar 57,89 km².

</doc>
<doc id="1036957" url="https://pl.wikipedia.org/wiki?curid=1036957" title="Érsekcsanád">
Érsekcsanád

Érsekcsanád – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 58,29 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036958" url="https://pl.wikipedia.org/wiki?curid=1036958" title="Érsekhalma">
Érsekhalma

Érsekhalma – wieś w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy 657 mieszkańców (2009) i zajmuje obszar 27,56 km².

</doc>
<doc id="1036959" url="https://pl.wikipedia.org/wiki?curid=1036959" title="Felsőszentiván">
Felsőszentiván

Felsőszentiván – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 53,54 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036960" url="https://pl.wikipedia.org/wiki?curid=1036960" title="Gara">
Gara

Gara – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 59,96 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036961" url="https://pl.wikipedia.org/wiki?curid=1036961" title="Zain">
Zain



</doc>
<doc id="1036963" url="https://pl.wikipedia.org/wiki?curid=1036963" title="Hercegszántó">
Hercegszántó

Hercegszántó (chor. "Santovo", srb. "Сантово") – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 68,55 km².
W miejscowości znajduje się drogowe przejście graniczne z Serbią.
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036967" url="https://pl.wikipedia.org/wiki?curid=1036967" title="Nagybaracska">
Nagybaracska

Nagybaracska – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 37,95 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036969" url="https://pl.wikipedia.org/wiki?curid=1036969" title="Marek Rusakiewicz">
Marek Rusakiewicz

Marek Rusakiewicz (ur. 15 czerwca 1964 w Barlinku) – polski polityk, menedżer, poseł na Sejm X kadencji.
Życiorys.
Ukończył w 1990 studia na Wydziale Nauk Społecznych Uniwersytetu im. Adama Mickiewicza w Poznaniu. W 1979 organizował Związek Młodzieży Antykomunistycznej, w 1982 za działalność opozycyjną został aresztowany na ponad miesiąc, następnie skazany na karę dwóch lat pozbawienia wolności z warunkowym zawieszeniem jej wykonania. W latach 80. organizował Ruch Młodzieży Niezależnej, należał też do Ruchu „Wolność i Pokój” oraz od 1987 do 1990 do Stronnictwa Pracy i Chrześcijańsko-Demokratycznego Stronnictwa Pracy. W 1988 był wiceprzewodniczącym Klubu Inteligencji Katolickiej, pełnił funkcję prezesa związku „Młodzi Chrześcijańscy Demokraci”.
W 1989 został posłem na Sejm X kadencji w okręgu gorzowskim z ramienia Komitetu Obywatelskiego. Należał do Obywatelskiego Klubu Parlamentarnego, pełnił funkcję sekretarza Sejmu. Działał w Partii Chrześcijańskich Demokratów i Porozumieniu Polskich Chrześcijańskich Demokratów, później bezpartyjny.
Na początku lat 90. pracował jako sekretarz miasta w Gorzowie Wielkopolskim. W 1993 objął stanowisko prezesa Agencji Rozwoju Regionalnego w Gorzowie Wielkopolskim. Zasiadł też we władzach kilku spółek Skarbu Państwa. W 2014 bez powodzenia kandydował do rady Gorzowa Wielkopolskiego z listy „KO Solidarność I Madej”.
W 2012 odznaczony Krzyżem Wolności i Solidarności, a w 2014 Krzyżem Komandorskim Orderu Odrodzenia Polski.

</doc>
<doc id="1036971" url="https://pl.wikipedia.org/wiki?curid=1036971" title="Nemesnádudvar">
Nemesnádudvar

Nemesnádudvar – wieś i gmina w południowej części Węgier, w pobliżu miasta Baja. Gmina liczy 1836 mieszkańców (styczeń 2011) i zajmuje obszar 58,78 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036973" url="https://pl.wikipedia.org/wiki?curid=1036973" title="Barhanpur">
Barhanpur

Burhanpur (hindi बुढ़हानपुर) – miasto w środkowych Indiach, na Półwyspie Indyjskim, w górach Satpura, nad rzeką Tapti, w stanie Madhya Pradesh założone w 1388 roku.
Burhanpur jest ważnym ośrodkiem przemysłowo-handlowym oraz rzemieślniczym. W tym mieście rozwinął się przemysł włókienniczy oraz spożywczy.

</doc>
<doc id="1036974" url="https://pl.wikipedia.org/wiki?curid=1036974" title="Rém">
Rém

Rém () – wieś i gmina w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Jánoshalma. Gmina liczy mieszkańców (2009) zajmuje obszar 39,93 km².

</doc>
<doc id="1036975" url="https://pl.wikipedia.org/wiki?curid=1036975" title="Burhanpur">
Burhanpur



</doc>
<doc id="1036976" url="https://pl.wikipedia.org/wiki?curid=1036976" title="Sükösd">
Sükösd

Sükösd – wieś i gmina w południowej części Węgier, w pobliżu miasta Baja. Gmina liczy mieszkańców (styczeń 2011) i zajmuje obszar 94,18 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036977" url="https://pl.wikipedia.org/wiki?curid=1036977" title="Szeremle">
Szeremle

Szeremle – wieś w południowej części Węgier, w pobliżu miasta Baja.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja. Gmina liczy mieszkańców (2009) i zajmuje obszar 34,64 km².

</doc>
<doc id="1036979" url="https://pl.wikipedia.org/wiki?curid=1036979" title="Vaskút">
Vaskút

Vaskút – wieś i gmina w południowej części Węgier, w pobliżu miasta Baja. Ma powierzchnię 71,49 km² i liczy mieszkańców (styczeń 2011).
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Baja.

</doc>
<doc id="1036981" url="https://pl.wikipedia.org/wiki?curid=1036981" title="Karol Krasnodębski">
Karol Krasnodębski

Karol Szymon Krasnodębski (ur. 3 września 1929 w Warszawie) – polski inżynier, działacz opozycji w okresie PRL, więzień polityczny, poseł na Sejm X kadencji.
Życiorys.
Ukończył w 1961 studia na Politechnice Krakowskiej. Pracę zawodową rozpoczął w Zakładach Mechanicznych „Tarnów”, gdzie przez dwadzieścia lat kierował Laboratorium Centralnym. Przez kilka kadencji był przewodniczącym koła Stowarzyszenia Inżynierów Mechaników Polskich, a następnie sekretarzem oddziału wojewódzkiego stowarzyszenia.
W 1980 wstąpił do Niezależnego Samorządnego Związku Zawodowego „Solidarności”, stanął na czele komisji zakładowej. W latach 1980–1981 przewodniczył komisji terenowej związku. W stanie wojennym był dwukrotnie internowany między 13 grudnia 1981 a 23 sierpnia 1982 (z półtoramiesięczną przerwą). W latach 80. działał w Duszpasterstwie Ludzi Pracy przy parafii Świętej Rodziny w Tarnowie. Za działalność opozycyjną był aresztowany od lutego do sierpnia 1984.
W 1989 został posłem na Sejm X kadencji z okręgu tarnowskiego z ramienia Komitetu Obywatelskiego. W Sejmie należał do Obywatelskiego Klubu Parlamentarnego, zasiadał w Komisji Obrony Narodowej. W 1991 został prezesem spółdzielni mieszkaniowej, kilka lat później przeszedł na emeryturę.

</doc>
<doc id="1036984" url="https://pl.wikipedia.org/wiki?curid=1036984" title="Han Ahmedow">
Han Ahmedow

Han Ahmedow (ur. 16 czerwca 1936 we wsi Parau w Turkmeńskiej SRR, zm. 6 grudnia 2006 w Serdarze) - turkmeński polityk. Pierwszy premier Turkmenistanu od 6 grudnia 1989 do 18 maja 1992. Członek Turkmeńskiej Partii Komunistycznej przemianowanej w 1992 na Demokratyczną Partię Turkmenistanu. Zmarł na atak serca.
W latach 1954-1959 studiował w Taszkenckim Instytucie Inżynierów Transportu Kolejowego, pracował jako inżynier kolejowy w Aszchabadzie, w 1968 został zastępcą szefa Aszchabadzkiego Oddziału Kolei Środkowoazjatyckiej, później do 1980 był szefem Czardżouskiego Oddziału Kolei Środkowoazjatyckiej. Od 1963 należał do KPZR, 1980-1985 kierował Wydziałem Transportu i Łączności KC Komunistycznej Partii Turkmenistanu, od 17 stycznia 1981 do 16 grudnia 1991 był członkiem KC KPT, a od 26 października 1985 do sierpnia 1988 I sekretarzem Komitetu Miejskiego KPT w Aszchabadzie. Od 18 stycznia 1986 do 11 maja 1990 był zastępcą członka, a od 12 maja 1990 do sierpnia 1991 członkiem Biura KC KPT, od sierpnia 1988 do 1 grudnia 1989 I zastępcą przewodniczącego, a od 1 grudnia 1989 do listopada 1990 przewodniczącym Rady Ministrów Turkmeńskiej SRR. Od 13 lipca 1990 do 29 sierpnia 1991 był członkiem Centralnej Komisji Rewizyjnej KPZR, od listopada 1990 do 13 listopada 1991 premierem Turkmeńskiej SRR/Turkmenistanu, od listopada 1991 do sierpnia 1992 szefem Kolei Turkmeńskiej, od grudnia 1991 do 26 czerwca 1992 zastępcą premiera/przewodniczącego Gabinetu Ministrów Turkmenistanu i jednocześnie ministrem transportu kolejowego Turkmenistanu, a od sierpnia 1992 do 1994 ambasadorem nadzwyczajnym i pełnomocnym Turkmenistanu w Turcji. Był odznaczony Orderem Czerwonego Sztandaru Pracy i Orderem „Znak Honoru”.

</doc>
<doc id="1036986" url="https://pl.wikipedia.org/wiki?curid=1036986" title="Rappahannock River">
Rappahannock River

Rappahannock River – rzeka we wschodniej części stanu Wirginia w Stanach Zjednoczonych. Swoje źródło ma w pobliżu przełęczy Chester w Paśmie Błękitnym, po czym płynie w kierunku południowo-wschodnim. Poniżej Fredericksburga przechodzi w estuarium o długości 80 km a następnie uchodzi do zatoki Chesapeake. Dorzecze Rappahannock River ma powierzchnię 7405 km², a średni roczny przepływ w pobliżu Fredericksburga wynosi 46 m³.
Rzeka ma istotne znaczenie historyczne i kulturowe. W pobliżu jej ujścia powstały wczesne osady kolonijne w Wirginii. Była także miejscem licznych działań wojennych podczas wojny secesyjnej.

</doc>
<doc id="1036987" url="https://pl.wikipedia.org/wiki?curid=1036987" title="Tennantyt">
Tennantyt

Tennantyt (tenantyt) – minerał z gromady siarkosoli, odmiana tetraedrytu. Należy do grupy minerałów bardzo rzadkich, rozpowszechnionych tylko w niektórych rejonach Ziemi.
Nazwa pochodzi od nazwiska angielskiego chemika Smithsona Tennanta (1761-1815).
Charakterystyka.
Właściwości.
Zazwyczaj tworzy kryształy izometryczne (czworościany, rzadziej ośmiościany lub wielościany). Na powierzchniach ścian występują charakterystyczne rowki.
Występuje w skupieniach ziarnistych, zbitych. Tworzy wypryski, wrostki w innych minerałach i impregnacje. Kryształy (najczęściej narosłe) spotykane są w druzach. Jest kruchy, nieprzezroczysty. Tworzy szereg izomorficzny (kryształy mieszane) z tetraedrytem.
Często zawiera domieszki: srebra – frederycyt, antymonu – julianit, bizmutu – annivit i rionit, ołowiu, cynku – miedziankit, sandbergeryt, żelaza – ferrotennantyt, także: kobaltu, niklu, rtęci, germanu, cyny, wanadu, selenu, telluru.
Występowanie.
Minerał miedzionośnych i polimetalicznych nisko i średniotemperaturowych utworów hydrotermalnych (przeważnie występuje w żyłach i gniazdach kruszcowych). Spotykany jest w utworach pegmatytowych i metasomatycznych. Występuje w skałach osadowych zasobnych w metale ciężkie.
Najczęściej współwystępuje z takimi minerałami jak: chalkopiryt, bornit, kowelin, galena, sfaleryt, arsenopiryt.
Miejsca występowania:

</doc>
<doc id="1036991" url="https://pl.wikipedia.org/wiki?curid=1036991" title="Rappahannock">
Rappahannock



</doc>
<doc id="1036992" url="https://pl.wikipedia.org/wiki?curid=1036992" title="Migrena Hortona">
Migrena Hortona



</doc>
<doc id="1036993" url="https://pl.wikipedia.org/wiki?curid=1036993" title="Stanisław Obertaniec">
Stanisław Obertaniec

Stanisław Leszek Obertaniec (ur. 1 kwietnia 1948 w Ulesiu) – polski polityk, senator I kadencji.
Życiorys.
Uzyskał licencjat w zakresie dziennikarstwa i komunikacji społecznej – jest absolwentem Wydziału Filologicznego Uniwersytetu Wrocławskiego. Wcześniej ukończył II Liceum Ogólnokształcące w Legnicy (1966), a następnie Pomaturalne Studium Techniki Dentystycznej we Wrocławiu, gdzie zdobył kwalifikacje technika dentystycznego. W zawodzie ortodonty (w Zakładzie Protetyki ZOZ Legnica) przepracował ponad dwadzieścia lat (1968–1989).
Od 1966 do 1975 działał w Duszpasterstwie Akademickim w Legnicy. W latach 70. współpracował też z ROPCiO, w 1980 wstąpił do „Solidarności”. Zasiadał we władzach regionalnych związku. W stanie wojennym został internowany na okres od 13 grudnia 1981 do 29 kwietnia 1982. W latach 80. działał w podziemiu, za co został dyscyplinarnie zwolniony z pracy.
W 1989 został senatorem I kadencji, wybranym w województwie legnickim z ramienia Komitetu Obywatelskiego. Zasiadał w Komisji Polityki Społecznej i Zdrowia oraz Komisji Spraw Zagranicznych. Od 1991 kieruje legnickim Radiem L, następnie Radiem Plus. Należał w latach 90. do Porozumienia Centrum i Stronnictwa Konserwatywno-Ludowego. Później przystąpił do Prawa i Sprawiedliwości. Z jego listy bez powodzenia kandydował w 2010 do sejmiku województwa dolnośląskiego.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Oficerskim Orderu Odrodzenia Polski.
Życie prywatne.
Żonaty (żona Anna), mają trzy córki i syna. Razem z żoną Anną przez wiele lat śpiewał (baryton) w legnickim chórze „Madrygał” pod dyrekcją Henryka Karlińskiego. Został wiceprezesem zarządu Fundacji Pawła Jurosa.

</doc>
<doc id="1036995" url="https://pl.wikipedia.org/wiki?curid=1036995" title="Bardau">
Bardau

Bardau (arab. الباردو, fr. "(Le) Bardo") – miasto w północno-wschodniej Tunezji, w zespole miejskim Tunisu, w gubernatorstwie Tunis. Według spisu ludności w 2014 roku liczba mieszkańców wynosiła 71 961.

</doc>
<doc id="1037000" url="https://pl.wikipedia.org/wiki?curid=1037000" title="Bácsszőlős">
Bácsszőlős

Bácsszőlős – wieś w południowej części Węgier, w komitacie Bács-Kiskun, w powiecie Bácsalmás, ok. 6 km na wschód od siedziby powiatu Bácsalmás i ok. 87 km na południe od siedziby komitatu Kecskemét, niedaleko granicy granicy serbsko-węgierskiej.
Miejscowość leży na obszarze Wielkiej Niziny Węgierskiej. W 2011 roku wieś zamieszkiwało 367 osób. Zajmuje powierzchnię 38,83 km².

</doc>
<doc id="1037002" url="https://pl.wikipedia.org/wiki?curid=1037002" title="Csikéria">
Csikéria

Csikéria – wieś w południowej części Węgier, w pobliżu miasta Bácsalmás, niedaleko granicy serbskiej.Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Bácsalmás. Gmina liczy 952 mieszkańców (2009) i zajmuje obszar 25,81 km².

</doc>
<doc id="1037003" url="https://pl.wikipedia.org/wiki?curid=1037003" title="Hluthi">
Hluthi

Hluthi – miasto w dystrykcie Shiselweni w Eswatini; 7000 mieszkańców (2006). Przemysł spożywczy, włókienniczy.
W okolicy uprawiana jest jatrofa na biodiesel.

</doc>
<doc id="1037006" url="https://pl.wikipedia.org/wiki?curid=1037006" title="Katymár">
Katymár

Katymár – wieś w południowej części Węgier, w pobliżu miasta Bácsalmás, niedaleko granicy serbskiej. Gmina liczy 2099 mieszkańców (styczeń 2011) i zajmuje obszar 71,08 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Bácsalmás.

</doc>
<doc id="1037007" url="https://pl.wikipedia.org/wiki?curid=1037007" title="Hov (gmina)">
Hov (gmina)

Hov (far. "Hovs kommuna", duń. "Hove kommune") – jedna z mniejszych gmin na archipelagu Wysp Owczych. Graniczy ona z Fámjins, Porkeris, Tvøroyrar i Vágs kommuną. Siedzibą władz gminy jest Hov.
Gmina leży w centralnej części wschodniego wybrzeża wyspy Suðuroy. Zajmuje powierzchnię 10,3 km².
Gminę według danych na 1 stycznia 2014 zamieszkuje 118 mieszkańców.
Historia.
W 1872 roku powstała Suðuroyar Prestagjalds kommuna, obejmująca tereny wyspy Suðuroy. Sześć lat później zaczęły się oddzielać od niej mniejsze gminy. W 1908 roku powstała w ten sposób gmina Porkeri, z której 12 lat później wydzielono Hovs kommuna.
Populacja.
Gminę zamieszkuje 118 osób. Współczynnik feminizacji wynosi 93 (na 57 kobiet przypada 61 mężczyzn). Jest to społeczeństwo starzejące się. Około 27% ludności stanowią osoby w wieku powyżej sześćdziesięciu lat, podczas gdy osób młodszych niż lat dwadzieścia jest prawie 16%. Dużą grupę (20% społeczeństwa) stanowią ludzie w wieku 50-60 lat.
Populacja gminy Hov od roku 1960 stopniowo maleje. Wówczas mieszkały tam 183 osoby, ponad 30% poniżej piętnastego roku życia. Od lat 70. zaczął się krótki okres przyrostu liczby ludności w Hovs kommuna, albowiem zaczęły się rodzić dzieci dorosłej już wówczas młodzieży z roku 1960. Populacja wzrosła ze 144 osób w roku 1977 do 165 w 1990. Wówczas jednak na Wyspach Owczych miał miejsce kryzys gospodarczy, który spowodował masową emigrację i do roku 2000 liczba mieszkańców gminy spadła do 119. Po krótkim okresie wzrostu (w roku 2005 131 ludzi) nastąpił ponowny spadek osób zamieszkujących Hovs kommuna, co wywołane jest głównie jej izolacją i przenoszeniem się ludzi młodych do większych ośrodków.
Polityka.
Burmistrzem gminy Hov jest Delmar Tausen z partii Fólkaflokkurin. Jest to jedyna partia, która posiada swoich przedstawicieli w gminnym samorządzie. Ostatnie wybory do niego odbyły się w roku 2012, a w ich wyniku wybrano pięciu radnych. Wyniki przedstawiały się następująco:
Frekwencja wyniosła 74,76% (zagłosowało 77 osób ze 103 uprawnionych). Nie oddano pustych kart ani głosów nieważnych. Pogrubieni zostali obecni członkowie rady gminy Hov.

</doc>
<doc id="1037008" url="https://pl.wikipedia.org/wiki?curid=1037008" title="Grumman Goose">
Grumman Goose



</doc>
<doc id="1037009" url="https://pl.wikipedia.org/wiki?curid=1037009" title="Kunbaja">
Kunbaja

Kunbaja – wieś w południowej części Węgier, w pobliżu miasta Bácsalmás, niedaleko granicy serbskiej.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Bácsalmás. Gmina liczy 1598 mieszkańców (2009) i zajmuje obszar 33,72 km².

</doc>
<doc id="1037010" url="https://pl.wikipedia.org/wiki?curid=1037010" title="G-21">
G-21



</doc>
<doc id="1037011" url="https://pl.wikipedia.org/wiki?curid=1037011" title="Nokia 6120 Classic">
Nokia 6120 Classic

Nokia 6120 classic – model telefonu komórkowego (smartfon) firmy Nokia, wprowadzony na rynek w kwietniu 2007 roku. To telefon z serii classic.
Nokia 6120 classic to kompaktowy telefon działający w systemach GSM/GPRS/EDGE (850/900/1800/1900) oraz 3G/HSDPA (850/2100). Wyposażony jest w dwa aparaty cyfrowe: główny o rozdzielczości 1600x1200 (2 Mpix) oraz drugi o rozdzielczości (CIF/PAL) 352x288 do prowadzenia wideo-rozmów, złącze kart microSD (obsługa kart do 2 GB) oraz radio FM.
Dane techniczne.
System operacyjny: Symbian 9.2 z interfejsem użytkownika: Series 60 3rd Edition. Czas czuwania: do 250 h, a rozmów to 3 h.
Dostępne barwy.
Nokia 6120 classic była produkowana w 4 wersjach kolorystycznych: czarnej, perłowo-białej, różowej i niebieskiej.
Internet i transmisja danych.
DTM klasa 11 (umożliwia jednoczesne połączenie głosowe i przeglądanie internetu przez sieć EDGE). Wieloszczelinowa transmisja EDGE/GPRS klasy 32. 
Wykorzystanie standardu OMA DRM 2.0 do bezpiecznego pobierania danych.
Transmisja danych przez WCDMA, wysyłanie i pobieranie z szybkością do 384 Kb/s. 
Możliwość transmisji w trybie offline przez Bluetooth - wymagana tylko jedna karta SIM.
Bluetooth w wersji 2.0 (dostęp do karty SIM, zestaw słuchawkowy i głośnomówiący, profile A2DP). Klasa pamięci masowej mini USB 2.0 Full Speed. Lokalna synchronizacja z komputerem za pomocą pakietu Nokia OVI Suite.
Funkcje głosowe.
Wybieranie głosowe z poleceniami głosowymi i dyktafonem.
Telefon potrafi zamieniać tekst na mowę: narzędzie umożliwiające odczytywanie na głos wiadomości tekstowych, multimedialnych oraz wiadomości e-mail.
Wiadomości.
Funkcja łączności w sieci Push to talk over Cellular. Wiadomości audio Nokia Xpress (AMS) – szybki i prosty sposób wysyłania dźwięków za pośrednictwem wiadomości MMS. SMS, MMS i poczta e-mail z dostępem do wiadomości błyskawicznych i kontaktów z informacjami o dostępności.
Multimedia.
Odtwarzacz muzyczny obsługujący pliki w formatach MP3, M4A, MP4, eAAC+ i WMA. Strumieniowe wideo (3GPP). Udostępnianie wideo w sieciach 3G (SWIS), wersja VS2.2. Dźwięki dzwonka: 64-głosowe MIDI, TrueTone i MP3/AAC. Dzwonki wideo. Radio z nazwami stacji (bez RDS).
Możliwość odtwarzania i transmitowania strumieniowego plików w formacie H.264 (MPEG4), 3GPP i Real.
Telefon do zarządzania informacjami osobistymi posiada kalendarz.
Inne aplikacje.
Telefon można aktualizować przez OTA (FOTA), telefon zawiera również oprogramowanie Java™ MIDP 2.0.
Zmiany w oprogramowaniu.
Wersja 3.83.
Nowe funkcje:
Wersja 4.21.
Nowe funkcje
Wersja 5.11.
Nowe funkcje
Wersja 6.01.
Nowe funkcje
Wersja 6.51.
Nowe funkcje
Wersja 7.02.
Nowa funkcja:
Modele podobne.
Nokia 6121 classic.
Nokia 6121 classic jest pierwszym urządzeniem z UMTS 900 na rynku. Jest dostępna w 5 kolorach: czarnym, niebieskim, białym, złotym i różowym. Nokia 6120 classic i 6121 classic są prawie identyczne, różnicą jest tylko inny zakres częstotliwości 3G.
Nokia 6124 classic.
Nokia 6124 classic jest w sieci Vodafone wariantem Nokii 6120. Kształt jest bardziej okrągły niż w Nokii 6120 classic i ma inny układ klawiszy funkcyjnych.
NM705i/706i.
FOMA NM 705i jest wersją wydaną w Marcu 2008 dla operatora NTT docomo.

</doc>
<doc id="1037012" url="https://pl.wikipedia.org/wiki?curid=1037012" title="Simunye">
Simunye

 
Simunye – miasto w Eswatini; 6 700 mieszkańców (2006). Przemysł spożywczy, włókienniczy. Miasto jest siedzibą klubu piłkarskiego Royal Leopards F.C.

</doc>
<doc id="1037013" url="https://pl.wikipedia.org/wiki?curid=1037013" title="Madaras (Węgry)">
Madaras (Węgry)

Madaras – wieś w południowej części Węgier, w pobliżu miasta Bácsalmás, niedaleko granicy serbskiej. Gmina liczy 2961 mieszkańców (styczeń 2011) i zajmuje obszar 49,3 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Bácsalmás.

</doc>
<doc id="1037014" url="https://pl.wikipedia.org/wiki?curid=1037014" title="Silnik reluktancyjny">
Silnik reluktancyjny

Silnik reluktancyjny – silnik elektryczny bez uzwojeń wzbudzania. Wirnik silnika wykonany jest z miękkiego materiału ferromagnetycznego o kształcie takim, by reluktancja obwodu magnetycznego zależała od położenia wirnika. Stojan silnika zawiera uzwojenia zasilane prądem przemiennym.
Moment siły, jaki występuje w tego typu silnikach, jest to moment reluktancyjny, który pomimo braku wzbudzenia pojawia się wskutek dynamicznego działania pola magnetycznego na element asymetryczny magnetycznie. Warunkiem pracy silnika reluktancyjnego jest więc wystąpienie asymetrii magnetycznej wirnika. W jej wyniku wirnik dąży do zajęcia takiego położenia względem stojana, dla którego reluktancja (oporność magnetyczna) strumienia magnetycznego jest najmniejsza. W przypadku symetrii magnetycznej wirnika moment reluktancyjny nie powstaje i silnik nie może działać.
Wyróżnia się różne typy silników reluktancyjnych:

</doc>
<doc id="1037015" url="https://pl.wikipedia.org/wiki?curid=1037015" title="Mátételke">
Mátételke

Mátételke – wieś i gmina w południowej części Węgier, w pobliżu miasta Bácsalmás, niedaleko granicy serbskiej.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Bácsalmás. Gmina liczy 549 mieszkańców (2009) i zajmuje obszar 27,93 km².

</doc>
<doc id="1037018" url="https://pl.wikipedia.org/wiki?curid=1037018" title="Władysław Ponurski">
Władysław Ponurski

Władysław Ponurski (ur. 22 kwietnia 1891 we Lwowie, zm. 13 października 1978 w Krakowie) – prekursor polskiej lekkoatletyki, jeden z pierwszych polskich olimpijczyków, prawnik.
Władysław Ponurski urodził się we Lwowie jako drugi syn Władysława i Eugenii z Varisellów. Podczas studiów prawniczych na Uniwersytecie we Lwowie zaangażował się w zdobywająca wówczas dużą popularność w środowisku akademickim dyscyplinę sportową – lekkoatletykę.
Wraz z Józefem Kaweckim i najwszechstronniejszym z ówczesnych lekkoatletów – Tadeuszem Kucharem z powodzeniem debiutował na międzynarodowej arenie sportowej jako pierwsi Polacy. W 1912 Władysław Ponurski reprezentował barwy Austrii na Igrzyskach V Olimpiady w Sztokholmie. Był sprinterem i jednocześnie pierwszym Polakiem, który wystartował w zawodach tej rangi. Odpadł w eliminacjach biegów na 200 metrów (czas 23,00 sek.) i 400 metrów (czas 53,25 sek.).
Ponurski był pierwszym oficjalnym rekordzistą Polski w biegu na 200 metrów (22,8 – 13 października 1912, Lwów), biegu na 400 metrów (53,0 – 31 maja 1914, Lwów) oraz w sztafecie 4 x 400 metrów (3:44,9 – 22 września 1912, Lwów)
Po wojnie przeniósł się wraz z żoną i córkami do Krakowa, gdzie też w 1978 roku zmarł. Pochowany w Myślenicach. Był działaczem sportowym Pogoni Lwów i sekretarzem Krakowskiego Okręgowego Związku Lekkiej Atletyki.

</doc>
<doc id="1037019" url="https://pl.wikipedia.org/wiki?curid=1037019" title="Borota">
Borota

Borota – wieś i gmina w południowej części Węgier, w pobliżu miasta Jánoshalma. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Jánoshalma. Gmina liczy 1365 mieszkańców (2009) i zajmuje obszar 81,8 km².

</doc>
<doc id="1037021" url="https://pl.wikipedia.org/wiki?curid=1037021" title="Kéleshalom">
Kéleshalom

Kéleshalom – wieś i gmina w południowej części Węgier, w pobliżu miasta Jánoshalma. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Jánoshalma. Gmina liczy 451 mieszkańców (2009) i zajmuje obszar 61,63 km².

</doc>
<doc id="1037022" url="https://pl.wikipedia.org/wiki?curid=1037022" title="Ursus 5314 i 5312">
Ursus 5314 i 5312

Ursus 5312 – ciągniki produkowane na licencji firmy Massey Ferguson w latach 1993-2003 przez ZPC Ursus. W latach późniejszych produkcja przejęta przez Ursus S.A. Produkowany do chwili obecnej z przeznaczeniem na eksport. Model 5312 jest napędzany na tylną oś (2WD), zaś model 5314 na dwie osie (4WD). Najnowsza wersja silnika w tym modelu to "Ursus 4410", o mocy maksymalnej 53 kW (72 KM).
Dane techniczne.
1) Klasa ciągnika: 0,9 T
2) Silnik:
3) Układ zasilania paliwem:
4) Układ smarowania silnika:
5) Układ chłodzenia silnika
6) Układ rozruchu silnika:
7) Filtr powietrza:
8) Instalacja elektryczna:
9) Instalacja sterowania hamulców powietrznych:
10) Układ napędowy:
11) Tylny most:
12)Przedni most napędowy:
13) Wał odbioru mocy:
14) Ilość oleju w układzie napędowym:
15) Układ podnośnika hydraulicznego:
16) Układ zawieszenia narzędzi:
17) Układy przyłączeniowo-zaczepowe:
18) Układ kierowniczy:
19) Układ hamulcowy:
20) Układ jezdny:
21) Koła:
22) Kabina:
23) Masy i rozkłady mas:
24) Inne parametry:

</doc>
<doc id="1037024" url="https://pl.wikipedia.org/wiki?curid=1037024" title="Mélykút">
Mélykút

Mélykút – wieś i gmina w południowej części Węgier, w pobliżu miasta Jánoshalma.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Jánoshalma. Gmina liczy 5196 mieszkańców (styczeń 2011) i zajmuje obszar 123,46 km².

</doc>
<doc id="1037026" url="https://pl.wikipedia.org/wiki?curid=1037026" title="Herb gminy Mszana">
Herb gminy Mszana

Herb Gminy Mszana został zatwierdzony 11 września 2000 roku przez radę Gminy Mszana po otrzymaniu pozytywnej opinii Ministerstwa Spraw Wewnętrznych i Administracji.
Herb Gminy Mszana powstał w wyniku połączenia trzech symboli umieszczonych w historycznych herbach sołeckich Mszany (dzwon), Połomi (serce) i Gogołowej (drzewo).

</doc>
<doc id="1037027" url="https://pl.wikipedia.org/wiki?curid=1037027" title="Tadeusz Urban (ur. 1964)">
Tadeusz Urban (ur. 1964)

Tadeusz Bronisław Urban (ur. 25 października 1964 w Kolbuszowej) – polski polityk, przedsiębiorca, rzemieślnik, rolnik, poseł na Sejm IV kadencji.
Życiorys.
W 1987 ukończył Zakład Doskonalenia Zawodowego w Rzeszowie, a w 2005 – eksternistycznie liceum ogólnokształcące w Przemyślu. Pracował jako dekarz oraz prowadził działalność gospodarczą w Łańcucie. Prowadzi fermę drobiu w Medyni Głogowskiej. Był współzałożycielem podkarpackich struktur ZZR „Samoobrona”. Objął funkcję sekretarza zarządu wojewódzkiego Samoobrony RP. Z listy tej partii w wyborach parlamentarnych w 2001 został posłem IV kadencji, otrzymawszy 4391 głosów w okręgu rzeszowskim. Pracował w Komisji Infrastruktury oraz w Komisji Łączności z Polakami za Granicą.
W wyborach w 2005 nie ubiegał się o reelekcję. W przedterminowych wyborach parlamentarnych w 2007 bez powodzenia kandydował do Senatu z rekomendacji Samoobrony RP w okręgu krośnieńskim. Przed wyborami uzupełniającymi do Senatu w 2008 w tym okręgu zarejestrował swój komitet wyborczy wyborców, ale wycofał się przed głosowaniem. W 2009 bezskutecznie kandydował do Parlamentu Europejskiego z listy Samoobrony RP w okręgu podkarpackim (otrzymał 587 głosów).
W 2010 wystąpił z Samoobrony RP i z rekomendacji Partii Regionów bezskutecznie kandydował na radnego sejmiku podkarpackiego oraz na burmistrza Łańcuta oraz z ramienia Sojuszu Lewicy Demokratycznej. Współtworzył też Związek Zawodowy Rolnictwa i Obszarów Wiejskich „Regiony”, a następnie objął funkcję jego przewodniczącego na Podkarpaciu.
Następnie wstąpił do partii Nasz Dom Polska – Samoobrona Andrzeja Leppera i bez powodzenia kandydował z jej ramienia do Senatu w wyborach parlamentarnych w 2011, otrzymując 6269 głosów i zajmując piąte miejsce spośród sześciu kandydatów. W wyborach w 2019 jako bezpartyjny ubiegał się bezskutecznie o mandat senatora z ramienia Koalicji Obywatelskiej.
Życie prywatne.
Jest żonaty, ma czworo dzieci.

</doc>
<doc id="1037028" url="https://pl.wikipedia.org/wiki?curid=1037028" title="Flaga gminy Mszana">
Flaga gminy Mszana



</doc>
<doc id="1037031" url="https://pl.wikipedia.org/wiki?curid=1037031" title="Ursus 5324 i 5322">
Ursus 5324 i 5322

Ursus 5322 – ciągniki postlicencyjne produkowane w ZPC Ursus z przeznaczeniem na eksport. Ursus 5324 ma napęd na 4 koła.
Dane techniczne:

</doc>
<doc id="1037032" url="https://pl.wikipedia.org/wiki?curid=1037032" title="Winston Parks">
Winston Parks

Winston Parks Tifet (ur. 12 października 1981 w Puerto Limon) – kostarykański piłkarz grający na pozycji napastnika.
Kariera klubowa.
Parks jest wychowankiem klubu AD Limonense wywodzącego się z jego rodzinnego miasta Puerto Limon. W 1999 roku zadebiutował w jego barwach w lidze kostarykańskiej, jednak był to jeden z najsłabszych zespołów ligi i w 2000 roku utrzymał się w niej dopiero dzięki barażom. Natomiast w sezonie 2000/2001 zajął 10. pozycję, trzecią od końca.
Parks był jednak najlepszym zawodnikiem Limonense i głównie dzięki jego występom w młodzieżowej reprezentacji podpisał kontrakt z Udinese Calcio, które zapłaciło za niego około 2,1 miliona dolarów. W sezonie 2001/2002 nie potrafił jednak wywalczyć miejsca w podstawowym składzie i ani razu nie pojawił się na boiskach Serie A, a latem został wypożyczony do Ascoli Calcio. W Serie B również się nie sprawdził i wystąpił w zaledwie 3 meczach.
W 2003 roku Parks przeszedł do Lokomotiwu Moskwa. Tam po części odzyskał dawną formę i zajął z Lokomotiwem 4. miejsce w lidze. Wystąpił także w Lidze Mistrzów i odpadł z niej w 1/8 finału po porażce w dwumeczu z późniejszym finalistą, AS Monaco. W 2004 roku natomiast wywalczył mistrzostwo Rosji, a w 2005 przeszedł do Saturna Ramienskoje, w którym występował przez rundę jesienną. W 2006 roku wrócił do Lokomotiwu, ale przez pół roku nie rozegrał żadnego meczu, a latem przeszedł do zespołu mistrza Czech Slovana Liberec. Na koniec sezonu 2006/2007 zajął z nim 4. pozycję w Gambrinus Lidze i zdobył jednego gola (w wygranym 4:1 meczu z SK Kladno).
W 2007 roku Parks wrócił do ojczyzny i grał w LD Alajuelense, a po roku gry w tym klubie wrócił do Europy i został piłkarzem rumuńskiego FC Timiszoara. W 2010 roku został wypożyczony do azerskiego Xəzəru Lenkoran.
Kariera reprezentacyjna.
W 1999 roku Parks został powołany do młodzieżowej reprezentacji Kostaryki U-20 na Mistrzostwach Świata U-20, a Kostaryka odpadła w 1/8 finału. 2 lata później wystąpił na Mistrzostwach Świata U-20 2001 i ponownie odpadł w ćwierćfinale, ale zdobył 4 gole będąc najlepszym strzelcem zespołu.
W pierwszej reprezentacji Winston zadebiutował 11 listopada 2001 w wygranym 1:0 spotkaniu z Jamajką, rozegranym w ramach kwalifikacji do Mistrzostw Świata 2002. Następnie latem 2002 został powołany przez Alexandre Guimarãesa na sam mundial. Tam wystąpił najpierw w spotkaniu z Turcją (1:1) i zdobył gola dla swojej drużyny, a następnie w przegranym 2:5 meczu z Brazylią. Na mundial w Niemczech z powodu słabej formy nie pojechał.

</doc>
<doc id="1037033" url="https://pl.wikipedia.org/wiki?curid=1037033" title="Lausitzer Füchse">
Lausitzer Füchse

Lausitzer Füchse (pol. "Łużyckie Lisy") - niemiecki klub hokejowy z siedzibą w mieście Weißwasser/Oberlausitz w Saksonii.
Historia.
Klub został założony w 1932 roku jako Eishockey Weißwasser. Swoje największe sukcesy klub odnosił po II wojnie światowej, kiedy pod nazwą SG Dynamo Weißwasser 25 razy zostawał mistrzem NRD.
Po zjednoczeniu Niemiec klub nie był już tak silny. Przez kilka lat występował w DEL, jednak następnie popadł w kłopoty finansowe i spadł do II Bundesligi. W tej lidze najczęściej broni się przed spadkiem do niższej klasy rozgrywkowej, choć w sezonie 2008/09 dotarł do półfinału.
Do 2013 drużyna występowała w 2. Bundeslidze, a następnie w DEL2.

</doc>
<doc id="1037035" url="https://pl.wikipedia.org/wiki?curid=1037035" title="Gisela Fischdick">
Gisela Fischdick

Gisela Fischdick (ur. 5 listopada 1955 w Mülheim an der Ruhr) – niemiecka szachistka, arcymistrzyni od 2005 roku.
Kariera szachowa.
Od końca lat 70. do połowy 90. XX wieku należała do ścisłej czołówki niemieckich szachistek. Pomiędzy 1978 a 1994 rokiem siedmiokrotnie uczestniczyła w szachowych olimpiadach (w tym 3 raz na I szachownicy), w roku 1978 zdobywając wraz z drużyną brązowy medal.
Największy sukces indywidualny osiągnęła w roku 1979, zajmując w turnieju międzystrefowym w Rio de Janeiro IV-V miejsce (wraz z Elisabetą Polihroniade). Po rezygnacji z udziału w rozgrywkach Ałły Kusznir wzięła udział w dogrywkach o jedno miejsce w gronie pretendentek: najpierw zremisowała z Polihroniade 3 - 3 (ale do dalszej gry awansowała, z powodu lepszej punktacji dodatkowej w turnieju międzystrefowym), ale w finałowym meczu uległa w Baden-Baden (1980) Marcie Lityńskiej w stosunku 3½ - 4½ i kwalifikacji nie zdobyła. Po raz drugi w turnieju międzystrefowym wystąpiła w roku 1982 w Tbilisi, zajmując IX lokatę.
Jest najbardziej utytułowaną niemiecką szachistką w grze tempem przyspieszonym: w mistrzostwach kraju w szachach błyskawicznych zdobyła 14, natomiast w szachach szybkich – 5 złotych medali. W roku 2005, na wniosek federacji niemieckiej, Międzynarodowa Federacja Szachowa przyznała jej tytuł arcymistrzyni za wyniki osiągnięte w latach 1982 i 1983.
Najwyższy ranking w karierze osiągnęła 1 lipca 1987 r., z wynikiem 2360 punktów dzieliła wówczas 14-16. miejsce na światowej liście FIDE, jednocześnie zajmując 2. miejsce (za Barbarą Hund) wśród niemieckich szachistek.

</doc>
<doc id="1037037" url="https://pl.wikipedia.org/wiki?curid=1037037" title="Lausitzer Fuchse">
Lausitzer Fuchse



</doc>
<doc id="1037047" url="https://pl.wikipedia.org/wiki?curid=1037047" title="Leszek Sułek (1947–2021)">
Leszek Sułek (1947–2021)

Leszek Kazimierz Sułek (ur. 17 stycznia 1947 w Grudziądzu, zm. 24 czerwca 2021 w Linowie) – polski polityk, agronom, samorządowiec, działacz spółdzielczy i związkowy, poseł na Sejm IV kadencji.
Życiorys.
Wykształcenie i praca zawodowa.
W 1969 ukończył studia na Wydziale Rolniczym Wyższej Szkoły Rolniczej w Olsztynie. W okresie 1967–1968 był technikiem w Zakładzie Doświadczalnym w Łężanach. Następnie do 1970 pracował jako agronom w państwowym gospodarstwie rolnym Skomack Wielki. Od 1970 do 1973 sprawował funkcję dyrektora PGR w Lenartach, a od 1973 do 1977 – dyrektora PGR w Świętajnie. Od 1977 pełnił funkcję prezesa zarządu Rolniczej Spółdzielni Produkcyjnej „Przełom” w Linowie.
W 2007 został prezesem zarządu Spółdzielni Producentów Ziarna Zbóż i Nasion Roślin Oleistych, zaś w 2008 stanął na czele Międzywojewódzkiej Spółdzielni Producentów Trzody Chlewnej w Linowie. Pełnił również funkcję wiceprzewodniczącego rady Krajowego Związku Rewizyjnego Rolniczych Spółdzielni Produkcyjnych. Kierował także Stowarzyszeniem Na Rzecz Rozwoju Wsi Linowo.
Działalność polityczna.
W latach 1965–2001 należał do Zjednoczonego Stronnictwa Ludowego, Polskiego Stronnictwa Ludowego „Odrodzenie” i PSL. Od 1990 do 2001 był przewodniczącym rady gminy Świecie nad Osą. W 1999 objął funkcję przewodniczącego Kujawsko-Pomorskiego Związku Zawodowego Rolnictwa „Samoobrona”. W wyborach w 2001, otrzymawszy 10 634 głosy, został posłem IV kadencji wybranym z listy Samoobrony RP w okręgu toruńskim. W 2004 stanął na czele zarządu regionalnego partii w województwie kujawsko-pomorskim. Wszedł też w skład jej rady krajowej. Pełnił funkcję wiceprzewodniczącego Komisji Infrastruktury i członka prezydium Klubu Parlamentarnego Samoobrony RP. Pracował także w Komisji Kultury i Środków Przekazu oraz Komisji Rolnictwa i Rozwoju Wsi. Przewodniczył także podkomisjom: ds. gospodarki morskiej, ds. Międzynarodowej konwencji o bezpieczeństwie życia na morzu oraz ds. ustawy o portach i przystaniach morskich. W listopadzie 2004 wszedł w skład Krajowej Rady Spółdzielczej.
W 2004 został oskarżony o sfałszowanie dwóch podpisów na liście obecności podczas posiedzenia sejmowej komisji. W wyborach do Sejmu w 2005 nie został ponownie wybrany (dostał 4005 głosów), a w 2006 zrezygnował z funkcji partyjnych i wycofał się z działalności politycznej.
Odznaczenia i wyróżnienia.
W 1999, "za zasługi w działalności na rzecz ruchu spółdzielczego", został odznaczony przez prezydenta Aleksandra Kwaśniewskiego Złotym Krzyżem Zasługi. Był też odznaczony Brązowym Krzyżem Zasługi. Otrzymał także odznakę honorową „Zasłużony dla Rolnictwa”, odznakę „Zasłużony dla Spółdzielczości” oraz nagrodę Oskar Spółdzielczości Polskiej.
Życie prywatne.
Syn Bolesława i Wandy, posłanki na Sejm PRL III kadencji. Był żonaty, miał jedno dziecko.

</doc>
<doc id="1037048" url="https://pl.wikipedia.org/wiki?curid=1037048" title="Dywizja Kawalerii Antoniego Pawła Sułkowskiego">
Dywizja Kawalerii Antoniego Pawła Sułkowskiego

Dywizja Kawalerii Antoniego Pawła Sułkowskiego - polska formacja kawalerii okresu napoleońskiego.
Dywizja została sformowana na ziemiach Księstwa Warszawskiego w pierwszych miesiącach 1813. 
Książę Józef Poniatowski wysłał do Napoleona raport wykazujący istnienie dywizji. Podawał przy tym jej skład.
Skład.
Brygada Kawalerii Jana Nepomucena Umińskiego
Brygada Kawalerii pułkownika Zygmunta Kurnatowskiego
Brygada Lewa generała Benedykta Józefa Łączyńskiego
Brygada Prawa generała Józefa Tolińskiego
Były to jednak brygady szkieletowe. Poszczególne pułki miały w owym czasie bardzo niskie stany osobowe i przechodziły okres kolejnych reorganizacji.
Dywizja ta przestała istnieć w wyniku postanowień dekretu cesarskiego powołującego do życia VIII Korpus Wielkiej Armii.

</doc>
<doc id="1037051" url="https://pl.wikipedia.org/wiki?curid=1037051" title="Ursus 4824 i 4822">
Ursus 4824 i 4822

Ursus 4822 – ciągniki postlicencyjne produkowane w ZPC Ursus przeznaczone na eksport. Ursus 4824 ma napęd na 4 koła.

</doc>
<doc id="1037053" url="https://pl.wikipedia.org/wiki?curid=1037053" title="Bátya">
Bátya

Bátya – wieś i gmina w południowej części Węgier, w pobliżu miasta Kalocsa. Gmina liczy 2051 mieszkańców (styczeń 2011) i zajmuje obszar 33,86 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa.

</doc>
<doc id="1037055" url="https://pl.wikipedia.org/wiki?curid=1037055" title="Dunapataj">
Dunapataj

Dunapataj – wieś i gmina w południowej części Węgier, w pobliżu miasta Kalocsa. Gmina liczy 3211 mieszkańców (styczeń 2011) i zajmuje obszar 90,47 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa.

</doc>
<doc id="1037056" url="https://pl.wikipedia.org/wiki?curid=1037056" title="Dunaszentbenedek">
Dunaszentbenedek

Dunaszentbenedek – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 847 mieszkańców (2009) i zajmuje obszar 23,24 km².

</doc>
<doc id="1037059" url="https://pl.wikipedia.org/wiki?curid=1037059" title="Dunatetétlen">
Dunatetétlen

Dunatetétlen – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 549 mieszkańców (2009) i zajmuje obszar 43,19 km².

</doc>
<doc id="1037061" url="https://pl.wikipedia.org/wiki?curid=1037061" title="Dusnok">
Dusnok

Dusnok – wieś i gmina w południowej części Węgier, w pobliżu miasta Kalocsa. Gmina liczy 2912 mieszkańców (styczeń 2011) i zajmuje obszar 57,47 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa.

</doc>
<doc id="1037062" url="https://pl.wikipedia.org/wiki?curid=1037062" title="Fajsz (miejscowość)">
Fajsz (miejscowość)

Fajsz – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1759 mieszkańców (2009) i zajmuje obszar 31,99 km².

</doc>
<doc id="1037063" url="https://pl.wikipedia.org/wiki?curid=1037063" title="Foktő">
Foktő

Foktő – wieś i gmina w południowej części Węgier, w pobliżu miasta Kalocsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa.
Gmina Foktő liczy 1646 mieszkańców (2009) i zajmuje obszar 31,46 km². We wsi znajduje się przystań przeprawy przez Dunaj.

</doc>
<doc id="1037065" url="https://pl.wikipedia.org/wiki?curid=1037065" title="Géderlak">
Géderlak

Géderlak – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1041 mieszkańców (2009) i zajmuje obszar 18,74 km².

</doc>
<doc id="1037067" url="https://pl.wikipedia.org/wiki?curid=1037067" title="Rumień zakaźny">
Rumień zakaźny

Rumień zakaźny (choroba piąta, łac. "erythema infectiosum", ang. fifth disease) – zakaźna choroba wirusowa, przebiegająca ostro, występuje najczęściej u niemowląt i dzieci. Spowodowana zakażeniem parwowirusem B19. Okres wylęgania choroby wynosi od 4 do 14 dni. Głównym objawem chorobowym jest wysypka, która początkowo ma charakter ostro odgraniczonego rumienia zlokalizowanego na policzkach (kształt motyla), często przybierającego kolor sinoczerwony („spoliczkowane dziecko”). Po 1–4 dniach wysypka rozszerza się na ramiona, tułów, pośladki przybierając postać plam, obrączek, girland. Wysypka ustępuje i nawraca przez 1 do 3 tygodni. Zanika bez pozostawiania blizn i bez złuszczania naskórka. Przebieg choroby jest zazwyczaj łagodny, ale niekiedy w trakcie choroby może wystąpić depresja układu czerwonokrwinkowego szpiku (aż do przemijającego przełomu aplastycznego), prowadząc w rzadkich przypadkach do ostrego zespołu hemolitycznego. U kobiet w ciąży może dojść do uogólnionego obrzęku płodu oraz do jego obumarcia.
Angielska nazwa choroby, "fifth disease" (choroba piąta), ma źródło w tradycyjnym zestawieniu sześciu chorób wysypkowych u dzieci: (1) odry, (2) płonicy, (3) różyczki, (4) choroby Dukesa, (5) rumienia zakaźnego oraz (6) rumienia nagłego.

</doc>
<doc id="1037068" url="https://pl.wikipedia.org/wiki?curid=1037068" title="Hajós">
Hajós

Hajós – miasto w południowej części Węgier, w pobliżu Kalocsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa i liczy 3160 mieszkańców (styczeń 2011).
Turystyka i rekreacja.
Miejscowość zwana jest lilipucią, ponieważ zbudowana jest z malutkich podpiwniczonych domków. Okolice Kalocsy słyną zarówno z uprawy papryki, jak i winorośli. W piwniczkach domków we wsi mieszkańcy produkują wino z miejscowych winorośli.

</doc>
<doc id="1037070" url="https://pl.wikipedia.org/wiki?curid=1037070" title="Union Deportiva Almeria">
Union Deportiva Almeria



</doc>
<doc id="1037071" url="https://pl.wikipedia.org/wiki?curid=1037071" title="Lucie Hradecka">
Lucie Hradecka



</doc>
<doc id="1037072" url="https://pl.wikipedia.org/wiki?curid=1037072" title="Harta (Węgry)">
Harta (Węgry)

Harta – wieś i gmina w południowej części Węgier, w pobliżu miasta Kalocsa. Gmina liczy 3300 mieszkańców (styczeń 2011) i zajmuje obszar 129,68 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa.

</doc>
<doc id="1037075" url="https://pl.wikipedia.org/wiki?curid=1037075" title="Lewis Smith">
Lewis Smith

Lewis Collie Smith (ur. 1 sierpnia 1958 w Chattanoodze) – amerykański aktor, reżyser i scenarzysta telewizyjny i filmowy, wykładowca sztuki dramatycznej w Donna Reed Foundation w Denison, w stanie Iowa i założyciel Actors Academy w Santa Monica.
Życiorys.
Wczesne lata.
Urodził się w Chattanoodze, w stanie Tennessee. Dorastał na farmie jego matki w Lookout Valley w Chattanoodze w Tennessee, gdzie w 1974 ukończył Lookout Valley Middle High School.
Poznawał techniki sztuki aktorskiej w Lee Strasberg Theatre and Film Institute i Actors Studio u Stelli Adler, a także pod kierunkiem Sanforda Meisnera i Roya Londona. 
Kariera.
Po debiutanckiej roli kinowej w dramacie wojennym "Śmiertelne manewry" ("Southern Comfort", 1981), zabłysnął na dużym ekranie jako modny, szykowny, elegancki i uprzejmy blondwłosy Doskonały Tommy w przygodowej komedii romantycznej fantastycznonaukowej "Przygody Buckaroo Banzai. Przez ósmy wymiar" ("The Adventures of Buckaroo Banzai Across the 8th Dimension", 1984) z Peterem Wellerem i Jeffem Goldblumem. Zagrał główną rolę rajdowca, który umierając w wypadku samochodowym, powraca na Ziemię pod postacią anioła stróża niezaradnego nastolatka, aby mu pomóc w komedii romantycznej "Facet z nieba" ("The Heavenly Kid", 1985).
Dwukrotnie spotkał się z Cheryl Ladd na planie filmowym dwóch dramatów obyczajowych; CBS "Kobieta z Kentucky" ("Kentucky Woman", 1983) i "Spełnienie Mary Gray" ("The Fulfillment of Mary Gray", 1988). Przełomem na małym ekranie była rola Charlesa Maina w opartym na bestsellerowej powieści Johna Jakesa miniserialu ABC o wybuchu wojny secesyjnej "Północ-Południe" ("North and South", 1985-86). Pojawił się gościnnie w serialach CBS – "Piękna i bestia" ("Beauty and the Beast", 1986-1990) z Lindą Hamilton i "Diagnoza morderstwo" ("Diagnosis Murder", 1994, 2001) oraz znalazł się także w obsadzie westernu "Wyatt Earp" (1994) z tytułową rolą Kevina Costnera. Zagrał dwukrotnie u boku Heather Locklear – w dwóch odcinkach opery mydlanej "Melrose Place" (1995) i telewizyjnym thrillerze ABC "Teksański rozwód" ("Texas Justice", 1995) z udziałem Petera Straussa.

</doc>
<doc id="1037076" url="https://pl.wikipedia.org/wiki?curid=1037076" title="Homokmégy">
Homokmégy

Homokmégy – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1387 mieszkańców (2009) i zajmuje obszar 70,32 km².

</doc>
<doc id="1037077" url="https://pl.wikipedia.org/wiki?curid=1037077" title="Marcus Groenholm">
Marcus Groenholm



</doc>
<doc id="1037078" url="https://pl.wikipedia.org/wiki?curid=1037078" title="Miske">
Miske

Miske – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1789 mieszkańców (2009) i zajmuje obszar 42,27 km².

</doc>
<doc id="1037079" url="https://pl.wikipedia.org/wiki?curid=1037079" title="Jean Émile Reymond">
Jean Émile Reymond

Jean Émile André Reymond (ur. 2 maja 1912, zm. 1986) – polityk monakijski. Jedenasty minister stanu (premier) Księstwa Monako od 16 sierpnia 1963 do 28 grudnia 1966; bezpartyjny.

</doc>
<doc id="1037080" url="https://pl.wikipedia.org/wiki?curid=1037080" title="Ordas">
Ordas

Ordas – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa i liczy 446 mieszkańców (2009).

</doc>
<doc id="1037081" url="https://pl.wikipedia.org/wiki?curid=1037081" title="Öregcsertő">
Öregcsertő

Öregcsertő – wieś w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 888 mieszkańców (2009) i zajmuje obszar 43,06 km².

</doc>
<doc id="1037082" url="https://pl.wikipedia.org/wiki?curid=1037082" title="Szakmár">
Szakmár

Szakmár – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1246 mieszkańców (2009) i zajmuje obszar 74,64 km².

</doc>
<doc id="1037084" url="https://pl.wikipedia.org/wiki?curid=1037084" title="Újtelek">
Újtelek

Újtelek – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 516 mieszkańców (2009) i zajmuje obszar 9,56 km²

</doc>
<doc id="1037086" url="https://pl.wikipedia.org/wiki?curid=1037086" title="Uszód">
Uszód

Uszód – wieś i gmina w południowej części Węgier, w pobliżu miasta Kalocsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kalocsa. Gmina liczy 1068 mieszkańców (2009) i zajmuje obszar 24,46 km².

</doc>
<doc id="1037088" url="https://pl.wikipedia.org/wiki?curid=1037088" title="Jarosław Zygmunt">
Jarosław Zygmunt

Jarosław Roman Zygmunt (ur. 28 sierpnia 1961 w Lublinie) – oficer Marynarki Wojennej w stopniu wojskowym kontradmirała, magister inżynier nawigator, dyplomowany oficer pokładowy okrętów rakietowych, w latach 1999-2003 dowódca dywizjonów okrętów rakietowych, następnie komendant Portu Wojennego Gdynia oraz szef Centrum Wsparcia Dowództwa Operacyjnego Sił Zbrojnych, od 2009 zastępca szefa Sztabu Marynarki Wojennej,od 01.04.2014 dowódca 8 Flotylli Obrony Wybrzeża odznaczony m.in. Krzyżem Kawalerskim Orderu Odrodzenia Polski.
Wykształcenie.
Jarosław Roman Zygmunt urodził się 28 sierpnia 1961 roku w Lublinie, gdzie ukończył III Liceum Ogólnokształcące im. Unii Lubelskiej. W latach 1979-1984 studiował na Wydziale Nawigacji i Uzbrojenia Okrętowego w Wyższej Szkole Marynarki Wojennej im. Bohaterów Westerplatte w Gdyni. W 1983 roku otrzymał promocję oficerską, a rok później tytuł zawodowy magistra inżyniera nawigatora. Jest również absolwentem Podyplomowych Studiów Operacyjno-Taktycznych w Akademii Marynarki Wojennej w Gdyni (1992), Podyplomowych Studiów Operacyjno-Logistycznych w Akademii Obrony Narodowej w Warszawie (2003) oraz Podyplomowych Studiów Polityki Obronnej w Akademii Obrony Narodowej w Warszawie (2007).
Służba wojskowa.
Na pierwsze stanowisko służbowe – zastępcy dowódcy kutra torpedowego projektu 664 ORP „Sprawny” – został skierowany do 1 dywizjonu kutrów rakietowo torpedowych 3 Flotylli Okrętów w Gdyni. W 1986 roku w tej jednostce wojskowej objął funkcję zastępcy dowódcy okrętu na ORP „Władysławowo”, kutrze rakietowym projektu 205, natomiast od 1987 do 1993 roku dowodził bliźniaczym ORP „Świnoujście”.
Następnie kontynuował służbę w dowództwie 1 dywizjonu okrętów rakietowych, początkowo jako szef sztabu – zastępca dowódcy, a od 1999 roku na stanowisku dowódcy. W związku z reorganizacją sił 3 Flotylli Okrętów, jeszcze w 1999 roku został pierwszym dowódcą 31 dywizjonu okrętów rakietowych. Od 2003 roku był Komendantem Portu Wojennego Gdynia. Z dniem 3 lipca 2007 roku wyznaczono go szefem Centrum Wsparcia Dowództwa Operacyjnego Sił Zbrojnych w Warszawie. W dniu 17 listopada 2009 objął obowiązki na nowym stanowisku – zastępcy szefa Sztabu Marynarki Wojennej.
Od września 2013 r. do rozformowania Dowództwa Marynarki Wojennej tj.31 grudnia 2013 roku pełnił obowiązki Szefa Sztabu – z-cy dowódcy MW.
Z dniem 01 kwietnia 2014 roku wyznaczony decyzją ministra obrony na stanowisko dowódcy 8 Flotylli Obrony Wybrzeża w Świnoujściu.Obowiązki objął 04 kwietnia 2014 roku. Zakończył zawodową służbę wojskową 30 kwietnia 2016 i został przeniesiony do rezerwy.
Życie prywatne.
Jest żonaty, ma syna i córkę. Interesuje się historią, marynistyką i literaturą sensacyjną.

</doc>
<doc id="1037090" url="https://pl.wikipedia.org/wiki?curid=1037090" title="Gaspare Carpegna">
Gaspare Carpegna

Gaspare Carpegna (ur. 8 maja 1625 w Rzymie - zm. 6 kwietnia 1714 w Rzymie) – włoski duchowny.
Życiorys.
Datariusz papieża Klemensa X, który w 1670 mianował go tytularnym arcybiskupem Nicei, a następnie kardynałem. Wikariusz generalny diecezji rzymskiej od 1671, pełnił też funkcje prefekta Św. Kongregacji ds. Biskupów i Zakonów (od stycznia 1675) i prefekta Św. Kongregacji ds. Obrzędów. Uczestniczył w konklawe w 1676, 1689, 1691 i 1700. Kamerling Św. Kolegium od stycznia 1681 do stycznia 1682. Biskup diecezji suburbikarnej Sabina od 1698. Zmarł w Rzymie i został pochowany w kaplicy rodu Carpegna w kościele "S. Maria in Vallicella".

</doc>
<doc id="1037091" url="https://pl.wikipedia.org/wiki?curid=1037091" title="Eustenopteron">
Eustenopteron

Eustenopteron () – rodzaj kopalnych ryb mięśniopłetwych (Sarcopterygii).
Żyły w okresie dewonu (ok. 385 mln lat temu) w jeziorach i rzekach. Stanowią jedno z ogniw pośrednich w ewolucji kręgowców od ryb do płazów. Były spokrewnione z rodzajem "Hyneria". Badania paleontologiczne zespołu Grzegorza Niedźwiedzkiego w Górach Świętokrzyskich dowiodły, że "Eusthenopteron" był boczną gałęzią ewolucyjną, gdyż odkryto tropy bardziej zaawansowanego ewolucyjnie zwierzęcia, żyjącego 18–20 mln lat wcześniej. 
W każdej z płetw parzystych miały po siedem kości podobnych do kości palców. Dzięki umięśnionym płetwom poruszały się głównie po dnie, gdzie wyszukiwały pokarm. Mogły oddychać powietrzem atmosferycznym, gdy woda w płytkich, zarośniętych zbiornikach wodnych była okresowo pozbawione tlenu.
Gatunki zaliczone do tego rodzaju:

</doc>
<doc id="1037092" url="https://pl.wikipedia.org/wiki?curid=1037092" title="Eusthenopteron">
Eusthenopteron



</doc>
<doc id="1037095" url="https://pl.wikipedia.org/wiki?curid=1037095" title="Łucja Rautenstrauchowa">
Łucja Rautenstrauchowa

Łucja Barbara Rautenstrauchowa z Giedroyciów, pseud. i krypt.: "Autorka „Emmeliny” i „Ragany”; Autorka „Ragany”; Ł...; Ł***; Ł. z G. R.; Ł. z ks. G. R.; Paulina Mikułowska; R. Ł. z G.", (ur. 22 czerwca 1798 w Bobcinie, zm. 3 maja 1886 w Puławach) – polska powieściopisarka, autorka książek podróżniczych, dramatopisarka i tłumaczka. 
Życiorys.
Urodziła się w Bobcinie jako córka byłego generała lejtenanta wojsk litewskich Romualda Giedroycia, i Karoliny z Borzymowskich. Siostra Kunegundy Białopiotrowiczowej i Józefa Stefana Giedroycia. W czasie odwrotu Napoleona spod Moskwy, wysłana z matką i rodzeństwem do Francji, gdzie pozostała do roku 1815, przebywając na dworze eks-cesarzowej Józefiny de Beauharnais, początkowo w La Malmaison, a później w Paryżu. Po powrocie do kraju mieszkała z rodzicami w Warszawie, a jej ojciec był wówczas członkiem Komitetu Wojskowego. W tym okresie uczęszczała na prelekcje uniwersyteckie L. Osińskiego. W roku 1822 poślubiła rozwiedzionego wcześniej generała dywizji Józefa Rautenstraucha, ówczesnego dyrektora w Komisji Wojny (mąż po powstaniu listopadowym awansował na generała adiutanta cara Mikołaja I, pełniąc także funkcję członka Rady Administracyjnej Królestwa). W tym okresie opiekowała się córeczką z pierwszego małżeństwa Rautenstraucha. Nawiązała wówczas bliskie kontakty z rodem Czartoryskich, będących krewnymi jego pierwszej żony. Przez pewien czas pełniła funkcję wizytatorki szkół żeńskich. W roku 1836 wyjechała do Francji (Paryż, Sèvres), gdzie od roku 1824 (śmierć ojca) zamieszkiwała jej matka i brat Józef. Podczas tego pobytu poznała m.in.: J. U. Niemcewicza, A. Mickiewicza i C. K. Norwida. Po 6 latach emigracji (1842), powróciła przed śmiercią męża do Warszawy. Po jego zgonie przebywała jeszcze w Krakowie i Poznaniu. Przez następne 3 lata (1844–1846) podróżowała po Europie odwiedzając kolejno: Niemcy, Szwajcarię, Włochy i po raz wtóry Francję. Ostatecznie w roku 1853 osiadła na stałe w Puławach. Przyjaźniła się z A. E. Odyńcem i I. Domeyką.
Zmarła w Puławach, w wieku 87 lat – 3 maja 1886 roku. Została pochowana na warszawskich Powązkach.
Twórczość.
Autorka powieści sentymentalnej "Emmelina i Arnolf..." (1821) oraz opisów podróży: "Wspomnienia moje o Francji" (1839), "Ostatnia podróż do Francji..." (1841), "Miasta, góry i doliny" (1844, 5 tomów), "W Alpach i za Alpami" (1847, 3 tomy, II. wyd. 1850).
Ważniejsze utwory.
Ponadto jej artykuły i drobne utwory ogłaszano w czasopismach i zbiorach: „Kłosy” (tu m.in.: "Do redakcji. Z powodu artykułu o Cienistej", 1882 nr 869; "Kunegunda z książąt Giedroyciów Białopiotrowiczowa. Wspomnienie rodzinne", 1884 nr 970–974); „Kronika Rodzinna” (1882, 1886; tu m.in. wiersz: "Pomnij ten domek w ustronnej dolinie..." – przedr. „Kłosy” 1886 nr 1090); „Księga Świata” (1852); „Niezapominajki. Noworocznik” (Warszawa 1844); „Pamiętnik Warszawski” (tu: "Myśl o wychowaniu kobiet", t. 3, 1822, s. 348–373); „Pierwiosnek. Noworocznik” (Warszawa 1838–1843, tu wspomnienia podróżnicze); „Podarunek dla Płci Pięknej” (1855); „Przyjaciel Ludu” (1844).
Prawdopodobnie współpracowała także z 2 paryskimi wydawnictwami: "Encyclopédie des gens du monde" (1831–1834) oraz "Nowe Rozrywki dla Dzieci" (1834).
Przekłady.
Przypisywany początkowo Rautenstrachowej przekł. komedii P. Duporta i E. A. Scribe'a "Starsza siostra" (wyst. Warszawa 3 VIII 1835); napisany rzekomo pod jej rzekomym pseudonimem „Bujna” (Estreicher I, wyd. 1, 375 oraz Estreicher V, wyd. 2, 44), w rzeczywistości sygnowało nazwisko jej pasierbicy – Laury Buyno.

</doc>
<doc id="1037097" url="https://pl.wikipedia.org/wiki?curid=1037097" title="Pittura metafisica">
Pittura metafisica

Pittura metafisica (z wł. malarstwo metafizyczne) – termin określający twórczość włoskiego malarza Giorgia de Chirico w latach 1911–1918, który uznawany jest za twórcę tego kierunku (jego teorię stworzył wraz z Guillaume’em Apollinaire’em i swoim bratem Alberto Savinio). Chirico inspirował się wtedy romantyzmem, filozofią, a także archeologią, mitologią i sztuką antyczną. Pojęcie to, dotyczące metafizycznych przestrzeni, stało się bardzo istotne dla twórców ruchu surrealistycznego. W jego duchu tworzyli m.in. Alberto Savinio, Giorgio Morandi, Ardengo Soffici, a także Carlo Carrà i inni malarze futurystyczni.

</doc>
<doc id="1037100" url="https://pl.wikipedia.org/wiki?curid=1037100" title="Hrabstwo Douglas (Kolorado)">
Hrabstwo Douglas (Kolorado)

Hrabstwo Douglas (ang. "Douglas County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 2 182,71 km². Według szacunków United States Census Bureau w roku 2006 liczyło 263 621 mieszkańców. Siedzibą administracyjną hrabstwa jest Castle Rock.

</doc>
<doc id="1037102" url="https://pl.wikipedia.org/wiki?curid=1037102" title="Húsar (gmina)">
Húsar (gmina)

Húsar (far. "Húsa kommuna" lub "Húsar kommuna", duń. "Husa kommune") – historyczna gmina na Wyspach Owczych, archipelagu osiemnastu wulkanicznych wysp na Atlantyku, stanowiącego terytorium zależne Danii. Graniczyła z Klaksvík z którą połączyła się 1 stycznia 2017 roku. Siedzibą jej władz był Húsar.
Gmina leżała w południowej części wyspy Kalsoy. Jej powierzchnia wynosiła 16,4 km².
Według danych z 1 stycznia 2014 roku Húsa kommuna zamieszkiwana była przez 48 mieszkańców.
Historia.
Od 1872 roku tereny gminy wchodziły w skład Norðoya Prestagjalds kommuna, która 36 lat później zaczęła rozpadać się na mniejsze jednostki. Wydzieliła się z niej wówczas Kunoyar, Mikladals og Húsa kommuna, z której w 1932 roku powstały: Húsa, Kunoyar oraz Mikladals kommuna. 1 stycznia 2017 roku połączyła się z gminą Klaksvíkar.
Populacja.
Gminę Húsar przed likwidają zamieszkiwało 48 osób. Współczynnik feminizacji społeczeństwa wynosi 60 (na 18 kobiet przypada 30 mężczyzn). Mieszka tam tylko jedna osoba, która przekroczyła siedemdziesiąty rok życia. Największa grupę stanowiły osoby w przedziale wiekowym między dwudziestym pierwszym a trzydziestym rokiem życia (33,33%).
Liczba ludności w gminie od roku 1960 wykazywała tendencję spadkową. Mieszkało tam wówczas 140 osób, jednak liczba ta do roku 1990 zmalała do 50 osób. Przez kolejne dziesięć lat liczba ludności wzrosła do 60 osób, jednak po roku 2000 ponownie zaczęła się zmniejszać. Spowodowane było to głównie negatywnym saldem migracji, które jest efektem dużej izolacji gminy.
Polityka.
Ostatnim burmistrzem gminy był Magni Pauli Garðalíð, wybrany z listy Partii Ludowej. Ostatnie wybory samorządowe na Wyspach Owczych odbyły się w roku 2012. Wybrano w nich trzech radnych Húsa kommuna, a ich wyniki przedstawiały się następująco:
Frekwencja wyniosła 74,36% (z 39 uprawnionych zagłosowało 37 osób). Nie oddano głosów błędnie skreślonych, jednak w urnie znalazło się osiem pustych kart. Pogrubieni zostali obecni członkowie rady gminy Húsar.

</doc>
<doc id="1037104" url="https://pl.wikipedia.org/wiki?curid=1037104" title="Autostrada A22 (Włochy)">
Autostrada A22 (Włochy)

Autostrada A22 (wł. "Autostrada del Brennero"), zwana także Autostradą Brennerską to płatna arteria komunikacyjna w północnych Włoszech. Biegnie od przełęczy Brenner przez Weronę do Modeny. Długa na 313 kilometrów trasa jest częścią najważniejszej trasy z Niemiec na południe Europy. Wraz z austriacką autostradą A13 była jedną z pierwszych w historii tras tego typu budowanych w górach. Całość trasy oddano do użytku w roku 1974. Operatorem trasy jest spółka „Autostrada Del Brennero S.P.A”, która swoją siedzibę ma w Trydencie.

</doc>
<doc id="1037105" url="https://pl.wikipedia.org/wiki?curid=1037105" title="Grantley Herbert Adams">
Grantley Herbert Adams

Sir Grantley Herbert Adams (ur. 28 kwietnia 1898, zm. 28 listopada 1971) – barbadoski polityk. Pierwszy premier kolonii Barbados od 1 listopada 1954 do 18 listopada 1958, następnie w latach 1958–1962 premier Federacji Indii Zachodnich.
Z zawodu adwokat. Członek Partii Pracy Barbadosu.

</doc>
<doc id="1037107" url="https://pl.wikipedia.org/wiki?curid=1037107" title="PLUR">
PLUR

PLUR - akronim słów "Peace, Love, Unity, Respect", czyli Pokój, Miłość, Wspólnota i Szacunek; stanowi credo kultury rave.
Inne znaczenia.
Niektórzy twierdzą, że słowo PLUR jest akronimem:

</doc>
<doc id="1037108" url="https://pl.wikipedia.org/wiki?curid=1037108" title="Hrabstwo Gilpin">
Hrabstwo Gilpin

Hrabstwo Gilpin (ang. "Gilpin County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 389,15 km². Według szacunków United States Census Bureau w roku 2006 liczyło 5 042 mieszkańców. Siedzibą administracyjną hrabstwa jest Central City.

</doc>
<doc id="1037109" url="https://pl.wikipedia.org/wiki?curid=1037109" title="Jan Walezjusz">
Jan Walezjusz

Jan de Valois (ur. 31 sierpnia 1398 w Paryżu, zm. 5 kwietnia 1417 w Compiègne) – delfin Francji, młodszy syn króla Francji Karola VI Szalonego i Izabeli Wittelsbach, córki Stefana III, księcia Bawarii.
30 czerwca 1406 r. został zaręczony z Jakobiną Wittelsbach (25 lipca 1401 - 8 października 1436), córkę Wilhelma II, księcia Bawarii oraz hrabiego Hainaut i Holandii. Jej matką była Małgorzata de Valois, córka Filipa II Śmiałego, księcia Burgundii. Ślub Jana i Jakobiny odbył się 6 sierpnia 1415 r. w Hadze. Małżeństwo to pozostało bezdzietne.
Po zaręczynach Jan i jego przyszła żony wychowywali się razem na dworze księcia Wilhelma, głównie w Le Quesnoy. Wilhelm był również wychowawcą Jana, który otrzymał gruntowne wykształcenie. Większość życia książę spędził na dworze hrabiego Hainaut, gdyż jako czwarty syn Karola VI nie był przewidziany do dziedziczenia tronu Francji.
Jednak jego trzej starsi bracia zmarli w bardzo młodym wieku. Ostatni z nich, Ludwik, zmarł w 1415 r. i Jan został tym samym następcą tronu Francji z tytułem delfina. Od 1407 r. był także księciem Turenii. W 1416 r. otrzymał dodatkowo tytuły księcia de Berry i hrabiego Poitiers.
Zmarł w 1417 r. w wieku 19 lat w Compiègne. Przyczyną jego śmierci był najprawdopodobniej ropień na szyi, aczkolwiek podejrzewano również otrucie. Jan został pochowany w opactwie Saint-Corneille w Compiègne. Delfinem Francji, a później również królem, został młodszy brat Jana, Karol.

</doc>
<doc id="1037115" url="https://pl.wikipedia.org/wiki?curid=1037115" title="Hrabstwo Grand (Kolorado)">
Hrabstwo Grand (Kolorado)

Hrabstwo Grand (ang. "Grand County") to hrabstwo w stanie Kolorado w Stanach Zjednoczonych. Hrabstwo zajmuje powierzchnię 4 842,24 km². Według szacunków United States Census Bureau w roku 2006 liczyło 13 406 mieszkańców. Siedzibą administracyjną hrabstwa jest Hot Sulphur Springs.

</doc>
<doc id="1037116" url="https://pl.wikipedia.org/wiki?curid=1037116" title="Pulu">
Pulu



</doc>
<doc id="1037117" url="https://pl.wikipedia.org/wiki?curid=1037117" title="Ostatni pociąg z Gun Hill">
Ostatni pociąg z Gun Hill

Ostatni pociąg z Gun Hill (oryg. "Last Train from Gun Hill") – amerykański western z 1959 roku w reżyserii Johna Sturgesa.
Fabuła.
Żona Matta Morgana, Indianka Catherine (Ziva Rodann) zostaje zgwałcona i zamordowana. Matt (Kirk Douglas) znajduje na miejscu zbrodni siodło należące do Craiga Baldena (Anthony Quinn), swojego dawnego przyjaciela, a obecnie bogatego właściciela ziemskiego, sprawującego nieformalną władzę w mieście Gun Hill. Matt zapowiada Craigowi, że wyjedzie z miasta ostatnim pociągiem, zabierając ze sobą morderców żony. Jednym z nich jest Rick Balden (Earl Holliman), syn Craiga.

</doc>
<doc id="1037120" url="https://pl.wikipedia.org/wiki?curid=1037120" title="Tajuddin Ahmed">
Tajuddin Ahmed

Tajuddin Ahmed, beng. তাজউদ্দীন আহমদ (ur. 23 lipca 1925, zm. 3 listopada 1975) – polityk banglijski. Członek Ludowej Ligi Bangladeszu. Pierwszy premier niepodległego Bangladeszu od 17 kwietnia 1971 do 13 stycznia 1972. Zamordowany przez grupę oficerów.

</doc>
<doc id="1037129" url="https://pl.wikipedia.org/wiki?curid=1037129" title="Jerzy Lwowic">
Jerzy Lwowic

Jerzy I (, ur. 21, 23 lub 24 kwietnia w latach 1247–1254, zm. 21, 23 lub 24 kwietnia 1308) – książę bełski w latach 1264–1301, książę halicki w latach 1301–1308; z dynastii Rurykowiczów.
Był synem Lwa I, księcia halickiego w latach 1269–1301, i Konstancji, córki króla Węgier Beli IV Wielkiego. Jego dziadkiem był Daniel I halicki, założyciel Lwowa. 
Jego pierwszą żoną była nieznana z imienia córka księcia Jarosława twerskiego. Małżeństwo zostało zawarte w latach 1282–1283. Po jej śmierci ok. 1286, Jerzy między wrześniem 1289 a 23 czerwca 1290 ożenił się po raz drugi, z Eufemią, córką Kazimierza I kujawskiego.

</doc>
<doc id="1037130" url="https://pl.wikipedia.org/wiki?curid=1037130" title="Finding Beauty in Negative Spaces">
Finding Beauty in Negative Spaces

Finding Beauty in Negative Spaces – szósty album wydany przez grunge'owy zespół Seether. Album swoją premierę miał 19 października 2007 roku w Południowej Afryce i Szwajcarii. Światowa premiera przypadła na 23 października 2007 roku.
W trasie koncertowej promującej album, razem z zespołem wystąpiły takie grupy jak: Three Days Grace, Breaking Benjamin i 3 Doors Down.
Okładka płyty została wykonana przez Davida Ho, który już wcześniej wykonał okładkę albumu Vicious Delicious dla zespołu Infected Mushroom.
Singlami z tej płyty są utwory: "Fake It" i "Rise Above This".

</doc>
<doc id="1037131" url="https://pl.wikipedia.org/wiki?curid=1037131" title="Profanacja (powieść)">
Profanacja (powieść)

Profanacja (ang. "Desecration: Antichrist Takes the Throne") – IX tom bestsellerowej serii "Powieść o czasach ostatecznych" autorstwa Tima LaHaye’a i Jerry’ego B. Jenkinsa.
Opis fabuły.
Nicolae Carpathia bezcześci Świątynię Jerozolimską. Przyjeżdża do niej na ogromnej świni, a następnie profanuje Święty Przybytek - obmywa ręce w krwi i zasiada na tronie. Hattie Durham publicznie występuje przeciw niemu. Zostaje rażona piorunem, sprowadzonym z nieba przez Leona Fortunato (Fałszywego Proroka), po czym ginie, zamieniając się w garść popiołu. Tysiące i miliony ludzi przyjmują znak bestii. Anioł wylewa pierwszą czaszę gniewu Boga na ziemię: "A wrzód złośliwy, bolesny, wystąpił na ludziach, co mają znamię Bestii, i na tych, co wielbią jej obraz." (Ap 16, 2). Wrzody obecne są również na ciele osób znajdujących się w ścisłym kierownictwie Globalnej Wspólnoty, skupionym wokół Antychrysta. Gdy świątynia zostaje sprofanowana, Żydzi i niewierzący przyłączają się do buntu przeciw Carpathii a wielu z nich nawraca się.
Opozycja Ucisku koordynuje "Operację Orzeł" - exodus wierzących do Petry, starożytnego miasta mającego stać się schronieniem dla prześladowanych. Przewodzi im - niczym współczesny Mojżesz - doktor Chaim Rozenzweig (ukrywający się pod imieniem Micheasz). Wraz z Buckiem Williamsem wymusza on na Nicolae Carpathii zgodę na powiedzenie wiernych do nowego schronienia. David Hassid, który jako jeden z pierwszych przybywa do Petry, aby przygotować całą infrastrukturę technologiczną. Przebywając poza miastem, zostaje zamordowany przez dwóch dezerterów z armii Globalnej Wspólnoty (siły lądowe zaatakowały pielgrzymów, jednak Bóg sprawił, iż rozstąpiła się ziemia, która pochłonęła wojsko i ciężki sprzęt). Anioł wylewa drugą czaszę gniewu Bożego na morze: "I stało się ono krwią jakby zmarłego, i każda z istot żywych poniosła śmierć - te, które są w morzu." (Ap 16, 3). Powoduje to niewyobrażalny kataklizm - w morzach i oceanach umierają zwierzęta, statki zostają unieruchomione, giną tysiące ludzi.
W Chicago Chloe William samotnie opuszcza nocą wieżowiec Stronga i udaje się w kierunku źródła światła, które namierzyła. W dawnym kantorze odnajduje grupę kilkudziesięciu wierzących, którym przewodzi Enoch (nazywają siebie wspólnotą "Miejsce"). Chloe pomaga im i zaopatruje ich w żywność.
Do Grecji przybywa nowy członek Opozycji Ucisku - George Sebastian, by zabrać dwoje nastolatków uwolnionych niedawno przez Albiego i Bucka. George wpada w zasadzkę: okazuje się, iż miejsce Georgiany (która na torturach ujawniła plan ucieczki) zajęła agentka Globalnej Wspólnoty, Elena. Trzej wierzący, Lukas Miklos, Marcel Papadopoulos i Kronos, zostają zamordowani. George zostaje pochwycony i uwięziony.
Doktor Tsion Ben-Judah przybywa do Petry i przemawia do zgromadzonego tam miliona uchodźców. Antychryst wysyła dwa myśliwce bombardujące, by zniszczyły miasto; dodatkowo każe również wystrzelić rakietę z ziemi w kierunku schronienia wierzących. Rozpoczyna się nalot. Myśliwce odpalają rakiety. Antychryst triumfuje...

</doc>
<doc id="1037133" url="https://pl.wikipedia.org/wiki?curid=1037133" title="Grigore Ureche">
Grigore Ureche

Grigore Ureche (ur. ok. 1590, zm. w 1647) był kronikarzem mołdawskim i zarządcą Dolnej Mołdawii; jeden z pierwszych pisarzy piszących po mołdawsku, twórca teorii o rzymskim pochodzeniu Mołdawian i Wołochów.
Życie.
Grigore Ureche był synem wpływowego bojara mołdawskiego Nestora Ureche, który był radcą książęcym przebywającym na emigracji w Polsce. Swe dzieciństwo Ureche spędził w Polsce, studiował m.in. na uczelni jezuickiej we Lwowie. Po powrocie do Mołdawii piastował wiele wysokiej rangi urzędów na dworach kilku hospodarów mołdawskich. W okresie panowania Bazylego Lupu (od 1634) został zarządcą Dolnej Mołdawii.
Twórczość.
Grigore Ureche jest autorem "Latopisu Ziemi Mołdawskiej" (mołd., rum. "Letopiseţul Ţării Moldovei", napisana w latach 1642-1647), dzieła, które dało początek tradycji pisania kronik mołdawskich w języku mołdawskim. Do XVII wieku większość mołdawskich tekstów literackich powstawała w języku cerkiewnosłowiańskim. Tradycję, którą rozpoczął Ureche kontynuowali później Miron Costin i Ion Neculce. Latopis, który jest dzisiaj znany tylko z jego późniejszych odpisów opisuje dzieje państwa mołdawskiego od jego powstania w XIV wieku do 1595 roku. Jedną z części wstępu do latopisu zatytułował "O naszym mołdawskim języku" (mołd. "Pentru limba noastră moldovenească"), w której jako pierwszy w historii Mołdawianin przedstawia tezę o łacińskim pochodzeniu języka mołdawskiego. Przy pisaniu swego latopisu Ureche korzystał z wcześniejszych mołdawskich, (cerkiewno)-słowiańskich kronik (zwłaszcza z "Kroniki mołdawskiej" autorstwa Piotra Kulawego z 1587 r.) oraz z "Kroniki polskiej" (mołd. "Letopişeţul leşesc") Joachima Bielskiego z 1597 roku. Najobszerniejszą część latopisu tworzy opis rządów hospodara Stefana Wielkiego, który w kronice nazywany jest "Stefanem Dobrym" a jego panowanie przedstawione jest w bardzo pozytywnym świetle.

</doc>
<doc id="1037134" url="https://pl.wikipedia.org/wiki?curid=1037134" title="Hrabstwo Vermilion">
Hrabstwo Vermilion

Hrabstwo Vermilion – hrabstwo w USA, w stanie Illinois, z liczbą ludności wynoszącą 83 919, według spisu z 2000 roku. Siedzibą administracji hrabstwa jest Danville. 
Geografia.
Według spisu hrabstwo zajmuje powierzchnię 2 337 km2, z czego 2 329 km2 stanowią lądy, a 8 km2 (0,34%) wody. 
Historia.
Hrabstwo Vermilion zostało nazwane po rzece Vermilion, przepływającej przez tereny hrabstwa. 
Demografia.
Według spisu z 2000 roku hrabstwo zamieszkuje 83 919 osób, które tworzą 33 406 gospodarstw domowych oraz 22 315 rodzin. Gęstość zaludnienia wynosi 36 osób/km2. Na terenie hrabstwa jest 36 349 budynków mieszkalnych o częstości występowania wynoszącej 16 budynków/km2. Hrabstwo zamieszkuje 85,84% ludności białej, 10,58% ludności czarnej, 0,22% rdzennych mieszkańców Ameryki, 0,59% Azjatów, 0,02 mieszkańców Pacyfiku, 1,44% ludności innej rasy oraz 1,30% ludności wywodzącej się z dwóch lub więcej ras, 2,98% ludności to Hiszpanie, Latynosi lub inni.
W hrabstwie znajduje się 33 406 gospodarstw domowych, w których 30,10% stanowią dzieci poniżej 18. roku życia mieszkający z rodzicami, 50,60% małżeństwa mieszkające wspólnie, 12,20% stanowią samotne matki oraz 33,20% to osoby nie posiadające rodziny. 28,90% wszystkich gospodarstw domowych składa się z jednej osoby oraz 13,50% żyje samotnie i ma powyżej 65. roku życia. Średnia wielkość gospodarstwa domowego wynosi 2,42 osoby, a rodziny 2,96 osoby.
Przedział wiekowy populacji hrabstwa kształtuje się następująco: 25,00% osób poniżej 18. roku życia, 8,40% pomiędzy 18. a 24. rokiem życia, 27,20% pomiędzy 25. a 44. rokiem życia, 23,40% pomiędzy 45. a 64. rokiem życia oraz 16,00% osób powyżej 65. roku życia. Średni wiek populacji wynosi 38 lat. Na każde 100 kobiet przypada 96,90 mężczyzn. Na każde 100 kobiet powyżej 18. roku życia przypada 94,80 mężczyzn.
Średni dochód dla gospodarstwa domowego wynosi 34 071 USD, a dla rodziny 41 553 dolarów. Mężczyźni osiągają średni dochód w wysokości 32 305 dolarów, a kobiety 22 210 dolarów. Średni dochód na osobę w hrabstwie wynosi 16 787 dolarów. Około 9,70% rodzin oraz 13,30% ludności żyje poniżej minimum socjalnego, z tego 18,90% poniżej 18. roku życia oraz 9,20% powyżej 65. roku życia.
Okręgi.
W Hrabstwie Vermilion jest 19 okręgów:

</doc>
<doc id="1037135" url="https://pl.wikipedia.org/wiki?curid=1037135" title="Andrzej Lasocki">
Andrzej Lasocki

Andrzej Ryszard Lasocki (ur. 5 października 1945 w Warszawie) – polski lekkoatleta, trener, menedżer sportowy, wydawca.
Życiorys.
Zawodnik klubów MKS Warszawa i Skra Warszawa. Reprezentant Polski w trójskoku (m.in. w ME 1969 i HME 1972). Rekord życiowy - 16.55 (20 czerwca 1970, Warszawa). Siedem razy bronił barw narodowych w meczach międzypaństwowych.
Trener kadry narodowej w skokach długich, jego podopiecznymi byli m.in. Zdzisław Hoffmann, Jacek Pastusiński, Agata Karczmarek, Eugeniusz Bedeniczuk i Andrzej Grabarczyk. Autor kilku podręczników szkoleniowych. 
Właściciel Agencji Wydawniczej "Sportpress" w Łomiankach, wydawca i redaktor miesięcznika "Lekkoatleta", wychodzącego od 1992 (z przerwą na lata 1997-2002, gdy ukazywał się "Rocznik Lekkoatlety"). 
Od 2001 do 2007 dyrektor Memoriału Janusza Kusocińskiego, najważniejszego mityngu PZLA.
W czerwcu 2008 przeszedł na emeryturę.
W 1999 roku został odznaczony Krzyżem Kawalerskim Orderu Odrodzenia Polski.

</doc>
<doc id="1037136" url="https://pl.wikipedia.org/wiki?curid=1037136" title="Émile Flach">
Émile Flach

Émile Flach (ur. 1860, zm. 1959) – polityk monakijski. Pierwszy minister stanu (premier) Księstwa Monako od 5 lutego 1911 roku do 31 grudnia 1917 roku. Ostatni gubernator generalny Monako od 1 lutego do 5 lutego 1911 roku. Bezpartyjny.

</doc>
<doc id="1037137" url="https://pl.wikipedia.org/wiki?curid=1037137" title="Edward Poh">
Edward Poh

Edward Poh – urzędnik.
W latach trzydziestych XIX wieku rozpoczął karierę urzędniczą we Lwowie. Następnie pełnił funkcję komisarza w urzędzie okręgowym w Stryju, potem w Jaśle i Tarnowie, a w latach 1859–1865 starosty powiatowego w Rzeszowie. Honorowym obywatelem Rzeszowa został 29 lutego 1860 roku.

</doc>
<doc id="1037139" url="https://pl.wikipedia.org/wiki?curid=1037139" title="Ameloblast">
Ameloblast

Ameloblast, enameloblast, adamantoblast – komórka szkliwotwórcza pochodzenia nabłonkowego. Uczestniczy w procesie odontogenezy, czyli procesu powstawania zębów u kręgowców. Ameloblasty budują wewnętrzną pojedynczą warstwę narządu szkliwotwórczego, zwróconą w kierunku brodawki zębowej. Każda komórka ma około 4 μm średnicy i 40 μm; na przekroju ma zbliżony do sześciokątnego kształt. Wydzielniczy biegun komórki tworzy strukturę kształtu sześciobocznej piramidy, znaną jako włókno Tomesa. Ameloblasty produkują i odkładają na powierzchni brodawki zębowej tzw. preszkliwo, składające się głównie z białek amelogeniny i enameliny, które po mineralizacji przekształca się we właściwe szkliwo.

</doc>
<doc id="1037141" url="https://pl.wikipedia.org/wiki?curid=1037141" title="Ameloblasty">
Ameloblasty



</doc>
<doc id="1037142" url="https://pl.wikipedia.org/wiki?curid=1037142" title="Adamantoblast">
Adamantoblast



</doc>
<doc id="1037143" url="https://pl.wikipedia.org/wiki?curid=1037143" title="Adamantoblasty">
Adamantoblasty



</doc>
<doc id="1037155" url="https://pl.wikipedia.org/wiki?curid=1037155" title="Single">
Single

„Single” – piosenka pop stworzona przez brytyjską wokalistkę Natasha Bedingfield, Steve Kipner, Andrew Frampton i Wayne Wilkins na debiutancki album Bedingfield, "Unwritten" (2004). Utwór został wyprodukowany przez Kipner, Frampton oraz Wilkins i uzyskał pozytywne recenzje. Piosenka została wydana jako pierwszy singel z krążka w Europie w drugim kwartale 2004 i znalazł się na pozycji #3 brytyjskiej listy przebojów. W Ameryce Północnej i Łacińskiej „Single” został wydany jako trzeci singel Bedingfield w drugim kwartale 2006. Utwór najwyższą pozycję uzyskał na liście "Billboard Hot 100" – #57.
Wydanie singla.
Dnia 3 maja 2004 „Single” ukazał się w Wielkiej Brytanii. Utwór był pierwszym singlem Natashy, który zajął pozycję w pierwszej piątce brytyjskiego notowania osiągając miejsce #3. Poza UK singel również odniósł sukces osiągając pozycję #7 w Irlandii i #17 w Szwecji.
W Ameryce Północnej utwór ukazał się w kwietniu 2006. W Stanach Zjednoczonych „Single” osiągnął pozycję #57 na liście "Billboard Hot 100", a okupował notowanie przez sześć tygodni. Wyższe miejsca utwór zajął na listach "Pop 100" i "Hot Digital Songs" zajmując miejsca kolejno #38 oraz #33.
Teledysk.
Teledysk do singla „Single” reżyserowany był przez Jake Nava i swoją premierę odbył dnia 26 marca 2004 w Wielkiej Brytanii. Klip ukazuje cztery sekwencje. Początek videoclipu ukazuje Bedingfield budzącą się i przygotowującą do wyjścia. Następnie idzie ulicą obok sklepów; zatrzymuje się przy kabinie zdjęciowej i fotografuje razem z mężczyzną napotkanym na ulicy. Ubrana w dżinsy i srebrną kurtkę, wokalistka pojawia się w tunelu tańcząca układ choreograficzny razem z profesjonalnymi tancerzami. Finalna część teledysku ukazuje Natashę śpiewającą do siebie na balkonie podczas imprezy.
W Ameryce Północnej ukazał się inny teledysk niż europejski. Amerykańska wersja klipu przedstawia dłuższe sceny w kabinie zdjęciowej i podczas imprezy na balkonie. Mężczyzna fotografowany w kabinie razem z artystką jest częściej ukazywany niż w europejskiej wersji wideoklipu, gdyż Natasha śpiewa utwór w jego kierunku. Amerykańska wersja teledysku ukazała się komercjalnie w roku 2004 na CD singlu.
Listy utworów i formaty singla.
Brytyjski dwunagraniowy CD Singel
Brytyjski CD Maxi-singel
Europejski/Australijski CD Maxi-Singel

</doc>
<doc id="1037157" url="https://pl.wikipedia.org/wiki?curid=1037157" title="Halitosis">
Halitosis



</doc>
<doc id="1037162" url="https://pl.wikipedia.org/wiki?curid=1037162" title="Fetor oris">
Fetor oris



</doc>
<doc id="1037163" url="https://pl.wikipedia.org/wiki?curid=1037163" title="Isa ibn Salman Al Chalifa">
Isa ibn Salman Al Chalifa

Isa ibn Salman Al Chalifa, arab. عيسى بن سلمان آل خليفة (ur. 3 czerwca 1933 w Al-Dżasrze, zm. 6 marca 1999 w Manamie) – emir Bahrajnu od 1961. Podczas jego rządów, 16 sierpnia 1971, Bahrajn uzyskał niepodległość od Wielkiej Brytanii.

</doc>
<doc id="1037164" url="https://pl.wikipedia.org/wiki?curid=1037164" title="Jan Nepomucen Sułkowski">
Jan Nepomucen Sułkowski

Jan Nepomucen Sułkowski herbu Sulima (ur. 23 czerwca 1777 w Warszawie, zm. 9 listopada 1832 w twierdzy w Terezinie) – V książę bielski (V Herzog von Bielitz) z magnackiego rodu Sułkowskich, syn Franciszka Sułkowskiego i Judyty Marii Wysockiej, wnuk Aleksandra Józefa Sułkowskiego z Rydzyny.
Przeciw Austriakom.
5 stycznia 1802 roku Sułkowski porzucił służbę w armii austriackiej, a wkrótce, za publiczne głoszenie sprzeciwu przeciwko cesarzowi Franciszkowi II, został aresztowany i osadzony 1 maja 1803 w twierdzy Kufstein. Zdołał stamtąd uciec 18 maja 1804 roku i ukrywał się w Pszczynie, należącej wówczas do Prusaków, którzy na prośbę cesarza aresztowali go, lecz Austriakom nie wydali.
16 grudnia 1806 roku w zamku na Słupnej w Mysłowicach na Śląsku poślubił baronesę Ludwikę Larisch (Lariss) (1790–1848), z którą miał tylko jednego syna Ludwika Jana Alfreda:
Oboje skłamali: ona dodała sobie dwa lata, on odjął cztery.
Dla Napoleona.
Wiosną 1807 roku Sułkowski jako pierwszy wystąpił do cesarza Napoleona z inicjatywą utworzenia oddziału polskich huzarów, dzięki czemu powstały później 10 Pułk Huzarów i 13 Pułk Huzarów Księstwa Warszawskiego.
6 kwietnia tegoż roku pod Mysłowicami jego oddział został rozbity. W Siewierzu zgromadził on ok. 1200 ochotników (głównie szlachty z zachodniej Galicji) i na ich czele podejmował wyprawy na miejscowości pruskiego Śląska (Imielin, Gliwice, Mikołów, Pszczynę), gdzie zaopatrywał się w konie i prowiant. Nie obeszło się przy tym bez rabunków.
Sułkowski działał bez zgody francuskiego dowództwa, dlatego też uciekł się do prowokacji, aby pokazać, że został wciągnięty do walki przez Prusaków. Przebrał część swojego oddziału w pruskie mundury i stoczył z nią teatralną potyczkę, której z zainteresowaniem przyglądał się silny podjazd z twierdzy kozielskiej, przypadkowo znajdujący się w pobliżu. Po zakończeniu "przedstawienia" Prusacy przystąpili do ataku i rozbili oddział Sułkowskiego.
W latach 1807–1824 awanturniczy książę związał się z francuskim wywiadem (podczas wojny austriacko-francuskiej usiłował zorganizować siatkę szpiegowską na Śląsku Cieszyńskim). Był wielokrotnie aresztowany przez austriackie władze za nielegalną działalność polityczną.
Sułkowski w okresie wojen napoleońskich został przywódcą ruchu napoleońskiego na Śląsku Austriackim. Przez współczesnych uważany był za zdrajcę, a przez swego młodszego kuzyna, generała napoleońskiego Antoniego Pawła Sułkowskiego z Rydzyny, za zakałę rodziny. Obecnie przyjmuje się, że oszczerstwa rozprzestrzeniali nienawidzący go przeciwnicy, a on sam był patriotą, ryzykującym dla sprawy narodowej swym majątkiem i pozycją.
Zmarł w twierdzy w Terezinie, jednym z najcięższych więzień austriackich, prawdopodobnie otruty.

</doc>
<doc id="1037165" url="https://pl.wikipedia.org/wiki?curid=1037165" title="Robert Carradine">
Robert Carradine

Robert Reed Carradine (ur. 24 marca 1954 w Hollywood) – amerykański aktor i producent filmowy.
Życiorys.
Wczesne lata.
Urodził się w Hollywood jako najmłodszy syn pary aktorskiej – Richmonda Reeda Carradine’a i Sonii Sorel (z domu Henius). Jego dwaj starsi bracia to Christopher John (ur. 1947) i Keith (ur. 1949). Ma także dwóch starszych braci przyrodnich ze strony ojca; Bruce’a (ur. 1933) i Davida (ur. 1936, zm. 2009) i jednego młodszego brata przyrodniego ze strony matki, Michaela Bowena (ur. 1953). Jego matka miała pochodzenie żydowskie, duńskie, niemieckie i szwajcarskie, a ojciec miał korzenie angielskie, irlandzkie i duńskie. Pradziadek jego matki Max Henius (1859–1935) był duńsko-amerykańskim biochemikiem, a prababka jego matki była siostrą historyka Johana Ludviga Heiberga (1854–1928).
Carradine miał trudne dzieciństwo. Jego ojciec nadużywał alkoholu, a matka cierpiała na zaburzenia urojeniowe. Jego rodzice rozwiedli się, gdy miał dwa lata. Zacięta walka sądowa doprowadziła do przyznania ojcu prawa do opieki nad nim i jego braćmi – Christopherem i Keithem, wcześniej spędzili trzy miesiące w domu dziecka. Matki nie widział osiem lat.
Kariera.
Przygodę z aktorstwem zaczął w wieku siedemnastu lat od udziału w serialu-westernie NBC "Bonanza" (1971). Rok później pojawił się na dużym ekranie w westernie "Kowboje" ("The Cowboys", 1972) z Johnem Wayne’em i Bruce’em Dernem. W dramacie kryminalnym Martina Scorsese "Ulice nędzy" ("Mean Streets", 1973) u boku Roberta De Niro i Harveya Keitela zagrał postać zabójcy. Zwrócił na siebie uwagę w roli okrutnego i zbuntowanego licealisty w dramacie "Masakra w ogólniaku" ("Massacre at Central High", 1976). Rola Stanleya Howarda w komedii "Niepokój serca" ("Heartaches", 1981) przyniosła mu nominację do kanadyjskiej nagrody Genie. Popularność zdobył jako Lewis Skolnick w kultowej komedii "Zemsta frajerów" ("Revenge of the Nerds", 1984) i jej kontynuacjach: "Zemsta frajerów w raju" ("Revenge of the Nerds II: Nerds in Paradise", 1987), "Zemsta frajerów – następne pokolenie" ("Revenge of the Nerds III: The Next Generation", 1992) oraz "Zemsta frajerów IV – zakochane świry" ("Revenge of the Nerds IV: Nerds in Love", 1994).
Za postać geja w dramacie telewizyjnym "Jak to" ("As Is", 1986) otrzymał w Beverly Theatre w Los Angeles nominację do nagrody CableACE. Był bohaterem telewizyjnej adaptacji powieści Stephena Kinga ABC "Stukostrachy" ("The Tommyknockers", 1993). W 1998 roku został uhonorowany nagrodą Złotego Buta. Uznanie zdobył telewizyjną kreacją Sama McGuire’a, ojca Lizzie (Hilary Duff) w familijnym serialu The Walt Disney Company "Lizzie McGuire" (2001–2004).
Życie prywatne.
Z nieformalnego związku z Susan Snider został ojcem Ever Dawn (ur. 6 sierpnia 1974). W 1990 roku poślubił Edie Mani, z którą ma córkę Maricę Reed i syna Iana Alexandra.

</doc>
<doc id="1037167" url="https://pl.wikipedia.org/wiki?curid=1037167" title="16 Dywizja Józefa Zajączka">
16 Dywizja Józefa Zajączka

16 Dywizja Józefa Zajączka – polska formacja wojskowa okresu napoleońskiego.
U schyłku zimy 1812 nastąpiła nowa reorganizacja Armii Księstwa Warszawskiego związana już bezpośrednio z przygotowaniami do "drugiej wojny polskiej".
Wojsko polskie nie stanowiło jednej zwartej całości. W ramach Wielkiej Armii sformowano V Korpus Wielkiej Armii ks. Józefa Poniatowskiego. W ramach V Korpusu na bazie 1 Dywizji Księstwa Warszawskiego utworzono 16 Dywizję pod dowództwem gen. Józefa Zajączka.
Dywizja w kampanii rosyjskiej.
Z początkiem wojny Francji z Rosją, w maju 1812 16 Dywizja gen. Zajączka stanął w rejonie Radzymina i Serocka, a następnie ruszyła przez Pułtusk, Różan i Ostrołękę starym traktem na Wilno. 29 czerwca przeprawiała się przez Niemen pod Grodnem. Tu właśnie wkroczyła na ziemie zaboru rosyjskiego. 4 lipca dywizja ruszyła do Nowogródka jako czołowa dywizja Korpusu. Po trzech tygodniach marszu przez Kojdanów, Turzec osiągnęła rzekę Berezynę, gdzie stanęła w rejonie wsi Jakszyce między miejscowościami Berezyna a Świsłocz. Ochraniała tam przez dwa dni przeprawę taborów i parków rezerwowych artylerii. Następnie skierowana została do Mohylewa nad Dnieprem. Osiągnęła go 25 lipca. Jako że Rosjanie cofali się w popłochu, nie dochodziło do bezpośrednich starć. Piechota ponosiła jednak dotkliwe straty marszowe, sięgające około 30% stanu osobowego. Dopiero w czasie postoju w Szkłowie i w Mohylewie dołączyli „maruderzy”. Z Mohylewa dywizja ruszyła na Smoleńsk i dotarła tam 16 sierpnia.
Bitwa smoleńska i pod Borodino.
17 sierpnia o 14:00 dywizja wsparta ogniem dział francuskich z marszu uderzyła na przedmieście Nikolskie. Kompanie woltyżerskie pokonały parów odgradzający je od żołnierzy rosyjskich, wyrzuciły ich z nadbrzeżnych zarośli i wyszły na brzeg Dniepru. Pod ich osłoną pozostałe oddziały przeprawiły się przez rzekę i kontynuowały natarcie. Walki trwały do zmroku. Dywizja poniosła duże straty.
Nocą z 17 na 18 sierpnia patrol 15 pp odkrył niebronione przejście w murze obronnym. Przez wyłom do Smoleńska weszły siły główne 15 i 16 pp wsparte armatami.
Miasto nie broniło się. Rosjanie opuścili je wieczorem. Zarządzono 5-dniowy odpoczynek. Wyróżniający się w walce żołnierze udekorowani zostali przez Napoleona Krzyżami Legii Honorowej.
22 sierpnia 16 Dywizja dowodzona przez gen. Izydora Krasińskiego, ruszyła przez Dorohobuż na Moskwę. W dniach 5–7 września wzięła udział w bitwie pod Borodino.
7 września w całodniowym boju kilkakrotnie atakowała na bagnety rosyjską piechotę, prowadząc walkę ogniową, odpierała kontrataki piechoty oraz szarże kozaków i jegrów konnych. Armia rosyjska cofała się nadal. Maszerująca w ślad za ustępującymi wojskami Kutuzowa, dywizja brała udział w kolejnych bitwach. 29 września walczyła pod Czerykowem (Czirikowem), a 18 października w bitwie pod Tarutinem.
Pod koniec października zreorganizowano w dywizji pułki piechoty. Składały się one od tej chwili z dwóch słabych batalionów piechoty. Liczyły po ok. tysiąca bagnetów.
Wielki odwrót; bitwa nad Berezyną.
Na szlaku odwrotu Wielkiej Armii dywizja walczyła 25 października pod Medyną, a 3 listopada pod Wiaźmą. Po drodze odpierała ataki kozaków atamana Płatowa. Wewnątrz czworoboków piechoty maszerowała artyleria.
10 listopada do Smoleńska dotarło już tylko około 1500 żołnierzy piechoty V Korpusu, do Orszy około 1200. Tam dołączyła działająca dotąd samodzielnie 17 Dywizja gen. Dąbrowskiego. Nocą z 26 na 27 listopada dywizja przeprawiła się przez Berezynę po mostach stawianych m.in. przez polskich saperów.
28 listopada rozegrała się tam ostatnia wielka bitwa tej kampanii. W pierwszej fazie dywizje polskie odrzuciły przeciwnika w stronę Borysowa i wzięły licznych jeńców. 16 Dywizja liczyła wtedy ok. 300 bagnetów. Jednak piechota rosyjska wsparta ogniem artylerii wypierała polskie dywizje. Kontratak jazdy (głównie polskiej) powstrzymał rosyjskie natarcie i stworzył warunki do uporządkowanego odwrotu. Dywizja maszerowała przez Oszmianę i Nowe Troki na Olitę. Tu wojska polskie przeprawiły się przez zamarznięty Niemen. Z początkiem grudnia w 16 Dywizji Piechoty było tylko 190 żołnierzy. 11 grudnia ruszono przez Suwałki, Augustów, Rajgród, Szczuczyn i Łomżę do Warszawy. Po drodze dołączyły formowane na Litwie nowe pułki piechoty i jazdy.
Struktura organizacyjna.
Sztab:
W sztabie pracowało 26 żołnierzy; w tym 20 oficerów.
Oddziały:
1 Brygada Piechoty – gen. Stanisław Mielżyński
2 Brygada Piechoty – gen. Franciszek Paszkowski
18 Brygada Jazdy – gen. Michał Ignacy Kamieński
Brygada jazdy, wspólnie z innymi brygadami jazdy dywizji, utworzyła później Dywizję Jazdy, której to dowództwo powierzono gen. Michałowi Ignacemu Kamieńskiemu.

</doc>
<doc id="1037170" url="https://pl.wikipedia.org/wiki?curid=1037170" title="17 Dywizja Jana Henryka Dąbrowskiego">
17 Dywizja Jana Henryka Dąbrowskiego

17 Dywizja Jana Henryka Dąbrowskiego - polska formacja wojskowa okresu napoleońskiego.
U schyłku zimy 1812 nastąpiła nowa reorganizacja Armii Księstwa Warszawskiego związana już bezpośrednio z przygotowaniami do "drugiej wojny polskiej".
Wojsko polskie nie stanowiło jednej zwartej całości. W ramach Wielkiej Armii sformowano V Korpus Wielkiej Armii ks. Józefa Poniatowskiego.
Właśnie w ramach V Korpusu utworzono 17 Dywizję pod dowództwem gen. Jana Henryka Dąbrowskiego
Struktura organizacyjna.
Sztab:
W sztabie pracowało 26 żołnierzy; w tym 20 oficerów.
Oddziały:&lt;br&gt;
1 Brygada Piechoty - gen. Edward Żółtowski
2 Brygada Piechoty - gen. Czesław Pakosz
Brygada Jazdy - gen. Tadeusz Tyszkiewicz
Brygada Jazdy wspólnie z innymi brygadami jazdy dywizji utworzyła później Dywizję Jazdy, której to dowództwo powierzono gen. Michałowi Ignacemu Kamieńskiemu.

</doc>
<doc id="1037171" url="https://pl.wikipedia.org/wiki?curid=1037171" title="3 Stawy">
3 Stawy

3 Stawy – jedno z pięciu największych (obok Silesia City Center, Galerii Katowickiej, CH Libero i CH „Dąbrówka”) centrów handlowo-usługowych w Katowicach, mieszczące się przy ul. K. Pułaskiego 60. Zostało otwarte 16 listopada 1999 roku. 
Centrum Handlowe „3 Stawy” położone jest około 3 km od ścisłego centrum Katowic, przy ul. K. Pułaskiego 60 w dzielnicy os. I. Paderewskiego − Muchowiec. Cały kompleks znajduje się pomiędzy ulicą K. Pułaskiego, aleją Górnośląską (autostrada A4), ulicą Lotnisko i ulicą Graniczną w sąsiedztwie lotniska Katowice-Muchowiec i Doliny Trzech Stawów (od którego centrum wzięło swoją nazwę).
Łączna powierzchnia najmu wynosi 31 000 m². Na terenie centrum handlowego znajduje się blisko 2000 miejsc parkingowych, w tym 1200 na parkingu podziemnym i 700 na naziemnym.

</doc>
<doc id="1037172" url="https://pl.wikipedia.org/wiki?curid=1037172" title="O’Rourke">
O’Rourke



</doc>
<doc id="1037175" url="https://pl.wikipedia.org/wiki?curid=1037175" title="Ursus 5714">
Ursus 5714

Ursus 5714 – ciężki ciągnik postlicencyjny z napędem na 4 koła produkowany w latach 2002-2009 przez ZPC Ursus.

</doc>
<doc id="1037176" url="https://pl.wikipedia.org/wiki?curid=1037176" title="18 Dywizja Ludwika Kamienieckiego">
18 Dywizja Ludwika Kamienieckiego

18 Dywizja Ludwika Kamienieckiego - wielka jednostka piechoty Armii Księstwa Warszawskiego.
U schyłku zimy 1812 roku nastąpiła kolejna reorganizacja Armii Księstwa Warszawskiego związana bezpośrednio z przygotowaniami do drugiej wojny polskiej. Wojsko Polskie nie stanowiło jednej zwartej całości. Było częścią składową Wielkiej Armii, w ramach której został sformowany polski V Korpus, a w jego składzie 18 Dywizja pod dowództwem gen. Ludwika Kamienieckiego.
Brygada Piechoty- gen. Michał Grabowski
Struktura organizacyjna.
Sztab:
W sztabie pracowało 26 żołnierzy; w tym 20 oficerów.
Oddziały:
1 Brygada Piechoty gen. Michała Grabowskiego
2 Brygada Piechoty gen. Stanisława Potockiego
20 Brygada Jazdy - gen. Antoni Paweł Sułkowski
Brygada Jazdy wspólnie z innymi brygadami jazdy dywizji utworzyła później Dywizję Jazdy, której to dowództwo powierzono gen. Michałowi Ignacemu Kamieńskiemu.

</doc>
<doc id="1037178" url="https://pl.wikipedia.org/wiki?curid=1037178" title="Wybory prezydenckie w Rosji w 2004 roku">
Wybory prezydenckie w Rosji w 2004 roku

Wybory prezydenckie w Rosji, 2004 odbyły się 14 marca 2004. Za faworyta wyborów uchodził urzędujący prezydent Władimir Putin. Wyboru dokonano już w pierwszej turze, w której dotychczasowego prezydenta Rosji poparło 71,2% głosujących. Żadnemu z pozostałych kandydatów nie udało się zagrozić pozycji Putina. Oprócz niego w wyborach wzięło udział pięciu kandydatów. Tym razem udziału w elekcji nie wzięli znani rosyjscy politycy: Grigorij Jawlinski, Giennadij Ziuganow i Władimir Żyrinowski, którzy startowali w wyborach w 1996 i 2000. Partie Ziuganowa (KPRF) i Żyrinowskiego (LDPR) tym razem zdecydowały się wystawić mniej znanych polityków (odpowiednio Nikołaja Charitonowa i Olega Małyszkina), którzy jednocześnie nie stanowili poważnej konkurencji dla Władimira Putina. Oprócz nich w wyborach wystartowali: Siergiej Głaziew (związany z blokiem wyborczym Rodina), Irina Hakamada (niezależna, związana z Sojuszem Sił Prawicowych) oraz Siergiej Mironow (przewodniczący Rady Federacji - izby wyższej rosyjskiego parlamentu oraz lider Rosyjskiej Partii Życia).

</doc>
<doc id="1037179" url="https://pl.wikipedia.org/wiki?curid=1037179" title="Sanktuarium Matki Bożej Wniebowziętej w Lipinkach">
Sanktuarium Matki Bożej Wniebowziętej w Lipinkach

Sanktuarium w Lipinkach – sanktuarium maryjne z figurą MB Wniebowziętej nazywaną "łaskami słynącą figurą Matki Bożej Lipińskiej". Znajduje się ono w Lipinkach (województwo małopolskie) w diecezji rzeszowskiej.
Historia.
Nie jest znany czas powstania, ani twórca figury Matki Bożej Lipińskiej. Autorem i wykonawcą musiał być artysta wysokiej klasy. Prawdopodobnie została wykonana w Krakowie. Przekazywana przez miejscową ludność legenda mówi o węgierskim pochodzeniu figury, jednak historycy odrzucają ten przekaz. Nieznany pozostaje również fundator figury czczonej w Lipinkach. Jest rzeczą prawdopodobną, że stanowiła ona fundację mieszczan Biecza dla kościoła parafialnego w Męcinie Wielkiej, która w tym czasie była własnością tego miasta. Pod koniec XV w. Męcina Wielka, i jej okolice wyludniły się na skutek zarazy i licznych wojen, a to pociągnęło za sobą likwidację tamtejszej parafii rzymskokatolickiej. Z początkiem XVI w. przybyli na te tereny Wołosi, dla nich we wsi została utworzona parafia greckokatolicka, a być może prawosławna. W związku z tymi wydarzeniami figura została przeniesiona do Lipinek. Na temat przeniesienia figury do Lipinek z Męciny Wielkiej krążą różne opowieści. Jedna z nich mówi, że figura przypłynęła do Lipinek na wezbranych wodach rzeki i osiadła na brzegu w rejonie pierwszego kościoła. Inne to takie, że figura została wykradziona i przewieziona do lipińskiego kościoła przez ludność polską po przybyciu do Męciny Wielkiej Wołochów.
Pierwszy kościół w Lipinkach był drewniany i pod wezwaniem św. Marcina. Stał w środku wsi, nad rzeką, na jej lewym brzegu. Dowodem istnienia kościoła jest kapliczka, zbudowana z kamieni pochodzących z jego fundamentów i postawiona w tym miejscu. Figura w tym kościele znajdowała się do roku 1624, kiedy wybudowano drugi kościół na północnym krańcu wsi. Prawdopodobnie były dwa powody rozpoczęcia budowy. Pierwszy to rozwijający się kult figury Matki Boskiej Lipińskiej, a drugi to fakt nabycia miejscowości przez hrabiego Jana Wielopolskiego, który chciał tą budowlą zaimponować. Nowy budynek wymurowano z kamienia w stylu renesansowym. Miał osobną dzwonnicę z dzwonami i organy siedmio-głosowe. Wystrój wnętrza był bogaty. Służył przez 158 lat, został rozebrany w 1782 z powodu złego stanu. W 1776 Lipinki kupił Ewaryst Andrzej Kuropatnicki. Widząc, że kościół, który zastał, popada w ruinę, postanowił wybudować kolejny.
Kamień węgielny pod trzeci z kolei kościół położony został 16 sierpnia 1780 roku. Remontowano go w 1887 z powodu pępnięć w sklepieniach i ścianach. Prace odnowieniowe prowadzone były również po dwóch pożarach – w 1912 i 1972. Remont po pożarze w 1912 roku sprawił, że w kościele dominował kolor złoty i biały. Wykonano wtedy stacje drogi krzyżowej z drewna dębowego, pochodzącego z pobliskich lasów. Pożar w 1972 roku zniszczył niemalże cały kościół. Spalił się dach i wieża, spadły dzwony, częściowo spalona została figura Matki Bożej Lipińskiej. Odnowiony został w nowym stylu, skromniej niż przed pożarem, z wyeksponowaną bardziej figurę. Przy wejściu do kościoła znajduje się kamienne naczynie, na wodę święconą, w kształcie kielicha o wysokości około 1 metra i średnicy ponad 60 centymetrów. Prawdopodobnie naczynie to pochodzi z wcześniejszych lipińskich kościołów.
Pożar miał miejsce tuż po uzyskaniu w Rzymie przez ordynariusza diecezji, biskupa Jerzego Ablewicza, zezwolenia na koronację łaskami słynącej figury Matki Bożej Lipińskiej na prawie papieskim. Żywotność kultu maryjnego od początku XVII w. w Lipinkach i okolicznych miejscowościach sprawiła, że biskup polecił wykonać wierną kopię zniszczonej figury. Po zrekonstruowaniu figury i odbudowie kościoła rozpoczęto przygotowania do koronacji, jako że dekret Kapituły bazyliki św. Piotra w Rzymie zezwalający na koronacje figury wydany był już 13 lipca 1969 r., a jego realizacji przeszkodził pożar kościoła. Termin koronacji wyznaczono na 17 sierpnia 1980 r. Aktu koronacji papieskimi koronami dokonał biskup ordynariusz tarnowski wraz z trzema biskupami pomocniczymi. W uroczystości wzięło udział 22 biskupów, około 800 księży, około 400 sióstr zakonnych i tysiące wiernych.
W 1998 poświęcono plac pod budowę nowego kościoła, czwartego z kolei. Jego konsekracja miała miejsce 15 sierpnia 2005 roku w święto Wniebowzięcia NMP. Tego samego dnia, do nowej świątyni przeniesiono figurę Matki Bożej Lipinskiej. Świątynia została wybudowana jako wotum wdzięczności dla Matki Boskiej Lipińskiej z okazji srebrnego jubileuszu koronacji i opieki od ponad 500 lat. Konsekracji dokonał ks. bp. Kazimierz Górny ordynariusz diecezji rzeszowskiej.
Figura.
Figura Matki Bożej Lipińskiej wyrzeźbiona jest z drewna lipowego. Od tyłu jest wydrążona, tak jak zwykle postępowali średniowieczni rzeźbiarze-snycerze ze swoimi rzeźbami, chcąc zabezpieczyć w ten sposób drewno przed pękaniem. W to wydrążenie wmontowano uratowany z pożaru w 1972 r. fragment dawnej oryginalnej figury. Jest to przyścienna rzeźba gotycka licząca 121 cm wysokości. Figura ukazuje Maryję jako Królową Wniebowziętą. Postać Matki Najświętszej przedstawiona jest w pozycji stojącej z dzieciątkiem na prawej ręce. W lewej trzyma berło. Madonna Lipińska, podobnie jak wszystkie inne „Piękne Madonny”, przedstawiona jest w kontrapoście. Ubrana jest w złota suknię i płaszcz. Na stopach ma wąskie pantofelki. Głowę Madonny zdobi korona, spod której opada na boki staropolska nałęczka. Przedstawiona w figurze Maryja ma wygląd osoby liczącej 17-20 lat. Trzymane przez nią na prawej ręce dziecię jest uderzająco małe, ale jego twarzyczka przypomina człowieka dorosłego. Dzieciątko obiema rękami trzyma jabłko królewskie.
Specyfikacja kultu.
W sanktuarium poleca się szczególnie intencje rolników i trzeźwości. Jest ono jednym z głównych miejsc pielgrzymkowych diecezji rzeszowskiej. Rocznie do sanktuarium przybywa średnio 50-70 grup pielgrzymkowych, a liczba pątników sięga ok. 10 tysięcy. Główne uroczystości odpustowe przypadają podczas Wniebowzięcia NMP, od 14 do 17 sierpnia.

</doc>
<doc id="1037181" url="https://pl.wikipedia.org/wiki?curid=1037181" title="Jednoroczny ochotnik">
Jednoroczny ochotnik

Jednoroczny ochotnik (niem. "Der Einjährig-Freiwilliger", wcześniej "der Einjährige") – w armii austro-węgierskiej, niemieckiej i pruskiej osoba mająca wykształcenie średnie (matura) lub wyższe, która zgłosiła się samodzielnie do służby wojskowej.
Historia.
Służba trwała jeden rok (tzw. "Präsenzdienst") w wybranym przez ochotnika rodzaju broni (w Austrii była to rezerwa oficerska). Służba mogła być przedłużona z inicjatywy ochotnika, jak i armii, za zgodą ochotnika. Później, gdy nasiliło się (szczególnie w Galicji) uchylanie od służby wojskowej, zdarzały się przypadki przymusowego wcielania do armii w charakterze jednorocznych ochotników.
Zgłoszenie się do służby wojskowej w charakterze jednorocznego ochotnika dawało wiele możliwości – między innymi: wybór rodzaju broni, miejsca służby, a także stanowiło szansę szybkiego uzyskania awansu w wojsku, ponieważ roczna służba zakończona była egzaminem na stopień podoficerski. Przykładem awansu jednorocznego ochotnika jest kariera w armii austro-węgierskiej Władysława Sikorskiego czy Stanisława Dąbka.
Powszechny obowiązek służby wojskowej nakładała na obywateli „Ustawa o powszechnym obowiązku wojskowym” ("Wehrgesetz"), która weszła w życie w 1868. Ustawa ta określiła czas trwania służby w różnych formacjach:
Ustawa ta regulowała również uprawnienia jednorocznych ochotników.
Jako jednoroczny ochotnik służył w armii austriackiej m.in. Jaroslav Hašek; w jego powieści "Przygody dobrego wojaka Szwejka" występuje postać jednorocznego ochotnika Marka, uznawana za alter ego autora.

</doc>
<doc id="1037182" url="https://pl.wikipedia.org/wiki?curid=1037182" title="Tempête FC">
Tempête FC

Tempête Football Club - haitański klub piłkarski z siedzibą w Saint-Marc.

</doc>
<doc id="1037185" url="https://pl.wikipedia.org/wiki?curid=1037185" title="Ursus 7524">
Ursus 7524

Ursus 7524 – ciężki ciągnik postlicencyjny z napędem na 4 koła produkowany seryjnie w latach 2007-2009 przez firmę ZPC Ursus. Model ten był najmocniejszym ciągnikiem postlicencyjnym produkowanym przez ZM Ursus.
Historia modelu.
Premiera pierwszego prototypu odbyła się na XII Międzynarodowych Targach Techniki Rolniczej "Agrotech" w Kielcach w 2006 roku. Ciągnik wyposażony został w silnik spełniający normy ekologiczne oraz całkowicie nową kabinę SPS06 firmy KOJA z oknami wykonanymi z szyb giętych, które zapewniają operatorowi dobrą widoczność. Kabina ta, której twórcami byli Chruśliński Tadeusz, Seremak Janusz, Siemieniuk Andrzej, Szeluga Andrzej oraz Piluch Henryk, była przedmiotem ochrony jako wzór przemysłowy od 23.08.2006 do 09.03.2011.
Dane techniczne.
Silnik:
Układ napędowy:
Układ agregowania:
Kabina komfortowa:
Inne zespoły:
Wymiary, masy:
Wyposażenie opcjonalne:

</doc>
<doc id="1037187" url="https://pl.wikipedia.org/wiki?curid=1037187" title="Wertykulator">
Wertykulator

Wertykulator (skaryfikator) – urządzenie ogrodowe służące do wertykulacji tzn. napowietrzania oraz oczyszczania trawnika z filcu (mchu, zalegającej starej trawy, chwastów), którego elementami roboczymi są liczne noże, osadzone na obracających się bębnach.
Rodzaje.
Ze względu na rodzaj napędu wertykulatory dzieli się na ręczne, elektryczne lub akumulatorowe i spalinowe.
Dostępne są również urządzenia 2 w 1 (tzw. system Combi – dwa wałki) łączące funkcję wertykulatora i aeratora w jednym urządzeniu (np. Flora, Alko, NAC).
Istnieją też wertykulatory w postaci przystawki do traktora, przeznaczone do długotrwałej intensywnej pracy na bardzo dużych powierzchniach.

</doc>
<doc id="1037188" url="https://pl.wikipedia.org/wiki?curid=1037188" title="Alfred Duggan">
Alfred Duggan

Alfred Duggan (ur. w 1903, zm. w 1964) – angielski historyk, archeolog i autor wielu powieści historycznych.
Życiorys.
Urodził się w Argentynie, w rodzinie irlandzko-amerykańskich posiadaczy ziemskich. Kiedy Alfred miał trzy lata jego rodzina przeniosła się do Anglii. Dugann ukończył Eton College i Balliol College, a potem pracował w "British Natural History Museum". W muzealnych misjach podróżował po Maderze, Trynidadzie, Panamie, Wyspach Galapagos, Grecji i Turcji. W 1935 uczestniczył w archeologicznych badaniach pałacu Konstantyna w Stambule. W latach 1938-1941 służył w wojsku, min. w Norwegii. Przez resztę II wojny światowej pracował w fabryce zbrojeniowej. W 1946 wydał swoją pierwszą książkę.

</doc>
<doc id="1037191" url="https://pl.wikipedia.org/wiki?curid=1037191" title="In the Flesh">
In the Flesh

In the Flesh - utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/concept albumu "The Wall", i - jak większość utworów z tej płyty - napisany został przez ówczesnego lidera grupy, Rogera Watersa.
Kompozycja.
Utwór jest stosunkowo głośny i raczej dynamiczny. Instrumentalne intro stanowi duplikację potężnej linii melodycznej pochodzącej z otwierającego album "In the Flesh?" (dla którego późniejsze chronologicznie "In the Flesh" stanowi swoistą repryzę). Pomiędzy tym wprowadzeniem a główną częścią liryczną następuje nieznaczna zmiana brzmienia i klimatu - za sprawą nieco "anielskich" partii chóru. Pod koniec rozlega się natomiast kolejna sekwencja organowa, po czym piosenka cichnie do wtóru dźwięku maszerujących młotków. 
Fabuła.
Jak wszystkie utwory na płycie, "In the Flesh" przedstawia część historii jej głównego bohatera, estradowca imieniem Pink. Jest to pierwsza z serii piosenek ukazujących go jako przerażającą, wykreowaną przez własne narkotyczne i emocjonalne ekscesy figurę rasistowskiego przywódcy otępiałych tłumów - wzorowaną częściowo na zmanierowanych gwiazdorach rocka stadionowego, a częściowo na przepełnionych jadem mówcach z nazistowskich wieców. Ten przerażający hymn opętanego nienawiścią i pogardą bohatera wskazuje zatem na dwa główne problemy poruszane przez płytę: 
Pink pokazuje także swoje dążenie do tego, by jego władza nad ludźmi opierała się bardziej na strachu niż na szacunku; piętnuje i obraża mniejszości, wykrzykuje, że "gdyby tylko mógł, rozstrzelałby ich wszystkich". Na filmie jest to dodatkowo podkreślone sekwencją przedstawiającą ludzi zamykających oczy, gdy ich "przywódca" przechodzi obok ulicą.
Utwór ten wraz z dwoma kolejnymi ("Run Like Hell" i "Waiting for the Worms") może być także interpretowany jako metafora trzech kolejnych etapów hitlerowskiej drogi do władzy. "In the Flesh" to jego demagogiczne, przepełnione nienawiścią przemówienia, którymi karmił naród na wielkich spędach czy wiecach. "Run Like Hell" to początek wcielania tej ideologii w życie i niszczenia tych, których nienawidził, natomiast "Waiting for the Worms" ukazuje ostateczną kulminację szaleństwa. 
Mimo że utwór pomyślany był jako wyolbrzymiony i przerysowany - a przy tym zdecydowanie pejoratywny - obraz agresji rodzącej się z izolacji i zgnilizny moralnej, podczas kręcenia odpowiadających mu sekwencji filmowych grupa skinheadów (grających publikę i świtę przyboczną Pinka) wzięła sobie bardzo do serca jego najbardziej powierzchowną warstwę tekstową. Poza tym utwór zupełnie nieoczekiwanie stał się inspiracją dla nazwy i symbolu rasistowskiej grupy Hammerskins.
Wersja filmowa.
Podczas sekwencji obrazujących prowadzony przez Pinka wiec / koncert rockowy odtwóca głównej roli, Bob Geldof, przedstawił własną, bardzo ciekawą interpretację obu części "In the Flesh".

</doc>
<doc id="1037193" url="https://pl.wikipedia.org/wiki?curid=1037193" title="Jacek Pastusiński">
Jacek Pastusiński

Jacek Pastusiński (ur. 8 września 1964 w Majdanie Królewskim) – polski lekkoatleta, trójskoczek, plastyk. 
Osiągnięcia.
Absolwent Państwowego Liceum Sztuk Plastycznych w Rzeszowie. Zawodnik klubów: Resovia Rzeszów, Legia Warszawa, Budowlani Częstochowa. Olimpijczyk z Seulu (1988), gdzie zajął w finale trójskoku 8. miejsce (16,72 m). Jego największym sukcesem było 5. miejsce w mistrzostwach świata w Rzymie (1987). Ustanowił tam swój rekord życiowy – 17,35 m. 3-krotny mistrz kraju w trójskoku (1985, 1986, 1987). Szósty trójskoczek świata w 1987 według magazynu „Track &amp; Field News”. Mieszka w Majdanie Królewskim.

</doc>
<doc id="1037195" url="https://pl.wikipedia.org/wiki?curid=1037195" title="Józef Korneliusz O’Rourke">
Józef Korneliusz O’Rourke

Józef Korneliusz O’Rourke (ur. 1772 w Dorpacie, zm. 1849 w majątku Wsielub) – rosyjski wojskowy i polityk, dowódca wojskowy okresu wojen napoleońskich.
Józef Korneliusz urodził się w 1772. Wstąpił do armii Imperium Rosyjskiego i jego pierwszą akcją militarną był udział w drugiej bitwie o Zurych przeciwko armii francuskiej. Później O’Rourke stworzył i wyekwipował swój prywatny pułk i udał się do Serbii, by walczyć tam przeciw Turkom. Decydujące zwycięstwo odniósł pod Warwarinem.
O’Rourke zakończył karierę wojskową w stopniu generała dywizji. Osiadł w swoim majątku Wsielub niedaleko Nowogródka i zmarł w 1849.
Był żonaty z Amelią Piławską, córką Felicjana, ostatniego starosty Łucka. Najstarszym jego synem był Aleksander Patryk, a wnukiem Karol Marian O’Rourke. Najmłodszym synem był Michał Łazarz, którego synem był późniejszy biskup gdański Edward O’Rourke.

</doc>
<doc id="1037196" url="https://pl.wikipedia.org/wiki?curid=1037196" title="Radio Flash (Katowice)">
Radio Flash (Katowice)

Radio Flash – nieistniejąca rozgłośnia radiowa z Gliwic. W 2005 roku po fuzji z Radiem 94 z Warszawy radio Flash zostało zastąpione przez Antyradio.
Przez wiele lat sloganem rozgłośni było "„Pierwsze komercyjne radio na Śląsku”".
Historia.
Początki.
Rozgłośnia została założona przez Stanisława Sołtysika. Radio rozpoczęło nadawanie 22 grudnia 1992 roku o godzinie 9:00 utworem „Perfect Strangers” grupy Deep Purple. Na początku działalności siedziba znajdowała się w Gliwicach przy ulicy Pszczyńskiej a radio nadawało na częstotliwości 73,2 MHz oraz 101,85 MHz, radio reklamowało się w nietypowy sposób na śmieciarkach i innych samochodach należących do przedsiębiorstwa oczyszczania miasta hasłem: "Radio Flash - my nie trujemy". Radio otrzymało koncesję z numerem 033/94-R 18 sierpnia 1994 roku, wtedy też zmienione zostały częstotliwości na 72,2 MHz oraz 106,4 MHz.
Czasy świetności.
W kwietniu 1997 roku siedziba radia została przeniesiona do Katowic na ulicę Zbożową 42b, zasięg radia obejmował województwo katowickie, województwo bielskie, województwo opolskie. Do 1999 roku radio było jedną z najchętniej słuchanych stacji w Górnośląskim Okręgu Przemysłowym. Radio posiadało zróżnicowaną ramówkę, m.in. wieczory tematyczne (np. muzyka rockowa czy archiwum "wi" - muzyka z płyt winylowych) oraz liczne konkursy (np. konkurs walentynkowy w którym co roku główną nagrodą był Volkswagen Garbus, czy konkurs "Podtrzymujemy Cię na Uchu" w ramach którego mieszkańcy GOP otrzymali ulotki z unikalnymi numerami, w konkursie do wygrania było wiele wycieczek zagranicznych), co pozwalało na dotarcie do wielu grup słuchaczy. Na pięciolecie radia wydana została płyta "Przybij Piątkę" z nagraniami takich zespołów jak Dżem, De Mono, czy Formacja Nieżywych Schabuff, które zostały zarejestrowane na koncertach live w radiu Flash w latach 1993-1997, płyta zawiera również bonus - piosenkę nagraną przez prezenterów Radia Flash pt. "Zbudujmy Arkę".
Zakończenie działalności.
Na skutek rosnącej konkurencji, w szczególności ze strony Radia Karolina (później Złote Przeboje) ad.point postanowił zmienić charakter stacji. W 2001 roku całkowicie zmieniono ramówkę (wskutek tych zmian z radia odeszło wielu prezenterów, m.in. Stanisław Sołtysik i Piotr Baron). We wrześniu 2003 roku w radiu poprowadzona została na żywo audycja trwająca 4 dni i 12 godzin, zostało to odnotowane w księdze rekordów Guinnessa.
Radio zakończyło nadawanie 31 maja 2005 roku, na jego częstotliwościach transmisję programu rozpoczęło Antyradio.

</doc>
<doc id="1037198" url="https://pl.wikipedia.org/wiki?curid=1037198" title="Planeta FM (Konin, Słupca)">
Planeta FM (Konin, Słupca)

Radio Planeta 99,6 FM oraz Radio Planeta 102,9 FM – dwie lokalne rozgłośnie radiowe nadające odpowiednio z Konina i Słupcy, obejmujące zasięgiem znaczną część wschodniej Wielkopolski. Wchodziły w skład sieci radiowej Planeta FM.
Konińska rozgłośnia nadawała swój program z ul. Kleczewskiej 37, siedziba słupeckiej Planety znajdowała się natomiast przy ul. Poznańskiej 15A.
Charakter programu.
Rozgłośnie posiadały profil muzyczno-informacyjny. Program (niemal w całości produkowany lokalnie) podzielony był na dwa pasma: dzienne – adresowane do słuchaczy w wieku 25–50 lat – oraz wieczorne, skierowane do młodzieży – wspólne dla Konina i Słupcy. Format muzyczny pasma dziennego stanowiła muzyka popularna – głównie utwory lat 80., 90. i współczesnych – oscylująca wokół nurtów pop i dance. Pasmo wieczorne wypełniały nowości muzyki dance i r'n'b oraz brzmienia klubowe.
W ramówce znajdowały się serwisy informacyjne z kraju i świata (przygotowywane przez siostrzane Radio Zet) oraz wiadomości z regionu, liczne informatory kulturalne, informacje drogowe, komunikaty służb dyżurnych, przeglądy prasy oraz wiele audycji sportowych i publicystycznych.
Historia.
Konińska rozgłośnia była po części kontynuatorem działalności lokalnego Radia 66, założonego w 1994 roku przez Sławomira Papierę, miejscowego przedsiębiorcę. W 2004 roku stacja (siedziba, sprzęt i zespół radia) została przejęta przez grupę medialną Ad.point i w niedługim czasie zmieniła nazwę na Radio Flash Konin. 
Słupeckie Radio Flash rozpoczęło działalność w 2004 roku na koncesji przejętego przez Ad.point Radia Warta. Początkowo na częstotliwości 102,9 MHz retransmitowany był w całości program z Konina, następnie stacja wprowadzać zaczęła własne pasma lokalne.
Ramówkę Radia Flash charakteryzowały liczne programy informacyjno-publicystyczne oraz audycje autorskie, a także obecność na antenie niemalże wszystkich gatunków muzyki rozrywkowej (począwszy od muzyki pop, poprzez różnorodne odmiany rocka i muzykę młodzieżową, a na jazzie kończąc). W 2007 roku stacja (wraz z całą grupą Ad.point) stała się własnością holdingu Eurozet, co zaskutkowało wprowadzeniem przez nią w listopadzie 2007 r. ściślejszego formatu muzycznego (znanego wcześniej z Radia Planeta Kielce), a w konsekwencji rozpoczęciem działalności pod marką Planeta FM.
W wyniku rebrandingu sieci Planeta FM 30 czerwca 2013 koniński i słupecki oddział radia zmieniły nazwy odpowiednio na Radio Zet Gold Konin i Radio Zet Gold Słupca, zachowując jednak kilkugodzinne pasma regionalne wspólne dla obydwu rozgłośni.
Wybrane audycje.
Pasmo dzienne:
Pasmo wieczorne:
Ludzie.
Zespół radia Planeta FM tworzyli w większości ludzie związani od kilkunastu lat z konińską radiofonią (m.in. Radiem Flash, Radiem 66 i Radiem Konin). Dyrektorem zarządzającym obu rozgłośni był Janusz Lipiński. Po grona prezenterów stacji należeli: Szymon Grzywiński, Ilona Janiszewska, Mateusz Kwiatkowski, Wojciech Maciejewski, Katarzyna Maciocha, Dariusz Piaskowski oraz Jakub Przerwa.

</doc>
<doc id="1037201" url="https://pl.wikipedia.org/wiki?curid=1037201" title="M-II">
M-II

M-II – rodzaj kartek w PRL, które były wydawane osobom pracującym fizycznie, tj. robotnikom, przez co były popularnie nazywane robotniczymi. Przydział na te kartki wynosił w latach 1983–1989: 1000 gramów wołowiny z kością i 3000 gramów mięsa i jego wyrobów. Przez pewien czas kartki te obejmowały: 500 gramów masła. Na kartki M-II można było kupić więcej niż na tzw. inteligenckie kartki – M-I.

</doc>
<doc id="1037202" url="https://pl.wikipedia.org/wiki?curid=1037202" title="Chalid ibn Ahmad Al Chalifa">
Chalid ibn Ahmad Al Chalifa

Chalid ibn Ahmad ibn Muhammad Al Chalifa (ur. 4 kwietnia 1960) – dyplomata i polityk Bahrajnu. Minister spraw zagranicznych od 2005. Ambasador w Wielkiej Brytanii od 2001 do 2005, akredytowany również w Holandii, Irlandii i Norwegii (2002 - 2005), a także Szwecji (2003 - 2005).

</doc>
<doc id="1037204" url="https://pl.wikipedia.org/wiki?curid=1037204" title="Antonín Kinský">
Antonín Kinský

Antonín Kinský (ur. 31 maja 1975 w Pradze) – czeski piłkarz grający na pozycji bramkarza.
Kariera klubowa.
Kinský pochodzi z Pragi i jest wychowankiem tamtejszego klubu Dukla Praga. Już w 1994 roku został włączony do kadry pierwszego zespołu Dukli, ale w III lidze zadebiutował dopiero w sezonie 1995/1996 i swoją postawą w bramce przyczynił się do awansu zespołu do drugiej ligi. Natomiast w 1997 awansował z Duklą do ekstraklasy i wtedy też klub zmienił nazwę na Dukla Příbram i pod nowym szyldem dopiero w ostatniej kolejce utrzymał się w lidze.
Latem 1998 Antonín przeszedł do Slovana Liberec i w pierwszym sezonie gry był pierwszym bramkarzem, a Slovan zakończył rozgrywki na 9. pozycji. W sezonie 1999/2000 Kinský stracił jednak miejsce w składzie i miał niewielki udział w zdobyciu przez Slovan Puchar Czech, a do składu wrócił w połowie sezonu 2000/2001 i zajął z klubem z Liberca 6. miejsce oraz zadebiutował w Pucharze UEFA. W sezonie 2001/2002 także wystąpił w tym pucharze oraz po raz pierwszy w karierze wywalczył mistrzostwo Czech. W 2003 roku Slovan z Kinským w składzie zajął 4. lokatę i wystąpił w Pucharze Intertoto.
W zimowym oknie transferowym w 2004 roku Kinský przeszedł do rosyjskiego Saturna Ramienskoje, a klub ten zapłacił za niego 800 tysięcy euro. W Saturnie od razu wywalczył sobie miejsce między słupkami i wygrał rywalizację z Rosjaninem Jewgienijem Korniuchinem. Ze swoim zespołem zajął 7. miejsce w lidze, w 2005 roku – 11., a w 2006 – także 11.
Kariera reprezentacyjna.
W reprezentacji Czech Kinský zadebiutował 13 lutego 2002 roku w wygranym 4:3 spotkaniu z Cyprem. W 2004 roku został powołany przez selekcjonera Karela Brücknera do kadry na Euro 2004, ale był tam tylko rezerwowym dla Petra Čecha i nie zagrał w żadnym spotkaniu (Czesi zajęli 3-4. miejsce). Podobnie było w 2006 roku gdy Antonín nie rozegrał żadnego spotkania podczas Mistrzostw Świata w Niemczech.

</doc>
<doc id="1037205" url="https://pl.wikipedia.org/wiki?curid=1037205" title="Ibanez K7">
Ibanez K7

Ibanez K7 – siedmiostrunowa gitara elektryczna firmy Ibanez sygnowana przez muzyków zespołu Korn, Briana Welcha i Jamesa Shaffera.
Konstrukcja.
Gitara Ibanez K7 była wyposażona w korpus typu solid body wykonany z mahoniu. W korpusie umieszczono ruchomy mostek Lo Pro Edge 7 U-bar i dwa humbuckery PAF 7 firmy DiMarzio. Gryf został wykonany z pięciu kawałków klonu. Na palisandrowej podstrunnicy nabito 24 progi typu Large. 
Gitary K7 dostępne były w dwóch wersjach kolorystycznych: Blade Gray (model dla Briana Welcha, oznaczenie Ibanez K7-BG) i Firespeak Blue (model dla Jamesa Shaffera, oznaczenie Ibanez K7-FG). 
Poszczególne struny były strojone do dźwięków: A, D, G, C, F, A, D. Gitary charakteryzowały się niskim, mocnym brzmieniem. 
W 2007 roku Ibanez wyprodukował nowe gitary dla zespołu Korn – Ibanez Apex, które były sygnowane przez Jamesa Shaffera (Brian Welch odszedł z zespołu w roku 2005).

</doc>
<doc id="1037208" url="https://pl.wikipedia.org/wiki?curid=1037208" title="Francesco Pignatelli">
Francesco Pignatelli

Francesco Pignatelli (ur. 6 lutego 1652 — zm. 5 grudnia 1734) – włoski kardynał.
Życiorys.
Pochodził z wicekrólestwa Neapolu. W 1665 wstąpił do zakonu teatynów. W 1684 dzięki rekomendacji króla Hiszpanii Karola II został arcybiskupem Tarentu. Nuncjusz apostolski w Polsce od marca 1700 do lutego 1703, kiedy został arcybiskupem Neapolu. Był krewnym papieża Innocentego XII (1691-1700), jednak nominację kardynalską otrzymał dopiero od jego następcy Klemensa XI w grudniu 1703. Początkowo był kardynałem prezbiterem tytułu SS. Marcellino e Pietro, ale w 1719 uzyskał promocję do rangi kardynała biskupa Sabiny, a następnie Frascati (1724) i Porto e Santa Rufina (1725), pozostając jednocześnie arcybiskupem Neapolu. Uczestniczył w konklawe 1721, konklawe 1724 i konklawe 1730. Dziekan Kolegium Kardynalskiego od 25 czerwca 1726. Zmarł w Neapolu w wieku 82 lat, został pochowany w neapolitańskim kościele teatynów.

</doc>
<doc id="1037209" url="https://pl.wikipedia.org/wiki?curid=1037209" title="Andrzej Piwowarczyk (pisarz)">
Andrzej Piwowarczyk (pisarz)

Andrzej Piwowarczyk (ur. 1919, zm. 1994) – polski autor powieści i opowiadań kryminalnych, twórca fikcyjnej postaci milicjanta kapitana Gleba. Razem z Janiną Wierzbowską wydał książkę „Jarmark znaczków polskich”. Badał historię poczty getta w Łodzi. Odznaczony Medalem “Za Zasługi dla Rozwoju Publikacji Filatelistycznych”.
Twórczość.
Jego opowiadania zostały zebrane razem i wydane jako "Kapitan Gleb opowiada", w 1958 i 1960 r.

</doc>
<doc id="1037211" url="https://pl.wikipedia.org/wiki?curid=1037211" title="Eugeniusz Bedeniczuk">
Eugeniusz Bedeniczuk

Eugeniusz Bedeniczuk (ur. 6 stycznia 1961 w miejscowości Lachy k. Hajnówki) – polski lekkoatleta, trójskoczek, olimpijczyk z Barcelony (1992).
Życiorys.
Urodził się w Lachach w powiecie hajnowskim. Uczył się w ZSZ w Hajnówce, gdzie rozpoczął lekkoatletyczne treningi pod kierunkiem Sergiusza Juziuczuka. Od 1979 kontynuował naukę w Technikum Mechanicznym w Łapach. Absolwent warszawskiej AWF. Nauczyciel wychowania fizycznego, trener. W 1993 r. wskutek konfliktu z działaczami Jagiellonii przeniósł się do białostockiego klubu Podlasie.
Życie prywatne.
Mieszka w Bielsku Podlaskim. Jego syn Bartłomiej także uprawia lekkoatletykę. Ma również dwie córki.
Osiągnięcia.
Zawodnik klubów: AZS Białystok, UWKS WAT Warszawa, Juvenia Białystok, Jagiellonia Białystok i Podlasie Białystok.
Finalista igrzysk olimpijskich w Barcelonie (12 m.) i mistrzostw Europy w Splicie (1990). Zwycięzca zawodów Pucharu Europy grupy B w 1991 (16,82 m).
Na mistrzostwach Polski seniorów na otwartym stadionie zdobył cztery medale w trójskoku, w tym złoto (1992), srebro (1991) i 2-krotnie brąz (1990, 1993). Zdobył trzy medale na halowych mistrzostwach Polski – złoto (1992 i 2-krotnie srebro (1990, 1991).
Rekordy życiowe.
Wielokrotny rekordzista Regionu Podlaskiego w trójskoku, rekordzista w skoku w dal.

</doc>
<doc id="1037221" url="https://pl.wikipedia.org/wiki?curid=1037221" title="Stefan Skierski">
Stefan Skierski

Stefan Kazimierz Skierski (ur. 4 grudnia 1873 w Kielcach, zm. 31 stycznia 1948) – polski duchowny ewangelicko-reformowany, superintendent generalny Kościoła Ewangelicko-Reformowanego w RP w latach 1930–1948.
Rodzina.
Urodził się w starej rodzinie szlacheckiej (h. Puchała) wyznania kalwińskiego (ewangelicko-reformowanego) jako syn Henryka Skierskiego i jego żony Heleny z Hassmanów. Jego starszy brat Leonard Skierski był generałem dywizji. W jego rodzinie było co najmniej 4 pastorów. Ożenił się z córką ks. superintendenta Augusta Diehla, Bronisławą (1876–1961), siostrzenicą jego poprzednika ks superintendenta Władysława Semadeniego.
Ukończył Męskie Gimnazjum Rządowe w Kielcach i wydział teologiczny Uniwersytetu w Dorpacie.
Praca duchownego.
Początkowo, w latach 1901-1908 był duchownym w parafii w Zelowie, a w latach 1905-1922 administratorem parafii w Łodzi. Od 1910 pracował w parafii w Warszawie, najpierw jako II proboszcz. Po śmierci ks. superintendenta Władysława Semadeniego został wybrany superintendentem (biskupem) Kościoła, którą to funkcję pełnił do swojej śmierci. Był pracownikiem Rady Sekcji Wyznań Religijnych Departamentu Wyznań Religijnych i Oświecenia Publicznego Tymczasowej Rady Stanu. W czasie okupacji, dzięki jego staraniom, kościół, wraz z kilkoma sąsiednimi budynkami należącymi do parafii, znalazł się w tzw. enklawie ewangelickiej wyłączonej z warszawskiego getta. Duchowni nieśli pomoc Żydom z getta (m.in. dostarczając im dokumenty legalizacyjne), co upamiętnia jeden z pomników granic getta znajdujący się za budynkiem parafii.
Był zwolennikiem, podobnie jak jego poprzednik, teologii liberalnej.
W latach 1926-1936 redaktor naczelny pisma "Jednota". 
W 1937 roku, "za wybitne zasługi na polu pracy społecznej", został odznaczony Krzyżem Komandorskim z Gwiazdą Orderu Odrodzenia Polski.
Jest pochowany na cmentarzu ewangelicko-reformowanym przy ul. Żytniej w Warszawie (kwatera E-4-7).
Linki zewnętrzne.
 

</doc>
<doc id="1037223" url="https://pl.wikipedia.org/wiki?curid=1037223" title="Piotr Żełtuchin">
Piotr Żełtuchin

Piotr Fiodorowicz Żełtuchin (ros. Пётр Фёдорович Желтухин; ur. 1777 w Kazaniu, zm. 1829 w Kijowie) – rosyjski generał, urodzony w szlacheckiej rodzinie z guberni kazańskiej.
Od 1796 podchorąży, od 1797 chorąży, od 1806 pułkownik. Uczestnik wojen napoleońskich (m.in. kampanii w 1805 i 1807, w bitwie pod Budziszynem i pod Lipskiem, w 1814 brał udział w zdobywaniu Paryża). Jeden z trzech przywódców Mołdawii i Wołoszczyzny podczas okupacji tych ziemi przez Rosję 1828-1834.

</doc>
<doc id="1037224" url="https://pl.wikipedia.org/wiki?curid=1037224" title="Supełek">
Supełek

Supełek – magazyn rozrywki dla dzieci, wydawany w Łodzi od 1990 roku, zawierający zestawy krzyżówek i łamigłowek dla czytelników w wieku od 9 do 13 lat. Miesięcznik pod redakcją Adama Frydrysiaka.
Magazyn „Supełek” powstał w Łodzi w grudniu 1990 roku. Jego pomysłodawcą i założycielem był red. Marek Frydrysiak. Pierwszy numer zawierał tylko 8 stron krzyżówek i zagadek, był mało kolorowy i nie był zszyty ani nawet rozcięty. Czynność tę musiał wykonać każdy czytelnik we własnym zakresie. Początkowo nakład „Supełka” wynosił 60 000 egz. i stopniowo wzrastał, aby w 1994 roku osiągnąć aż 300 000 egz. Jednocześnie otwierane były kolejne tytuły, takie jak „Supełek z Pętelką”, „Mały Supełek”, „Krzyżówki z Supełkiem”, „Zgaduj Zgadula” i inne. W pewnym okresie redakcja wydawała jednocześnie 9 supełkowych magazynów. Na przestrzeni lat „Supełek” i pozostałe tytuły rozwijały się i zmieniały. Ostatecznie wszystkie stały się w pełni kolorowe, znacznie obszerniejsze, wydawane w coraz bardziej atrakcyjnej formie graficznej i drukowane na lepszym papierze. Dziś na rynku pozostało sześć czasopism: „Supełek”, oraz dwumiesięczniki „Supełkowe Łamigłówki”, "Supełek z Pętelką", "Supełek dla najmłodszych", "Supełek krzyżówki" i „Supełek Panoramy”.
Wszystkie magazyny wydawane są w formacie B5. Zakupić je można w kioskach, salonikach prasowych i innych punktach sprzedaży prasy.

</doc>
<doc id="1037225" url="https://pl.wikipedia.org/wiki?curid=1037225" title="Kościół Niepokalanego Poczęcia Najświętszej Maryi Panny w Jastrowcu">
Kościół Niepokalanego Poczęcia Najświętszej Maryi Panny w Jastrowcu

Kościół Niepokalanego Poczęcia NMP w Jastrowcu - jednonawowy, murowany kościół zbudowany ok. 1500 r. Został przebudowany w XVIII w. Budowla posiada prezbiterium na planie kwadrantu. Kościół jest najwyżej położonym budynkiem we wsi. W kościele znajduje się gotycka rzeźba Madonny z XV w. oraz renesansowa chrzcielnica z XIV w.

</doc>
<doc id="1037226" url="https://pl.wikipedia.org/wiki?curid=1037226" title="US Open 2006 (gra pojedyncza dziewcząt)">
US Open 2006 (gra pojedyncza dziewcząt)



</doc>
<doc id="1037230" url="https://pl.wikipedia.org/wiki?curid=1037230" title="Rozmieszczenie geograficzne języka hiszpańskiego">
Rozmieszczenie geograficzne języka hiszpańskiego

Rozmieszczenie geograficzne języka hiszpańskiego lub języka kastylijskiego (określane również terminem "Hispanofonia") oznacza analizę rozmieszczenia ponad 500 milionów użytkowników tego języka na świecie. Jest językiem oficjalnym wielu krajów, głównie w Stanach Zjednoczonych, Ameryce Łacińskiej, Afryce i na Półwyspie Iberyjskim.
Język hiszpański jako język mówiony.
Po hiszpańsku mówi się w 135 krajach lub terytoriach, chociaż głównie w 55 z nich, jest językiem najczęściej używanym w 27:
Język hiszpański jako język urzędowy.
W następujących krajach język hiszpański ma status języka urzędowego (w nawiasie szacunkowa liczba użytkowników w 2006 roku):
Język hiszpański bez statusu języka urzędowego.
W kolejnej tabeli można zobaczyć liczbę użytkowników języka hiszpańskiego (jako język ojczysty, jako drugi język i jako język obcy) w 2006 roku, w krajach, w których hiszpański nie jest językiem urzędowym. 
Kraje, w których nie jest urzędowym, ale jest używany przez ponad 100 000 osób (18): Niemcy, Francja, Wielka Brytania, Włochy, Rosja, Szwecja, Szwajcaria, Maroko, Izrael, Filipiny, Antyle Holenderskie, Trynidad i Tobago, Stany Zjednoczone, Jamajka, Haiti, Kanada, Brazylia i Australia. Poza tym są dwa kraje, w których hiszpański jest głównym językiem mówionym i pozbawionym statusu urzędowego: Belize i Andora.
W kolejnych 8 krajach lub terytoriach hiszpański jest używany przez ponad 10% ludności: Aruba, Kajmany, Malwiny (Falklandy), Wyspy Dziewicze Stanów Zjednoczonych, Turks i Caicos, Gibraltar, Watykan i Sahara Zachodnia.
Stany Zjednoczone: język urzędowy de facto.
W Stanach Zjednoczonych język hiszpański dzieli status języka urzędowego z językiem angielskim na Portoryko, a w stanie Nowy Meksyk cieszy się ochroną konstytucyjną, chociaż ta właśnie konstytucja nie ustanawia żadnego języka urzędowego. Na tych terytoriach język hiszpański liczy najwięcej użytkowników rodzimych (jako język ojczysty) w stosunku do ogółu ludności. W Teksasie hiszpański jest językiem urzędowym de facto razem z angielskim, w tym stanie również nie istnieje status języka urzędowego. W Nevadzie i Arizonie hiszpański jest drugim językiem mówionym i jego sytuacja zależy od liczby użytkowników. Stany Kalifornia, Floryda i Nowy Jork także biorą pod uwagę miliony użytkowników języka hiszpańskiego je zamieszkujących, ale bez uznania hiszpańskiego za język urzędowy.
Amerykańskie dane statystyczne wskazują, że 1 lipca 2006 Stany Zjednoczone zamieszkiwało 44 321 038 użytkowników języka hiszpańskiego, co stanowiło 14,8% całkowitej ludności (ta liczba nie uwzględnia nielegalnych imigrantów, w takiej sytuacji całkowita liczba mówiących po hiszpańsku przekracza 50 milionów).
Według badań urzędów statystycznych w 2005 roku 12% ludności Stanów Zjednoczonych to rodzimi użytkownicy hiszpańskiego (mówią po hiszpańsku w domu) . Z reszty większość używa hiszpańskiego jako drugiego języka z większą lub mniejszą jego znajomością .
Z drugiej strony język hiszpański jest językiem najczęściej uczonym w szkołach jako język obcy, według danych Instytutu Cervantesa, ponad 6 milionów uczniów uczy się hiszpańskiego, w związku z tym liczba ludności niehiszpańskiej, która używa tego języka jest dziś jeszcze większa i stale rośnie.
Stany z największą koncentracją ludności hiszpańskiej w 2005 i 2006 roku są następujące:
W tych 18 stanach znajduje się 85,3% całkowitej ludności mówiącej po hiszpańsku w USA.
Nowa większość hiszpańska w Nowym Meksyku.
W stanie Nowy Meksyk od 1 lipca 2006 ludność pochodzenia hiszpańskiego stała się większością, w wyniku największego przyrostu ludności; taki stan rzeczy zdarzył się ostatni raz w 1850 roku, dwa lata po włączeniu do Stanów Zjednoczonych.
Na Wyspach Dziewiczych Stanów Zjednoczonych ludność hiszpańska stanowi około 15% ogółu ludności.
Język hiszpański na Filipinach.
Przypadek wysp Filipin, dawnej hiszpańskiej kolonii, jest dość nietypowy, różni się od innych krajów hiszpańskojęzycznych, ponieważ wyspy nie wybiły się na niepodległość w XIX wieku, w czasie rewolucyjnych ruchów niepodległościowych. Wprost przeciwnie, dzięki interwencji amerykańskiej Filipiny zostały kolonią Stanów Zjednoczonych w 1899 roku. Odtąd ich władze prowadziły politykę dehispanizacji kraju i narzucenia języka angielskiego. Mimo że na Filipinach było 10%–15% ludności hiszpańskiej (około 900 000 osób) na początku XX wieku i pierwsza konstytucja (z 1899) ustanowiła hiszpański jako język urzędowy, władze amerykańskie stopniowo zwalczały język hiszpański. Po pierwsze Ustawą Nr 190 z 1906 uczyniono angielski językiem urzędowym w sądownictwie, co potwierdzono w 1911 (Ustawa Nr 1427) i w późniejszych dekretach.
W pierwszej dekadzie XX wieku hiszpański został zastąpiony przez angielski jako język wykładowy w szkołach i na uniwersytetach i jako język i polityki i rządu Filipin. Poza tym w wojnie filipińsko-amerykańskiej (1899–1903) zginęło prawie milion Filipińczyków, wielu z nich to metysi, potomkowie rodzin hiszpańskich, zmniejszyło to jeszcze wspólnotę hiszpańskojęzyczną. Szacuje się, że w połowie XX wieku było tylko około 200 000 Filipińczyków używających hiszpańskiego jako język ojczysty. Kolejny wielki spadek znaczenia hiszpańskiego na Filipinach zdarzył się w czasie II wojny światowej, kiedy lotnictwo amerykańskie zbombardowało manilską dzielnicę Intramuros, niszcząc rdzeń kultury hiszpańskiej i języka hiszpańskiego na Filipinach. W czasie tego bombardowania zginęło wiele rodzin hiszpańskojęzycznych Filipińczyków, a te, które przeżyły zostały zmuszone do emigracji, znowu zmniejszając obecność hiszpańskiego na Filipinach.
Dziś języka hiszpańskiego jako ojczystego używa mniej niż 10 000 osób (chociaż ponad 2 miliony używa go jako drugiego lub trzeciego języka). Jednak hiszpański istnieje w formie bardzo widocznej w imionach i nazwiskach, nazwach ulic, miast oraz w niezliczonych wyrazach i wyrażeniach w wielu językach filipińskich (tagalog, iloko, cebuański itd.). Poza tym istnieje kreolski hiszpański nazywany chabacano, w którym mówi prawie pół miliona Filipińczyków, na południu (Zamboanga, Cotabato, Basilan, Puerto Princesa i Davao) i w pewnych dzielnicach Manili i miasta Cebu City. Hiszpański był językiem urzędowym, aż do wejścia w życie Konstytucji z 1973 i obowiązkowym przedmiotem na uniwersytetach, aż do 1987 roku.
Według badań z 1990 tylko 0,01% używa hiszpańskiego jako pierwszego języka (2658 osób). Inne dane mówią o 2 900 000 mówiących po hiszpańsku w 1997 roku (2%) . Według „Calendario Atlante de Agostini 1997” użytkowników hiszpańskiego jest 1 816 389, a 1 200 000 używa chabacano (kreolski hiszpański), a w 2006 roku Instytut Cervantesa z Manili i Rada Edukacji Ambasady Hiszpańskiej we współpracy z Filipińską Akademią Języka Hiszpańskiego oszacowały, że po hiszpańsku mówi 3 180 000 osób. Ta wartość zawiera tych, którzy używają hiszpańskiego jako pierwszego, drugiego lub trzeciego języka.
Trzeba zauważyć, że od otwarcia Instytutu Cervantesa w Manili w 1991 roku liczba użytkowników języka hiszpańskiego rośnie). Od 2008 r. język hiszpański odzyskuje status języka urzędowego na Filipinach.
Prezydent Filipin, Gloria Macapagal Arroyo zwróciła się do rządu Hiszpanii, z ideą współpracy w tymże właśnie języku, jako języku urzędowym. Oznaczało to zatwierdzenie go w 2008 r. Po czym Instytut Cervantesa w Manili zwrócił się do rządu filipińskiego o ponowne nauczanie języka hiszpańskiego jako języka urzędowego w programie nauczania uczniów w szkole publicznej. Obecnie, według Instytutu Cervantesa, co najmniej 20 492 osób uczy się j. hiszpańskiego w kraju, a ich liczba stale wzrasta.
Język hiszpański w Brazylii.
W Brazylii, gdzie prawie cała ludność mówi po portugalsku, hiszpański jest obecnie drugim językiem obcym najczęściej nauczanym po angielskim. W ostatnich latach Brazylia zmniejszyła swoje związki handlowe ze Stanami Zjednoczonymi, a zwiększyła je ze swoimi sąsiadami z Hispanoameryki (głównie krajami z Mercosur) i z Hiszpanią, w związku z tym położyła szczególny nacisk na promocję języka hiszpańskiego w kraju. To, że w Brazylii (jedynej w Ameryce) mówi się po portugalsku jest jedyną przeszkodą na drodze do roli mocarstwa regionalnego i objęcia niepodważalnego przywództwa na kontynencie południowoamerykańskim. 6 sierpnia 2005 prezydent Lula ustanowił prawo, zatwierdzone przez Kongres (znane jako „ley del español” – prawo hiszpańskiego), nad którym pracowano od 1991, które zobowiązało wszystkie ośrodki nauczania drugiego stopnia (szkoły średnie) kraju do nauczania języka hiszpańskiego, chociaż nadal jest przedmiotem do wyboru przez uczniów. Fakt sąsiadowania z krajami hiszpańskojęzycznymi wzbudził wielkie zainteresowanie wśród Brazylijczyków do nauki. W ciągu dekady 50 milionów Brazylijczyków będzie mogło biegle mówić po hiszpańsku, w ciągu kolejnej dekady liczba ta przekroczy sto milionów .
W rzeczywistości język hiszpański był znany w Brazylii, był językiem obecnych stanów Santa Catarina i Rio Grande do Sul, kiedy te terytoria należały do Hiszpanii (później zmieniły przynależność na rzecz Portugalii w zamian za Gwineę Równikową – Traktat z San Ildefonso).
Język hiszpański w Europie.
Według danych Eurobarometru (24/02/2006), w Unii Europejskiej 25 państw 15% ludności używa hiszpańskiego jako języka ojczystego lub obcego. Jako że ludność Unii Europejskiej 25 państw wynosiła 461,5 milionów, więc ponad 69 milionów Europejczyków mówiło wtedy po hiszpańsku. W tym samym czasie 51% mówiło po angielsku, 32% po niemiecku, a 26% po francusku.
We Francji 2 miliony uczniów uczy się hiszpańskiego, 1 milion w Wielkiej Brytanii i we Włoszech oraz 0,5 miliona w Niemczech. Hiszpański jest coraz bardziej popularny w Skandynawii i Europie Centralnej, jak podaje Instytut Cervantesa. W sumie ponad 3,5 miliona Europejczyków uczy się hiszpańskiego poza Hiszpanią (chodzi o UE 25 państw).
Według Eurobarometru w Hiszpanii język kastylijski jest językiem ojczystym 89% ludności; kataloński – 9%; galicyjski – 5%; baskijski – 1%. 3% mieszkańców Hiszpanii uważa za język ojczysty inną mowę (1% to jakiś język UE, a 2% to język spoza Unii).
Interesujące są inicjatywy w Szwecji i Finlandii, realizowane przez telewizję z konkursem na czele, którego nagrodą jest miesięczny kurs hiszpańskiego w Hiszpanii; z wielkim sukcesem pokazuje się użyteczność i prostotę tego języka.
Hiszpański jest pierwszym językiem ojczystym w Andorze, przed katalońskim i francuskim. Watykan używa hiszpańskiego w mediach i dokumentach urzędowych. Poza tym jest drugim językiem Gibraltaru.
Język hiszpański w Kanadzie.
W 2001 hiszpański był na 7 miejscu w Kanadzie z ponad 245 500 użytkownikami . Wzrost liczby użytkowników wynosi 14% rocznie. Szacunki dotyczące całkowitej liczby ludności hiszpańskiej z 24 czerwca 2006 wynoszą 480 715 osób . Kanada jest jednym z krajów, w których liczba użytkowników języka hiszpańskiego rośnie najszybciej. W prowincjach Ontario, Quebec, Kolumbia Brytyjska i Alberta mieszka prawie 85% ludności hiszpańskiej Kanady. W wielkich miastach, jak Toronto, Montreal, Vancouver, Ottawa, Calgary i Edmonton można dość łatwo usłyszeć hiszpański na ulicy. Diario El Popular z Toronto i Canadá Hoy (Kanada Dziś) z Vancouver głównymi hiszpańskimi dziennikami Kanady; istnieją inne jak El Correo Canadiense (Kurier Kanadyjski) w Toronto i El Mensajero (Goniec) w Gatineau, które ukazują się co tydzień. Można tu odbierać różne hiszpańskojęzyczne kanały telewizyjne: TV Chile i TV Azteca poprzez Videotron. Audycje po hiszpańsku w Międzynarodowym Radiu Kanada są codzienne.
Język hiszpański w Maroku.
W Maroku najważniejszymi miejscami, gdzie używa się hiszpańskiego są Casablanca, Rabat, Tanger, Tetuan, An-Nazur, Al-Araisz, Al-Husajma i Agadir.
Zainteresowanie nauką hiszpańskiego jest bardzo duże, jest tutaj aż 5 Instytutów Cervantesa. Według szacunków Instytutu Cervantesa ok. 7 mln ludzi uczy się tutaj jęz. hiszpańskiego.
Język hiszpański w innych krajach.
W Belize nie jest językiem urzędowym, chociaż jest językiem ojczystym około 50% ludności i jest używany jako drugi język przez kolejne 20%. Mimo że hiszpański ma największą liczbę użytkowników, językiem urzędowym nie jest, tę pozycję utrzymuje nadal jedynie angielski. Badanie z 2000 wykazało 180 170 ludności posługującej się hiszpańskim, z czego 106 795 jako językiem ojczystym.
Regionami Ameryki, w których język hiszpański praktycznie się nie rozwija są: kraje Małych Antyli (z wyjątkiem Trynidadu i Tobago, Aruby i Antyli Holenderskich), Gujana, Grenlandia i Bermudy.
Chociaż na terytorium brytyjskim Gibraltaru hiszpański nie posiada statusu języka urzędowego, jest znany przez większą część ludności, chociaż jego użycie jest mniej popularne od angielskiego.
W innych krajach znaczenie języka hiszpańskiego również rośnie, jest używany przez znaczną, a czasem większą część ludności na Arubie (85%), Curaçao (65%) i Bonaire (35% w przybliżeniu), St. Maarten, Haiti, Jamajka i Trynidad i Tobago. Małe mniejszości hiszpańskie istnieją na Saharze Zachodniej (na terytorium kontrolowanym przez Front Polisario) i wśród wspólnot sefardyjskich w Maroku, Izraelu i na Bałkanach (Albania, Bośnia i Hercegowina, Bułgaria, Chorwacja, Grecja, Macedonia, Czarnogóra, Serbia i europejska część Turcji).
Oprócz wspomnianych miast kanadyjskich istnieją jeszcze liczne wspólnoty hiszpańskie w Port-au-Prince, Sydney, Melbourne, Brisbane, Perth, Adelaide, Kingston, Wellington i Auckland. Niektóre miasta Stanów Zjednoczonych posiadają 100% ludności hiszpańskojęzycznej, np.: Calexico, Yuma, Laredo, McAllen, Brownsville i El Paso.
W Australii spis z 2001 wykazał 93 593 osób hiszpańskojęzycznych, a na Nowej Zelandii – 14 676. Mniejszości hiszpańskie występują też na Hawajach, Guamie, Samoa Amerykańskich i innych posiadłościach amerykańskich na Pacyfiku. Jest językiem urzędowym Wyspy Wielkanocnej (Chile), Archipelagu Juan Fernandez (Chile) i Wysp Galapagos (Ekwador).
Status języka hiszpańskiego w organizacjach międzynarodowych.
Język kastylijski jest także językiem urzędowym sześciu ważnych organizacji międzynarodowych:
Język hiszpański jest jednym z trzech wielkich języków międzynarodowych w organizmach międzynarodowych (obok angielskiego i francuskiego), będąc językiem urzędowym lub roboczym w większej części organizmów światowych: Organizacja Narodów Zjednoczonych, UNESCO, Światowa Organizacja Handlu, Interpol, FIFA, Światowa Organizacja Własności Intelektualnej, Międzynarodowa Organizacja Pracy, Światowa Organizacja Turystyki, Światowa Organizacja Meteorologiczna, Międzynarodowy Związek Telekomunikacyjny, Organizacja do spraw Wyżywienia i Rolnictwa i innych.

</doc>
<doc id="1037231" url="https://pl.wikipedia.org/wiki?curid=1037231" title="Kościół Świętych Apostołów Piotra i Pawła w Lipie">
Kościół Świętych Apostołów Piotra i Pawła w Lipie

Kościół Świętych Apostołów Piotra i Pawła w Lipie – późnogotycki, jednonawowy kościół z wieżą z XIV w., zlokalizowany w centrum wsi. Kościół ten jest świątynią parafialną dla parafii w Lipie.
Architektura.
Został wybudowany ok. 1330 r. z łamanego kamienia, obecnie jest otynkowany. Został przebudowany w XVII w. W wieży znajduje się dzwon z 1541 r. zdobiony późnorenesansowym ornamentalnym fryzem. W XVIII w. powiększono część okien.
Jest to orientowana, jednonawowa, prosta budowla, ze sklepionym prezbiterium (sklepienie krzyżowo-żebrowe z ozdobnymi zwornikami)z wieżą od zachodu. W ścianie za ołtarzem znajduje się gotyckie sakramentarium – wnęka z piaskowcowym obramieniem o wykroju trójliścia.
Wyposażenie.
Najcenniejszym zabytkiem kościoła jest tryptyk z 1503 r., umieszczony w ołtarzu głównym (niedawno konserwowany w Krakowie). W szafie znajdują się figury Matki Boskiej z Dzieciątkiem i apostołów Piotra i Pawła, którym poświęcone są także wyróżniające się poziomem artystycznym sceny malowane na awersach skrzydeł: "Wręczenie kluczy św. Piotrowi" i "Ukrzyżowanie św. Piotra" (po lewej) oraz "Nawrócenie św. Pawła" i "Ścięcie św. Pawła". Na rewersach skrzydeł (widocznych po zamknięciu ołtarza) przedstawiono świętych: Jana Ewangelistę i Jana Chrzciciela (lewe, góra), Katarzynę i Dorotę (lewe, dół), Jakuba Większego i Andrzeja (prawe, góra) oraz Jadwigę i Elżbietę (prawe, dół). Brak jest predelli i zwieńczenia.
Ołtarz powstał na Śląsku, ale jego twórca nie jest znany. W scenie "Wręczenia kluczy..." wypisana jest data powstania dzieła.
Z innych elementów wyposażenia warto zwrócić uwagę na okrągłą tarczę z wielobarwnym herbem Zedlitzów i datą „1550”, umieszczoną na północnej ścianie prezbiterium, pod lożą. Prawdopodobnie jest to tarcza, którą podczas ceremonii pogrzebowej rycerza niesiono przed trumną.
W oknach znajdują się XIX-wieczne witraże. Witraż w oknie wschodniej ściany prezbiterium nawiązuje do górniczych tradycji wsi – przedstawia patronkę górników, św. Barbarę, z widocznymi w tle postaciami górników (w oknach nawy – św. Elżbieta i św. Antoni).
Barokowy ołtarz boczny pochodzi z XVIII w., z tego okresu są też 3 obrazy olejne – "Zmartwychwstanie" i "Św. Jadwiga" na chórze muzycznym oraz owalna "Św. Rodzina" na ścianie nawy. We wnętrzu kościoła (nawa, kruchta), na zewnętrznej ścianie wieży i w murze cmentarnym znajduje się 14 nagrobków rycerskich, głównie przedstawicieli rodziny Zedlitzów. Wyróżnia się płyta z herbem (we wnętrzu), całopostaciowy nagrobek rycerza (w kruchcie) i epitafium trojga dzieci z 1560 r. (w murze).
We wnętrzu XVII-wiecznej przybudówki wieży (z renesansowym portalem o łuku dwuramiennym) zachowała się polichromia sklepienia.

</doc>
<doc id="1037235" url="https://pl.wikipedia.org/wiki?curid=1037235" title="Paweł Aleksandrowicz Stroganow">
Paweł Aleksandrowicz Stroganow



</doc>
<doc id="1037236" url="https://pl.wikipedia.org/wiki?curid=1037236" title="Paweł Stroganow">
Paweł Stroganow

Paweł Aleksandrowicz Stroganow (; ur. 18 czerwca 1774 w Paryżu, zm. 22 czerwca 1817 w pobliżu Kopenhagi) – rosyjski dowódca wojskowy i polityk, generał dywizji. Podczas wojen napoleońskich dowodził 1 Dywizją Grenadierów i 2 Dywizją Piechoty Gwardii.
Syn barona Aleksandra i Jekateriny Trubeckiej. Dzieciństwo i młodość spędził w Paryżu. Podczas rewolucji był jakobinem, członkiem klubu "Przyjaciele Konstytucji". Od 1790 w Rosji. Był kornetem w pułku kawalerii. W 1805 towarzyszył carowi podczas bitwy pod Austerlitz. W 1807 brał udział w kampanii w Prusach. Uczestniczył w wojnie rosyjsko-szwedzkiej 1808-1809), m.in. w zajęciu Wysp Alandzkich. 1809-1811 był w Armii Dunajskiej, walczył z Turkami. W 1812 dowodził 1 Dywizją Grenadierów w bitwie pod Borodino, po której został generałem-lejtnantem. W 1813 wziął udział w bitwie pod Lipskiem, a w 1814 w walkach na terytorium Francji. Za zasługi wojenne otrzymał Order Świętego Aleksandra Newskiego, Order Świętego Jerzego II i III klasy, Order Świętego Włodzimierza II klasy, Order Świętej Anny I klasy z brylantami, pruski Order Świętego Jana Jerozolimskiego.
Jego jedyny syn zginął w bitwie pod Craonne w 1814.

</doc>
<doc id="1037237" url="https://pl.wikipedia.org/wiki?curid=1037237" title="Kościół św. Barbary w Wolbromku">
Kościół św. Barbary w Wolbromku

Kościół św. Barbary w Wolbromku – pochodzi z XV w. (według niektórych źródeł pewna część budowli może pochodzić z XII w.).
Pierwsza wzmianka o kościele pochodzi z roku 1305.
Budowla została przebudowana w XVII w.. Kościelne dzwony zostały ufundowane w 1666 r. przez ród Świnków, w czasie II wojny światowej zostały zdemontowane. W kościele znajduje się stara chrzcielnica, składany ołtarz i obraz maryjny. Dawniej co cztery tygodnie w świątyni odbywały się nabożeństwa ewangelickie.
Jest to budowla orientowana, murowana, jednonawowa z prostokątnym prezbiterium, z wieżą na osi od zachodu. Wnętrze nakryte drewnianym stropem, a prezbiterium nakryte dwuprzęsłowym sklepieniem krzyżowo-żebrowym.
W ścianie północnej ostrołukowy gotycki portal. W prezbiterium barokowy ołtarz oraz gotycka nisza sakramentarium.

</doc>
<doc id="1037245" url="https://pl.wikipedia.org/wiki?curid=1037245" title="Stefan Jan Kempisty">
Stefan Jan Kempisty

Stefan Jan Kempisty (ur. 23 lipca 1892 w Zamościu, zm. 5 sierpnia 1940 w Wilnie) – matematyk, profesor Uniwersytetu Stefana Batorego w Wilnie, autor około 40 prac, głównie z teorii funkcji zmiennej rzeczywistej.
Życiorys.
Stefan uczęszczał do gimnazjum ﬁlologicznego i następnie do siedmioklasowej Szkoły Handlowej w Lublinie, z której został wydalony za udział w strajku szkolnym. Po przekształceniu tej szkoły na polską powrócił do niej i ostatecznie ukończył ją w 1909 roku. Studia wyższe odbywał początkowo w Paryżu, gdzie w ciągu dwóch lat złożył egzaminy na Wydziale Nauk Ścisłych Sorbony z trzech przedmiotów: matematyki ogólnej, ﬁzyki ogólnej i mechaniki teoretycznej, uzyskując w 1911 stopień licencjata nauk ścisłych. W 1912 rodzina Kempistego przeniosła się do Woroneża, gdzie Stefan zdał w tymże roku państwowy egzamin dojrzałości uprawniający do studiów uniwersyteckich w Rosji. W 1914 roku przed Komisją Egzaminacyjną Uniwersytetu Noworosyjskiego w Odessie uzyskał świadectwo nauczyciela gimnazjalnego, uprawniające do nauki matematyki w gimnazjach. W latach 1915–1917 kontynuował studia matematyczne i ﬁlozoﬁczne na Uniwersytecie Jagiellońskim w Krakowie. W 1919 uzyskał stopień doktora ﬁlozoﬁi na Wydziale Filozoﬁcznym UJ na podstawie rozprawy "O funkcjach nawpółciągłych", której promotorem był Kazimierz Żorawski. W 1919 był starszym asystentem w katedrze matematyki na Wydziale Elektrotechnicznym i Budowy Maszyn Politechniki Warszawskiej. Podczas najazdu bolszewickiego wstąpił, jako ochotnik, do I Pułku Wojsk Łączności. 1 października 1920 roku został powołany na stanowisko zastępcy profesora Matematyki II na Wydziale Matematyczno-Przyrodniczym Uniwersytetu Stefana Batorego w Wilnie. Habilitował się na Uniwersytecie Warszawskim w grudniu 1924 roku, a jego praca miała tytuł "O funkcjach pochodnych ograniczonych" i ukazała się drukiem w 1925. 1 października 1925 został mianowany profesorem nadzwyczajnym matematyki na Wydziale Matematyczno-Przyrodniczym Uniwersytetu Wileńskiego (postanowienie z 18 grudnia 1924). W latach 1928–1930 Kempisty był prodziekanem tego Wydziału. W 1937 został profesorem zwyczajnym na USB w Wilnie. Nominacja została podpisana 14 września 1937 roku przez prezydenta Ignacego Mościckiego. W kwietniu 1939 został jednym z pięciu wiceprezesów Polskiego Towarzystwa Matematycznego.19 września 1939 Wilno zajęły wojska sowieckie i 26 października 1939 Sowieci przekazali miasto Litwinom. Litwini odmówili Kempistemu prawa stałego pobytu i prawa do pracy. Profesor został aresztowany przez Litwinów w nocy z 11 na 12 lipca 1940 i osadzony w wileńskim więzieniu na Łukiszkach. Nie mógł znieść warunków panujących w więzieniu i popełnił samobójstwo, wieszając się na ręczniku w celi. Miejsce spoczynku pozostaje nieznane.
Na warszawskich Powązkach znajduje się grób symboliczny.
18 lutego 1925 roku w Paraﬁi św. Jana w Warszawie odbył się ślub Stefana Kemistego z Eugenią Pogorzelską (1900–1982). Była ona magistrem biologii, nauczycielką w Prywatnym Żeńskim Gimnazjum i Liceum Anny Jakubowskiej w Warszawie. Para miała córkę Marię (1925–1989) naukowca i cybernetyka. Eugenia 1941 wyszła za mąż za fizyka Szczepana Szczeniowskiego.

</doc>
<doc id="1037250" url="https://pl.wikipedia.org/wiki?curid=1037250" title="Arsienij Zakriewski">
Arsienij Zakriewski

Arsienij Andriejewicz Zakriewski (ros.: Арсений Андреевич Закревский; ur. albo 1786, zm. we Florencji) – hrabia, rosyjski generał i polityk, minister spraw wewnętrznych Imperium Rosyjskiego od 19 kwietnia 1828 do 19 listopada 1831.
Urodzony w polskiej rodzinie, szybko rozpoczął karierę wojskową, której uwieńczeniem był awans na stopień generała piechoty w 1829.
Uczestnik wojen napoleońskich. W latach 1823–1831 jako generał-gubernator rządził Wielkim Księstwem Finlandii. W okresie 1828–1831 piastował również urząd ministra spraw wewnętrznych Imperium Rosyjskiego.
Tytuł hrabiego został mu nadany w Finlandii w 1830.

</doc>
<doc id="1037251" url="https://pl.wikipedia.org/wiki?curid=1037251" title="Arseni Andrejewicz Zakrzewski">
Arseni Andrejewicz Zakrzewski



</doc>
<doc id="1037252" url="https://pl.wikipedia.org/wiki?curid=1037252" title="Andrzej II Halicki">
Andrzej II Halicki

Andrzej II Halicki (ukr: Αндрій II Юрійович), Andrzej Juriewicz, (zm. w 1323) – według Encyklopedii Ukrainoznawstwa ostatni ruski król halicko-wołyński w latach 1308-1323 (według innych źródeł od 1315). Był synem Jerzego I Halickiego (1252-1308), po którym miał odziedziczyć tron halicki. Po śmierci ojca panował wspólnie z bratem, Lwem II. Andrzej rezydował we Włodzimierzu a Lew II w Haliczu.
Walki z Litwą i Tatarami.
Pierwszy wspólny list Andrzeja i Lwa II datowany jest na 9 sierpnia 1316, gdzie nazywają się oni "z bożej łaski, królowie wszystkich ziem (?), Halicza i Włodzimierza". W tym liście odnawiają unię z Krzyżakami, którym obiecują obronę od Tatarów oraz "innych najeźdźców". Pod tym terminem należy rozumieć Litwę, naruszającą nie tylko jedność ale i istnienie halickiego państwa. 
Wiadomo, że w drugiej dekadzie XIV w. Litwini wzmocnili nacisk na Wołyń poprzez zdobycie Drohiczyna oraz Brześć. Lata panowania braci były stałą walką przeciwko Gedyminowi. 
Umocniono stosunki z polskim królem Władysławem Łokietkiem oraz Krzyżakami oraz starano się zmniejszyć zależność od Złotej Ordy. Przez jakiś czas Andrzej walczył z Mongołami oraz Litwą.
Śmierć.
Według niektórych historyków zmarł razem z bratem Lwem II podczas walk z Tatarami lub Litwinami na Podlasiu. Jan Ostrowski twerdzi, że Andrzej II Halicki został otruty przez bojarów. 
W maju 1323 król polski Władysław Łokietek w liście do papieża pisał z żalem: „Dwaj ostatni ruscy królowie, będący dla Polski twardą zasłoną od Tatarów opuścili ten świat i po ich śmierci Polska jest bezpośrednio pod tatarskim zagrożeniem”.
Ich śmierć zakończyła sukcesję po Romanie Mścisławowiczu i państwo halickie zostało bez dynastii. Bojarzy haliccy próbowali rządzić państwem samodzielnie. Być może Władysław Łokietek obawiał się, że uciekną się oni pod opiekę Tatarów. Wkrótce jednak element konserwatywny przeważył pośród bojarów i tron został oddany Piastowi mazowieckiego Bolesławowi Trojdenowiczowi, spowinowaconemu z ostatnimi książętami halickimi z dynastii Rurykowiczów poprzez matkę, Marię.

</doc>
<doc id="1037256" url="https://pl.wikipedia.org/wiki?curid=1037256" title="Golubie (powiat gołdapski)">
Golubie (powiat gołdapski)

Golubie (niem. "Gollubien", 1938–1945 "Unterfelde") – nieistniejąca już osada w Polsce, położona w województwie warmińsko-mazurskim, w powiecie gołdapskim, w gminie Dubeninki.
Podczas akcji germanizacyjnej nazw miejscowych i fizjograficznych historyczna nazwa niemiecka "Gollubien" została w lipcu 1938 r. zastąpiona przez administrację nazistowską sztuczną formą "Unterfelde".
Wieś składająca się z kilkunastu gospodarstw położona była na południowych obrzeżach Puszczy Rominckiej, w pobliżu przedwojennej granicy polskiej. W latach dwudziestych Niemcy przeprowadzili przez wieś kolej okrążającą puszczę (trasa znana z mostów w Stańczykach). We wsi powstał dworzec. Za wsią, od strony wschodniej – w kierunku Żytkiejm, w czasach II wojny światowej tory kolejowe się rozgałęziały. Główny tor, przedwojenny, odchodził w kierunku Pobłędzia, a dodatkowa linia schodziła do jeziora Hańcza i miejscowości Błaskowizna. W okolicy Błaskowizny i Bachanowa znajdują się unikatowe głazowiska polodowcowe. W czasie II wojny światowej tą dodatkową linią kolejową, zbudowaną przy pomocy włoskich jeńców wojennych oraz polskich robotników przymusowych, głazy narzutowe były wywożone m.in. do budowy bunkrów Hitlera w Gierłoży – Wolfsschanze. Nasypy kolejowe bez podkładów są obecnie wykorzystywane jako drogi polne i turystyczne ścieżki spacerowo-rowerowe.
Wieś była jedną z pierwszych ówczesnych niemieckich wsi napotkanych w 1944 roku w tym rejonie przez Armię Czerwoną (3 Front Białoruski). Z tego powodu została gruntownie zniszczona, a mazurska ludność cywilna, która nie zdążyła się skryć w Puszczy Rominckiej była gwałcona, bita i mordowana. Wieś została całkowicie zrabowana i zniszczona. Niedobitki wróciły po wojnie do wsi, jednak na początku lat siedemdziesiątych zostały przymuszone do emigracji, w wyniku bezpośrednich nacisków ZSRR, dla którego pamięć o tym pierwszym pogromie była rzeczą niechlubną.
Na dawnym cmentarzu, nieopodal, widać jeszcze kilka nagrobków. Na niektórych można zauważyć słabo widoczne napisy gotyckie.
W środku wsi, pomnik-obelisk wielokrotnie niszczony przez wandali zawiera ślady licznych nieistniejących tablic. Jeszcze na początku XXI wieku istniała tablica z napisem (niem.) "Zum Gedenken der Einwohner von Unterfelde / Gollubien, 7.1996". Dziś już pozostała tylko jej dolna część.
Choć wieś nie istnieje od lat siedemdziesiątych, jeszcze mapy z lat osiemdziesiątych ją zaznaczały. Dziś widoczne są rozpadające się fundamenty zabudowań i ślady układu przestrzennego gospodarstw. Stare zaniedbane drzewa owocowe są jedynymi żywymi pozostałościami wsi. Na terenie wsi powstała ścieżka edukacyjno-historyczna w ramach Parku Krajobrazowego Puszczy Rominckiej. Jednak jedynie ponumerowane stacje tej ścieżki nie zawierają żadnych informacji dla zwiedzających.
Tereny wokół byłej wsi, o nieuregulowanej prawnie własności, służą jako obszary wypasu bydła okolicznej ludności.
Golubie było pierwszą z całej serii wiosek wyniszczonych, których ludność została wymordowana przez Armię Czerwoną wkraczającą do ówczesnych Prus Wschodnich.

</doc>
<doc id="1037257" url="https://pl.wikipedia.org/wiki?curid=1037257" title="Gollubien">
Gollubien



</doc>
<doc id="1037258" url="https://pl.wikipedia.org/wiki?curid=1037258" title="Antoni Bieniaszewski">
Antoni Bieniaszewski

Antoni Bieniaszewski (ur. 23 grudnia 1919 w Kemerowie koło Tomska na Syberii, zm. 15 grudnia 2015 w Warszawie) – podpułkownik Wojska Polskiego w stanie spoczynku, uczestnik powstania warszawskiego, podczas którego był dowódcą III plutonu VIII kompanii batalionu „Kiliński” walczącego w Śródmieściu. Przewodniczący środowiska byłych żołnierzy batalionu „Kiliński”, kawaler Orderu Virtuti Militari
Życiorys.
Urodził się w rodzinie Stanisława i Jadwigi z domu Neuman. Po I wojnie światowej w 1921, Antoni z rodziną repatriował się do Polski. W 1938 jako absolwent Gimnazjum im. Stefana Batorego w Warszawie otrzymał świadectwo maturalne. Po maturze wstąpił jako ochotnik do Szkoły Podchorążych Rezerwy artylerii Przeciwlotniczej stacjonującej w Trauguttowie koło Brześcia nad Bugiem, a którą ukończył w maju 1939. Po ukończeniu szkoły w stopniu plutonowego podchorążego rezerwy otrzymał skierowanie do 1 pułku artylerii przeciwlotniczej w Warszawie celem odbycia praktyki, który we wrześniu 1939 był jego pułkiem macierzystym. Będąc w artylerii przeciwlotniczej, uczestniczył w obronie Warszawy podczas wojny obronnej Polski w 1939 roku. Od stycznia 1940 działał w konspiracji; był dowódcą 3 plutonu 8 kompanii w Kedywie. W powstaniu dowodził plutonem walczącym w rejonie Alei Jerozolimskich.
3 maja 2006 prezydent Rzeczypospolitej Polskiej Lech Kaczyński odznaczył Antoniego Bieniaszewskiego Krzyżem Komandorskim Orderu Odrodzenia Polski.
Otrzymał także Order Virtuti Militari.
Pochowany na cmentarzu Powązkowskim w Warszawie (kwatera 174-2-34).

</doc>
<doc id="1037259" url="https://pl.wikipedia.org/wiki?curid=1037259" title="Społeczność Chrześcijańska">
Społeczność Chrześcijańska

Społeczność Chrześcijańska – protestanckie towarzystwo religijne o charakterze pietystycznym powstałe w początkach XX wieku na Śląsku Cieszyńskim. 
Historia.
W 1904 w ramach Kościoła luterańskiego powstała na Śląsku Cieszyńskim „Społeczność Chrześcijańska”. Jej duchowym opiekunem był ks. Karol Kulisz. 8 lutego 1906 dokonano wyboru Zarządu Społeczności, oraz jej przewodniczącego – Franciszek Tyrlik. Program Społeczności Chrześcijańskiej zakładał pozostanie w macierzystym Kościele i dążenie do jego odrodzenia religijnego.
W 1906 Społeczność wydała własny kancjonał pt. "Harfa syońska. Śpiewnik dla użytku misyi wewnętrznej", później wielokrotnie wznawiany. Po wyłączeniu kilku osób ze Społeczności Chrześcijańskiej powstała odrębna grupa nazwana Związkiem dla Stanowczych Chrześcijan.
W czasie II wojny światowej działalność towarzystw religijnych została zawieszona, a więc także Społeczności Chrześcijańskiej jak i Związku Stanowczych Chrześcijan. Po II wojnie światowej rozpoczęły się dążenia do zjednoczenia Społeczności Chrześcijan ze Związkiem Stanowczych Chrześcijan oraz z kierownictwem Kościoła.
17 maja 1947 w Czeskim Cieszynie odbyło się spotkanie przedstawicieli Społeczności Chrześcijańskiej i Związku Stanowczych Chrześcijan. 3 kwietnia 1950 roku kierownictwo Kościoła Ewangelickiego zadecydowało, że działalność towarzystwa Społeczność Chrześcijańska, zostanie włączona w ramy działalności Kościoła w formie wewnętrznej misji. 
W Czechosłowacji znaczącym działaczem Społeczności Chrześcijańskiej był ks. Władysław Santarius.
30 listopada 1990 spotkała się konferencja pracowników misji wewnętrznej, która zadecydowała o reaktywowaniu Społeczności Chrześcijańskiej w Czechach. Rejestracji stowarzyszenia "Křesťanské společenství – Społeczność Chrześcijańska" dokonało Ministerstwo Spraw Wewnętrznych w Pradze 13 lutego 1991.
W Polsce za spadkobiercę Społeczności Chrześcijańskiej uważa się Centrum Misji i Ewangelizacji Kościoła Ewangelicko-Augsburskiego.

</doc>
<doc id="1037262" url="https://pl.wikipedia.org/wiki?curid=1037262" title="US Open 2006 (gra podwójna dziewcząt)">
US Open 2006 (gra podwójna dziewcząt)



</doc>
<doc id="1037263" url="https://pl.wikipedia.org/wiki?curid=1037263" title="Toba (miasto)">
Toba (miasto)

 – miasto w Japonii, w prefekturze Mie, na wyspie Honsiu nad zatoką Ise. Graniczy z miastami Ise i Shimą.
W mieście znajduje się oceanarium.

</doc>
<doc id="1037264" url="https://pl.wikipedia.org/wiki?curid=1037264" title="Jan Franciszek Adametz">
Jan Franciszek Adametz

Jan Franciszek Adametz (XVIII wiek) – wrocławski drukarz. 
Drukował czasopismo "Schlesischer Nouvellen Courier" (w latach 1736-1741), poprzednio wydawane przez swego teścia, Karla Leopolda Bachlera. W czasach rządów pruskich wskutek zatargów z cenzurą nie uzyskał prolongaty przywileju wydawniczego i musiał opuścić Wrocław.

</doc>
<doc id="1037266" url="https://pl.wikipedia.org/wiki?curid=1037266" title="Tuesday Night Music Club">
Tuesday Night Music Club

Tuesday Night Music Club - debiutancki album amerykańskiej wokalistki Sheryl Crow, wydany 3 sierpnia 1993 roku. Muzyka na albumie stanowi mieszankę rocka, country oraz popu.

</doc>
<doc id="1037269" url="https://pl.wikipedia.org/wiki?curid=1037269" title="Derby Westfalii">
Derby Westfalii

Derby Westfalii, zwane też Derby Zagłębia Ruhry bądź Derby Reńskie (w Niemczech Revierderby) – derby piłkarskie rozgrywane pomiędzy drużynami Borussii Dortmund i FC Schalke 04. Nazwa pochodzi od regionu, w którym kluby mają siedzibę – Nadrenia Północna-Westfalia: Borussia w Dortmundzie, natomiast Schalke – w Gelsenkirchen. Bilans bezpośrednich meczów z uwzględnieniem wszystkich oficjalnych pojedynków jest korzystniejszy dla „Die Königsblauen”, którzy zwyciężyli w 60 ze 152 spotkań derbowych.
W rozgrywkach ligowych częściej wygrywała ekipa Borussii – zespół ten zwyciężył 35 meczów (przy 30 remisach i 32 porażkach). W dwóch krajowych pucharach lepiej prezentują się gracze Schalke, mając na swoim koncie więcej wygranych w Pucharze Niemiec i Pucharze Ligi.
Ostatnie starcie obu ekip odbyło się 20 lutego 2021 roku na Veltins-Arenie w Gelsenkirchen. BVB wygrało z Schalke 4:0 (2:0 do przerwy).
Bilans.
"Stan na 24 października 2020"

</doc>
<doc id="1037272" url="https://pl.wikipedia.org/wiki?curid=1037272" title="Zawszela">
Zawszela

Zawszela ("Cyamus") – rodzaj stawonogów zaliczany do obunogów z rodziny Cyamidae. 
Występowanie.
Zawszele pasożytują na skórze waleni. 
Opis.
Zawszele osiągają długość ciała do 12 mm. Stawonogi te mają silnie rozwinięte narządy chwytne oraz haczykowate twory, dzięki którym wczepiają się w skórę żywiciela. Zawszele nie poruszają się w wodzie samodzielnie, jedynie są one przenoszone na kolejnych żywicieli podczas bezpośredniego zetknięcia się dwóch osobników.
Przykładowym gatunkiem jest zawszela wąsata (wesz wielorybia, wielorybnik wąsaty, "Cyamus mysticei"), występujący na skórze fiszbinowców.

</doc>
<doc id="1037273" url="https://pl.wikipedia.org/wiki?curid=1037273" title="Gorawin (herb szlachecki)">
Gorawin (herb szlachecki)

Gorawin – polski herb szlachecki.
Opis herbu.
W polu błękitnym ręka zbrojna złota, w łokciu zgięta, trzymająca gałązkę oliwną; w klejnocie trzy pióra strusie. Labry błękitne podbite złotem. Pod tarczą godło: "Nescia fallere vita".
Najwcześniejsze wzmianki.
Herb nadany 22 grudnia 1840 r. Bonawenturze Garszyńskiemu, synowi Mateusza, sekretarzowi archiwiście w kancelarii Rady Administracyjnej Królestwa Polskiego i 11 maja 1841 r. Józefowi Garszyńskiemu, synowi Józefa, sędziemu apelacyjnemu, przez Mikołaja I.

</doc>
<doc id="1037274" url="https://pl.wikipedia.org/wiki?curid=1037274" title="Wesz wielorybia">
Wesz wielorybia



</doc>
<doc id="1037275" url="https://pl.wikipedia.org/wiki?curid=1037275" title="World Tour w piłce siatkowej na plaży">
World Tour w piłce siatkowej na plaży



</doc>
<doc id="1037277" url="https://pl.wikipedia.org/wiki?curid=1037277" title="Nikołaj Adlerberg">
Nikołaj Adlerberg

Nikołaj Władymirowicz Adlerberg (ros. Николай Владимирович Адлерберг; ur. 19 maja 1819 w Petersburgu; zm. 25 grudnia 1892 w Monachium) – hrabia, wojskowy i polityk, administrator Finlandii.
Adlerberg wywodził się ze szwedzkiego rodu szlacheckiego. Jego ojciec Władimir Fiodorowicz Adlerberg był przyjacielem cara Mikołaja I, a także prezydentem Rosyjskiego Carskiego Urzędu Pocztowego w l. 1852-1870, wprowadził wtedy pierwsze rosyjskie znaczki pocztowe.
W 1855 Nikołaj Adlerberg poślubił księżnę Amalie von Lerchenfeld (1808-1888), "primo voto" Krüdener.

</doc>
<doc id="1037278" url="https://pl.wikipedia.org/wiki?curid=1037278" title="Antonin Kinsky">
Antonin Kinsky



</doc>
<doc id="1037279" url="https://pl.wikipedia.org/wiki?curid=1037279" title="Nikołaj Władymirowicz Adlerberg">
Nikołaj Władymirowicz Adlerberg



</doc>
<doc id="1037280" url="https://pl.wikipedia.org/wiki?curid=1037280" title="Abstagen (herb szlachecki)">
Abstagen (herb szlachecki)

Abstagen ("Abtshagen") – polski herb szlachecki z nobilitacji.
Opis herbu.
W polu czarnym lew złoty, wyskakujący zza muru czerwonego o trzech rzędach.
Klejnot: Na hełmie bez korony, kołpak czarny z wyłogiem czerwonym i z sześcioma piórami kogucimi czarnymi i czerwonymi na przemian.
Labry czerwone podbite czernią.
Najwcześniejsze wzmianki.
Herb nadany Jakubowi Abtshagen – rajcy gdańskiemu i jego bratu Janowi 13 kwietnia 1527 r. w Gdańsku. Pieczętował się nim dziadek wyżej wymienionych od strony matki – Wilhelm de Jordan, który otrzymał go nobilitacją 2 grudnia 1453 od cesarza Fryderyka III.
Herbowni.
Abstagen – Abtshagen.

</doc>
<doc id="1037284" url="https://pl.wikipedia.org/wiki?curid=1037284" title="Kościół ewangelicki w Lipie">
Kościół ewangelicki w Lipie

Kościół ewangelicki w Lipie – kościół, który znajdował się w Lipie w województwie dolnośląskim, rozebrany po 1945 roku.
Historia.
W 1861 r. urodzony w Lipie legnicki kupiec W. J. Hoppe ufundował dla kościoła wieżę i dzwony.
Budowla została rozebrana przez ludność wsi po 1945 r. Wyposażenie zostało zniszczone, część trafiła do innych kościołów.

</doc>
<doc id="1037286" url="https://pl.wikipedia.org/wiki?curid=1037286" title="Keith Carradine">
Keith Carradine

Keith Ian Carradine (ur. 8 sierpnia 1949 w San Mateo) – amerykański aktor, kompozytor, scenarzysta i artysta malarz.
Laureat Oscara 1976 i Złotego Globu 1976 za najlepszą piosenkę oryginalną – „I’m Easy” w dramacie muzycznym Roberta Altmana "Nashville" (1975). Dwukrotnie nominowany do Tony Award (1991, 2013).
W 1993 otrzymał własną gwiazdę w Alei Gwiazd w Los Angeles znajdującą się przy 6233 Hollywood Boulevard.
Życiorys.
Wczesne lata.
Urodził się w San Mateo Kalifornii jako syn pary aktorskiej – Sonii Sorel (z domu Henius) i Johna Richmonda Reeda. Jego matka była pochodzenia żydowskiego, duńskiego, niemieckiego i szwajcarskiego, a ojciec miał korzenie angielskie, irlandzkie i duńskie. Pradziadek jego matki Max Henius (1859–1935) był duńsko–amerykańskim biochemikiem, a prababka jego matki była siostrą historyka Johana Ludviga Heiberga (1854–1928). Miał dwóch starszych przyrodnich braci ze strony ojca – Bruce’a i Davida oraz jednego młodszego brata przyrodniego ze strony matki – Michaela Bowena.
Dzieciństwo Carradine miał trudne. Jego ojciec nadużywał alkoholu, a matka cierpiała na zaburzenia urojeniowe. Jego rodzice rozwiedli się w 1957, gdy miał osiem lat. Gorzka bitwa doprowadziła, że ojciec zyskał prawa do opieki nad nim i jego dwoma braćmi – starszym Christopherem Johnem (ur. 1947) i młodszym Robertem Reedem (ur. 1954); wcześniej spędzili trzy miesiące w domu dziecka. Matkę nie można było zobaczyć przez osiem lat.
Po ukończeniu szkoły średniej Hollywood High School w Hollywood, w 1967 studiował teatr na Colorado State University w Fort Collins w Kolorado. Porzucił naukę po pierwszym semestrze i powrócił do Kalifornii, do starszego przyrodniego brata – Davida, który zachęcił go do rozpoczęcia kariery aktorskiej, opłacił jego lekcje aktorstwa i zajęcia wokalne, i pomógł mu zdobyć agenta.
Kariera.
W 1968 zadebiutował na scenie Broadwayu jako Claude w musicalu "Hair". W 1970 pojawił się także na Florydzie u boku swojego ojca w spektaklu "Tobacco Road".
Karierę ekranową rozpoczął od występu w dwóch westernach – "McCabe i pani Miller" ("McCabe &amp; Mrs. Miller", 1971) w reż. Roberta Altmana z udziałem Warrena Beatty i Julie Christie oraz "Pojedynek rewolwerowców" ("A Gunfight", 1971) z Kirkiem Douglasem, a także serialu–westernie NBC "Bonanza" (1971). W serialu "Kung Fu" (1972) zagrał nastoletniego Kwai Chang Caine’a u boku przyrodniego brata Davidem Carradine’em.
Skomponowana przez niego piosenka „I’m Easy” z dramatu muzycznego Roberta Altmana "Nashville" (1975) stała się popularnym hitem i została uhonorowana nagrodą Oscara i Złotego Gobu, a album z muzyką z filmu zdobył nominację do nagrody Grammy.
W sensacyjnym dramacie wojennym Ridleya Scotta "Pojedynek" ("The Duellists", 1977) z Harveyem Keitelem zagrał porucznika Armanda d’Huberta. W kontrowersyjnym dramacie historycznym "Ślicznotka" ("Pretty Baby", 1978) z Susan Sarandon i Brooke Shields zagrał postać fotografa Ernesta J. Bellocqa uwikłanej w romans z 12–latką. W komedii romantycznej Michaela Ritchie "Romans prawie doskonały" ("An Almost Perfect Affair", 1979) z Monicą Vitti i Rafem Vallone wcielił się w początkującego reżysera Hala Raymonda.
W 1979 wystąpił w roli Orfeusza w produkcji off-Broadwayowskiej "Obudź się, czas iść spać" ("Wake Up, It’s Time to Go to Bed").
Jako samotnik „Foxy” Funderburke, odpowiedzialny za morderstwa młodych włóczęgów i autostopowiczów w serialu CBS "Chiefs" (1983) z Charltonem Hestonem był nominowany do Nagrody Emmy. Wystąpił w teledysku Madonny do piosenki „Material Girl” (1984) w reżyserii Mary Lambert. Znalazł się w obsadzie melodramatu Andrieja Konczałowskiego "Kochankowie Marii" ("Maria’s Lovers", 1985), który ukazuje dramatyczne skutki wojny, a także obrazuje sytuację imigrantów w powojennej Ameryce. Za rolę Dzikiego Billa Hickocka w serialu "Deadwood" (2004) zdobył nominację do Nagrody Satelity.
W 1991 powrócił na Broadway w roli Willa Rogersa w musicalu "Will Rogers Follies", za którą był nominowany do Tony Award i nagrody Drama Desk. W 2010 zdobył nominację do nagrody teatralnej Lucille Lortel za rolę Baylora w sztuce Sama Sheparda "Kłamstwo umysłu" w reż. Ethana Hawke’a z Joshem Hamiltonem i Laurie Metcalf. W 2013 jako JD Drew w broadwayowskim musicalu "Hands on a Hardbody" był nominowany do Tony Award i nagrody Drama Desk.
W 2012 Carradine użyczył swojego głosu do gry "" ("Hitman: Absolution") jako główny antagonista Blake Dexter.
Życie prywatne.
W latach 1969–1970 związany był z Shelley Plimpton, z którą ma córkę Marthę (ur. 16 listopada 1970). W latach 1974–1978 spotykał się z Cristiną Raines. 6 lutego 1982 poślubił Sandrę Will, z którą ma syna Cade’a Richmonda (ur. 19 lipca 1982) i córkę Sorel Johannah (ur. 18 czerwca 1985). Jednak od 1993 byli w separacji i po latach ich małżeństwo rozpadło się
11 maja 2000. Od 1997 związał się z Hayley DuMond, wzięli ślub 18 listopada 2006.

</doc>
<doc id="1037287" url="https://pl.wikipedia.org/wiki?curid=1037287" title="Wyznania patrycjusza">
Wyznania patrycjusza

Wyznania patrycjusza () – powieść autobiograficzna Sándora Máraiego wydana w 1934. Jej tłumaczenie w Polsce ukazało się w 2002 nakładem wydawnictwa Czytelnik, przekładu dokonała Teresa Worowska.
Na dzieło to składają się dwie części: pierwsza zawiera wspomnienia z dzieciństwa autora oraz obraz Węgier początku XX wieku, druga inspirowana jest okresem emigracji Máraiego i jego żony do Europy Zachodniej w latach dwudziestych.
Kontynuacją utworu jest powieść "Ziemia! Ziemia!..." obejmująca lata 1944–1948.

</doc>
<doc id="1037288" url="https://pl.wikipedia.org/wiki?curid=1037288" title="Arcana (zespół muzyczny)">
Arcana (zespół muzyczny)

Arcana – szwedzki zespół, powstały w 1993 roku, tworzący muzykę inspirowaną muzyką poważną, średniowieczną oraz ogólnie instrumentalną, urozmaicaną partiami wokalnymi. W muzyce zespołu słuchać liczne nawiązania do twórczości Dead Can Dance, czego członkowie grupy nie kryją.
Arcana była pomysłem Peter Bjärgö (Peter Pettersson), zaprosił do współpracy Idę Bengtsson. Ostatnie nagranie z nią jako wiodącym żeńskim wokalem można odsłuchać na płycie z 1999 ("...The Last Embrace"); od 2003 roku jako Ia Bjärgö odpowiedzialna jest ona za żeński chór. Skład zespołu zmieniał się wielokrotnie; obecnie - poza parą Bjärgö - zasilają go Ann-Mari Thim (wokal) oraz Stefan Eriksson (chór, keyboard, dodatkowe instrumenty).

</doc>
<doc id="1037292" url="https://pl.wikipedia.org/wiki?curid=1037292" title="Kościół św. Mikołaja w Świnach">
Kościół św. Mikołaja w Świnach

Kościół św. Mikołaja w Świnach - kościół musiał istnieć już w 1319 r. wtedy to w dokumentach proboszczem mianowano Jana. Budowla posiada czworoboczną, smukłą wieżą. Styl budowli jest typowy dla obiektów tego typu z XIII w.
W kościele znajduje się późnogotycki ołtarz skrzyniowy z XV w.

</doc>
<doc id="1037293" url="https://pl.wikipedia.org/wiki?curid=1037293" title="Kościół ewangelicki w Starych Rochowicach">
Kościół ewangelicki w Starych Rochowicach

Kościół ewangelicki w Starych Rochowicach – ewangelicki kościół, który znajdował się w Starych Rochowicach, pierwotnie drewniany, później murowany. Rozebrany w 1975 roku.
Historia.
W 1654 znajdujący się we wsi kościół został odebrany ewangelikom, którzy aż do 1742 roku musieli korzystać z kościoła w Jaworze. W 1742 pozwolono ewangelikom wybudować drewniany kościół. Była to budowla z muru pruskiego na planie prostokąta, bez wieży, pokryta dachem czterospadowym.
Kościół spłonął w 1874, a w 1875 w jego miejscu wybudowano nowy, murowany kościół na planie prostokąta z kwadratową wieżą, zwieńczoną strzelistym dachem.
. Materiał z rozbiórki posłużył do budowy pegeerowskiego cielętnika. Później w miejscu, gdzie znajdował się kościół, postawiono sklep.

</doc>
<doc id="1037294" url="https://pl.wikipedia.org/wiki?curid=1037294" title="Kościół św. Jana Chrzciciela w Starych Rochowicach">
Kościół św. Jana Chrzciciela w Starych Rochowicach

Kościół św. Jana Chrzciciela w Starych Rochowicach - gotycki kościół z XIV w. Został przebudowany w XVIII w. i XIX w.

</doc>
<doc id="1037295" url="https://pl.wikipedia.org/wiki?curid=1037295" title="Trójkąt błędów">
Trójkąt błędów

Trójkąt błędów - w nawigacji figura powstała z wzajemnego przecięcia trzech linii pozycyjnych, która umożliwia w pewnych warunkach konstrukcyjne wyeliminowanie błędu tych linii i dokładne określenie pozycji. 

</doc>
<doc id="1037296" url="https://pl.wikipedia.org/wiki?curid=1037296" title="Mistrzostwa Świata w Biathlonie 1966">
Mistrzostwa Świata w Biathlonie 1966

7. Mistrzostwa świata w Biathlonie 1966 odbyły się w zachodnioniemieckiej miejscowości Garmisch-Partenkirchen. Zawodnicy startowali w dwóch konkurencjach: biegu indywidualnym mężczyzn na 20 km i, po raz pierwszy, sztafecie mężczyzn 4x7,5 km (wcześniej 3x7,5 km). 
Podczas tych mistrzostw reprezentanci Polski zdobyli dwa medale, zajmując drugie miejsce w klasyfikacji medalowej.

</doc>
<doc id="1037297" url="https://pl.wikipedia.org/wiki?curid=1037297" title="Blizna liściowa">
Blizna liściowa

Blizna liściowa (ślad liściowy) – miejsce po odciętym (odrzuconym) liściu znajdujące się na pędzie. Powstaje u nasady liścia, w miejscu gdzie wykształca się warstwa komórek odcinających. Po odcięciu liścia miejsce to pokrywa warstwa perydermy. Na bliźnie liściowej z reguły wyraźnie widoczne są przerwane wiązki przewodzące (ślady wiązek). Wielkość blizny liściowej jest zwykle skorelowana z wielkością liścia. Specyficzne dla poszczególnych gatunków lub grup gatunków cechy morfologiczne blizny liściowej wykorzystywane są do rozpoznawania gatunków drzew i krzewów w okresie bezlistnym. 
W opisie blizny charakterystycznymi cechami są:

</doc>
<doc id="1037298" url="https://pl.wikipedia.org/wiki?curid=1037298" title="Fundacja Azylu pod Psim Aniołem">
Fundacja Azylu pod Psim Aniołem

Fundacja Azylu pod Psim Aniołem – założona w 2002 przez Agnieszkę Brzezińską i Urszulę Plutę fundacja, prowadząca w warszawskiej Falenicy schronisko w którym azyl znalazło ok. 150 zwierząt. Pomaga także innym zakładom opieki charytatywnej nad zwierzętami, m.in. „Kociemu Światu” Kasi Strzeleckiej koło Nasielska i Ośrodkowi Adopcyjnemu Anny Wydry w Warszawie. W 2008 założycielka azylu, Agnieszka Brzezińska, została laureatką nagrody Serce dla Zwierząt za poświęcenie życia na ratowanie zwierząt.
W 2015 Fundacja nie posiadała statusu organizacji pożytku publicznego, uprawniającego do otrzymania 1% z podatku dochodowego od osób fizycznych.
Obecnie Fundacja prowadzi Azyl pod Psim Aniołem. Rozpoczął on działalność na prywatnej posesji Agnieszki Brzezińskiej, byłej inspektor Towarzystwa Opieki nad Zwierzętami. Przez 28 lat schronisko działało bez żadnych przeszkód. W 2002 powstała fundacja, wspierająca je finansowo. Jednak w 2007 w sąsiedztwie zostało wybudowane nowe osiedle i mieszkańcom zaczęło przeszkadzać sąsiedztwo schroniska. Zgodnie z rozporządzeniem Ministra Rolnictwa i Rozwoju Wsi 150 m stanowi minimalną dopuszczalną odległość usytuowania schronisk dla zwierząt od zabudowań mieszkalnych, stąd nagle schronisko stało się nielegalne. W związku z koniecznością zmiany lokalizacji schroniska, 23 maja 2009 Burmistrz Dzielnicy Bielany wystosował list intencyjny o udostępnieniu działki budowlanej przy ulicy Kampinoskiej 1 pod budowę nowego obiektu. Budowa nowego schroniska przekracza jednak możliwości finansowe fundacji. Dnia 30 marca 2009 Mazowiecki Wojewódzki Lekarz Weterynarii wydał decyzję nr WIW.OZZ.4065/3-3/09 zakazującą Fundacji Azylu Pod Psim Aniołem prowadzenia działalności nadzorowanej, jaką jest prowadzenie schroniska dla zwierząt zlokalizowanego przy ul. Kosodrzewiny 7/9. W grudniu 2012 Naczelny Sąd Administracyjny oddalił skargę kasacyjną Fundacji i tym samym zakaz prowadzenia Azylu stał się prawomocny. Ponieważ Fundacja nadal nie może przenieść zwierząt i tym samym nie podporządkowała się wyrokowi, Powiatowy Lekarz Weterynarii zasugerował stopniową likwidację schroniska poprzez zmniejszenie liczby przebywających w nim zwierząt.

</doc>
<doc id="1037299" url="https://pl.wikipedia.org/wiki?curid=1037299" title="Azyl pod Psim Aniołem">
Azyl pod Psim Aniołem



</doc>
<doc id="1037300" url="https://pl.wikipedia.org/wiki?curid=1037300" title="Azyl pod psim aniołem">
Azyl pod psim aniołem



</doc>
<doc id="1037302" url="https://pl.wikipedia.org/wiki?curid=1037302" title="Mistrzostwa Świata w Biathlonie 1967">
Mistrzostwa Świata w Biathlonie 1967

8. Mistrzostwa świata w Biathlonie 1967 odbyły się we wschodnioniemieckiej miejscowości Altenberg. Zawodnicy startowali w dwóch konkurencjach: biegu indywidualnym mężczyzn na 20 km i sztafecie mężczyzn 4x7,5 km.

</doc>
<doc id="1037305" url="https://pl.wikipedia.org/wiki?curid=1037305" title="Kościół Starokatolicki w Chorwacji">
Kościół Starokatolicki w Chorwacji

Kościół Starokatolicki w Chorwacji ("hr: Hrvatska Katolicka Crkva ") – kościół starokatolicki, będący pod jurysdykcją Międzynarodowej Konferencji Biskupów Starokatolickich. Organem prasowym wspólnoty jest ""Hrvatski Katolicki Glasnik"." Zwierzchnikiem kościoła jest ks. dr Vitomir Burek, wspólnotę w MKBS reprezentuje bp dr Jan Ekemezie Okoro.
Historia.
Idea starokatolicyzmu znalazła swe odbicie także na terenie obecnej Jugosławii. W latach 1923-1924 doszło w tym kraju do zorganizowania Kościoła Starokatolickiego. 18 grudnia 1923 r. kościół uzyskał w Serbii, Chorwacji i Słowenii uznanie prawne ze strony władz państwowych. Pierwszy Synod Kościoła odbył się w Zagrzebiu w 1924 r. Na Synodzie dokonano wyboru biskupa, którym został ks. Marko Kalogjera, kanonik ze Splitu. 25 lutego 1924 r. ks. Kalogjera otrzymał sakrę biskupią z rąk arcybiskupa Utrechtu i został przyjęty do Unii Utrechckiej Kościołów Starokatolickich. W 1933 r. w wyniku wewnętrznego sporu biskupa kościoła z duchownymi, wspólnotę wykluczono z Unii Utrechckiej. Na nowego biskupa wybrano ks. I. Cerowskiego, ale zmarł zaraz potem. Jego następcą został ks. Anton Donković, jednak i on nie otrzymał sakry biskupiej - władze państwowe nie zgodziły się wydać mu paszportu. Ks. Donković zmarł w 1943 r. w jednym z niemieckich obozów koncentracyjnych. Wówczas kierownictwo Kościoła powierzono ks. Vilimowi Huzjakowi, który w 1961 r. otrzymał sakrę biskupią z rąk abp Utrechtu Andrzeja Rinkla. Po wojnie Kościół Starokatolicki w Chorwacji, utworzył "Związek Kościołów Starokatolickich w Socjalistycznej Federacyjnej Republice Jugosławii". 14 lipca 1974 r. w Zagrzebiu zjednoczono Kościół Starokatolicki w Chorwacji i Chorwacki Starokatolicki Kościół Narodowy w Chorwacki Kościół Katolicki w Jugosławii. W 1975 r. kościół włączono do Unii Utrechckiej. Od 1991 r. kościół przyjął nazwę Kościół Starokatolicki w Chorwacji.

</doc>
<doc id="1037306" url="https://pl.wikipedia.org/wiki?curid=1037306" title="Kościół bł. Karoliny Kózkówny w Kaczorowie">
Kościół bł. Karoliny Kózkówny w Kaczorowie

Kościół bł. Karoliny Kózkówny w Kaczorowie – kościół rzymskokatolicki w Kaczorowie, województwo dolnośląskie.
Kościół murowany, wzmiankowany w 1311 r. Przebudowany w XVIII w., restaurowany w 1965 r. i 1993 r., malowany w 1999 r.
Kościół powstał w 1904 r.
Budowla na planie prostokąta z czterospadowym dachem. Kościół posiada nietypową asymetryczną wieżą na planie kwadratu z charakterystycznym hełmem. W przyziemiu wieży jedno z wejść do kościoła. Obecnie pełni funkcję kościoła pomocniczego.

</doc>
<doc id="1037307" url="https://pl.wikipedia.org/wiki?curid=1037307" title="Historia Liberii">
Historia Liberii

Historia Liberii jest ewenementem wśród państw kontynentu afrykańskiego, ponieważ kraj ten jako jedyny nie rozwinął się z dawnych posiadłości kolonialnych, ani z przedkolonialnego afrykańskiego państwa, lecz powstał na początku XIX wieku, kiedy prywatne towarzystwa zaczęły finansować w Afryce Zachodniej kolonie oswobodzonych czarnoskórych niewolników ze Stanów Zjednoczonych.
Powstanie Liberii.
Wybrzeże znane Europejczykom od XV w. (odkrycie Portugalczyków), sporadyczne kontakty handlowe. W 1822 r. zaczęły powstawać tu osady, zakładane pod auspicjami amerykańskich towarzystw filantropijnych, między innymi Amerykańskiego Towarzystwa Kolonizacyjnego, dla wyzwalanych murzyńskich niewolników. W latach 1822–1892 osiedliło się na tych terenach ok. 16,4 tys. Murzynów amerykańskich, którzy nazwali się później Amerykanoliberyjczykami (stanowili elitę społeczną), w odróżnieniu od 5,7 tys. „Kongijczyków” – niewolników afrykańskich uwolnionych przez flotę amerykańską i brytyjską. W 1847 r. osady proklamowały powstanie niepodległego państwa republikańskiego, które nazwano Liberią (od łac. "liber" — „wolny”). W ostatnich dekadach XIX wieku osadnicy toczyli wojny ze stawiającą opór ludnością tubylczą, która po podboju była nie tylko pozbawiona wszelkich praw, ale i wykorzystywana jako siła niewolnicza. Od 1871 r. nasiliła się rywalizacja o te tereny pomiędzy Amerykanami a Brytyjczykami, Niemcami i Francuzami. Początkowo zwyciężył kapitał europejski, lecz od 1925 r. zaczęły wzrastać wpływy udziałów amerykańskich reprezentowanych między innymi przez Firestone Plantations Company. .
W czasie II wojny światowej Liberyjczycy walczyli po stronie aliantów. W latach 1878–1980 władzę w Liberii sprawowała Prawdziwa Partia Wigów, jedyna legalna partia w kraju. W 1943 r. prezydentem i szefem rządu został jej przywódca William Vacanarat Shadrach Tubman. Doprowadził do modernizacji państwa, zmniejszył dopływ kapitału amerykańskiego, zniósł nierówności społeczne między potomkami osadników i tubylcami. Z jego inicjatywy „nieamerykańscy Murzyni” w 1945 r. uzyskali reprezentację w parlamencie, a dwa lata później prawa wyborcze (ograniczone jednak cenzusem majątkowym) oraz możliwość pracy w służbach państwowych. W 1955 r. Liberia stała się członkiem ONZ. W 1959 r. zawarła układy wojskowe ze Stanami Zjednoczonymi, na mocy których mogły one użytkować lotnisko w Robertsfield i port Monrovii.
Rządy Samuela Doe.
W kwietniu 1980 roku William Tolbert, prezydent Liberii i jednocześnie przewodniczący Organizacji Jedności Afrykańskiej został zamordowany przez starszego sierżanta Samuela Doe. Był to koniec władzy rodziny Tolbertów i Prawdziwej Partii Wigów. Władzę objęła Ludowa Rada Ocalenia na czele z Doe'em, który chroniony był przez gwardię szkoloną przez Izrael i tajne służby izraelskie. Utrzymał władzę przez 10 lat, ale nigdy nie ustanowił jej nad całym krajem. Sprawował rządy dyktatorskie, popierany przez Stany Zjednoczone, dla których Liberia odgrywała istotną rolę strategiczną w zimnowojennej rozgrywce na Czarnym Lądzie. W 1985 r. doszło do formalnej legitymizacji władzy – w rezultacie wyborów prezydenckich prezydentem został Doe (pierwszy Liberyjczyk pochodzenia tubylczego na stanowisku prezydenta). W tym samym roku doszło do zdławienia puczu wojskowego.
Koncepcja rządów Doe'a opierała się przede wszystkim na eksterminacji starej elity i faworyzowaniu własnej grupy etnicznej – plemienia Kru. Animozje plemienne zaostrzyła katastrofalna sytuacja gospodarcza, wynikająca ze zmniejszonego zapotrzebowania na tzw. tanią banderę oraz spadku wpływów z eksportu surowców naturalnych. Wywołało to niezadowolenie plemion Gio i Mano (Liberyjczycy pochodzenia amerykańskiego zostali prawie całkowicie wymordowani), którzy przystąpili do zbrojnej rebelii. I tak w 1989 roku w północno-wschodniej prowincji Nimba wybuchło powstanie, które doprowadziło do całkowitej destabilizacji kraju. Rząd USA próbował interweniować – naciskał na prezydenta Doe, aby ustąpił i umożliwił utworzenie rządu tymczasowego. Ponieważ naciski nie skutkowały, na początku sierpnia USA wysłały oddziały Marines w celu ewakuowania swoich obywateli. W grudniu 1989 roku Narodowe Patriotyczne Siły Liberii (NPFL), dowodzone przez Charlesa Ghankaya Taylora, wyruszyły z baz na Wybrzeżu Kości Słoniowej, rozpoczynając marsz na Monrovię.
Rządy Charlesa Taylora.
Pochodzący z 15 osobowej rodziny Taylor studiował w Stanach Zjednoczonych, gdzie uległ wpływom radykalnej studenckiej lewicy. Był członkiem rządu Doe'a. Został aresztowany w 1984 roku za defraudacje rządowych pieniędzy i przebywał na wygnaniu w USA. Do Afryki powrócił po czterech latach, by rozpocząć walkę o władzę. 
Wobec bierności sił rządowych, częstych dezercji i demoralizacji, oddziały NPFL w lipcu 1990 roku dotarły do stolicy. Broniący się w Monrovii prezydent Doe, zwrócił się o pomoc do Wspólnoty Gospodarczej Państw Afryki Zachodniej (ECOWAS). Głównie dzięki silnej presji dominującej w regionie Nigerii, w sierpniu 1990 roku wysłano do Liberii międzynarodowy korpus wojskowy ECOMOG – składający się głównie z wojsk nigeryjskich, początkowo dowodzony przez oficera z Ghany (interwencję poparły USA, obawiające się wzrostu wpływów libijskich w regionie). Zadaniem ECOMOG miało być doprowadzenie do przerwania walk. Siły te zapobiegły przejęciu władzy przez Taylora i miały udzielić schronienia ściganemu Doe'owi. Jednak do walki przeciw rządowi oraz NPFL przystąpiły oddziały rebelianckie Price’a Yormie Johnsona, które we wrześniu 1990 roku zdobyły pałac prezydencki i zamordowały prezydenta Doe. 
Od momentu śmierci Samuela Doe Liberia pozostawała bez formalnej władzy centralnej, stanowiąc klasyczny przykład kraju upadłego. W stolicy kraju względny ład utrzymywał ECOMOG, starający się wprowadzić tymczasowy rząd, czemu jednak przeciwstawiał się przywódca NPFL. Konferencja mediacyjna w stolicy Gambii Bandżulu w grudniu 1990 r. zdecydowała o utworzeniu rządu tymczasowego na czele z prezydentem Amosem Sawyerem. Nowe władze kontrolowały jedynie stolicę państwa. Większą część kraju opanowana była przez NPFL Taylora, nieuznającego rządu prezydenta Sawyera. Werbował on do swoich oddziałów głównie emigrantów oraz niezadowolonych Nigeryjczyków i Ghańczyków. Konflikt między głównymi siłami politycznymi, popieranymi przez rywalizujące ze sobą państwa afrykańskie, obrócił wniwecz międzynarodowe wysiłki mediacyjne i wprowadził kraj w stan permanentnego chaosu. Oddziały Taylora wkroczyły nawet do Sierra Leone, a ECOMOG stopniowo wypierała je, chcąc zmusić Taylora do ugody z rządem z Monrovii. Rząd ten pod osłoną ECOMOG i marionetkowym przewodnictwem Sawyera, a później Davida Kpormakpora, okazał się gabinetem słabym. Wiele postanowień i porozumień pokojowych było zrywanych, a pojednanie utrudniały kolejne podziały na frakcje wśród walczących. W końcu 1994 r. wynegocjowano powszechny, choć oparty na kruchych podstawach rozejm. Był on głównie zasługą prezydenta Ghany – Jerry’ego Rawlingsa. W sierpniu 1995 r. przywódcy zwaśnionych stron podpisali w Abudży porozumienie pokojowe, zakładające zaprzestanie działań zbrojnych i demokratyzację. Także ten układ został zerwany i ponownie wybuchły walki. Dopiero w 1996 r. zagraniczni negocjatorzy skłonili przywódców rywalizujących stron do zawarcia rozejmu i wyznaczenia terminu wyborów. Odbyły się one 19 lipca 1997 r. i zakończyły zwycięstwem Taylora i jego ugrupowania: Partii Narodowo-Patriotycznej. Obiecywał on trwały pokój, a wybory prezydenckie wygrał przygniatającą większością głosów.
W krwawych walkach zginęło ponad 200 tysięcy mieszkańców 3-milionowej Liberii. Licznym potyczkom towarzyszyła fala niespotykanego wcześniej okrucieństwa. Ponurym symbolem wojny stały się odurzone narkotykami dzieci-żołnierze. Ten sposób toczenia walk miał przetrwać jeszcze wiele lat. Idąc po trupach "Pappy", jak go nazywali jego żołnierze, doszedł do celu.
Początkowo Taylor starał się zaprowadzić ład w pogrążonym w chaosie kraju. Dzięki międzynarodowej pomocy poprawiła się sytuacja mieszkańców doszczętnie zniszczonej stolicy. Nastąpiła odbudowa administracji państwowej oraz reforma armii. Jednak rządy Taylora były coraz bardziej autorytarne, opierały się na tajnej policji oraz zdominowanej przez bojowników NPFL armii. Po opuszczeniu Liberii przez oddziały ECOMOG w 1999 r. do działań przystąpili zwolennicy byłego dyktatora Samuela Doe. W międzyczasie ONZ oskarżyła Taylora o uzbrojenie i trenowanie rebeliantów w sąsiednim Sierra Leone oraz o zbrodnie przeciwko ludzkości.
Druga wojna domowa, ruch kobiet liberyjskich na rzecz pokoju i zmiana rządu.
Pierwsze po 1997 roku poważne problemy z bezpieczeństwem wewnętrznym Liberii odnotowano w kwietniu 1999 roku, gdy nieznana wcześniej uzbrojona banda zaatakowała tereny przy granicy z Gwineą. Stało się to powodem ataków (z początku dyplomatycznych) Charlesa Taylora na władze w Konakry za wspieranie rebelii. Do kolejnych walk w przygranicznym hrabstwie Lofa doszło w sierpniu. Taylor zaczął przygotowywać wraz ze sprzymierzeńcami w Sierra Leone i gwinejskimi dysydentami rebelię przeciw rządowi Gwinei. Uprzedziło ją w połowie 2000 roku ujawnienie się ugrupowania LURD (Liberyjczycy Zjednoczeni na rzecz Pojednania i Demokracji), które wkraczając z terytorium Gwinei do liberyjskiej Lofy dało początek nowej, czteroletniej wojnie o władzę w Monrovii. W odwecie nastąpił szturm tworzonych przez Taylora w sąsiednich krajach oddziałów na gwinejskie miasta przygraniczne. Wydarzenia w Liberii stały się znowu bezpośrednią przyczyną destabilizacji całego regionu. Członkowie ECOWAS ponownie chcieli wysłać do regionu korpus ECOMOG, co jednak spotkało się ze zdecydowanym sprzeciwem prezydentów Gwinei i Liberii, którzy nie życzyli sobie obcych wojsk na terytorium swoich krajów. Jednocześnie społeczność światowa, coraz wyraźniej zdając sobie sprawę, iż jedynie odsunięcie Taylora od władzy może zakończyć niepokoje trwające w regionie od przeszło 10 lat, starała się poprzez sankcje gospodarcze i polityczne doprowadzić do jego izolacji na arenie międzynarodowej.
W roku 2001 doszło do konsolidacji sił opozycyjnych, które rozpoczęły działania ofensywne przeciwko Taylorowi. Mimo ich początkowych sukcesów siłom prezydenckim udało się oddalić zagrożenie. W wyniszczonym i zmęczonym wojną społeczeństwie narastał sprzeciw wobec przemocy i okrucieństwa. W 2002 roku rozpoczęły się wielomiesięczne demonstracje kobiet domagających się natychmiastowego zakończenia wojny, wspierane przez organizację "Women in Peacebuilding Network Africa". Na czele kampanii pod nazwą Masowa Akcja Kobiet Liberii na rzecz Pokoju ("Women of Liberia Mass Action for Peace"), w którą zaangażowały się kobiety różnych wyznań, stała młoda działaczka społeczna Leymah Gbowee, późniejsza laureatka Pokojowej Nagrody Nobla. Prowadzona bez przemocy akcja zyskała szerokie poparcie społeczne, przede wszystkim wśród liberyjskich kobiet, zdecydowanych walczyć o bezpieczeństwo swoich rodzin i własne. Jednocześnie w marcu 2003 roku Sąd Specjalny dla Sierra Leone oskarżył Taylora o handel bronią i podsycanie rebelii w sąsiednich krajach. W kwietniu manifestujące kobiety doprowadziły w Monrovii do spotkania z Taylorem i wymogły na nim obietnicę podjęcia rozmów pokojowych. W obliczu coraz silniejszej presji międzynarodowej przyparty do muru Taylor rozpoczął w czerwcu 2003 r. w Ghanie rozmowy dotyczące rozejmu. W sierpniu zrezygnował z urzędu i zbiegł do Nigerii, gdzie uzyskał azyl polityczny. Pokój kończący wojnę domową w Liberii podpisano 18 sierpnia 2003 roku w stolicy Ghany Akrze.
Władzę w kraju przejął rząd tymczasowy wspierany przez żołnierzy ECOWAS, którego zadaniem było rozdzielenie i demobilizacja walczących stron, zapewnienie bezpieczeństwa i możliwości działania organizacjom niosącym pomoc humanitarną. Jako szef państwa zaprzysiężony został dotychczasowy wiceprezydent Moses Blah, sprawujący władzę do 2 października, kiedy odbyły się wybory powszechne.
Stabilizacja kraju.
Nowy prezydent, Moses Blah, nie był postacią nieznaną. Był jednym z najbliższych współpracowników Taylora podczas powstania w 1989 roku. Następnie popadł w niełaskę i został nawet aresztowany na tydzień za "podejrzenie spiskowania z USA". Jednak gniew prezydenta nie trwał długo i Blah został mianowany wiceprezydentem. Obejmując władzę, Blah wziął na siebie odpowiedzialność za zaprowadzenie pokoju i powrotu Liberii na ścieżkę praworządności. Proponując urząd wiceprezydenta przedstawicielowi LURD, zrobił pierwszy krok. Niestety wszystko wskazywało na to, że rebelianci nie zadowolą się tym stanowiskiem. Sytuacja była stabilna tylko w stolicy, a w części kontrolowanej przez buntowników nadal dochodziło do morderstw i kradzieży. Wojska misji pokojowej były za słabe, by ryzykować otwarty konflikt z wciąż dużymi siłami LURD.
W październiku 2003 roku Rada Bezpieczeństwa ONZ powołała operację UNMIL, która miała nadzorować odbudowę kraju aż do wyborów w 2005 roku. Na mocy porozumień pomiędzy LURD, MODEL ("Movement for Democracy in Liberia" – ujawniła się w pierwszych miesiącach 2003 roku) i reprezentantami władz w Monrovii, w październiku tymczasowo funkcję prezydenta objął Gyude Bryant, 54-letni ekonomista i biznesmen, członek "Liberia Action Party". Zaprzysiężenie stosunkowo mało znanego biznesmena na prezydenta Liberii uważano powszechnie za dobre posunięcie, nie antagonizujące nikogo spośród niedawnych walczących. Gyude Bryant, który wcześniej dał się poznać jako przeciwnik przemocy w Liberii, został wybrany na stanowisko szefa koalicyjnego rządu przejściowego – w skład jego 21-osobowego gabinetu weszli przedstawiciele wszystkich walczących stron.
8 listopada 2005 r. pod nadzorem 15 tysięcy żołnierzy ONZ w Liberii odbyły się wybory prezydenckie i parlamentarne. Faworytem do prezydentury był niespełna 40-letni były as piłkarski, George Weah. Jednak prezydentem została Ellen Johnson-Sirleaf, popierana m.in. przez organizacje kobiet działające na rzecz pokoju. Tym samym 67-letnia finansistka została pierwszą w historii Afryki kobietą wybraną na przywódcę kraju w wolnych wyborach. Po trwającej 14 lat wojnie domowej dało to Liberii szanse na pokój i stabilizację. Jedną z pierwszych decyzji Johnson-Sirleaf po zaprzysiężeniu było żądanie ekstradycji Taylora z Nigerii i przekazanie go Sądowi Specjalnemu dla Sierra Leone rozpatrującemu przypadki zbrodni wojennych. W 2006 roku rząd Johnson-Sirleaf powołał krajową komisję badającą przyczyny wojny domowej i popełnione podczas niej zbrodnie ("Truth and Reconciliation Commission"). W listopadzie 2011 roku Ellen Johnson-Sirleaf została wybrana na drugą kadencję.
Rola kobiet liberyjskich w procesie pokojowym i ich działania na rzecz poszanowania praw człowieka zyskały uznanie w kraju i za granicą. W 2011 roku przywódczyni ruchu kobiet liberyjskich na rzecz pokoju, Leymah Gbowee, oraz prezydent Ellen Johnson-Sirleaf zostały laureatkami Pokojowej Nagrody Nobla).
W maju 2012 roku Charles Taylor został skazany przez Sąd Specjalny dla Sierra Leone na 50 lat więzienia za zbrodnie przeciwko ludzkości i zbrodnie wojenne (w tym m.in. ludobójstwo, okrucieństwo wobec ludności cywilnej, praktykowanie niewolnictwa, przymusowe wcielanie do wojska dzieci).
Odbudowująca się po 14-letnim okresie wojen domowych Liberia korzysta z pomocy finansowej rządów innych państw i organizacji międzynarodowych. Pomoc z UE przeznaczona jest przede wszystkim na wsparcie rozwoju, edukacji i repatriacji uchodźców.

</doc>
<doc id="1037308" url="https://pl.wikipedia.org/wiki?curid=1037308" title="Piotr Wołkoński">
Piotr Wołkoński

Piotr Michajłowicz Wołkoński (ros. Пётр Михайлович Волконский; ur. w Petersburgu, zm. tamże) – rosyjski dowódca wojskowy, generał-feldmarszałek Rosji (1843), członek Rady Państwa Imperium Rosyjskiego (od 1821), kniaź (1834).
Życiorys.
Uczestnik wojny ojczyźnianej 1812 z wojskami napoleońskimi. Generał-kwatermistrz armii rosyjskiej 1810–1812. Założył Petersburską Szkołę Oficerską (dowodzących kolumnami). Szef Sztabu Głównego Aleksandra I w latach 1813–1814. Minister Wojny w l. 1815–1823, brał udział w pracach kongresu wiedeńskiego 1814–1815. Był przedstawicielem Rosji przy koronacji Karola X w 1824. Za rządów cara Mikołaja I minister dworu carskiego 1826–1852.
W 1818 odznaczony Orderem Orła Białego. Poza tym był odznaczony Orderem Świętego Andrzeja Pierwszego Powołania, Orderem Świętego Aleksandra Newskiego, Orderem Świętego Jerzego III klasy, Orderem Świętego Włodzimierza I klasy, Orderem Świętej Anny I i IV klasy, Orderem Świętego Stanisława I klasy, Orderem Annuncjaty.

</doc>
<doc id="1037309" url="https://pl.wikipedia.org/wiki?curid=1037309" title="Przejście podziemne (film)">
Przejście podziemne (film)

Przejście podziemne – fabularny film telewizyjny produkcji polskiej z 1973 roku, jeden z pierwszych filmów Krzysztofa Kieślowskiego.
Fabuła.
Michał wraz z wycieczką szkolną przybywa z prowincjonalnego miasteczka do Warszawy. W przejściu podziemnym dworca centralnego odnajduje swoją żonę Lenę, która opuściła go jakiś czas temu. Kobieta pracuje jako dekoratorka witryn sklepowych. W sklepie Michał stara się namówić żonę na powrót do domu, a w tle toczy się (kręcone w dokumentalnym stylu) nocno-poranne życie przejścia podziemnego.

</doc>
<doc id="1037310" url="https://pl.wikipedia.org/wiki?curid=1037310" title="Piotr Michaiłowicz Wołkoński">
Piotr Michaiłowicz Wołkoński



</doc>
<doc id="1037313" url="https://pl.wikipedia.org/wiki?curid=1037313" title="Rajd Finlandii 2007">
Rajd Finlandii 2007

Rezultaty Rajdu Finlandii ("57th Neste Oil Rally Finland"), 9 rundy Rajdowych Mistrzostw Świata, w 2007 roku, który odbył się w dniach 2-5 sierpnia:
Przebieg rajdu.
Etap 1 (czwartek/piątek).
Rajd rozpoczął się Super-odcinkiem Specjalnym Killeri 1, o 20.00 czasu lokalnego (GMT+3). Krótką pokazową próbę wygrał Australijczyk Chris Atkinson za kierownicą Subaru Imprezy WRC. Nie utrzymał on jednak długo prowadzenia, bowiem pierwsza "prawdziwa" próba padła łupem Jari-Mattiego Latvali z zespołu Stobart-Ford. Na następnej próbie, OS Mökkiperä, prowadzenie objął faworyt, Marcus Grönholm, za kierownicą samochodu ze stajni BP-Ford WRT – dotychczasowy lider z powodu problemów z uszczelką okna w jego samochodzie obrócił się na trasie i stracił aż dwie minuty, a wraz z nimi szansę na wygraną. Czwarta próba to zwycięstwo innego fabrycznego kierowcy Forda, Mikko Hirvonena – co sprawia, że po czterech próbach rajd miał już czterech różnych liderów. Cała czołówka zaś mieści się w kilku sekundach.
Druga pętla zaczyna się atakiem Marcusa, który niweluje zaledwie 0.1s przewagę Hirvonena. Na próbie Mökkiperä 2 (OS6) bo blisko 14 km dynamicznej jazdy w najszybszych rajdówkach świata obaj kierowcy meldują się z takim samym czasem. Reszta dnia to już domena Grönholma – Fin wygrał wszystkie odcinki, jednak nie zdołał uzyskać znacznej przewagi – dopiero na ostatnich próbach był szybszy o odpowiednio 1.7 i 1.1s. Pod wieczór jego przewaga to tylko 4.4s, rokująca na chwile pełne emocjonującej rajdowej rywalizacji. Aktualny mistrz świata, Sébastien Loeb, nie był w stanie dotrzymać tempa "latającym Finom" i do serwisu zjeżdżał na trzecim miejscu, z pokaźną, dwudziestosekundową stratą. Zaraz za nim plasowali się kierowcy Subaru World Rally Team, Chris Atkinson oraz Petter Solberg. Petter od rana narzekał na poważne problemy ze sterowaniem, przez co każdy kilometr trasy był dla niego walką z samochodem – nie był w stanie nawiązać walki ze ścisłą czołówką. W serwisie B dokonano pewnych zmian i Norweg przyspieszył, na kilku oesach zdobywając szósty wynik. Atkinson zaś miał bardzo udany dzień, przez jego dłuższą część był bardzo blisko Loeba, jednak na OS9 obrócił się i stracił trochę czasu.
Szóste miejsce to Danni Sordo za kierownicą Citröena C4, dopiero drugi raz w życiu startujący w Rajdzie Finlandii w samochodzie WRC. Niewiele za nim Henning Solberg, jadący szybko ale nie bezbłędnie, w dodatku mający problemy ze wspomaganiem kierownicy. Manfred Stohl to ostatni kierowca na punktowanej pozycji w piątkowy wieczór. Austriak odnotował dwa szóste czasy.
Etap 2 (sobota).
Sobota rozpoczęła się dość zaskakującą w świetle dnia poprzedniego wygraną OS12 przez Sébastiena Loeba. Jednak już następny odcinek rozwiał nadzieje Francuza, ponieważ Finowie znów zdominowali swoją domową imprezę. Marcus Grönholm narzucił bardzo szybkie tempo i już na pierwszym przejeździe słynnego odcinka Ouninpohja (OS14) zyskał 4.8s, czyli więcej, niż przez cały piątek. Także próby 15 i 16 padły jego łupem, kolejno 2.4 i 3.0s przewagi. Na kolejnych dwóch próbach doświadczony Fin zyskał następne 5 sekund, jego przewaga rysowała się coraz wyraźniej i zaczynała być bezpieczna. Dopiero na ostatnich dwóch oesach Mikko Hirvonen zdołał doścignąć doświadczonego kolegę. Jednak na Ehikki 2 (OS19) było to jedynie 0.6s, a na OS20 (Surkee) 0.5. Pod koniec dnia łączna przewaga Grönholma wzrosła blisko pięciokrotnie w stosunku do tej z dnia powszedniego.
Sébastien Loeb pogodziwszy się z brakiem szans na dogonienie Finów zwolnił i skupił się na umocnieniu swojego miejsca na podium. Jak powiedział w wywiadzie "Nie wiem, jak jechać szybciej, ale się da".
Zaraz za Francuzem plasuje się Chris Atkinson. Kierowca Subaru wykręcił kilka naprawdę dobrych czasów i zwolnił trochę widząc, że nie będzie w stanie dogonić Loeba, a jego przewaga nad starszym Solbergiem jest bezpieczna. Jego kolega z zespołu, Petter, wycofał się pod koniec dnia z rajdu – kłopoty ze sterowaniem, wydawałoby się zażegnane, powróciły i Norweg nie był w stanie kontynuować rajdu. W związku z tym jego brat, Henning awansował na piąte miejsce, przeskakując też nad Dannim Sordo, który także zakończył jazdę po awarii C4 na próbie numer 15.
Szóste miejsce oraz trzy punkty stały się nowym celem Xaviego Ponsa, trzeciego kierowcy Subary, debiutującego w zespole fabrycznym japońskiego producenta. Hiszpan, mimo że dopiero zapoznaje się z Imprezą, na każdym odcinku notował czasy w pierwszej dziesiątce. Za nim plasuje się Urmo Aava, debiutant w WRC, dotychczasowy kierowca Suzuki w JRC. Estończyk najwyraźniej dobrze poczuł się w Lancerze WRC05 i pewnie zmierza po swoje pierwsze dwa punkty w WRC. Za nim ostatnią punktowaną pozycję zajmuje Norweg Mads Østberg odrobiwszy 55 sekund do Guya Wilksa, który zwolnił po twardym lądowaniu na hopie na OS16, gdzie uszkodził hydraulikę oraz zaczął nękać go ból pleców.
Manfred Stohl wycofał się z rajdu po tym, jak trzykrotnie rolował na odcinku nr. 13. Groźnie wyglądający wypadek skończył się szczęśliwie, jednak Austriak nawet nie myśli o powrocie na trasę dzięki SupeRally.
Etap 3 (niedziela).
Ostatni dzień rajdu to tylko 40 km odcinków specjalnych, w związku z czym nie można było się spodziewać wielkich zmian w tabeli – Marcus Grönholm nie zwolnił tempa i wygrał wszystkie trzy próby, powiększając swoją przewagę nad drugim w klasyfikacji Mistrzostw Świata Loebem do 13 punktów. Jego kolega z zespołu, Mikko Hirvonen, kończy rajd drugi i także on zaczyna liczyć się w walce o tytuł. Sébastien staje na najniższym stopniu podium, niezbyt zadowolony z sześciu punktów wywożonych z Finlandii. Bez zmian w stosunku do dnia poprzedniego także na pozostałych punktowanych miejscach.
Klasyfikacja po 9 rundach.
Tabele przedstawiają tylko pięć pierwszych miejsc.

</doc>
<doc id="1037314" url="https://pl.wikipedia.org/wiki?curid=1037314" title="Wołkoński">
Wołkoński



</doc>
<doc id="1037316" url="https://pl.wikipedia.org/wiki?curid=1037316" title="Cesja należności">
Cesja należności

Cesja należności - jeden ze sposobów zabezpieczenia zwrotu określonej wysokości środków finansowych (najczęściej kredytu, ale także funduszy finansujących kontrakty), polegający na przekazaniu należności kredytobiorcy przez osobę trzecią na rzecz danego banku. 
Przedmiotem tej cesji może być każda wierzytelność, jeśli nie regulowane to jest w odmienny sposób w ustawie bądź poprzez umowę stron. Każdy kredytobiorca ma obowiązek polecić swemu dłużnikowi, by przekazał należne mu kwoty do danego banku, który może następnie je przeznaczyć na spłatę całego długu.
Rodzaje cesji należności:
Strony cesji wierzytelności.
Stronami umowy cesji wierzytelności są:

</doc>
<doc id="1037321" url="https://pl.wikipedia.org/wiki?curid=1037321" title="Actio">
Actio

Actio (od łac. "agere" – poganiać, gnać) – działanie, w prawie rzymskim oznaczało skargę sądową, powództwo, tj. czynność procesową, za pomocą której powód ("actor") wszczynał przeciw pozwanemu ("reus") proces oraz zmierzał do realizacji swych roszczeń. Jako że w prawie rzymskim podział na prawo materialne i procesowe nie miał tak istotnego znaczenia jak obecnie, "actio" było synonimem prawa podmiotowego (roszczenia chronionego skargą). Ponadto, ponieważ aż do końca republiki wszelkie czynności sądowe były dokonywane wyłącznie w formie ustnej, "actio" oznaczało również pozew.
Jurysta rzymski Celsus definiował skargę następująco:
Rozwój pojęcia.
W procesie legisakcyjnym słowem "actio" określano działania obu stron postępowania, zaś w procesie formułkowym – ogół czynności procesowych powoda.
Wraz z rozwojem procesu kognicyjnego, nastąpiło stopniowe oddzielenie pojęcia powództwa od pojęcia prawa podmiotowego. Pozywać mógł nie tylko ten, komu przysługiwało "actio", ale każdy, kto uważał, że zostało naruszone jego prawo podmiotowe, które określone "actio" wyrażało.
System skarg.
Dla rzymskiego cywilnego procesu zwyczajnego (legisakcyjnego i formułkowego) charakterystyczny był brak ogólnej zasady udzielania ochrony prawnej każdemu uzasadnionemu roszczeniu. Istniał zaś katalog licznych skarg szczegółowych (zwłaszcza w procesie formułkowym), indywidualnie właściwych dla poszczególnych rodzajów roszczeń. Proces można było wszcząć jedynie wówczas, gdy dla danego roszczenia istniało odpowiednie powództwo ("actio").
Ochrona pozaprocesowa.
Poza udzielaniem powództwa, prawo rzymskie znało inne środki ochrony prawa, którymi były:
Podziały skarg.
Prawnicy rzymscy znali kilka podziałów powództw, wśród których najważniejsze to:
powództwa "in rem" – powództwa "in personam";
powództwa cywilne – powództwa pretorskie;
powództwa ścisłego prawa – powództwa dobrej wiary;
"Actiones in rem" oraz "actiones in personam".
"Actiones in rem" to powództwa z praw innych niż wynikające ze zobowiązań, tj. praw skutecznych wobec wszystkich ("erga omnes") np. praw rzeczowych. Powód mógł skarżyć takimi powództwami każdą osobę naruszającą jego uprawnienie.
"Actiones in personam" to powództwa wynikające ze zobowiązań, gdzie roszczenie powoda skierowane było przeciwko konkretnej, z góry określonej osobie będącej jego dłużnikiem. Szczególnym rodzajem tych powództw były "actiones in rem scriptae", skierowane nie tylko przeciwko oznaczonemu dłużnikowi powoda, ale również wobec osobie trzeciej pozostającej w określonym związku z roszczeniem powoda.
Skargi cywilne oraz skargi pretorskie.
Żądanie powoda w skargach cywilnych oparte było na przysługującym mu prawie cywilnym, np. własności kwirytarnej lub wierzytelności cywilnej.
Skargi pretorskie to takie, w których prawom powoda ochrony udzielał pretor, gdyż powodowi nie przysługiwało uprawnienie wynikające z prawa cywilnego. Pretor chronił tu uprawnienia nieznane prawu cywilnemu a oparte na stosunku faktycznym ("actiones in factum") lub na stosunku pokrewnym prawu cywilnemu ("actiones utiles").
"Actiones stricti iuris" oraz "actiones bonae fidei".
"Actiones in personam" dzielono na powództwa ścisłego prawa ("stricti iuris") oraz dobrej wiary ("bonae fidei").
"Actiones stricti iuris" to powództwa cywilne, pochodzące z najdawniejszego prawa rzymskiego (prawa kwirytów), gdzie swoboda działania sędziego była bardzo ograniczona.
"Actiones bonae fidei" to powództwa powstałe znacznie później. W tego rodzaju skargach sędzia miał znacznie szersze pole działania, gdyż postępował zgodnie z dobrą wiarą ("ex fide bona").

</doc>
<doc id="1037324" url="https://pl.wikipedia.org/wiki?curid=1037324" title="Lista odcinków serialu anime Dragon Ball GT">
Lista odcinków serialu anime Dragon Ball GT

Spis odcinków serialu Dragon Ball GT

</doc>
<doc id="1037325" url="https://pl.wikipedia.org/wiki?curid=1037325" title="Pałac w Lipie">
Pałac w Lipie

Pałac w Lipie – zespół pałacowy we wsi Lipa w powiecie jaworskim. W jego skład wchodzi m.in. budynek dawnego dworu z końca XVI w. przebudowany na formę pałacową w XIX w. Jest to murowany, 10-osiowy, dwukondygnacyjny budynek z użytkowym poddaszem, okrywa go dwuspadowy dach o małym nachyleniu. 
Przed pałacem znajduje się dziedziniec otoczony budynkami gospodarczymi z XVIII i XIX w., za pałacem natomiast zaniedbany park z małym stawem.

</doc>
<doc id="1037329" url="https://pl.wikipedia.org/wiki?curid=1037329" title="Actio ad exhibendum">
Actio ad exhibendum

Actio ad exhibendum – w prawie rzymskim, powództwo o okazanie rzeczy spornej. Powództwo to przysługiwało byłemu właścicielowi rzeczy, która poprzez akcesię stała się częścią składową rzeczy złożonej, przeciwko właścicielowi tej rzeczy.
Charakterystyka powództwa.
Powództwem tym dotychczasowy właściciel domagał się odłączenia (o ile było to fizycznie możliwe) i okazania przed sądem. Pozwany dokonując takiego odłączenia, powodował, że prawo własności dawnego właściciela, na spornym przedmiocie odżywało i mógł on się domagać zwrotu rzeczy skargą windykacyjną ("rei vindicatio"). Powództwo należało do grupy "actiones in rem".
Ustawa XII tablic wykluczała stosowanie actio ad exhibendum w celu odzyskania własności na materiałach użytych do budowy budynków. Przepis taki miał zapobiegać niszczeniu budowli. Poszkodowany, z którego materiałów postawiono cudzy budynek, mógł się domagać odszkodowania powództwem "actio de tigno iuncto".

</doc>
<doc id="1037331" url="https://pl.wikipedia.org/wiki?curid=1037331" title="Willa w Lipie">
Willa w Lipie

Willa w Lipie – willa otoczona ogrodem, znajdująca się w Lipie Średniej, barokowa, murowana z lat 1720-65, przebudowana w 1925 r., po 1960 r. i obecnie. Willa jest budynkiem dwukondygnacyjnym, trzyosiowym, nakrytym czterospadowym dachem mansardowym z lukarniami. Posiada półkolisty, skromny portal z kartuszami herbowymi, który podtrzymuje mały balkon. Okna w willi są prostokątne w opaskach.

</doc>
<doc id="1037332" url="https://pl.wikipedia.org/wiki?curid=1037332" title="Actio ad supplendam legitimam">
Actio ad supplendam legitimam

Actio ad supplendam legitimam – w prawie rzymskim, powództwo o uzupełnienie zachowku. Powództwo to ustanowił Justynian w ramach reformy prawa spadkowego.
Charakterystyka powództwa.
Powództwo to przysługiwało spadkobiercy koniecznemu, któremu spadkodawca w przekazał testamencie mniej niż wynosił przewidziany dla niego przez prawo zachowek. Powództwo takie mogło być skierowane przeciwko innym spadkobiercom i zapisobiorcom. Należało więc do grupy "actiones in personam".
W wypadku całkowitego pominięcia lub wydziedziczenia spadkobiercy koniecznego w testamencie, przysługiwała mu inna skarga znana jako "querela inofficiosi testamenti", powodująca obalenie testamentu.

</doc>
<doc id="1037334" url="https://pl.wikipedia.org/wiki?curid=1037334" title="Zahir (powieść)">
Zahir (powieść)

Zahir jest powieścią Paula Coelho, współczesnego brazylijskiego pisarza. Coelho pisał książkę podczas swojej własnej wędrówki po świecie, w 2004 roku. Poszczególne części tejże pozycji powstawały kolejno w Paryżu, w Saint-Martin, w Madrycie, Barcelonie, Amsterdamie oraz na kazachstańskich stepach.
"Zahir" składa się z czterech części:
Na pierwszych stronach książki znajdujemy informacje dotyczące znaczenia słowa "zahir"- "Według Jorge Luisa Borgesa pojęcie Zahira wywodzi się z tradycji islamskiej i sięga XVIII wieku. Zahir w języku arabskim znaczy: widoczny, obecny, niemogący ujść uwagi. Może to być istota lub przedmiot. Gdy napotkamy go na swej drodze zajmuje stopniowo cały nasz umysł, aż do momentu, kiedy nie jesteśmy już w stanie myśleć o niczym innym. Może to być postrzegane jako oznaka świętości lub szaleństwa."

</doc>
<doc id="1037336" url="https://pl.wikipedia.org/wiki?curid=1037336" title="Actio aquae pluviae arcendae">
Actio aquae pluviae arcendae

Actio aquae pluviae arcendae – w prawie rzymskim, powództwo z powodu zmiany naturalnego odpływu wody deszczowej. Jeden ze środków ochrony własności w stosunkach sąsiedzkich, znany już ustawie XII tablic.
Charakterystyka powództwa.
Powództwo to przysługiwało właścicielowi nieruchomości rolnej przeciw sąsiadowi, który zmieniał naturalny bieg wody spływającej z jego gruntu na grunt powoda. Służyło ono przymuszeniu sąsiada do rozebrania sztucznie wzniesionych konstrukcji (np. zapory wodnej), bądź umożliwieniu powodowi rozebrania takiej konstrukcji – jeżeli wzniósł ją poprzedni właściciel. Powództwo należało do grupy "actiones in personam" oraz "actiones arbitrariae".
W prawie justyniańskim skarga ta uległa, pod wpływem praktyk agrarnych stosowanych na Wschodzie, pewnej modyfikacji.

</doc>
<doc id="1037341" url="https://pl.wikipedia.org/wiki?curid=1037341" title="Stanisław Niewiadomski (prezydent Kielc)">
Stanisław Niewiadomski (prezydent Kielc)

Stanisław Niewiadomski (ur. 1784 r. w Trzcinicy koło Jasła, zm. 1837 r.) – burmistrz (od listopada 1818 r.), a następnie prezydent Kielc (od listopada 1819 r. do grudnia 1830 r. i ponownie od listopada 1831 r. do kwietnia 1832 r.).
Absolwent prawa i filozofii na Akademii Lwowskiej. Od 1814 r. wójt gminy Wójcza, od 1817 r. burmistrz Szydłowa. Po dymisji Dominika Wójcikowskiego w listopadzie 1818 r. burmistrz Kielc. Oskarżany o nadużycia, zmuszony został do ucieczki w pierwszych dniach powstania listopadowego – poprzylepiano wówczas na domach narożnych afisze, że "Prezydent będzie w dniu 6 grudnia powieszony". Powrócił na stanowisko po upadku powstania w listopadzie 1831 r. Dymisjonowany w kwietniu 1832 r. objął urząd zastępcy adiunkta dozorcy miast obwodu olkuskiego, a następnie adiunkta dozorcy miast obwodu augustowskiego.
Będąc prezydentem Kielc był członkiem loży wolnomularskiej Przesąd Zwyciężony w Rzeczypospolitej Krakowskiej.
Niewiadomski posiadał majątek w Kielcach (murowany dom i ogród). Wdowa po Niewiadomskim – Tekla zmarła w 1875 r. w wieku 98 lat.

</doc>
<doc id="1037342" url="https://pl.wikipedia.org/wiki?curid=1037342" title="Wertykulacja">
Wertykulacja

Wertykulacja – zabieg pielęgnacyjny wykonywany na trawnikach ozdobnych i sportowych, polegający na pionowym cięciu darni. Płytkie pionowe cięcie trawnika ma na celu częściowe usunięcie próchnicy powierzchniowej, stworzenie lepszych warunków dla dopływu powietrza, wody i składników pokarmowych do strefy korzeniowej, przygotowanie trawnika do piaskowania, stworzenie korzystniejszych warunków dla przeprowadzenia podsiewu oraz przerzedzenie zbyt gęstego podsiewu. Do wykonania głębokiego pionowego cięcia konieczne są wertykulatory o mocniejszej konstrukcji, ponieważ ich zadaniem jest dotarcie do głębszych warstw darni. Stosując głęboką wertykulację osiąga się dodatkowo zwiększenie elastyczności trawnika oraz zwiększenie przepuszczalności gleby zagęszczonej w dolnych warstwach. Ponadto penetracja noży do głębokości 5 – 7 cm spełnia podobną rolę jak aeracja.
Wertykulację przeprowadza się przede wszystkim wczesną wiosną (pora kwitnienia forsycji – marzec/kwiecień), po pierwszym koszeniu oraz jesienią (sierpień/wrzesień) na w miarę suchym podłożu. Zabieg przeprowadza się na trawniku co najmniej 2-letnim, wcześniej przeprowadzony mógłby uszkodzić młode pędy traw.
Przed wykonaniem wertykulacji należy oczyścić trawnik z gałęzi, kamieni i innych rzeczy które mogą uszkodzić wertykulator oraz skosić trawnik na wysokość ok. 2,5 – 3 cm. Najlepszy efekt otrzymamy wykonując wertykulację wzdłuż i wszerz (tzw. szachownica). Po wertykulacji trawnik należy dokładnie oczyścić i zgrabić wszystkie pozostałości obumarłych, zwertykulowanych części roślin (sucha trawa, mech itp.), dosiać trawę w miejscach ubytków oraz rozsypać równomiernie nawóz na całej powierzchni trawnika.
W celu rozluźnienia gleby i nadania jej odpowiedniej przepustowości, powierzchnię trawnika można posypać mieszaniną torfu z piaskiem, która będzie stanowiła również ochronę korzeni i świeżo wysianych nasion trawy. Po zabiegu należy pamiętać o regularnym nawadnianiu podłoża.

</doc>
<doc id="1037343" url="https://pl.wikipedia.org/wiki?curid=1037343" title="Dywizja Ochotnicza (II RP)">
Dywizja Ochotnicza (II RP)

Dywizja Ochotnicza (22 Dywizja Piechoty) – wielka jednostka piechoty Wojska Polskiego II RP w 1920.
Historia dywizji.
22 lipca 1920 r. Generalny Inspektor Armii Ochotniczej, gen. broni Józef Haller wydał rozkaz o sformowaniu Dywizji Ochotniczej. Na dowódcę dywizji wyznaczony został ppłk Adam Koc.
Do formowania dywizji przystąpiono w sierpniu 1920 r., w twierdzy modlińskiej. W skład dywizji włączono 101 rezerwowy oraz 201, 202 i 205 ochotnicze pułki piechoty.
15 września 1920 roku stan żywionych w Dywizji Ochotniczej wynosił (w nawiasach podano stan bojowy): 343 (157) oficerów, 27 podchorążych oraz 12.368 (5.457 pieszych i 383 jezdnych) podoficerów i szeregowych, a ponadto 9 cywilów, 21 jeńców i internowanych, 869 koni wierzchowych i jucznych, 1.023 koni artyleryjskich i 2.185 koni taborowych. Na uzbrojeniu dywizji znajdowało się 129 karabinów maszynowych i 56 dział polowych. Tabor liczył 1.181 wozów, 97 kuchni polowych i 2 samochody.
W listopadzie 1920 dywizja została rozformowana, a pułki ochotnicze zdemobilizowane. Ten sam los miał spotkać 101 Rezerwowy Pułk Piechoty, jednak w uznaniu zasług Naczelny Wódz postanowił pozostawić jednostkę na stopie pokojowej. Stan osobowy pułku uzupełniony został żołnierzami z trzech likwidowanych pułków ochotniczych oraz przybyłą z niewoli rosyjskiej kadrą oficerską byłej Dywizji Syberyjskiej. W celu zachowania tradycji pułk przemianowany został na 3 Pułk Syberyjski.
Z chwilą przemianowania 101 pułku dotychczasowa Brygada Syberyjska została rozwinięta do ram dywizji. W październiku 1921 r. Dywizja Syberyjska przemianowana została na 30 Dywizję Piechoty, a 1, 2 i 3 pułki syberyjskie odpowiednio na 82, 83 i 84 pułki piechoty.
Organizacja Dywizji Ochotniczej.
Oddziały podporządkowane:
W I dekadzie września 1920 roku w skład Dywizji Ochotniczej włączone zostały:
które utworzyły Grupę mjr. Kościałkowskiego.
Obsada personalna Dywizji Ochotniczej.
Obsada personalna Dywizji Ochotniczej. Skrótem VM wziętym w nawias zaznaczono żołnierzy odznaczonych Krzyżem Srebrnym Orderu Virtuti Militari

</doc>
<doc id="1037351" url="https://pl.wikipedia.org/wiki?curid=1037351" title="Jiří Štajner">
Jiří Štajner

Jiří Štajner (ur. 27 maja 1976 w Benešovie) – piłkarz czeski grający na pozycji napastnika.
Kariera klubowa.
Štajner treningi rozpoczął w wieku 6 lat w klubie TJ Senohraby. W 1990 roku trafił do juniorskiej ekipy Slavii Praga. W 1994 roku został włączony do jej pierwszej drużyny i w jej barwach zadebiutował w pierwszej lidze w 1994 roku. Przez 2 lata wystąpił tam w 6 ligowych spotkaniach oraz wywalczył wicemistrzostwo i mistrzostwo Czech i nie mając miejsca w składzie Slavii trafił najpierw do FK Benešov, a w 1996 roku został piłkarzem czwartoligowego klubu FK Lounovice. W 1997 roku przeszedł do FC MUS Most, w którym przez 2,5 roku występował w drugiej lidze, a w styczniu 2000 roku przeszedł do Slovana Liberec. Wtedy też wywalczył Puchar Czech, a w 2001 roku zakwalifikował się do Pucharu UEFA ze Slovanem dzięki zajęciu 6. miejsca w lidze. W sezonie 2001/2002 Štajner zdobył 15 goli w lidze i został królem strzelców prowadząc Slovan do tytułu mistrza Czech.
Latem 2002 Štajner trafił do niemieckiego Hannoveru. W Bundeslidze zadebiutował 11 sierpnia 2002 roku w przegranym 1:2 wyjazdowym spotkaniu z Hamburger SV, w tydzień później strzelił swojego pierwszego gola w lidze, ale Hannover uległ na własnym stadionie 1:3 TSV 1860 Monachium. W 2003 roku zajął z Hannoverem 11. pozycję w lidze. W klubie tym spędził także rundę jesienną sezonu 2003/2004, a zimą został na pół roku wypożyczony do Sparty Praga, z którą został wicemistrzem Czech. Od początku sezonu 2004/2005 wywalczył sobie pewne miejsce w ataku Hannoveru, w którym występował w kolejnych sezonach z Thomasem Christiansenem, Thomasem Brdariciem, Wahidem Haszeminame czy Arnoldem Brugginkiem. W Hannoverze grał do końca sezonu 2009/2010 i w klubie tym rozegrał łącznie 218 spotkań, w których strzelił 42 gole.
W 2010 roku Štajner zdecydował się wrócić do ojczyzny i po raz drugi w karierze został piłkarzem Slovana Liberec. Następnie grał w FK Mladá Boleslav i FC Oberlausitz Neugersdorf. W 2015 zakończył karierę.
Kariera reprezentacyjna.
W reprezentacji Czech Štajner zadebiutował 12 lutego 2002 roku w wygranym 2:0 meczu z Węgrami. Występował w kwalifikacjach do Euro 2004, ale na sam turniej nie pojechał. Zaliczył za to udział w Mistrzostwach Świata w Niemczech, na których wystąpił we wszystkich trzech spotkaniach jako rezerwowy: z USA (3:0), Ghaną (0:2) oraz Włochami (0:2).

</doc>
<doc id="1037352" url="https://pl.wikipedia.org/wiki?curid=1037352" title="Żbik afrykański">
Żbik afrykański



</doc>
<doc id="1037357" url="https://pl.wikipedia.org/wiki?curid=1037357" title="Czwarty tenor">
Czwarty tenor

Czwarty tenor (ang. "The 4th Tenor") – muzyczna komedia romantyczna produkcji USA, z 2002 roku.
Treść.
"Lupo", właściciel popularnej nowojorskiej restauracji „Serenade Cafe”, gdzie śpiewają kelnerzy i odbywają się występy operowych artystów, marzy o Ginie, młodej kelnerce. Jednak dziewczyna nie chce mieć do czynienia z dużo starszym szefem. Gina marzy o znawcy opery, który ma piękny głos. Lupo wyjeżdża do Włoch i uczy się śpiewu u największych mistrzów.

</doc>
<doc id="1037358" url="https://pl.wikipedia.org/wiki?curid=1037358" title="Sześć Domków">
Sześć Domków

Sześć Domków (niem. "Feldschlöβchen") – nieoficjalny przysiółek wsi Gorzanowice położony w województwie dolnośląskim, w powiecie jaworskim, w gminie Bolków
Miejscowość leży na Pogórzu Kaczawskim w Sudetach.
W latach 1975–1998 miejscowość administracyjnie należała do województwa jeleniogórskiego.
Do I wojny światowej na terenie wsi mieściła się gospoda.

</doc>
<doc id="1037360" url="https://pl.wikipedia.org/wiki?curid=1037360" title="Bitwa pod Héricourt">
Bitwa pod Héricourt

Bitwa pod Héricourt – starcie zbrojne, które miało miejsce 13 listopada 1474 r. Była to pierwsza bitwa w trakcie wojny szwajcarsko-burgundzkiej (1474–1477). Bitwa rozegrała się w pobliżu miejscowości Héricourt w dzisiejszym francuskim departamencie Górna Saona.
Kulisy wojny.
Ekspansywna polityka księcia Burgundii Karola Zuchwałego doprowadziła do stanu wojny z cesarzem Fryderykiem III. Cesarz obawiał się przede wszystkim utraty miast w Alzacji. Przeciwnikami Burgundczyków był król francuski Ludwik XI oraz szwajcarskie miasto Berno. To właśnie Szwajcarzy jako pierwsi znaleźli się w stanie wojny z Karolem. Jako że książę Burgundii nie zamierzał rezygnować z zajętych terenów, Fryderykowi III udało się pozyskać Szwajcarów jako sojuszników w wojnie z Burgundami.
Dnia 12 października Szwajcarzy zawarli sojusz z Zygmuntem Habsburgiem i wypowiedzieli Burgundii wojnę. Strony zawarły przymierze, do którego należały m.in. miasta znad górnego Renu: Bazylea, Colmar, Strasburg i Schlettstadt, zagrożone szczególnie ekspansywną polityką Burgundów.
Dnia 25 października Berno wypowiedziało wojnę Karolowi. Jeszcze tego samego dnia Rada miasta zawarła z Ludwikiem XI układ wojskowy. Król udzielił Szwajcarom wszelkich prerogatyw w prowadzeniu działań. Następnym krokiem Berneńczyków było wysłanie 3 tys. ludzi do Alzacji. Dnia 13 listopada wojnę Burgundii wypowiedział Zygmunt Habsburg.
Bitwa.
Po wypowiedzeniu wojny siły 18 tys. Szwajcarów i sprzymierzonych wojsk z Alzacji i Szwabii wyruszyło na spotkanie sił Karola Zuchwałego. Dwie armie wdarły się do Alzacji wybierając drogi przez Pruntrut i Bazyleę. Dnia 8 listopada wojska sprzymierzonych obległy Héricourt, z którego kontrolowały drogę do Sundgau. Burgundowie wysłali naprzeciwko sprzymierzonym siły 12 tys. ludzi pod wodzą hrabiego Henriego de Neuenburg-Blamonta.
Gdy dnia 13 listopada Burgundowie podeszli do miasta, siły szwajcarskie pod wodzą Nikolausa II von Scharnachthala przerwały oblężenie i uderzyły w kierunku północnym od Héricourt. Z pomocą kawalerii habsburskiej, ponosząc duże straty, pobili kawalerię Burgundów w dwóch następujących po sobie bitwach. Po porażce Karola garnizon w Héricourt poddał się Habsburgom.
Następstwa bitwy.
Bitwa pod Héricourt - jedna z najmniej znanych bitew wojny burgundzkiej - mimo porażki Burgundów spowodowała zajęcie Lotaryngii przez Karola. Pomimo porażki Burgundowie zajęli szereg miast m.in. Grandson, Orbe i Jougne, a także L’Isle, Blamont, Grammont, Yverdon, Lozannę oraz około 43 zamków. Miasta te wspierane były przez Berneńczyków, co spowodowało w roku 1476 kolejną kampanię szwajcarską Karola Zuchwałego.

</doc>
<doc id="1037361" url="https://pl.wikipedia.org/wiki?curid=1037361" title="Armeńska Giełda Papierów Wartościowych">
Armeńska Giełda Papierów Wartościowych

Armeńska Giełda Papierów Wartościowych (, ) – giełda papierów wartościowych w Armenii; zlokalizowana w stolicy kraju – Erywaniu.

</doc>
<doc id="1037363" url="https://pl.wikipedia.org/wiki?curid=1037363" title="Armenian Stock Exchange">
Armenian Stock Exchange



</doc>
<doc id="1037364" url="https://pl.wikipedia.org/wiki?curid=1037364" title="Liza Picard">
Liza Picard

Liza Picard (ur. 11 października 1927 w Dedham, zm. 8 kwietnia 2022 w Londynie) – angielski historyk specjalizująca się w historii Londynu.

</doc>
<doc id="1037365" url="https://pl.wikipedia.org/wiki?curid=1037365" title="Spalona Kopa">
Spalona Kopa

Spalona Kopa lub Spalona (słow. "Spálená") – szczyt o wysokości 2083 m n.p.m. w grani głównej Tatr Zachodnich. Znajduje się w tej grani pomiędzy Pachołem (2167 m), od którego oddziela go płytka Spalona Przełęcz (2055 m), a Małym Salatynem (2046 m), od którego oddzielony jest Zadnią Salatyńską Przełęczą (1907 m), inaczej zwaną też Przełęczą pod Dzwonem. Zbocza wschodnie Spalonej Kopy opadają do zawalonej gruzowiskiem skalnym Doliny Spalonej. W zboczach tych przebywają świstaki. W północno-wschodnim kierunku, do Doliny Rohackiej wysuwają się dwa grzbiety: Przednia Spalona i niska skalna grzęda Zadniej Spalonej. Pomiędzy nimi znajduje się Mała Spalona Dolina. Grzbiet Przedniej Spalonej jest dużo wyższy, po jego zachodniej stronie znajduje się Dolina Zadnia Salatyńska. Od południowej strony Spalona wznosi się ponad polodowcowym kotłem Głęboki Worek (górne piętro Doliny Głębokiej).
Spalona Kopa znajduje się na załamaniu grani głównej Tatr Zachodnich. Jej stoki są częściowo kamieniste, częściowo trawiaste. Ma obszerny trawiasty wierzchołek porośnięty sitem skuciną, wyróżniają się w nim trzy niewybitne kulminacje. W północno-zachodniej, silnie poszarpanej, kamienistej grani zwanej Skrzyniarkami występuje kilka niewielkich turni. Są to m.in. Czerwona Skała, Gankowa Kopa, Dzwon. Granią tą prowadzi szlak turystyczny, miejscami silnie eksponowany. Po obu stronach grani widoki na leżące poniżej imponujące, zawalone kamiennym gruzowiskiem i niemal pozbawione jakiegokolwiek życia kotły polodowcowe.
Nazwa góry prawdopodobnie pochodzi od stosowanego w dawnych czasach sposobu powiększania terenów wypasowych przez wypalanie kosówki. Pierwsze wejście zimowe: Józef Lesiecki i Leon Loria w 1911 r.

</doc>
<doc id="1037366" url="https://pl.wikipedia.org/wiki?curid=1037366" title="Jiri Stajner">
Jiri Stajner



</doc>
<doc id="1037368" url="https://pl.wikipedia.org/wiki?curid=1037368" title="Giełda Papierów Wartościowych w Baku">
Giełda Papierów Wartościowych w Baku

Giełda Papierów Wartościowych w Baku ( – BFB, – BSE) – giełda papierów wartościowych w Azerbejdżanie; zlokalizowana w stolicy kraju – Baku.

</doc>
<doc id="1037369" url="https://pl.wikipedia.org/wiki?curid=1037369" title="Baku Stock Exchange">
Baku Stock Exchange



</doc>
<doc id="1037375" url="https://pl.wikipedia.org/wiki?curid=1037375" title="Bułgarska Giełda Papierów Wartościowych">
Bułgarska Giełda Papierów Wartościowych

Bułgarska Giełda Papierów Wartościowych (, ) – giełda papierów wartościowych w Bułgarii; zlokalizowana w stolicy kraju – Sofii.

</doc>
<doc id="1037377" url="https://pl.wikipedia.org/wiki?curid=1037377" title="Bulgarian Stock Exchange">
Bulgarian Stock Exchange



</doc>
<doc id="1037391" url="https://pl.wikipedia.org/wiki?curid=1037391" title="Australian Open 2007 (gra mieszana)">
Australian Open 2007 (gra mieszana)

Linki zewnętrzne.
Drabinka na stronie ITF 

</doc>
<doc id="1037392" url="https://pl.wikipedia.org/wiki?curid=1037392" title="26 Dywizja Ludwika Kamienieckiego">
26 Dywizja Ludwika Kamienieckiego

26 Dywizja Ludwika Kamienieckiego – polska formacja wojskowa okresu napoleońskiego.
Mimo totalnej klęski Napoleona w wyprawie moskiewskiej książę Józef Poniatowski przystąpił do odtwarzania armii. Stosując metody kościuszkowskie: intensywny pobór dymowy i wcielając bataliony gwardii narodowej do pułków liniowych uzyskał doskonałe efekty. Stary żołnierz tworzył doskonałe kadry, a rekrut prędko stawał się starym żołnierzem.
26 Dywizja gen. Ludwika Kamienieckiego znalazła się w składzie VIII Korpusu Wielkiej Armii.
Kampania saska 1813.
27 czerwca w Żytawie, na terenie Saksonii, nastąpiła kolejna reorganizacja Wojska Polskiego. Utworzyło ono VIII Korpus Wielkiej Armii. W jego skład weszły 26 i 27 dywizje piechoty oraz brygada jazdy. Do sierpnia żołnierze szkolili się i nadzorowali linię demarkacyjną rozdzielającą obie strony. 17 sierpnia dywizja wyruszyła z Żytawy do Eckartsbergi z zadaniem zlikwidowania czeskiego klina między Żytawą a Königstein. W straży przedniej korpusu dowodzonej przez gen. Jana Nepomucena Umińskiego, obok pułku krakusów i szwadronu kirasjerów maszerował jej 1/15 pp dowodzony przez ppłk. Macieja Rybińskiego. Pod koniec dnia, na terytorium Czech, awangarda stoczyła potyczkę z austriackim posterunkiem, zmuszając ich do wycofania się w kierunku Liberca. 21 sierpnia OW dołączył w Gabel do sił głównych korpusu. 24 sierpnia batalion ppłk. Macieja Rybińskiego powrócił do Frýdlantu i wziął udział w wyrzuceniu Austriaków z Rochlitz. Po akcji batalion obsadził posterunki w Gródku po obu stronach Nysy Łużyckiej.
Bitwa pod Lipskiem.
13-15 października w okolicach Lipska skoncentrowała się Wielka Armia. VIII korpus, przewidziany do działań ofensywnych na południu, zajął rubież od Connewitz do Markkleeberg. 16 października 26 Dywizja gen. Małachowskiego, zajmowała pozycje nad rzeką Pleissą, 27 Dywizja gen. Krasińskiego frontem na południe. Na francuską dywizję gen. Lefola oraz 26 Dywizję uderzył 26-tysięczny korpus Merveldta. Główne uderzenie przeciwnik skierował na zniszczony most w Connewitz i w Lossing. Pod Dolitz Austriacy zajęli wyspę na Pleisie, ale dalsze wysiłki mające na celu przełamanie oporu polskiej i francuskiej dywizji nie powiodły się.
Przed świtem 19 października VIII korpus otrzymał rozkaz wycofania się na przedmieścia Lipska. Obsadził on przedpola bram Windmuhlertor i Munztor aż do Pieissy. Rankiem pod naciskiem przeważających sił austriackich pułki polskie wycofały się na bulwary. Przedwczesne wysadzenie mostu odcięło walczące na wschodnim brzegu Pleissy oddziały polskie i francuskie. Książę Józef Poniatowski próbował pokonać rzekę w bród, ale czterokrotnie ranny zginął w nurtach EIstery. Resztki 26 Dywizji broniły się w okrążeniu obok wysadzonego mostu na Fleischerplatz.
Rosyjski generał Paskiewicz zaproponował okrążonym kapitulację. Rozmowy kapitulacyjne prowadził ppłk Rybiński. W obecności cara Aleksandra żądał on warunków honorowych dla Polaków: zachowania orłów pułkowych i białej broni u oficerów oraz oddania honorów wojskowych jeńcom. Car przyjął warunki. Nie dochowali ich jednak Austriacy. Zakończyły się działania bojowe dywizji w tej kampanii.
Skład.
W skład 26 Dywizji dowodzonej przez Ludwika Kamienieckiego weszły odtworzone pułki: 1 pp pod komendą płk. Tadeusza Piotrowskiego, 12 pp pod dowództwem płk. Macieja Wierzbińskiego i 15 pp płk. Macieja Straszewskiego.
Inne publikacje podają:

</doc>
<doc id="1037397" url="https://pl.wikipedia.org/wiki?curid=1037397" title="TŻ Iskra Ostrów Wielkopolski">
TŻ Iskra Ostrów Wielkopolski

Iskra Ostrów Wielkopolski – polski klub żużlowy z Ostrowa Wielkopolskiego. W latach 1992–1994 oraz 1996–2002 brał udział w rozgrywkach ligowych. W późniejszym czasie przestał funkcjonować.
Historia klubu.
Klub powstał przed sezonem 1992. W 1998 roku ostrowianie wystartowali w I lidze, jednak pobyt wśród najlepszych był jednorocznym epizodem. Od sezonu 2003 w lidze startował powstały pod koniec 2002 roku Klub Motorowy Ostrów.
Osiągnięcia.
Młodzieżowe mistrzostwa Polski par klubowych
Indywidualne mistrzostwa Europy juniorów

</doc>
<doc id="1037399" url="https://pl.wikipedia.org/wiki?curid=1037399" title="27 Dywizja Izydora Krasińskiego">
27 Dywizja Izydora Krasińskiego

27 Dywizja Izydora Krasińskiego - polska formacja wojskowa okresu napoleońskiego.
Mimo totalnej klęski Napoleona w wyprawie moskiewskiej książę Józef Poniatowski przystąpił do odtwarzania armii. Stosując metody kościuszkowskie: intensywny pobór dymowy i wcielając bataliony gwardii narodowej do pułków liniowych uzyskał doskonałe efekty. Stary żołnierz tworzył doskonałe kadry, a rekrut prędko stawał się starym żołnierzem.
27 Dywizja gen. Izydora Krasińskiego weszła w skład VIII Korpusu Wielkiej Armii.
Skład dywizji.
W skład 27 Dywizji dowodzonej przez Izydora Krasińskiego weszły odtworzone pułki: 8 pp pod komendą płk. Kajetana Stuarta i 16 pp płk. Ignacego Bolesty.
Z resztek czterech pułków piechoty Legii Nadwiślańskiej utworzono jeden Pułk Piechoty Nadwiślańskiej pod dowództwem płk. Stanisława Malczewskiego i w sierpniu 1813 przyłączono go do 27 Dywizji.

</doc>
<doc id="1037402" url="https://pl.wikipedia.org/wiki?curid=1037402" title="Tomáš Zápotočný">
Tomáš Zápotočný

Tomáš Zápotočný (ur. 13 września 1980 w Przybramie) – czeski piłkarz grający na pozycji środkowego obrońcy.
Kariera klubowa.
Zápotočný jest wychowankiem klubu FK Marila Příbram. Grał w drużynach młodzieżowych, a w 2000 roku został wypożyczony do trzecioligowego ZD Milín. Latem powrócił do Marili i wywalczył miejsce na środku obrony tej drużyny, zajmując z nią 4. miejsce w pierwszej lidze i awansując do Pucharu UEFA. W Marili występował jeszcze w rundzie jesiennej sezonu 2001/2002, a na wiosnę przeszedł do FK Drnovice, który spadł z ligi. Latem 2002 Tomáš został piłkarzem ówczesnego mistrza Czech Slovana Liberec. W swoim pierwszym sezonie gry zajął z tym klubem 4. miejsce w rozgrywkach ligowych, w 2004 – 6. W sezonie 2004/2005 osiągnął szczyt formy i stał się jednym z najlepszych obrońców w lidze, jednak w zajęciu wysokiego miejsca przez klub z Liberca przeszkodziła kara 6 ujemnych punktów w związku z korupcją. W 2006 roku natomiast Zápotočný został mianowany kapitanem zespołu, a wraz ze Slovanem wywalczył swoje pierwsze w karierze mistrzostwo kraju, jednak jesienią klub ten nie zdołał awansować do fazy grupowej Ligi Mistrzów, ale awansował do grupy C Pucharu UEFA, w której zdobył 2 gole w meczach z Grasshoppers Zurych (4:1) i AZ Alkmaar (2:2). Za sezon 2006/2007 został wyróżniony nagrodą dla najlepszego piłkarza Slovana.
Zimą 2007 za pół miliona euro Zápotočný przeszedł do włoskiego Udinese Calcio, z którym podpisał kontrakt do 2011 roku. Tam spotkał swojego rodaka Tomáša Sivoka. W Serie A zadebiutował 25 lutego w spotkaniu przeciwko drużynie Parma F.C. Wywalczył sobie miejsce w wyjściowej jedenastce klubu z Udine i zajął z nim 10. miejsce w lidze, a w następnym sezonie 7.
Latem 2008 roku Zápotočný podpisał kontrakt z tureckim Beşiktasem JK. Kosztował 4,5 miliona euro. W Süper Lig zadebiutował 1 września 2008 w wygranym 2:0 domowym meczu z Konyasporem. W 2009 roku wywalczył mistrzostwo Turcji z Beşiktasem. Latem 2009 został wypożyczony na rok do Bursasporu, w którym swój debiut zanotował 9 sierpnia 2009 w meczu z Kasımpaşą SK. W 2010 roku został drugi raz z rzędu mistrzem kraju, a latem wrócił do Beşiktaşu.
W 2011 roku Zápotočný wrócił do Czech i został piłkarzem Sparty Praga. W 2013 roku odszedł do 1. FK Příbram.
Kariera reprezentacyjna.
W reprezentacji Czech Zápotočný zadebiutował 16 sierpnia 2006 w przegranym 1:3 towarzyskim meczu z Serbią. Był też członkiem czeskiej kadry walczącej o awans do Euro 2008 i zagrał m.in. w wygranej 7:0 potyczce z San Marino.

</doc>
<doc id="1037404" url="https://pl.wikipedia.org/wiki?curid=1037404" title="Tomas Zapotocny">
Tomas Zapotocny



</doc>
<doc id="1037405" url="https://pl.wikipedia.org/wiki?curid=1037405" title="Azariasz (król Judy)">
Azariasz (król Judy)

Azariasz (hebr. Azarjahu) lub Ozjasz (także Uzjasz; hebr. Uzzijahu, "moją siłą jest Jahwe") – król starożytnej Judy. Jego panowanie kładzie się na lata 791-739.
Życiorys.
Urodził się między rokiem 804 a 783 p.n.e. Był synem i następcą Amazjasza i jerozolimki Jekolii. W chwili objęcia rządów po zamordowanym ojcu miał 16 lat. Panował 52 lata (jako regent – 785–769 i jako król – 769–733 p.n.e.).
Prowadził zwycięskie wojny przeciw Filistynom (zburzył ich miasta: Gat, Jabne i Aszdod) i przeciw Arabom z Gur-Baal. Zmusił do uległości Ammonitów, którzy płacili daninę Judzie. W poł. VIII w. terytorium Judy i Izraela (łącznie) niemal dorównywało obszarowi państwa z czasów króla Salomona. Azariasz wzmocnił też mury Jerozolimy i stworzył silną, dobrze zorganizowaną i wyposażoną armię.
Azariasz poświęcił się działalności budowniczo-rolniczej, dzięki czemu kraj odzyskał dawną świetność: 
Pod koniec życia zachorował na trąd, usunął się z dworu, a faktyczne rządy sprawował jego syn Jotam.
Został pochowany w Jerozolimie.

</doc>
<doc id="1037407" url="https://pl.wikipedia.org/wiki?curid=1037407" title="Gustav Breuning">
Gustav Breuning

Gustav Breuning (ur. na przełomie maja i czerwca 1827 w Starogardzie, zm. 29 listopada 1902 w Grudziądzu) – niemiecki malarz.
Życiorys.
O jego pochodzeniu i latach nauki niczego nie wiadomo. W Grudziądzu mieszkał od około 1860, prowadząc własne atelier oraz sklep z przyborami malarskimi i tapetami przy ulicy Klasztornej 4. Malował portrety, obrazy religijne (między innymi dla miejscowego kościoła ewangelickiego w 1884) i widoki architektoniczne, przede wszystkim o lokalnej tematyce. Jego prace przetrwały w Muzeum im. ks. dr. Władysława Łęgi w Grudziądzu, Muzeum Prus Zachodnich (Westpreußisches Landesmuseum) w Warendorf, a także w kolekcjach prywatnych. Do najlepszych należy "Widok na Grudziądz z Kępy Strzemięcińskiej" z 1869 w grudziądzkim muzeum. W pałacu Bielerów w Mełnie wykonał ścienne panneaux przedstawiające widoki okolicznych zamków krzyżackich. Jego prace były rozpowszechniane w formie oleodruków i pocztówek. 
Gustav Breuning pochowany został na starym cmentarzu ewangelickim przy ulicy Toruńskiej w Grudziądzu.

</doc>
<doc id="1037409" url="https://pl.wikipedia.org/wiki?curid=1037409" title="Sądy II instancji w Polsce">
Sądy II instancji w Polsce

Postępowanie sądowe, zgodnie z zasadą wyrażoną w art. 176 Konstytucji Rzeczypospolitej Polskiej jest co najmniej dwuinstancyjne.
Postępowanie karne i w sprawach o wykroczenia.
W postępowaniu karnym sądami II instancji są sądy okręgowe oraz sądy apelacyjne. W postępowaniu w sprawach o wykroczenia sądami II instancji są sądy okręgowe.
Zgodnie z art. 25 § 3 kodeksu postępowania karnego sąd okręgowy rozpatruje środki odwoławcze od orzeczeń i zarządzeń wydanych w pierwszej instancji w sądzie rejonowym oraz inne sprawy przekazane mu przez ustawę.
Sądy okręgowe jako sądy II instancji rozpatrują środki apelacje i zażalenia:
Zgodnie z art. 26 kodeksu postępowania karnego sąd apelacyjny rozpoznaje środki odwoławcze od orzeczeń i zarządzeń wydanych w pierwszej instancji w sądzie okręgowym oraz inne sprawy przekazane mu przez ustawę.
Postępowanie karne i w sprawach o wykroczenia przed sądami wojskowymi.
W postępowaniu karnym przed sądami wojskowymi II instancji są wojskowe sądy okręgowe oraz Sąd Najwyższy. W postępowaniu w sprawach o wykroczenia sądami II instancji są wojskowe sądy okręgowe.
Zgodnie z art. 654 § 2 kodeksu postępowania karnego wojskowy sąd okręgowy rozpoznaje środki odwoławcze od orzeczeń i zarządzeń wydanych w pierwszej instancji w wojskowym sądzie garnizonowym oraz w wypadkach wskazanych w ustawie i z zachowaniem granic wskazanych w § 1 – od orzeczeń i zarządzeń wydanych w postępowaniu przygotowawczym.
Sąd Najwyższy jako sąd drugiej instancji, zgodnie z art. 655 § 1 pkt 1 kodeksu postępowania karnego, rozpoznaje środki odwoławcze od orzeczeń i zarządzeń wydanych w pierwszej instancji w wojskowym sądzie okręgowym.
Postępowanie cywilne.
W postępowaniu cywilnym sądami II instancji są sądy okręgowe oraz sądy apelacyjne.
Sąd okręgowy rozpatruje środki odwoławcze od orzeczeń, zarządzeń i postanowień wydanych w pierwszej instancji w sądzie rejonowym oraz inne sprawy przekazane mu przez ustawę.
Sąd apelacyjny rozpoznaje środki odwoławcze od orzeczeń, zarządzeń i postanowień wydanych w pierwszej instancji w sądzie okręgowym oraz inne sprawy przekazane mu przez ustawę.
Postępowanie administracyjnosądowe.
W postępowaniu administracyjnosądowym sądem II instancji jest Naczelny Sąd Administracyjny. Zgodnie z art. 15 § 1 pkt 1 ustawy Prawo o postępowaniu przed sądami administracyjnymi Naczelny Sąd Administracyjny rozpoznaje środki odwoławcze od orzeczeń wojewódzkich sądów administracyjnych.

</doc>
<doc id="1037411" url="https://pl.wikipedia.org/wiki?curid=1037411" title="Nowy most w Płocku">
Nowy most w Płocku



</doc>
<doc id="1037413" url="https://pl.wikipedia.org/wiki?curid=1037413" title="Antoni Kobielusz">
Antoni Kobielusz

Antoni Kobielusz (ur. 22 czerwca 1947 w Wiechowicach) – polski polityk, poseł na Sejm II, III i IV kadencji.
Życiorys.
W 1971 ukończył studia na Wydziale Matematyczno-Fizyczno-Chemicznym Uniwersytetu Śląskiego. W 1990 uzyskał stopień doktora na Akademii Nauk Społecznych (działającej przy Komitecie Centralnym PZPR) w Warszawie. Przed 1990 należał do Polskiej Zjednoczonej Partii Robotniczej. Na początku lat 90. prowadził prywatne przedsiębiorstwo.
W latach 1993–2005 sprawował mandat posła na Sejm II, III i IV kadencji, wybranego w okręgach bielskich nr 5 i nr 27 z ramienia Sojuszu Lewicy Demokratycznej. Pełnił też funkcję radnego sejmiku śląskiego I kadencji.
W 2002 kandydował na prezydenta Bielska-Białej, przegrał jednak w drugiej turze z Jackiem Krywultem. W 2004 przeszedł z SLD do SdPl, z której list kandydował bezskutecznie w wyborach parlamentarnych w 2005, po których przeprowadził się do województwa pomorskiego. Zasiadł we władzach wojewódzkich SdPl w Gdańsku.

</doc>
<doc id="1037414" url="https://pl.wikipedia.org/wiki?curid=1037414" title="Diecezja wrocławska (Kościół Polskokatolicki w RP)">
Diecezja wrocławska (Kościół Polskokatolicki w RP)

Diecezja wrocławska – jedna z trzech diecezji Kościoła Polskokatolickiego w RP, ze stolicą we Wrocławiu (tymczasowa siedziba administratora znajduje się w Szczecinie). Od 2004 administratorem diecezji jest ks. infułat Stanisław Bosy.
Historia.
Pierwsze parafie Polskiego Narodowego Kościoła Katolickiego (PNKK) na obecnym obszarze diecezji wrocławskiej (zachód kraju) powstały ok. 1936 na terenie wielkopolski (Leszno), pierwszą parafią założoną na ziemiach odzyskanych (po 1945) była parafia w Boguszowie. Od momentu powstania pierwszej parafii PNKK w Polsce w 1921, aż do 1961 nie istniał praktycznie żaden podział Kościoła na struktury wyższego rzędu (diecezje).
Po II wojnie światowej kilkakrotnie zmieniała się struktura administracyjna Kościoła Polskokatolickiego w PRL (do 1951: Polski Narodowy Kościół Katolicki), według spisu przedłożonego przez Kościół władzom w 1945 Kościół podzielony był na 6 okręgów: warszawski, kielecki, chełmski, lubelski, małopolski i wielkopolski. W 1951 nastąpiła likwidacja okręgów, a w ich miejsce zawiązano dekanaty tj. warszawski, kielecki, krakowski, wrocławski, bydgoski, lubelski i chełmski. W 1952 dekanat warszawski przemianowano na centralny, krakowski na małopolski, bydgoski na pomorski, a wrocławski na śląski. W 1954 przeprowadzono centralizację struktury administracyjnej Kościoła Polskokatolickiego w PRL dzieląc sam Kościół na cztery dekanaty: centralny, lubelski, śląsko-małopolski i pomorski. Rok 1957 przyniósł kolejną reformę administracyjną – powrócono do podziału na 7 dekanatów, rok później było ich już tylko 6: centralny, lubelski, chełmski, krakowski oraz wrocławski. 
Kiedy wydawało się, że powyższy podział przetrwa dłuższy czas, postanowiono na nowo ulepszyć strukturę administracyjną Kościoła Polskokatolickiego w PRL. Decyzja w tej sprawie zapadła pod koniec 1959, natomiast weszła w życie na początku kolejnego, kiedy bp Maksymilian Rode powiadomił księży o nowym podziale administracyjnym na 11 dekanatów. W 1961 na mocy dekretu wydanego 23 marca bp Rode doprowadził do utworzenia trzech jednostek wyższego rzędu tj. diecezji. Diecezja wrocławska składała się z dekanatów: wrocławsko-opolskiego, poznańsko-zielonogórskiego i szczecińsko-koszalińskiego. W sumie, w diecezji wrocławskiej były 3 dekanaty i 11 parafii. W 1975 diecezja liczyła 30 parafii, a w 1989 – 22.
W latach 1980-2004 diecezją kierował ks. bp Wiesław Skołucki, którego w 2004, ze względu na zły stan zdrowia – zastąpił ks. inf. Stanisław Bosy, rezydujący w Szczecinie. Stolica diecezji nadal znajduje się formalnie we Wrocławiu. 
Podział administracyjny.
Diecezja dzieli się na dekanaty:
Kościołami o wyższej randze są:

</doc>
<doc id="1037415" url="https://pl.wikipedia.org/wiki?curid=1037415" title="Lista osób skazanych w Polsce na karę śmierci po roku 1945">
Lista osób skazanych w Polsce na karę śmierci po roku 1945



</doc>
<doc id="1037418" url="https://pl.wikipedia.org/wiki?curid=1037418" title="Azotan(III) amylu">
Azotan(III) amylu



</doc>
<doc id="1037420" url="https://pl.wikipedia.org/wiki?curid=1037420" title="Suszec Günthera">
Suszec Günthera

Suszec Günthera, zagrzebka afrykańska, zagrzebka Günthera ("Nothobranchius guentheri") – gatunek ryby z rodziny Nothobranchiidae występujący w słodkich wodach w Afryce Środkowej.
Wygląd.
Długość ciała do 5 cm. Wyraźny dymorfizm płciowy. Samce czerwono-niebieskie, samice koloru cielistego.
Rozwój.
Zagrzebka afrykańska żyje w często wysychających zbiornikach wodnych, w związku z tym jej rozwój jest bardzo szybki. Młode osiągają dojrzałość płciową już po 3–4 tygodniach, po czym codziennie składają ikrę. Żyją jedynie kilka miesięcy, do momentu kolejnego wyschnięcia zbiornika wodnego. Ikra jest w stanie przetrwać czas suszy i wraz z napełnieniem zbiornika wylęga się nowe pokolenie.

</doc>
<doc id="1037421" url="https://pl.wikipedia.org/wiki?curid=1037421" title="Nothobranchius guentheri">
Nothobranchius guentheri



</doc>
<doc id="1037427" url="https://pl.wikipedia.org/wiki?curid=1037427" title="Zagorka">
Zagorka

Zagorka (bułg. Загорка) – piwo produkowane przez browar o tej samej nazwie, jest jednym z najpopularniejszych lagerów w Bułgarii. Nazwana od miasta Stara Zagora. Zagorka jest pełnym, łagodnie chmielonym pilznerem z 5% zawartością alkoholu. W 2005 roku 1,5 litrową butelkę Zagorki można było nabyć za równowartość około 1€, w 2008 roku 1,5 litra tego piwa kosztowało ok. 2,30 bułgarskiego lewa.
W połowie lat 90. XX wieku Browar Zagorka stał się w pełni własnością piwowarskiego giganta z Holandii - Heinekena. Browar Zagorka produkuje także piwa Ariana i Stoliczno.
Głównym konkurentem na lokalnym rynku jest piwo Kamenitza.

</doc>
<doc id="1037429" url="https://pl.wikipedia.org/wiki?curid=1037429" title="Anna Filek">
Anna Filek

Anna Maria Filek, z d. Studentowicz (ur. 2 maja 1933 w Krakowie) – polska polityk, działaczka społeczna, posłanka na Sejm III i IV kadencji.
Życiorys.
W 1961 ukończyła studia na Wydziale Mechanicznym Politechniki Krakowskiej. W latach 1949–1961 pracowała jako kreślarz i inspektor nadzoru. Od 1959 do 1983 należała do Polskiej Zjednoczonej Partii Robotniczej. W drugiej połowie lat 60. była zastępcą prezesa zarządu spółdzielni inwalidów. W latach 1970–1982 i 1990–1997 stała na czele zarządu Spółdzielni Inwalidów „Hutnik” w Krakowie. Pełniła liczne funkcje w Polskim Komitecie Pomocy Społecznej i Polskim Związku Emerytów, Rencistów i Inwalidów, była wiceprezesem Krajowego Przedstawicielstwa Emerytów, Rencistów i Osób Niepełnosprawnych.
Należała do KPEiR, pełniła funkcję zastępcy prezesa tego ugrupowania. Następnie przeszła do Sojuszu Lewicy Demokratycznej. Z listy SLD sprawowała mandat posłanki na Sejm III i IV kadencji z okręgów krakowskich. Była pomysłodawczynią wprowadzenia nowej stawki podatku dochodowego w wysokości 50% dla osób fizycznych uzyskujących najwyższe dochody. W wyborach parlamentarnych w 2005 nie ubiegała się o reelekcję.

</doc>
<doc id="1037430" url="https://pl.wikipedia.org/wiki?curid=1037430" title="Kenneth Bjerre">
Kenneth Bjerre

Kenneth Bjerre, właśc. Kenneth Bjerre Jensen (ur. 24 maja 1984 w Esbjergu) – duński żużlowiec, brat Lassego Bjerre Jensena – również żużlowca.
Licencję żużlową posiada od roku 2000. W roku 2002 zdobył w Dyneburgu tytuł wicemistrza, a w 2003 w Pocking tytuł mistrza Europy juniorów. Rok później wywalczył we Wrocławiu srebrny medal mistrzostw świata juniorów.
Czterokrotnie (w latach 2000, 2003, 2004 i 2005) zajął I miejsca w finałach młodzieżowych indywidualnych mistrzostw Danii, poza tym siedmiokrotnie zdobył medale indywidualnych mistrzostwach Danii: 2 złote (2010, 2019), 3 srebrne (2009, 2013, 2016) oraz 2 brązowe (2004, 2006). Od roku 2003 jest podstawowym zawodnikiem reprezentacji Danii, w jej barwach zdobywając trzy medale Drużynowego Pucharu Świata: srebrny (2007) oraz dwa brązowe (2004, 2005).
W latach 2005 i 2006 był rezerwowym w cyklu Grand Prix IMŚ na żużlu. W 2005 roku wystartował w dwóch turniejach (w GP Szwecji oraz GP Słowenii) i w klasyfikacji generalnej zajął XVII miejsce, a w 2006 wystąpił tylko w GP Danii i sklasyfikowany został na XXII pozycji. W 2007 wystąpił z "dziką kartą" w GP Danii, zajmując VI miejsce. W turnieju eliminacji do Grand Prix w Zielonej Górze zajął pierwsze miejsce i awansował do Grand Prix na rok 2009. 8 maja 2010 roku w Grand Prix Szwecji,rozgrywanym na stadionie Ullevi w Göteborgu wygrał pierwsze Grand Prix w karierze. Zdobył 20 punktów (1,3,3,2,2,3,6!).
Starty w lidze polskiej.
W lidze polskiej startuje od 2001 roku reprezentując barwy klubów:

</doc>
<doc id="1037431" url="https://pl.wikipedia.org/wiki?curid=1037431" title="Roślinność namorzynowa">
Roślinność namorzynowa



</doc>
<doc id="1037436" url="https://pl.wikipedia.org/wiki?curid=1037436" title="Chichén-Itzá">
Chichén-Itzá



</doc>
<doc id="1037437" url="https://pl.wikipedia.org/wiki?curid=1037437" title="Niutouzong">
Niutouzong

Niutouzong ((chiń. 牛頭宗, pinyin "Niútóu zōng"; Wade-Giles "Niu-t'ou tsung"; dosł. "szkoła Wolej Głowy"); kor. "udu chong"; jap. "gozu shū"; wiet. "ngưu đầu tông") – radykalna i ikonoklastyczna szkoła chan założona przez mistrza chan Niutou Faronga.
Źródła.
O szkole tej dowiadujemy się z kilku źródeł. 
Nauki.
Po otrzymaniu przekazu Dharmy od Czwartego Patriarchy DaoxinaNiutou Farong założył własną, niezależną szkołę chan. Od nazwy góry, na której przebywał, nosiła ona nazwę niutou. Ponieważ w młodości był on pilnym studentem nauk takich szkół jak sanlun (madhjamika), która powstała pod wpływem doktryny pustki "Mahāprajñāpāramitā Sūtra" oraz tiantai – on sam, tak jak i jego szkoła, pozostawali pod przemożnym wpływem idei "pustości". 
Teoria szkoły niutou zmierzała do wskazania drogi ukazującej zasadniczą pustkę wszystkich światowych i pozaświatowych dharm. Poprzez objawienie się tej prawdy, sprawy tego świata – które zwykle postrzegane są jako realne – ujawniają się jako złudne halucynacje niewiedzącego umysłu. Według nauk szkoły, właśnie poprzez zrozumienie iluzorycznej natury wszystkich spraw i rzeczy, osiągana jest zdolność do odrzucenia wszelkich przywiązań. Ktoś, kto urzeczywistnił pustkę, może w końcu przekroczyć także i cierpienie.
Szkoła koncentrowała się więc mocno na podkreślaniu niezmiennego aspektu dharm – ich pustki. Uznawała, że wszystkie cechy, zarówno światowe i jak i pozaświatowe doświadczenie nirwany czy oświecenia – zasadniczo nie istnieją. Był to więc pogląd jednostronny i negatywny, i jako taki, niezbyt zachęcający przeciętnych ludzi do praktyki.
Nauki szkoły niutou przenikały przez fałszywość, ale nie osiągały pełnego urzeczywistnienia, w którym natura dharmy postrzegana jest jako suma niezmienności i adaptatywności. Niezależnie jednak od tego, negatywne nauki tej szkoły w kombinacji z pozytywnymi naukami szkoły hongzhou stały się doskonałą i obowiązującą, ortodoksyjną drogą do oświecenia.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1037441" url="https://pl.wikipedia.org/wiki?curid=1037441" title="Martin Jakubko">
Martin Jakubko

Martin Jakubko (ur. 26 lutego 1980 w Chminianskiej Novej Vsi) – piłkarz słowacki grający na pozycji napastnika.
Kariera klubowa.
Jakubko piłkarską karierę rozpoczął w klubie Tatran Preszów. W sezonie 1999/2000 zadebiutował w pierwszej lidze słowackiej, ale debiut był zarazem jego jedynym meczem w lidze. Przez kolejne dwa lata także miał problemy z wywalczeniem miejsca w wyjściowej jedenastce Tatrana i w tym okresie nie strzelił żadnego gola. W 2002 roku Tatran spadł do drugiej ligi, a w niej Jakubko uzyskał formę i w półtora roku strzelił 21 goli. W zimie 2004 przeszedł do pierwszoligowej Dukli Bańska Bystrzyca i do końca sezonu zdobył 10 bramek, a jego nowy klub został wicemistrzem kraju ulegając MŠK Žilina tylko na skutek gorszego bilansu meczów bezpośrednich. W sezonie 2004/2005 wystąpił w Pucharze UEFA, a w lidze strzelił 14 bramek będąc najlepszym strzelcem zespołu, który zakończył rozgrywki ligowe na 3. pozycji. Dukla zdobyła też Puchar Słowacji.
W zimowym oknie transferowym w 2006 roku Jakubko przeszedł do rosyjskiego Saturna Ramienskoje, a klub ten zapłacił za niego 350 tysięcy euro. W Saturnie grał z rodakami: Peterem Petrášem, Branislavem Fodrkiem oraz Jánem Ďuricą. W rosyjskiej ekstraklasie do końca sezonu strzelił 2 gole, a Saturn zajął 11. pozycję. W 2007 roku rozegrał tylko cztery spotkania w Saturnie, a grał w nim także w pierwszej połowie 2008 roku.
Latem 2008 Jakubko odszedł do FK Chimki, w którym grał do końca roku. Na początku 2009 został zawodnikiem FK Moskwa. W 2010 roku Jakubko wrócił do Saturna Ramienskoje, a w połowie roku odszedł do Dinama Moskwa. W Dinamie grał przez pół roku, a w 2011 roku znów zmienił klub i wrócił do Dukli Bańska Bystrzyca. W 2012 roku przeszedł do Amkara Perm. W 2015 roku wrócił na Słowację i został zawodnikiem MFK Ružomberok.
Kariera reprezentacyjna.
W reprezentacji Słowacji Jakubko zadebiutował 30 listopada 2004 roku w wygranym 1:0 towarzyskim spotkaniu z Tajlandią. Ze Słowacją występował w eliminacjach do Mistrzostw Świata 2006, a następnie był członkiem kadry walczącej o udział w Euro 2008. W lutym 2007 strzelił gola Arturowi Borucowi w 34. sekundzie sparingu z Polską, zakończonym remisem 2:2. W 2010 roku został powołany do kadry na Mistrzostwa Świata w RPA.

</doc>
<doc id="1037442" url="https://pl.wikipedia.org/wiki?curid=1037442" title="Tadeusz Kędziak">
Tadeusz Kędziak

Tadeusz Kędziak (ur. 21 listopada 1959 w Zelowie) – polski polityk, architekt, poseł na Sejm IV kadencji.
Życiorys.
W 1985 ukończył studia na Wydziale Budownictwa i Architektury Politechniki Łódzkiej. Do 1991 pracował jako asystent i projektant w biurach projektowych, następnie do 1993 był architektem miejskim w Bełchatowie. Od 1994 prowadzi własną pracownię architektoniczną.
W wyborach parlamentarnych w 2001 uzyskał liczbą 3853 głosów mandat na Sejm IV kadencji. Startował z listy Ligi Polskich Rodzin w okręgu piotrkowskim, następnie przeszedł do koła poselskiego Ruchu Odbudowy Polski (będąc jednocześnie działaczem Ruchu Katolicko-Narodowego Antoniego Macierewicza). W 2005 zamierzał ubiegać się o reelekcję z ramienia Ruchu Patriotycznego, jednak partia ta nie zarejestrowała w tym okręgu listy wyborczej. Rok później bezskutecznie kandydował na radnego sejmiku łódzkiego z ramienia Prawa i Sprawiedliwości.

</doc>
<doc id="1037446" url="https://pl.wikipedia.org/wiki?curid=1037446" title="Dywizja Jazdy Aleksandra Rożnieckiego">
Dywizja Jazdy Aleksandra Rożnieckiego

4 Lekka Dywizja Jazdy - sformowana w 1812 r. polska formacja wojskowa okresu napoleońskiego, wchodząca w skład IV Korpusu Rezerwowego Kawalerii Wielkiej Armii. Jej dowódcą był gen. Aleksander Rożniecki.
Opis.
U schyłku zimy 1812 nastąpiła nowa reorganizacja Armii Księstwa Warszawskiego związana już bezpośrednio z przygotowaniami do "drugiej wojny polskiej".Wojsko polskie nie stanowiło jednej zwartej całości. W ramach Wielkiej Armii sformowano V Korpus Wielkiej Armii ks. Józefa Poniatowskiego.
Pozostałe formacje, zgodnie z decyzją Napoleona, weszły w skład korpusów francuskich. Dywizja Jazdy gen. Aleksandra Rożnieckiego weszła w skład IV Korpusu Rezerwowego Kawalerii gen. Marie Victora Nicolasa Latour-Maubourga.
Skład.
28 Brygada Jazdy gen. Dominika Dziewanowskiego
29 Brygada Jazdy gen. Kazimierza Turno

</doc>
<doc id="1037448" url="https://pl.wikipedia.org/wiki?curid=1037448" title="Cees Nooteboom">
Cees Nooteboom

Cees Nooteboom, właśc. Cornelis Johannes Jacobus Maria Nooteboom (ur. 31 lipca 1933 w Hadze) – holenderski prozaik.
Jeden z najwybitniejszych pisarzy holenderskich, wymieniany wśród kandydatów do Nagrody Nobla. 
Pisze wiele o Hiszpanii.
Twórczość.
Nooteboom jest zdobywcą wielu nagród literackich, w tym: Mobil Pegasus Literatuur Prijs, Constantijn Huygensprijs, Aristeion-prijs oraz P.C. Hooftprijs.

</doc>
<doc id="1037451" url="https://pl.wikipedia.org/wiki?curid=1037451" title="Atakora">
Atakora



</doc>
<doc id="1037452" url="https://pl.wikipedia.org/wiki?curid=1037452" title="Solbus C 9,5">
Solbus C 9,5

Solbus C 9,5, Solbus LH 9,5 − autobus międzymiastowy lokalny (C 9,5) lub turystyczny (LH 9,5) produkowany od lipca 2002 do marca 2007 przez Fabrykę Autobusów "Solbus" w Solcu Kujawskim na licencji czeskiej firmy SOR Libchavy.
Historia.
Do produkcji międzymiastowego modelu "Solbus C 9,5" zgodnie z umową licencyjną wykorzystywano podzespoły znanych światowych firm, sprowadzane za pośrednictwem firmy SOR Libchavy. Były to zwłaszcza silniki firmy Iveco oraz tylne zawieszenie ze sztywnym mostem napędowym ArvinMeritor U 167E.
Autobus posiada panoramiczną, jednoczęściową szybę przednią o dość dużym kącie nachylenia. Pochylona jest również ściana tylna. W układzie napędowym początkowo zastosowano wysokoprężny, 6-cylindrowy silnik Iveco 8060.22 Euro 2 z bezpośrednim wtryskiem paliwa, z turbodoładowaniem i chłodnicą powietrza doładowującego, o mocy 207 KM (152 kW) przy 2700 obr./min. i pojemności 5,861 dm³, usytuowany w pozycji leżącej na zwisie tylnym. Jego maksymalny moment obrotowy wynosił 660 Nm przy 1400 obr./min. Współpracował on z 6 stopniową, mechaniczną skrzynią biegów Iveco typu 2865.6. Samonośna konstrukcja "Solbusa C 9,5" wykonana jest ze stalowych profili zamkniętych o podwyższonej wytrzymałości. Wiele elementów poszycia zewnętrznego tj. dach, ściana przednia i tylna, luki bagażowe i zderzaki wykonanych jest z tworzyw sztucznych PWS wklejonych do szkieletu nadwozia. Boczne ściany wykonano z blachy ocynkowanej. Od III kwartału 2005 roku Solbus C9,5 produkowany był ze zmienioną ścianą przednią, zrywającą ze stylistyką jak w czeskim odpowiedniku.
"Solbus C 9,5" ma centralny układ smarowania. Poziom hałasu zewnętrznego nie przekracza 79 dB, a wewnętrznego - 78 dB. Zastosowano pneumatyczny układ hamulcowy z hamulcami tarczowymi na wszystkich osiach oraz systemy ABS i ASR firmy Wabco. Szyby wklejono do nadwozia. Ogrzewanie przestrzeni pasażerskiej zapewnia system wodny i dodatkowe, niezależne nagrzewnice firmy Eberspeacher lub Webasto. Wentylacja odbywa się dzięki lukom dachowym i uchylnym bocznym oknom oraz poprzez trzy elektryczne wyciągi. Przestrzeń bagażowa w "Solbusie C 9,5" wynosi 4,0 m³. Dodatkowo na wewnętrznych, siatkowych półkach mieści się ok. 0,9 m³ bagażu podręcznego. Przeprowadzane przez firmę Solbus modernizacje przyczyniły się do znacznego wzrostu masy własnej autobusu.
W 2005 r. "Solbus" wprowadził do sprzedaży bez licencji czeskiej firmy model turystyczny "Solbus LH 9,5", wzorowany na modelu "SOR LH 9,5". Konstrukcyjnie bazuje on na modelu "C 9,5". W latach 2005-2006 sprzedano w Polsce 13 sztuk tego modelu. Jego wprowadzenie stało się jednym z powodów wypowiedzenia 15 marca 2006 r. umowy licencyjnej na wszystkie modele firmy SOR Libchavy. Wypowiedzenie to weszło w życie po roku, czyli 31 marca 2007.
"Solbus LH 9,5" różni się od modelu podstawowego m.in. wyższym poziomem podłogi, a tym samych większą przestrzenią bagażową (5,6 m³) i wyższą o 15 cm wysokością autobusu. Zastosowano w nim nową ścianę przednią, w której zastosowano reflektory punktowe i wyeliminowano zbędne przetłoczenia. "Solbus LH 9,5" mieści na miejscach siedzących od 36 do 38 pasażerów, kierowcę i pilota. Dodatkowe dwa miejsca siedzące uzyskuje się, montując w wyjściu rozkładany fotel. Drugie drzwi, w zależności od życzenia klienta mogą się znajdować pomiędzy osiami lub na zwisie tylnym. W tym drugim wariancie zwiększa się kubatura przestrzeni bagażowej, przy zachowaniu identycznej liczby miejsc pasażerskich. Dolne segmenty kratownicy i szkieletu nadwozia "Solbusa LH 9,5" wykonano ze stali nierdzewnej, podobnie jak część elementów poszycia zewnętrznego, przymocowanego szkieletu metodą klejenia.
W styczniu 2002 roku, podczas spotkania PIGTSIS, zadebiutował Solbus LC 9,5 w wersji kombi. Prawdopodobnie nie wszedł on do produkcji seryjnej. Powstał również prototyp autobusu szkolnego ("gimbusa") oznaczonego Solbus C 9,5 S.

</doc>
<doc id="1037456" url="https://pl.wikipedia.org/wiki?curid=1037456" title="Satrapa">
Satrapa



</doc>
<doc id="1037457" url="https://pl.wikipedia.org/wiki?curid=1037457" title="Solbus C 10,5">
Solbus C 10,5

Solbus C 10,5, Solbus C 10,5/1 − rodzina autobusów międzymiastowych i turystycznych produkowana od pierwszej połowy 2004 do marca 2007 przez Fabrykę Autobusów "Solbus" w Solcu Kujawskim na licencji czeskiej firmy SOR Libchavy.
Historia.
Do produkcji międzymiastowego Solbusa C 10,5, która rozpoczęła się w pierwszej połowie 2004 roku, zgodnie z umową licencyjną wykorzystywano podzespoły znanych światowych firm, sprowadzane za pośrednictwem firmy SOR Libchavy. Były to zwłaszcza przednie osie firmy SOR, silniki firmy Iveco oraz tylne zawieszenia z mostami napędowymi ArvinMeritor U 167E. Od III kwartału 2005 roku Solbus C10,5 produkowany był ze zmienioną ścianą przednią, zrywającą ze stylistyką identyczną jak w czeskim odpowiedniku. 
W latach 2005-2006 sprzedano również 30 szt. (lub 40 szt. wg sprzecznych danych producenta) odmiany turystycznej Solbus C 10,5/1, nazwany czasem błędnie, za swoim czeskim odpowiednikiem (SOR LH 10,5), Solbus LH 10,5. Różni się ona od wersji podstawowej m.in. podwyższonym poziomem podłogi (w celu powiększenia przestrzeni bagażowej), a tym samym większą wysokością. Według wypowiedzi przedstawicieli firmy SOR Libchavy, produkcja wersji turystycznej nie była objęta udzielonymi licencjami, a tym samym była bezprawna. Stało się to jedną z przyczyn wypowiedzenia tych umów ze skutkiem od kwietnia 2007.
W latach 2005-2006 był to najpopularniejszy model firmy Solbus. W kolejnych latach sprzedaż modelu C 10,5 wynosiła: 2004 - ok. 28-29 szt., 2005 - ok. 60-70 szt., 2006 - 66 szt, 2007 - co najmniej 16 sztuk. Do tego należy doliczyć modele C 10,5/1: 2005 - 11 szt., 2006 - 19 szt., 2007 - co najmniej 9 sztuk.
W 2006 roku 33 autobusy C 10,5 kupiły polskie Siły Powietrzne.

</doc>
<doc id="1037458" url="https://pl.wikipedia.org/wiki?curid=1037458" title="Akwapim Hills">
Akwapim Hills



</doc>
<doc id="1037459" url="https://pl.wikipedia.org/wiki?curid=1037459" title="Chaîne du Togo">
Chaîne du Togo



</doc>
<doc id="1037461" url="https://pl.wikipedia.org/wiki?curid=1037461" title="Chaine du Togo">
Chaine du Togo



</doc>
<doc id="1037466" url="https://pl.wikipedia.org/wiki?curid=1037466" title="Tadeusz Wojtkowiak">
Tadeusz Wojtkowiak

Tadeusz Józef Wojtkowiak (ur. 11 listopada 1952 w Śmiglu) – polski polityk, rolnik, poseł na Sejm IV kadencji.
Życiorys.
Wykształcenie i praca zawodowa.
W 1970 ukończył Zasadniczą Szkołę Rolniczą w Kąkolewie. Do 1978 pracował jako traktorzysta w spółdzielni kółek rolniczych w Krzemieniewie. Następnie prowadził własne gospodarstwo rolne o powierzchni 25 ha (hodowla trzody chlewnej). W 1999 objął funkcję sołtysa wsi Nowy Belęcin.
W 2007 został prezesem Spółdzielni Produkcyjnej Trzody Chlewnej „Bel-Tucz” w Nowym Belęcinie.
Działalność publiczna.
Od 1978 do rozwiązania był członkiem Polskiej Zjednoczonej Partii Robotniczej. W latach 1992–2001 należał do Polskiego Stronnictwa Ludowego. W 1999 wstąpił do Związku Zawodowego Rolnictwa „Samoobrona”, którego został wiceprzewodniczącym w województwie wielkopolskim.
W wyborach parlamentarnych w 2001 został posłem IV kadencji wybranym z listy Samoobrony RP w okręgu kaliskim (4884 głosy). Zasiadał w Komisji Rolnictwa i Rozwoju Wsi oraz Komisji Ochrony Środowiska, Zasobów Naturalnych i Leśnictwa.
W wyborach parlamentarnych w 2005 nie uzyskał ponownie mandatu (dostał 4401 głosów). Tuż po nich wystąpił z Samoobrony RP. W 2006 współtworzył Samoobronę Ruch Społeczny, w której objął funkcję wiceprzewodniczącego. W wyborach samorządowych w tym samym roku kandydował bezskutecznie do rady powiatu leszczyńskiego z listy koalicji Lewica i Demokraci. W wyborach w 2010 również bez powodzenia ubiegał się o mandat w radzie gminy Krzemieniewo z listy lokalnego komitetu wyborczego wyborców. W 2014 startował do rady powiatu z ramienia PO.
Życie prywatne.
Jest żonaty, ma dwoje dzieci.

</doc>
<doc id="1037467" url="https://pl.wikipedia.org/wiki?curid=1037467" title="Chaîne de l'Atakora">
Chaîne de l'Atakora



</doc>
<doc id="1037468" url="https://pl.wikipedia.org/wiki?curid=1037468" title="Chaine de l'Atakora">
Chaine de l'Atakora



</doc>
<doc id="1037473" url="https://pl.wikipedia.org/wiki?curid=1037473" title="WSE">
WSE



</doc>
<doc id="1037476" url="https://pl.wikipedia.org/wiki?curid=1037476" title="Jerzy Michalski (polityk)">
Jerzy Michalski (polityk)

Jerzy Michalski (ur. 1 marca 1954 w Gniewoszowie) – polski polityk, lekarz weterynarii, poseł na Sejm IV kadencji.
Życiorys.
Ukończył w 1982 studia na Wydziale Weterynaryjnym Akademii Rolniczej w Lublinie. Prowadził własną lecznicę w Biłgoraju.
W 1998 wstąpił do Samoobrony RP. Zasiadał w jej radzie krajowej. W wyborach parlamentarnych w 2001, otrzymawszy 15 421 głosów, został posłem IV kadencji wybranym z listy tej partii w okręgu chełmskim. Zasiadał w Komisji Zdrowia oraz w Komisji do Spraw Unii Europejskiej.
W listopadzie 2002 odszedł z tej partii, a w marcu 2003 wstąpił do Sojuszu Lewicy Demokratycznej. W 2005 zrezygnował ze startu z list SLD. W 2006 przystąpił do Samoobrony Ruch Społeczny.
Życie prywatne.
Jest żonaty, ma dwoje dzieci.

</doc>
<doc id="1037479" url="https://pl.wikipedia.org/wiki?curid=1037479" title="Linda (struga)">
Linda (struga)

Linda – struga w województwie łódzkim, prawy dopływ Bzury o długości 12,71 km. Swój początek ma w okolicach wsi Jedlicze. Przepływa przez Grotniki oraz miejscowość Orła i uchodzi do Bzury pomiędzy Chociszewem a Ozorkowem. 
. Część górnego biegu Lindy, w którym silnie meandruje, obejmuje rezerwat przyrody Grądy nad Lindą.

</doc>
<doc id="1037484" url="https://pl.wikipedia.org/wiki?curid=1037484" title="Bożena Kozłowska">
Bożena Kozłowska

Bożena Alicja Kozłowska z domu Czechowicz (ur. 28 maja 1956 w Barlinku) – polska polityk, położna, rolnik, przedsiębiorca, posłanka na Sejm IV kadencji.
Życiorys.
Ukończyła Pomaturalne Studium Zawodowe w Barlinku. Pracowała jako położna w szpitalach w Choszcznie i Barlinku. Od 1979 prowadzi wraz z mężem 230-hektarowe gospodarstwo rolne. Prowadziła także firmę handlową. W latach 1998–2001 była również sołtysem wsi Dzikowo. W 1999 wstąpiła do Przymierza Samoobrona (od 2000 pod nazwą Samoobrona RP). Zasiadała we władzach krajowych tej partii.
W wyborach parlamentarnych w 2001 została posłanką IV kadencji, wybraną z listy Samoobrony RP w okręgu szczecińskim (otrzymała 8457 głosów). Zasiadała w Komisji Regulaminowej i Spraw Poselskich oraz w Komisji Finansów Publicznych. 6 grudnia 2002 została wykluczona z Samoobrony RP. Wstąpiła do Polskiego Bloku Ludowego. W 2004 kandydowała do Parlamentu Europejskiego z listy KPEiR-PLD w okręgu dolnośląsko-opolskim (otrzymała 1643 głosy).
W kwietniu 2005 wstąpiła do Sojuszu Lewicy Demokratycznej. Z jego listy w wyborach parlamentarnych w 2005 nie uzyskała ponownie mandatu (dostała 704 głosy). W wyborach samorządowych w 2014 bez powodzenia kandydowała do rady powiatu myśliborskiego z listy lokalnego komitetu, a w wyborach w 2018 z listy SLD Lewica Razem do sejmiku zachodniopomorskiego.
Życie prywatne.
Jest mężatką, ma dwoje dzieci.

</doc>
<doc id="1037495" url="https://pl.wikipedia.org/wiki?curid=1037495" title="Evald Aaw">
Evald Aaw

Evald Aaw (ur. 22 lutego 1900 w Tallinnie, zm. 21 marca 1939 tamże) – estoński kompozytor i dyrygent chórów, absolwent Konserwatorium w Tallinnie z 1926 (studiował u Artura Kappa). Autor pierwszej narodowej opery estońskiej "Vikerlased" (est. – Wikingowie) (1928), poematu symfonicznego "Życie" (1934) oraz licznych pieśni i utworów chóralnych.

</doc>
<doc id="1037500" url="https://pl.wikipedia.org/wiki?curid=1037500" title="Kolegium Patafizyki">
Kolegium Patafizyki



</doc>
<doc id="1037502" url="https://pl.wikipedia.org/wiki?curid=1037502" title="Uniwersytecki System Obsługi Studiów">
Uniwersytecki System Obsługi Studiów

Uniwersytecki System Obsługi Studiów (USOS) – system informatyczny służący do zarządzania tokiem studiów w szkole wyższej.
Zastosowanie.
Główne obszary zastosowań USOS:
USOS wspiera obsługę wszystkich rodzajów i poziomów studiów: studia pierwszego i drugiego stopnia, jednolite magisterskie, podyplomowe, szkoły doktorskie.
USOS jest dostępny (m.in. ze względów bezpieczeństwa) tylko dla upoważnionych użytkowników i komputerów (co jest regulowane np. przy wykorzystaniu zapory sieciowej). Użytkownikami systemu są niemal wyłącznie pracownicy administracji uczelnianej oraz pracownicy dydaktyczno-naukowi pełniący funkcje administracyjne (np. kierownicy jednostek dydaktycznych uczelni lub ich pełnomocnicy).
Historia rozwoju i warunki licencjonowania.
Pierwsza wersja systemu powstała w 2000 r. na Wydziale Matematyki, Informatyki i Mechaniki Uniwersytetu Warszawskiego. Obecnie system jest aktywnie rozwijany przez uczelnie:
W skali całej Polski system rozwijany jest w ramach projektu USOS realizowanego przez Międzyuniwersyteckie Centrum Informatyzacji – konsorcjum powołane w celu utrzymywania i rozwoju systemów informatycznych wspierających zarządzanie szkołami wyższymi. MUCI jest właścicielem praw autorskich do USOS. Użytkownikami USOS są uczelnie będące członkami MUCI (udziałowcy konsorcjum) lub uczelnie będące tzw. "Członkami Stowarzyszonymi MUCI w ramach projektu USOS". W ramach MUCI funkcjonuje Komisja ds. USOS, składająca się z przedstawicieli uczelni użytkujących USOS. Komisja ta decyduje o kierunkach rozwoju systemu.
Za rozwój i utrzymywanie systemu odpowiada Zespół roboczy ds. USOS z główną siedzibą na Wydziale Matematyki, Informatyki i Mechaniki Uniwersytetu Warszawskiego. Niektóre elementy USOS oraz aplikacji współpracujących z systemem tworzone są (m.in. w ramach prac dyplomowych) przez studentów uczelni korzystających z systemu. Kierownikiem Komisji ds. USOS oraz szefem Zespołu roboczego ds. USOS od początku istnienia systemu jest dr Janina Mincer-Daszkiewicz, nauczyciel akademicki na Wydziale Matematyki, Informatyki i Mechaniki Uniwersytetu Warszawskiego.
Aplikacje stowarzyszone z USOS.
Z USOS stowarzyszony jest szereg aplikacji (najczęściej realizowanych w formie serwisu internetowego) przeznaczonych dla społeczności związanej z daną szkołą wyższą (kandydaci na studia, studenci, nauczyciele akademiccy). Serwisy internetowe stowarzyszone z USOS są ogólnie dostępne przez przeglądarkę internetową, jakkolwiek dostęp do większości ich funkcji zazwyczaj jest możliwy jedynie dla odgórnie zarejestrowanych użytkowników i wymaga zalogowania.
Integracja USOS z systemami dziedzinowymi uczelni.
USOS może współpracować z systemami dziedzinowymi szkoły wyższej takimi jak np. centralny system uwierzytelniania, serwery poczty elektronicznej, platforma e-learningowa Moodle, systemy biblioteczne, systemy klasy ERP. Integracja jest realizowana, zależnie od potrzeb uczelni, zwykle z wykorzystaniem USOS API lub Migratora.
Elektroniczna wymiana informacji z uczelniami partnerskimi.
Dzięki udziałowi Zespołu roboczego ds. USOS w projektach Unii Europejskiej system jest zintegrowany z siecią uczelni europejskich w ramach platform Erasmus Without Paper i EMREX, służących do elektronicznej wymiany informacji pomiędzy uczelniami korzystającymi z USOS i uczelniami partnerskimi w zakresie mobilności i osiągnięć studentów.
Architektura USOS i aplikacji stowarzyszonych.
USOS został wykonany z wykorzystaniem głównie technologii firmy Oracle Corporation: część bazodanową stanowi system Oracle Database. Dostępny przez przeglądarkę internetową interfejs użytkownika oraz główne mechanizmy przetwarzania danych wykonane są w technologii wykorzystującej język programowania Java. W okresie przejściowym dostępne są starsze wersje systemu wykonane przy użyciu narzędzia Oracle Forms (w formie aplikacji działającej w systemach Microsoft Windows). Raporty (zestawienia danych, listy, zaświadczenia, dokumenty) są przygotowywane z użyciem systemu raportowania BIRT.
Aplikacje stowarzyszone z USOS to w większości przypadków serwisy internetowe wykonane z wykorzystaniem darmowych technologii takich jak: PHP, Smarty, Python, Django, BIRT. Większość serwisów działa bezpośrednio na bazie danych USOS, niektóre używają własnej bazy danych (MySQL lub PostgreSQL). Jeżeli aplikacja stowarzyszona z USOS posiada własną bazę danych, to w przypadku aplikacji wymieniających z USOS niewielkie pakiety danych (np. IRK) proces ten odbywa się na bieżąco. Natomiast synchronizacja dużych ilości danych (np. USOSweb) odbywa się poprzez Migrator.
Szkoły wyższe korzystające z oprogramowania dystrybuowanego w ramach projektu USOS i projektów stowarzyszonych.
Udziałowcy MUCI:
Członkowie Stowarzyszeni MUCI w ramach projektu USOS:
Z udostępnionych przez GUS informacji dotyczących szkół wyższych wynika, że w roku 2018:
Nie wszystkie szkoły wyższe, które wdrożyły USOS, korzystają ze wszystkich serwisów stowarzyszonych z systemem. Część szkół wdrożyła tylko niektóre z serwisów, część korzysta jedynie z samego USOS.
Nagrody i wyróżnienia.
W 2005 r. MUCI zostało finalistą organizowanego przez polską edycję tygodnika Computerworld konkursu Lider Informatyki w kategorii "Organizacje użyteczności publicznej".
W 2007 r. MUCI otrzymało za USOS nagrodę "EUNIS Elite Award".
W 2013 r. USOS w osobie swojego kierownika projektu, dr Janiny Mincer-Daszkiewicz, został laureatem nagrody INFO-STAR 2012 w kategorii "Rozwiązania Informatyczne".
W 2013 r. Uniwersytet Warszawski został jednym z dwóch laureatów konkursu EDUinspiracje 2013 (kategoria instytucjonalna programu Erasmus) organizowanego przez Fundację Rozwoju Systemu Edukacji za projekt USOS-moduł BWZ oraz Mobility – nowoczesne technologie na rzecz rozwoju uczelni.

</doc>
<doc id="1037503" url="https://pl.wikipedia.org/wiki?curid=1037503" title="Zenon Tyma">
Zenon Tyma

Zenon Andrzej Tyma (ur. 15 maja 1952 w Nysie) – polski polityk, przedsiębiorca, działacz związkowy, poseł na Sejm IV kadencji.
Życiorys.
W 1978 ukończył Liceum Ekonomiczne w Nysie. Krótko pracował jako majster budowlany w Libii. Następnie otworzył firmę transportową. Zasiadł w radzie Opolskiej Kongregacji Przemysłowo-Handlowej.
W 1999 wstąpił do Samoobrony RP. Został przewodniczącym jej struktur w województwie opolskim. W wyborach parlamentarnych w 2001 został posłem IV kadencji wybranym z listy tej partii w okręgu opolskim (otrzymał 10 853 głosy). Wszedł w skład prezydium jej klubu parlamentarnego. Pełnił funkcję zastępcy przewodniczącego Komisji Gospodarki. Zasiadał też w Komisji Mniejszości Narodowych i Etnicznych.
W lipcu 2003 został wykluczony z Samoobrony RP. We wrześniu tego samego roku współtworzył koło poselskie, a następnie partię pod nazwą Polska Racja Stanu, której został przewodniczącym. W 2004 przeszedł do Ligi Polskich Rodzin.
W wyborach parlamentarnych w 2005 z jej list nie uzyskał ponownie mandatu (uzyskał 3013 głosów). W listopadzie tego samego roku opuścił LPR razem m.in. z Zygmuntem Wrzodakiem, powrócił też do prowadzenia działalności gospodarczej.
W 2007 objął funkcję wiceprzewodniczącym OPZZ Rolników i Organizacji Rolniczych, założonego przez Sławomira Izdebskiego. W 2011 wstąpił do Prawa i Sprawiedliwości.
W wyborach parlamentarnych w 2011 bez powodzenia kandydował do Sejmu z listy tej partii (otrzymał 2437 głosów).

</doc>
<doc id="1037505" url="https://pl.wikipedia.org/wiki?curid=1037505" title="Teatr Muzyczny „Capitol”">
Teatr Muzyczny „Capitol”

Teatr Muzyczny Capitol – teatr muzyczny powstały we Wrocławiu w 2004 roku, będący kontynuacją wcześniejszych teatrów istniejących w tym samym miejscu takich jak: Operetka Dolnośląska (1955 – 1976), Teatr Muzyczny (1977 – 1979), Operetka Wrocławska (1979 – 1991) oraz Teatr Muzyczny – Operetka Wrocławska (1991 – 2004) 
Teatr jest jednostką kulturalną Samorządu Miasta Wrocławia. 
Pierwszym dyrektorem naczelnym i artystycznym Teatru Muzycznego Capitol we Wrocławiu był (w latach 2004–2006) Wojciech Kościelniak. W latach 2006–2021 obie te funkcje pełnił Konrad Imiela, od 1 września 2021 roku dyrektorem naczelnym jest Hubert Zasina, a Konrad Imiela pozostaje na stanowisku dyrektora artystycznego .
Od 2006 Teatr Muzyczny Capitol jest producentem Przeglądu Piosenki Aktorskiej.
Siedziba Teatru Muzycznego Capitol.
Siedziba Teatru Muzycznego Capitol we Wrocławiu znajduje się w budynku przedwojennego kinoteatru Capitol, zbudowanego w 1929 roku. Po II wojnie światowej 1 stycznia 1946 utworzono tam kino „Śląsk”. W 1964 roku gmach stał się siedzibą Operetki Wrocławskiej, której zespół grał już od 21 marca 1955 roku na scenie Opery Wrocławskiej. 
W latach 2011-2013 siedziba Teatru Muzycznego Capitol została rozbudowana (teatr został czterokrotnie powiększony – z 4 tys. m² do 18 tys. m²) i obejmowała odrestaurowanie starego, modernistycznego wnętrza, które zachowało się od 1929 roku. Architekt Anna Morasiewicz zaprojektowała renowację zabytkowej części, natomiast nowy budynek teatru został zaprojektowany przez pracownie KKM Kozień Architekci (za swoją pracę otrzymali nagrodę Projekt Roku 2005, którą przyznało Stowarzyszenie Architektów Polskich). Oficjalny powrót do gmachu teatru mieszczącego się przy ulicy Józefa Piłsudskiego we Wrocławiu miał miejsce 28 września 2013 roku za sprawą premiery spektaklu „Mistrz i Małgorzata” wg powieści Michaiła Bułhakowa, w reżyserii Wojciecha Kościelniaka.
Historia teatru.
Genezą nazwy teatru jest przedwojenny kinoteatr Capitol wybudowany w 1929 roku, który mieścił się na ulicy Gartenstrasse w ówczesnym Breslau (obecna ulica Józefa Piłsudskiego 67 we Wrocławiu). Ulica Gartenstrasse była miejscem, gdzie mieściło się wiele ogrodów, a mieszkańcy miasta mogli tam znaleźć różnego rodzaju rozrywki, takie jak kręgielnie czy kawiarnie.
Budowlę uznawano za najpiękniejszą w środkowej Europie, która swoją modernistyczną formą przewyższała inne historyczne budynki ze starymi fasadami. Zespół budowli został zaprojektowany przez berlińskiego architekta Friedricha Lippa i składał się dokładnie z 3 części: sali widowiskowej, która pomieściła 1200 miejsc, hotelu i części administracyjnej. Kompleks był utrzymany w stylu ekspresjonizmu. Gmach frontowy posiadał kilka pięter, był wyłożony podświetloną mozaiką z charakterystycznym jasnoróżowym neonem. Na skutek II wojny światowej, w 1945 roku, gmach frontowy stracił kilka kondygnacji, natomiast część foyer i widownia wraz ze sceną nie uległy znacznym zniszczeniom. 1 stycznia 1946 roku wznowiono aktywność budynku, urządzając w nim kino o nazwie Śląsk, które było największe w Polsce i nazywano je premierowym.
Oficjalny powrót teatru, już po II wojnie światowej, datuje się na 21 marca 1955 roku i określa pod nazwą „Operetka Dolnośląska”. To wydarzenie zapoczątkowało wystawienie operetki „Zemsta Nietoperza” Johanna Straussa w reżyserii Szymona Szurmieja. Natomiast sam zespół tworzył się i ćwiczył już w latach 40 XX wieku w nieistniejącym obecnie Teatrze Popularnym.
W okresie 1955-1964 spektakle odbywały się na terenie Opery Wrocławskiej, a obsada grała klasyczne operetki. W 1964 roku przeniosła się do budynku mieszczącego się przy ulicy Józefa Piłsudskiego 67 we Wrocławiu i dzieliła salę z kinem Śląsk. Nazwa operetki regularnie się zmieniała: w 1977 roku zastosowano nazwę „Teatr Muzyczny”, w 1979 roku wrócono do „Operetka Wrocławska”, aż w 1991 roku połączono obie te nazwy tworząc „Teatr muzyczny – Operetka Wrocławska”.
Kapitalny remont budowli przeprowadzono w latach 1989-90. Równocześnie, teatr został wpisany do rejestru zabytków. Kolejne zniszczenia siedziby teatru powstały za sprawą powodzi z 1997 roku, które obejmowały m.in. wyposażenie, mury parteru i niższe kondygnacji. Po powodzi kompleks poddano następnej renowacji. 
W 2002 roku profil teatru uległ całkowitej zmianie za sprawą polskiego aktora i reżysera filmowego – Wojciecha Kościelniaka, który objął kierownictwo nad operetką i zmienił jej charakter na nowoczesny teatr muzyczny. W 2004 Rada Miejska Wrocławia przywróciła do teatrowi historyczną nazwę „Teatr Muzyczny Capitol” nawiązującej do kinoteatru Capitol z 1929 roku.
Zespół artystyczny.
Sezon 2022/23.
Aktorzy etatowi: Albert Pyśk, Justyna Woźniak, Katarzyna Pietruska, Krzysztof Suszek, Michał Zborowski, Klaudia Waszak, Alicja Kalinowska, Tomasz Leszczyński, Michał Szymański, Magdalena Szczerbowska, Małgorzata Fijałkowska, Łukasz Wójcik, Helena Sujecka, Justyna Antoniak, Justyna Szafran, Elżbieta Kłosińska, Emose Uhunmwangho, Ewa Szlempo-Kruszyńska, Bogna Joostberens, Bartosz Picher, Agnieszka Oryńska-Lesicka, Adrian Kąca.
Artyści współpracujący z Teatrem Muzycznym „Capitol”.
Z Teatrem Capitol współpracują bądź też współpracowali tacy twórcy, jak: Leszek Możdżer, Wojciech Kościelniak, Jarosław Staniek, Formacja Chłopięca „Legitymacje”, Sambor Dudziński, Kinga Preis, Mariusz Kiljan, Janusz Radek, Jacek Bończyk, Piotr Dziubek i inni.

</doc>
<doc id="1037508" url="https://pl.wikipedia.org/wiki?curid=1037508" title="Paweł Kocięba-Żabski">
Paweł Kocięba-Żabski

Paweł Jakub Kocięba-Żabski (ur. 24 marca 1964 we Wrocławiu) – działacz wrocławskiej opozycji antykomunistycznej, dziennikarz i kolporter prasy podziemnej (m.in. „Tygodnika Mazowsze”; był też dziennikarzem i wydawcą „Gazety Akademickiej”), później polityk ROAD, Unii Demokratycznej, Unii Wolności i Platformy Obywatelskiej, dziennikarz, m.in. „Dziennika Dolnośląskiego” i dolnośląskiej mutacji „Gazety Wyborczej”, a także były radny miasta Wrocławia.
Życiorys.
Naturalny syn chirurga dra Żabskiego i pasierb znanego z transplantacji kończyn, również chirurga, twórcy i dyrektora Ośrodka Replantacji Kończyn w Trzebnicy, prof. Ryszarda Kocięby. Uczył się w XI liceum ogólnokształcącym, po maturze studiował historię na Uniwersytecie Wrocławskim, działał w studenckim samorządzie, uczestniczył w happeningach Pomarańczowej Alternatywy.
Po transformacji ustrojowej w 1989 nadal był aktywny w dziennikarstwie i w polityce na szczeblu regionalnym; startował – bez powodzenia – w wyborach do Sejmu, a także – skutecznie – do rady miasta Wrocławia wybrany (m.in. po roku 1998 brał udział w pracach Komisji Kultury i Nauki, Współpracy z Zagranicą i Promocji Wrocławia, był też członkiem Komisji Budżetu i Finansów oraz Komisji Rewizyjnej tej Rady), ostatnio jako radny z listy Platformy Obywatelskiej (był m.in. przewodniczącym Klubu Obywatelskiego). 
W 2005 roku złożył mandat członka Rady Miasta Wrocławia, uzasadniając swoją decyzję sytuacją zawodową zmuszającą go do częstych wielotygodniowych wyjazdów za granicę. W tym samym czasie przestał być członkiem Platformy Obywatelskiej. Wyprzedził w ten sposób decyzję władz PO, które zapowiedziały jego wykluczenie z partii po skazaniu go przez sąd za jazdę samochodem po pijanemu i proponowanie łapówki interweniującym policjantom.
Latem 2007 Paweł Kocięba-Żabski wraz z radnym miejskim Markiem Ignorem wzięli udział w bijatyce z interweniującymi policjantami, wezwanymi przez właścicielkę jednego z wrocławskich klubów, za co zostali zatrzymani w areszcie i potem oskarżeni o napaść na funkcjonariuszy publicznych. Rok później doszło do ugody z poszkodowanymi policjantami, dzięki czemu mogło dojść do umorzenia postępowania przed sądem.

</doc>
<doc id="1037509" url="https://pl.wikipedia.org/wiki?curid=1037509" title="Marta Chrust-Rożej">
Marta Chrust-Rożej

 
Marta Chrust-Rożej (ur. 29 września 1978 w Namysłowie) – polska lekkoatletka - sprinterka i płotkarka.
Kariera.
Zawodniczka klubów: Orzeł Namysłów, Błękitni Osowa Sień i AZS-AWF Wrocław. Srebrna medalistka halowych mistrzostw Europy w sztafecie 4 x 400 m (2005 - 3:29.37 Rekord Polski). Półfinalistka Mistrzostw Świata w Helsinkach w biegu na 400 m przez płotki (2005). Brązowa medalistka mistrzostw Europy na stadionie w tej samej konkurencji (2006; biegła w eliminacjach - 3:29.71). Podczas halowych mistrzostw świata w 2006 zajęła w sztafecie 4. pozycję (3:28.95 Rekord Polski), a w zawodach halowego PE była trzecia w sztafecie 800 x 600 x 400 x 200 m (2006 - 4:50.96).
Aż trzy medale zdobyła na uniwersjadach: dwa srebrne w sztafecie 4 x 400 m (2003 - 3:38.17; 2005 - 3:27.71) i brązowy w biegu na 400 m pł (2005 - 55.49).
Mistrzyni Polski na 400 m pł (2006), halowa mistrzyni kraju w biegu na 400 m (2005). Rekordy życiowe: 200 m - 24.17 (2005), 400 m - 53.77 (2004), 100 m pł - 13.48 (2009), 400 m pł - 55.49 (2005), 60 m pł (hala) - 8,42 (2011).
Jej mężem jest Marek Rożej.

</doc>
<doc id="1037511" url="https://pl.wikipedia.org/wiki?curid=1037511" title="Marta Chrust">
Marta Chrust



</doc>
<doc id="1037513" url="https://pl.wikipedia.org/wiki?curid=1037513" title="Grant Imahara">
Grant Imahara

Grant Masaru Imahara (ur. 23 października 1970 w Los Angeles, zm. 13 lipca 2020) – amerykański elektronik, robotyk, prezenter telewizyjny i aktor. Do 2014 roku członek ekipy programu telewizyjnego Pogromcy mitów ("Mythbusters"). Zwycięzca „Walk Robotów” emitowanych na Discovery Science.
Życiorys.
Tworzył efekty specjalne w trylogii Gwiezdne wojny (zrealizowanej w latach 1999–2005). Zajmował się również tworzeniem modeli do innych kasowych filmów w tym do A.I. Sztuczna inteligencja, Matrix Reaktywacja, Matrix Rewolucje, czy .
Do "Pogromców mitów" dołączył w 2005 już jako doświadczony robotyk. Zajmował się tam tworzeniem robotów i różnego rodzaju elektronicznych gadżetów niezbędnych do testowania mitów. Odszedł w 2014 wraz z Kari Byron i Tory Belleci.
Wraz z Kari i Torym spotkał się ponownie na planie w 2016 roku. Razem byli głównymi prowadzącymi nowego show popularnonaukowego – White Rabbit Project.
Jako aktor wystąpił w kilkunastu rolach epizodycznych, głównie w filmach krótkometrażowych. Grał m.in. Hikaru Sulu w Star Trek Continues, czyli fanowskiej produkcji bazującej na realiach z klasycznej serii Star Treka z lat 60 XX wieku.
Do 2020 roku pracował m.in. jako konsultant dla Walt Disney Imagineering Research &amp; Development oraz projektant w Spectral Motion. Współtworzył animatroniczną postać SpiderMana dla parku rozrywki Disneya.
Zmarł w wieku 49 lat. Przyczyną śmierci było pęknięcie tętniaka mózgu.

</doc>
<doc id="1037514" url="https://pl.wikipedia.org/wiki?curid=1037514" title="Małgorzata Rohde">
Małgorzata Rohde

Małgorzata Rohde (ur. 7 października 1962 w Drawsku Pomorskim) – polska polityk, przedsiębiorca, posłanka na Sejm IV kadencji.
Życiorys.
Ukończyła w 1987 studia na Wydziale Nauk Społecznych Uniwersytetu im. Adama Mickiewicza. Od 1991 prowadzi własną działalność gospodarczą. W latach 1994–1998 pełniła funkcję radnej miasta i gminy Kalisz Pomorski. Sprawowała mandat posła IV kadencji, wybranego w okręgu koszalińskim z listy Platformy Obywatelskiej. W 2005 bezskutecznie kandydowała do Senatu.
Od 1997 należała do Stronnictwa Konserwatywno-Ludowego, zaś od 2002 do rozwiązania do Stronnictwa Konserwatywno-Ludowego – Ruchu Nowej Polski.
Jest żoną Dariusza Rohde, który w rządzie Jarosława Kaczyńskiego do 2007 kierował KRUS. Razem z mężem należą do najbliższych współpracowników Artura Balazsa.

</doc>
<doc id="1037516" url="https://pl.wikipedia.org/wiki?curid=1037516" title="Wylistek">
Wylistek

Wylistek – wydłużony, końcowy fragment blaszki liściowej służący do odprowadzania z liścia nadmiaru wody. Występuje u przedstawicieli flory tropikalnej, rosnących na obszarach o dużej wilgotności powietrza lub intensywnych opadach. Liście z wylistkami znane są np. u przedstawicieli figowców "Ficus" oraz filodendronów "Philodendron". 

</doc>
<doc id="1037517" url="https://pl.wikipedia.org/wiki?curid=1037517" title="Moja własna tolerancja">
Moja własna tolerancja

Moja własna tolerancja – demo polskiego zespołu Frontside wydane w 1997 roku.

</doc>
<doc id="1037520" url="https://pl.wikipedia.org/wiki?curid=1037520" title="Débo">
Débo

Jezioro Débo (fr. "Lac Débo") – największe jezioro w Mali, położone w centralnej części kraju, w obszarze równiny Macina (wewnętrznej delty Nigru). Jezioro znacznie zmniejsza swoją powierzchnię w czasie pory suchej.

</doc>
<doc id="1037522" url="https://pl.wikipedia.org/wiki?curid=1037522" title="Debo">
Debo



</doc>
<doc id="1037525" url="https://pl.wikipedia.org/wiki?curid=1037525" title="Franciszek Styra">
Franciszek Styra

Franciszek Styra (ur. 28 listopada 1882 w Biedrzychowicach, zm. 10 października 1941 w Auschwitz) – polski ksiądz katolicki. Więzień KL Auschwitz nr 18176.
Życiorys.
Uczęszczał do Gimnazjum w Prudniku (obecnie I Liceum Ogólnokształcące im. Adama Mickiewicza). 18 lutego 1903 po zdaniu egzaminu dojrzałości wstąpił do Seminarium we Wrocławiu. Tam przez 4 lata studiował na Wydziale Teologicznym Uniwersytetu Wrocławskiego. 27 czerwca 1907 z rąk biskupa Adolfa Bertrama otrzymał święcenia kapłańskie. Pracował w parafiach Jełowa, Kochłowice, Przyszowice, Gliwice i Rybnik aby od 22 listopada 1924 r. objąć urząd proboszcza w Mszanie. W czasie II wojny światowej, w pierwszym dniu walk pod Bożą Górą wstawił się przed dowództwem niemieckim za grupą chłopców skazanych na śmierć za rzekome strzelanie do niemieckich żołnierzy. Przez cały czas nie krył swych przekonań, że Niemcy wojnę przegrają. Słynne było jego stwierdzenie: „Nie będzie mnie, nie będzie was, ale będzie Polska”. Nawet gdy w początkowym okresie okupacji hitlerowskiej wygłaszał kazania w języku niemieckim – gdyż język polski był zabroniony, przekazywał wiernym słowa otuchy: „...wytrzymać, przetrwać, przemilczeć!”. Wypożyczył Janowi Szarzynkowi maszynę do pisania, mając świadomość, że będą na niej pisane odezwy i ulotki. Gdy więc w ręce Gestapo dostała się taka ulotka, łatwo rozszyfrowano na czyjej maszynie była pisana.
Aresztowany 15 kwietnia 1941, osadzony został w więzieniu rybnickim, gdzie spędził trzy miesiące. Oskarżony został o udział w konspiracji i drukowanie antypaństwowych ulotek. Skierowany do niemieckiego obozu koncentracyjnego 17 lipca 1941 przybył do KL Auschwitz musiał pracować ponad siły. Zachorował na zapalenie płuc, a na dodatek na palcu u nogi pokazał się ropień, dołączyła się gangrena. Zmarł w nocy z 9 na 10 października 1941 ciało spalono w krematorium. W akcie zgonu zapisano, iż zmarł w wyniku powikłań po operacji nogi.
Obecnie, jedna z ulic w Mszanie nosi imię ks. Franciszka Styry.

</doc>
<doc id="1037526" url="https://pl.wikipedia.org/wiki?curid=1037526" title="Zespół Fanconiego">
Zespół Fanconiego

Zespół Fanconiego ("zespół De Toniego–Debrégo–Fanconiego"; łac. "syndroma Fanconi") – choroba spowodowana defektem cewki bliższej nefronu (martwicą kanalików proksymalnych), powodującym zaburzenie resorpcji aminokwasów, glukozy, fosforanów, kwasu moczowego, cytrynianów, białek drobnocząsteczkowych oraz jonów magnezu, potasu, wapnia, HCO3− oraz wody.
Po raz pierwszy został opisany w połowie lat 30. XX w. przez Giovanniego De Toniego (1933), Roberta Debré (1934) i Guido Fanconiego (1936), i dotyczył dzieci z krzywicą nerkową, glukozurią oraz hipofosfatemią.
Przyczyny.
Zespół Fanconiego występuje jako:
Objawy.
Objawy postaci pierwotnej (wrodzonej) są zależne od uszkodzenia cewki bliższej, co powoduje utratę fosforanów, jonów HCO3−, potasu i wody. Ich utrata powoduje powstanie hipofosfatemii, nerkowej kwasicy cewkowej, do których dołącza zaburzenie syntezy 1,25(OH)2D3 (aktywnej postaci witaminy D3).
Doprowadza to, do rozwoju krzywicy lub osteomalacji opornych na duże dawki witaminy D. Uszkodzenie kości jest nasilane przez pojawiającą się wtórnie kwasicę cewkową dalszą. Dochodzi ponadto do utraty potasu z moczem, które doprowadza do hipokaliemii oraz wskutek opornego na wazopresynę defektu zagęszczania moczu – pojawia się polidypsja i poliuria. Ostatecznie zaburzenia te doprowadzają do odwodnienia oraz wskutek zmian kostnych – do zaburzeń wzrostu. Występuje także aminoacyduria oraz glikozuria, które jednak nie mają klinicznego znaczenia. 
Objawy postaci wtórnej (nabytej) zależą przede wszystkim od choroby, w przebiegu której się pojawiają.
Rozwój zespołu Fanconiego powoduje zwykle dołączenie się dodatkowych objawów, takich jak ogólne osłabienie, wielomocz, bóle i zniekształcenia kości, złamanie patologiczne, zmniejszenie napięcia mięśni zależne od hipokaliemii.
Rozpoznanie.
Rozpoznanie polega na stwierdzeniu równoczesnego występowania w moczu:
Pomocne mogą być zmiany radiologiczne w RTG kości, które wykazują objawy krzywicy lub osteomalacji.
W przypadku występowania tych objawów u osób dorosłych (postać wtórna) obowiązuje wykonanie badań pozwalających rozpoznać chorobę podstawową.
Leczenie.
leczenia polega na wyrównaniu zaburzeń homeostazy, będących wynikiem nadmiernej utraty substancji drogą nerkową. W tym celu stosuje się:
Rokowanie.
W postaciach pierwotnych dochodzi do rozwoju schyłkowej niewydolności nerek po upływie 10–20 lat (w przypadku cystynozy, która jest najczęstszą przyczyną dziecięcej postaci zespołu Fanconiego, do rozwoju niewydolności nerek dochodzi przed ukończeniem 10 roku życia).
W postaciach wtórnych rokowanie zależy od choroby podstawowej, w przebiegu której dochodzi do rozwoju objawów zespołu Fanconiego.
Zobacz też.
niedokrwistość Fanconiego

</doc>
<doc id="1037527" url="https://pl.wikipedia.org/wiki?curid=1037527" title="Józef Kowalczyk (1948–2000)">
Józef Kowalczyk (1948–2000)

Józef Karol Kowalczyk (ur. 4 grudnia 1948 w Olesznie, zm. 30 sierpnia 2000 w Szczecinie) – polski polityk, poseł na Sejm X i I kadencji.
Życiorys.
Syn Jana i Marianny. Ukończył w 1966 Technikum Górnicze w Łaziskach Górnych. Po odbyciu zasadniczej służby wojskowej rozpoczął pracę zawodową w Zarządzie Portu Szczecin jako operator sprzętu zmechanizowanego. Należał do Niezależnego Samorządnego Związku Zawodowego „Solidarność”.
Sprawował mandat posła na Sejm X kadencji z listy Komitetu Obywatelskiego w okręgu szczecińskim. W trakcie kadencji wstąpił do Unii Demokratycznej, zasiadał w Komisji Stosunków Gospodarczych z Zagranicą i Gospodarki Morskiej i w dwóch komisjach nadzwyczajnych. W 1991 uzyskał reelekcję z listy UD w okręgu szczecińskim. W połowie lat 90. wycofał się z polityki. Pracował jako dyspozytor w Zarządzie Portu Szczecin-Świnoujście.
W 1984 otrzymał Srebrny Krzyż Zasługi. W 2019 prezydent RP Andrzej Duda pośmiertnie odznaczył go Krzyżem Kawalerskim Orderu Odrodzenia Polski.
Pochowany na cmentarzu Centralnym w Szczecinie.

</doc>
<doc id="1037528" url="https://pl.wikipedia.org/wiki?curid=1037528" title="Agnieszka Skrzypek">
Agnieszka Skrzypek



</doc>
<doc id="1037532" url="https://pl.wikipedia.org/wiki?curid=1037532" title="Janina Kuś">
Janina Kuś

Janina Kazimiera Kuś (ur. 24 czerwca 1942 w Różycach, zm. 28 stycznia 2000 w Chodowie) – polska polityk, samorządowiec, posłanka na Sejm X kadencji.
Życiorys.
Ukończyła w 1978 studia na Akademii Wychowania Fizycznego, a w 1987 studia podyplomowe na Uniwersytecie Warszawskim. Działała w Związku Harcerstwa Polskiego.
W 1967 wstąpiła do Polskiej Zjednoczonej Partii Robotniczej, była członkinią egzekutywy komitetu gminnego PZPR. W 1989 została wybrana na posłankę na Sejm kontraktowy z okręgu kutnowskiego. Na koniec kadencji wchodziła w skład Parlamentarnego Klubu Lewicy Demokratycznej, pracowała w trzech komisjach stałych i jednej nadzwyczajnej.
Po zakończeniu pracy w parlamencie była wójtem gminy Witonia. W 1998 została wybrana na radną sejmiku łódzkiego z listy Sojuszu Lewicy Demokratycznej.
Odznaczona Złotym (1984) i Brązowym (1964) Krzyżem Zasługi.

</doc>
<doc id="1037534" url="https://pl.wikipedia.org/wiki?curid=1037534" title="Abused Majesty">
Abused Majesty

Abused Majesty - polska grupa wykonująca muzykę z pogranicza black i death metalu. Powstała w 1998 roku w Białymstoku. W 2011 roku zespół zawiesił działalność. 
Historia.
Grupa powstała w październiku 1998 roku w Białymstoku z inicjatywy perkusisty Łukasza „Icanraza” Sarnackiego i gitarzystów Socarisa i Łukasza „Lucasa” Musiuka. Wkrótce potem dołączyli wokalista Khopik i basista Wierzba. W styczniu 1999 roku odbył się pierwszy występ grupy. W sierpniu tego samego roku w białostockim Hertz Studio zespół nagrał debiutanckie demo "Thee I Worship". Na wydawnictwie znalazły się cztery kompozycje utrzymane w stylistyce black i death metalu. W 2001 roku ukazało się drugie demo Abused Majesty zatytułowane "Gods Are with Us". W 2002 roku z zespołu odszedł Lucas, którego zastąpił Marek „Maar” Przybyłowski.
Pod koniec 2003 roku muzycy rozpoczęli prace nad debiutanckim albumem roboczo zatytułowanym "The Crown of Serpentine King". W 2004 roku został wydany pierwszy album grupy pt. "Serpenthrone". Płyta wydana przez firmę Empire Records została nagrana w Hertz Studio. Rok później zespół opuścili Socaris, Przybyłowski i Wasiak. Nowym gitarzystą został Robert „Rob-D” Danielski, natomiast stanowisko klawiszowca sesyjnie objął Wacław „Vac-V” Borowiec. W 2006 roku ukazało się trzecie demo Abused Majesty pt. "Crusade for Immortality". W 2008 roku nakładem wytwórni muzycznej Empire Records ukazał się drugi album studyjny formacji pt. "...So Man Created God in His Own Image". Okładkę wydawnictwo namalował grecki artysta Seth Siro Anton. Rok później firma Witching Hour Productions wydała reedycję płyty.

</doc>
<doc id="1037539" url="https://pl.wikipedia.org/wiki?curid=1037539" title="Waryscyt">
Waryscyt

Waryscyt, Variscit – minerał z gromady fosforanów. Należy do grupy minerałów bardzo rzadkich. Nazwa pochodzi od dawnej krainy Variscia (obecnie w Niemczech), gdzie minerał ten został po raz pierwszy stwierdzony i opisany.
Bardzo rzadko tworzy kryształy (wrosłe i narosłe) najczęściej izometryczne o postaci zbliżonej do ośmiościanu, o pokroju krótkosłupkowym, igiełkowym, tabliczkowym. Występuje w skupieniach masywnych, ziarnistych, promienistych, sferolitycznych, włóknistych. Tworzy nacieki, naskorupienia, sekrecje i konkrecje. Jest przezroczysty, rozpuszcza się w kwasach, nie jest topliwy. Tworzy kryształy mieszane ze strengitem. Waryscyt tworzy zrosty i przerosty z kwarcem, chalcedonem i wardytem – ten kamień ozdobny nazwano amatrix (Utah, Nevada – USA).
Występowanie.
Jest produktem procesów hipergenicznych i hydrotermalnych zachodzących w niskich temperaturach. Tworzy się w roztworach zawierających fosforany. Występuje też w pustkach i szczelinach skał bogatych w glin. Czasami tworzy druzy. 
Najczęściej współwystępuje z takimi minerałami jak: wardyt, wavelit, kwarc.
Miejsca występowania: USA – (najbardziej wartościowy surowiec gemmologiczny) Utah (jajowate, drobnoziarniste skupienia osiągające ok. 10 -30 cm; waryscyt zielony – utahlit, waryscyt niebieski – lucinit), Arkansas, Nevada, Boliwia, Australia – Queensland, Austria – Styria, Niemcy – Saksonia, Oberpfal, Czechy, Szwecja, Hiszpania. 
W Polsce stwierdzony został w Górach Świętokrzyskich.
Zobacz też.
wardyt, wavelit, turkus

</doc>
<doc id="1037540" url="https://pl.wikipedia.org/wiki?curid=1037540" title="Sartak">
Sartak

Sartak Chan (ur. ?, zm. 1256) – syn chana Batu, jego następca w Złotej Ordzie (Chanacie Kipczackim). 
Według Lwa Gumilowa po bitwie na Jeziorze Czudzkim (1242) Aleksander Newski przybył do Saraju i zbratał się z Sartakiem, stając się zarazem adoptowanym synem chana Batu. Dzięki temu Aleksander powrócił z kontyngentem Tatarów, których poprowadził przeciwko Niemcom. Otrzymał także jarłyk na Wielkie Księstwo Włodzimierskie jako wasal Chanatu Kipczackiego. 
Uważa się, że Sartaka nawrócono na chrześcijaństwo. Jego ojciec był szamanistą. Autorzy ormiańscy uważają, że Sartak mógł zostać nawrócony przez swoich ruskich wasali. 
Wiadomość o chrzcie Sartaka dotarła 29 sierpnia 1254 do papieża Innocentego IV.
Panowanie Sartaka było krótkie. Zmarł w 1256, prawdopodobnie otruty. Jego następcą krótko był Ułakczi, zanim schedę przejął jego stryj Berke. Nie jest pewne, czy Ułakczi był bratem czy synem Sartaka.
Córka Sartaka, Teodora, była żoną Gleba Wasylowicza, księcia rostowskiego i białoziorskiego. Ich potomkami byli Iwan IV Groźny oraz wiele rodzin rosyjskiej szlachty.

</doc>
<doc id="1037541" url="https://pl.wikipedia.org/wiki?curid=1037541" title="Wavelit">
Wavelit



</doc>
<doc id="1037542" url="https://pl.wikipedia.org/wiki?curid=1037542" title="Browar Edi">
Browar Edi

Browar EDI – mały browar regionalny założony w 1996 roku przez piwowara-amatora Edwarda Wilka. Zakład mieści się w miejscowości Nowa Wieś pod Wschową.
Charakterystyka.
Browar EDI jest małą firmą rodzinną produkującą piwo od 1998 roku. W zakładzie jest zainstalowana oryginalna warzelnia pomysłu właściciela browaru zbudowana na bazie zbiorników do produkcji sera.
Piwa z Browaru EDI są niepasteryzowane. Roczna produkcja wynosi około 500 hektolitrów. Zakład jest lokalną atrakcją turystyczną gminy Wschowa.
Produkty.
Lager
Piwo ciemne
Piwo aromatyzowane

</doc>
<doc id="1037545" url="https://pl.wikipedia.org/wiki?curid=1037545" title="Porządek dziobania">
Porządek dziobania

Porządek dziobania – w psychologii oraz socjologii pracy i organizacji - to pojęcie charakteryzujące spektrum relacji interpersonalnych mogących zachodzić w konfliktach w zhierarchizowanych grupach i zespołach zadaniowych.
„Porządek dziobania” w potocznym znaczeniu niesie przekaz informacyjny o tym, że im wyżej się ktoś znajduje w strukturze organizacyjnej, tym mniejsze prawdopodobieństwo doświadczenia agresji ze strony współpracowników. Wniosek ten wywodzi się z badań, jakie norweski zoolog Thorleif Schjelderup-Ebbe przeprowadził w kurniku na stadzie kur, którym przyporządkował indywidualne nazwy.
Obserwacje zachodzących między nimi sytuacji kryzysowych wykazały, że im kura znajduje się niżej w hierarchii stada, tym częściej jest dziobana, gdyż dziobią ją kury znajdujące się wyżej od niej w hierarchii stada. Jednocześnie im kura znajduje się wyżej w hierarchii stada, tym częściej dziobie inne, tzn. dziobane są przez nią kury znajdujące się niżej od niej.

</doc>
<doc id="1037553" url="https://pl.wikipedia.org/wiki?curid=1037553" title="Kladzomenaj">
Kladzomenaj



</doc>
<doc id="1037555" url="https://pl.wikipedia.org/wiki?curid=1037555" title="Kladzomena">
Kladzomena



</doc>
<doc id="1037559" url="https://pl.wikipedia.org/wiki?curid=1037559" title="Jan Huruk">
Jan Huruk

Jan Huruk (ur. 27 stycznia 1960 w Orsku) – polski lekkoatleta, długodystansowiec, specjalizujący się w biegu maratońskim. Uznany za najlepszego polskiego maratończyka stulecia 1919–2019 według Polskiego Związku Lekkiej Atletyki.
Życiorys.
Jeden z najlepszych zawodników w historii polskiego męskiego maratonu. Reprezentował barwy klubu Gryf Słupsk. Olimpijczyk z Barcelony (1992) – zajął tam 7. miejsce z czasem 2.14:32. W 1991 zajął 4. miejsce na mistrzostwach świata w Tokio, z czasem 2.15:47. W tym samym roku z czasem był 3. podczas maratonu w Londynie, zawodów przeprowadzanych w ramach Pucharu Świata IAAF.
Trzykrotny mistrz kraju: w biegu na 10 000 m (1987), półmaratonie (1992) i biegu przełajowym 7 km (1990), a także halowy mistrz Polski w biegu na 3000 m (1988). W rankingu magazynu „Track &amp; Field News” zajął 3. miejsce w 1991 i 5. w 1992.
Zaangażowany w działalność lokalną, w 2014 kandydował z ramienia Platformy Obywatelskiej do słupskiej rady miasta.

</doc>
<doc id="1037560" url="https://pl.wikipedia.org/wiki?curid=1037560" title="Ryszard Kocięba">
Ryszard Kocięba

Ryszard Kocięba (ur. 1933, zm. 26 września 2005) – chirurg i anestezjolog, twórca i dyrektor Instytutu Replantacji Kończyn w Trzebnicy (w 1971 jako ordynator oddziału chirurgicznego szpitala powiatowego w Trzebnicy przeprowadził w nim pierwszą w Europie udaną operację replantacji ręki), profesor chirurgii ogólnej.
Uczeń znanego wrocławskiego chirurga, prof. Wiktora Brossa. Żonaty z Lidią (zm. w 2000), również chirurgiem, współtwórczynią Instytutu Replantacji.
W utworzonym w 1972 Instytucie opracował liczne specjalistyczne techniki mikrochirurgiczne, doskonaląc metody operacji. M.in. wprowadził w latach 70. technikę przyszywania w miejsce utraconego kciuka – drugiego palca stopy; technikę tę stosował z powodzeniem także w przypadku utraty obydwu kciuków. W połowie lat 80., jako pierwszy w Polsce, odniósł sukces przy replantacji całej stopy. Już po śmierci prof. Kocięby, w 2006, lekarze ze stworzonego przez niego zespołu dokonali udanej transplantacji kończyny pobranej od zmarłego dawcy.
Ojczym wrocławskiego opozycjonisty z czasów PRL, później polityka, Pawła Kocięby-Żabskiego.
Działacz wrocławskiego Koła Łowieckiego "Knieja", członek założyciel klubu fajczarskiego "Pipe Club" Wrocław.
Odznaczony m.in. Krzyżem Komandorskim Orderu Odrodzenia Polski (w 1997).
Pochowany na Cmentarzu Osobowickim we Wrocławiu.

</doc>
<doc id="1037564" url="https://pl.wikipedia.org/wiki?curid=1037564" title="Rybki małe ze wszystkich mórz">
Rybki małe ze wszystkich mórz

Rybki małe ze wszystkich mórz – krótkie opowiadanie zaliczane do cyklu "Świat Dysku" Terry’ego Pratchetta. 
Opublikowane po raz pierwszy w 1998 r. w zbiorze „Legends. Short novels by the masters of modern fantasy” pod redakcją Roberta Silverberga (polskie wydanie – „Legendy”, Rebis 1999). Jest także za darmo dostępne w Internecie.
Bohaterkami są czarownice z Lancre z Babcią Weatherwax na czele. Akcja rozgrywa się przed i w trakcie Prób Czarownic i stanowi preludium do wydarzeń, które znalazły się w końcowej części "Kapelusza pełnego nieba".

</doc>
<doc id="1037565" url="https://pl.wikipedia.org/wiki?curid=1037565" title="Alice Nine">
Alice Nine

 – japoński zespół sceny visual kei założony w kwietniu 2004 roku. We wrześniu 2004 zespół przyłączył się do wytwórni płytowej PS COMPANY, do której należał przez dziesięć lat. W tym czasie, nazwa grupy niejednokrotnie ulegała drobnym zmianom stylistycznym. W latach 2015–2019, grupa działała jako A9, jednak oficjalnie powróciła do nazwy Alice Nine 24 sierpnia 2019 roku.
Alice Nine gra muzykę różnorodną, od hard rocka, poprzez utwory poprockowe, aż po spokojne kompozycje.

</doc>
<doc id="1037572" url="https://pl.wikipedia.org/wiki?curid=1037572" title="Chronograf">
Chronograf

aktynograf – 
amylograf – 
anemograf – 
audiograf – 
barograf – 
chronofotograf – 
chronokinematograf – 
dynamograf – 
echograf – 
ewaporograf – 
limnigraf – 
mareograf – 
meteorograf – 
oscylograf – 
pluwiograf – 
polarograf – 
sejsmograf – 
tachograf – 
termograf – 
termohigrograf – 
torsjograf

</doc>
<doc id="1037574" url="https://pl.wikipedia.org/wiki?curid=1037574" title="Juan Ignacio Sánchez">
Juan Ignacio Sánchez

Juan Ignacio Sánchez Brown ("Pepe Sánchez", ur. 8 maja 1977 w Bahía Blanca) – argentyński koszykarz, rozgrywający. Mistrz olimpijski z Aten. 
Mierzący 190 cm wzrostu koszykarz zawodową karierę zaczynał w sezonie 1994/1995 w Deportivo Roca. W ojczyźnie grał także w Estudiantes de Bahía Blanca. W 1996 wyjechał do USA i rozpoczął studia na Temple University. W 1999 roku poprowadził swój zespół Owls do rozgrywek Elite Eight NCAA, gdzie zostali oni pokonani przez Duke. Rok później, jako senior, został zaliczony przez Associated Press do All-American Third Team, pomimo iż notował zaledwie 5,6 punktu, ale przy tym 8 asyst, 5,5 zbiórki i 3,4 przechwytu. Studia ukończył w 2000 ze specjalizacją z historii. Uczelnię opuszczał jako drugi najlepiej przechwytujący (365) zawodnik w historii NCAA, aktualnie jest trzeci. 
W 2000 roku przystąpił do draftu w aż pięciu ligach - CBA (III runda, #26), ABA (IV runda, #31), IBL (II runda, #12), USBL (I runda, #11) oraz NBA. Został pominięty jedynie w naborze w NBA. Wystąpił jednak w letniej lidze NBA (Boston Summer League), w barwach Philadelphia 76ers i to właśnie ten zespół zaproponował mu kontrakt.
22 lutego 2001 roku został wysłany do Atlanty, a wraz z nim Toni Kukoc, Nazr Mohammed oraz Theo Ratliff. W przeciwnym kierunku powędrowali natomiast Roshown McLeod i Dikembe Mutombo. Rozegrał tam jedynie 5 spotkań, po czym został zwolniony 12 marca. 3 dni później powrócił do 76ers. Następnie podpisał umowę z greckim Panathinaikosem.
W sezonie 2001/02 wygrał z Panathinaikosem Euroligę. 10 października 2002 roku podpisał umowę z Detroit Pistons. Występował sporadycznie i w sumie rozegrał zaledwie 9 spotkań w całym sezonie. We wrześniu 2003 został wytransferowany do Golden State Warriors wraz z Cliffordem Robinsonem, w zamian za Boba Surę. Pod koniec października, jeszcze przed rozpoczęciem rozgrywek zasadniczych został zwolniony przez klub z Kalifornii.
W 2003 trafił do hiszpańskiej Etosy Alicante, a rok później do mocniejszego klubu z tego kraju - Unicaji Málaga. W Maladze spędził trzy lata, w 2006 został mistrzem Hiszpanii.
W seniorskiej reprezentacji Argentyny debiutował w 1998. Trzykrotnie brał udział w MŚ (1998, 2002, 2006). Może się poszczycić złotem z Aten i srebrnym medalem MŚ 2002.

</doc>
<doc id="1037577" url="https://pl.wikipedia.org/wiki?curid=1037577" title="Juan Ignacio Sanchez">
Juan Ignacio Sanchez



</doc>
<doc id="1037578" url="https://pl.wikipedia.org/wiki?curid=1037578" title="InBev">
InBev

InBev – koncern browarniczy powstały w 2004 r. w wyniku fuzji belgijskiego koncernu Interbrew z brazylijskim AmBev. W momencie powstania InBev był największym przedsiębiorstwem piwowarskim na świecie. W 2008 r. InBev połączył się z amerykańskim koncernem Anheuser-Busch, tworząc Anheuser-Busch InBev (AB InBev).
Największa część przychodów przedsiębiorstwa pochodziła ze sprzedaży piwa, jednak InBev miał także duży udział w sprzedaży napojów bezalkoholowych w Ameryce Łacińskiej. Przedsiębiorstwo zatrudniało około 86 000 osób, a jej siedziba mieściła się w Leuven w Belgii. InBev posiadał oddziały w ponad 30 państwach, a swoje produkty sprzedawał w ponad 130. W 2006 r. wartość przedsiębiorstwa wyniosła €30,6 miliarda a jej dochód netto €3,2 miliarda.
Zarząd.
W momencie powstania przedsiębiorstwa, dyrektorem generalnym był John Brock. Pod koniec 2005 r. zastąpił go Carlos Brito.
W skład zarządu wchodzili także: Allan Chapin, Carlos Alberto da Veiga Sicupira, Arnoud de Pret Roose de Calesberg, Jean-Luc Dehaene, Philippe de Spoelberch, Jorge Lemann, Roberto Moses Thompson Motta, Kees J. Storm oraz Peter Harf.
Historia.
Korzeni InBev można szukać w Den Horen w Leuven w 1366 r. W 1987 r. dwa największe browary w Belgii: Artois z Leuven oraz Piedbœuf z Jupille połączyły się tworząc jeden wielki koncern Interbrew.
AmBev był brazylijską firmą browarniczą powstałą w 1999 r. przez połączenie browarów Brahma i Antarctica. Firma miała dominującą pozycję na rynku w Ameryce Południowej i na Karaibach.
Przed fuzją w 2004 r. Interbrew był trzecim koncernem na świecie pod względem wielkości produkcji piwa, natomiast AmBev plasował się na piątym miejscu. Wieloletnim liderem rynku był wówczas Anheuser-Busch, a tuż za nim znajdował się szybko rozwijający się SABMiller. Połączenie Interbrew i AmBev zaowocowało powstaniem największego piwnego koncernu świata, który przyjął nazwę InBev.
W 2008 r. belgijsko-brazylijski InBev przejął swojego konkurenta ze Stanów Zjednoczonych, Anheuser-Buscha. Nowo powstały gigant został nazwany Anheuser-Busch InBev, w skrócie AB InBev.
W 2016 r. AB InBev wchłonął drugi co do wielkości koncern piwny, międzynarodowego SABMillera. Transakcja przekroczyła kwotę 100 mld USD.
Marki.
Prekusor InBev – Interbrew używał sloganu: „Najbardziej lokalny browar świata" („The World’s Local Brewer”), ale po połączeniu z AmBev zaprzestano jego używania.
Markami InBev były:

</doc>
<doc id="1037579" url="https://pl.wikipedia.org/wiki?curid=1037579" title="Pepe Sánchez">
Pepe Sánchez



</doc>
<doc id="1037582" url="https://pl.wikipedia.org/wiki?curid=1037582" title="Pepe Sanchez">
Pepe Sanchez



</doc>
<doc id="1037585" url="https://pl.wikipedia.org/wiki?curid=1037585" title="Biuletyn ZOKZ">
Biuletyn ZOKZ

Biuletyn ZOKZ – cotygodniowe wydawnictwo Związku Obrony Kresów Zachodnich, wydawane od listopada 1925 roku do marca 1927 roku. Pismo poruszało tematykę stosunków polsko-niemieckich oraz bieżącej działalności ZOKZ.
Wydawany w formie powielanej odbitki, początkowo w nakładzie 540 a następnie 725 egz.
Przekształcony w dwutygodnik „Strażnica Zachodnia”.

</doc>
<doc id="1037596" url="https://pl.wikipedia.org/wiki?curid=1037596" title="IV Liceum Ogólnokształcące im. Tadeusza Kościuszki w Toruniu">
IV Liceum Ogólnokształcące im. Tadeusza Kościuszki w Toruniu

IV Liceum Ogólnokształcące im. Tadeusza Kościuszki w Toruniu – szkoła ponadpodstawowa, założona w 1945 roku w Toruniu.
Szkoła znajduje się w centrum miasta, przy ul. Warszawskiej 1/5, w sąsiedztwie Zespołu Staromiejskiego i Domu Żołnierza.
Historia.
Szkoła powstała w 1945 roku jako IV Gimnazjum Koedukacyjne, z siedzibą w Toruniu, przy ulicy Mickiewicza 81, w budynku byłej niemieckiej radiostacji. Po miesięcznym "roku szkolnym" trwającym od czerwca do lipca 1945 roku, zarządzono wakacje, i nowy, pełny rok rozpoczęto 8 września 1945 roku. Dyrektorem szkoły został Jan Morawski, a liczyła ona 10 klas i 314 uczniów. W 1947 roku szkoła przeniesiona została do budynku przy ulicy Piekary i zmieniła nazwę na III Państwowe Gimnazjum i Liceum im. Tadeusza Kościuszki w Toruniu. Rok później przeniosła się do budynku przy placu Świerczewskiego. W 1957 roku placówka zaczęła funkcjonować pod nazwą IV Szkoła Podstawowa i Liceum Ogólnokształcące imienia Tadeusza Kościuszki w Toruniu.
W 2006 roku, Jolanta Krawczyk, dyrektorka szkoły w latach 1991-2005, otrzymała medal "Thorunium" (najwyższe odznaczenie, jakie może nadać Prezydent Miasta Torunia) za swoją pracę organizacyjną i zasługi dla miasta.
Struktura organizacyjna.
1 września 2010 roku przy IV Liceum Ogólnokształcącym uruchomiono Gimnazjum Dwujęzyczne nr 4. Głównym, obok polskiego, językiem nauczanym w szkole jest język francuski. Gimnazjum funkcjonuje pod patronatem Ambasady Republiki Francuskiej w Polsce oraz we współpracy z organizacją Alliance française. Szkoła funkcjonuje w trybie bezobwodowym, oferując kształcenie wszystkim absolwentom szkół podstawowych, bez względu na miejsce zamieszkania. Po utworzeniu tej placówki utworzyła ona wraz z IV Liceum Ogólnokształcącym Zespół Szkół Ogólnokształcących nr 4 w Toruniu.

</doc>
<doc id="1037600" url="https://pl.wikipedia.org/wiki?curid=1037600" title="Wiwianit">
Wiwianit

Wiwianit (Vivianit) – szeroko rozpowszechniony minerał z gromady fosforanów. Nazwa pochodzi od nazwiska angielskiego mineraloga, odkrywcy tego minerału – J.J. Viviana. (1817 r. – A.G.Werner)
Właściwości.
Zazwyczaj tworzy kryształy (wrosłe i narosłe) o pokroju tabliczkowym, słupkowym, pręcikowym, igiełkowym. Czasami tworzy kryształy izometryczne. Występuje w skupieniach naciekowych, ziarnistych, gwiaździstych, włóknistych, kulistych. Tworzy konkrecje, impregnacje w kościach i zębach skamielin (odontolit), naskorupienia. Jest strugalny, giętki, przezroczysty. Łatwo rozpuszcza się w kwasie solnym i azotowym. Barwi płomień na kolor niebieskozielony. Jest bardzo czuły na wpływy atmosferyczne; ulega rozpadowi, zmienia barwę. Należy trzymać go w szczelnych pojemnikach i chronić przed światłem.
Występowanie.
Tworzy się w pobliżu powierzchni Ziemi jako minerał wtórny wielu rud. Powstaje w pegmatytach w wyniku przeobrażenia pierwotnych fosforanów. Występuje w osadach ilastych i innych sedymentacyjnych – składnik jeziornych rud żelaza. Jest rozpowszechniony w torfach, rudach darniowych, żelaziakach brunatnych (limonitach).
Miejsca występowania: Boliwia – piękne przezroczyste kryształy (najwyższej jakości surowiec gemmologiczny), Kamerun – olbrzymie kryształy ok. 130cm znaleziono w iłach (tworzy tu skupienia w kształcie gwiazdy), Japonia, Australia, USA, Niemcy.
W Polsce stanowi pospolity składnik torfów i rud darniowych na Pomorzu Zachodnim, Lubelszczyźnie, w okolicach Kielc. Występuje w okolicach Świdnicy i Wałbrzycha na Dolnym Śląsku, Lubania (kryształy 1,5 cm), okolicach Siedlec.

</doc>
<doc id="1037609" url="https://pl.wikipedia.org/wiki?curid=1037609" title="Konklawe 1730">
Konklawe 1730

Konklawe 5 marca – 12 lipca 1730 – konklawe, które wybrało Klemensa XII na następcę Benedykta XIII.
Śmierć Benedykta XIII.
80-letni papież Benedykt XIII zmarł 21 lutego 1730 roku po niespełna sześciu latach pontyfikatu. Był on skromnym, pobożnym i świątobliwym duszpasterzem (w 1931 Pius XI rozpoczął jego proces beatyfikacyjny), nie miał natomiast żadnego doświadczenia politycznego. Administrację i politykę zagraniczną niemal w całości powierzył swojemu współpracownikowi Niccolo Coscii, którego mianował kardynałem. Był to wybór wyjątkowo nietrafny – Coscia nadużywał powierzonej mu władzy, przywłaszczając sobie znaczne sumy ze skarbca papieskiego, a jego postępowanie mocno nadwyrężało autorytet Ojca Świętego. W polityce zagranicznej doprowadził do zawarcia konkordatu z Wiktorem Amadeuszem II Sabaudzkim, który od 1720 tytułował się królem Sardynii. W konkordacie tym Stolica Apostolska uznawała jego królewską godność, mimo że Sardynia od pontyfikatu Bonifacego VIII była lennem papieskim. Po śmierci Benedykta XIII Coscia początkowo uciekł z Rzymu, ostatecznie jednak został dopuszczony do udziału w konklawe.
Lista elektorów.
W chwili śmierci Benedykta XIII było 67 kardynałów, z czego 55 brało udział w konklawe, ale jeden zmarł w jego trakcie, a jeden opuścił je przed zakończeniem. Ponadto jeden z nieobecnych kardynałów zmarł w trakcie sediswakancji.
Czterech elektorów mianował Aleksander VIII (1689–1691), jednego Innocenty XII (1691–1700), dwudziestu sześciu Klemens XI (1700–1721), dwóch Innocenty XIII (1721–1724), a dwudziestu dwóch Benedykt XIII (1724–1730).
Nieobecni.
Dwunastu kardynałów (ośmiu z nominacji Klemensa XI, trzech z nominacji Benedykta XIII i jeden z nominacji Innocentego XI), w tym jeden zmarł w czasie sediswakancji:
Frakcje w Kolegium Kardynalskim.
Święte Kolegium dzieliło się na kilka stronnictw:
Hiszpania "de facto" nie miała własnego stronnictwa na konklawe, gdyż jej dwaj przedstawiciele, ambasador Cornelio Bentivoglio i kardynał protektor Belluga y Moncada, byli ze sobą skłóceni i nie podjęli współdziałania. Oficjalnym reprezentantem króla Hiszpanii Filipa V został Bentivoglio, który sprzymierzył się z partią cesarską, natomiast Belluga y Moncada dołączył do partii Gorliwych.
Kandydaci na papieża.
27 kardynałów było uważanych za papabile: Pignatelli, Ruffo, Petra, Borromeo, Odescalchi, Ottoboni, Porzia, Imperiali, Niccolo Spinola, Corsini, Zondadari, Banchieri, Salviati, Pico della Mirandola, Alberoni, Barberini, Boncompagni, Davia, Corradini, Conti, Giovanni Battista Altieri, Marefoschi, Gotti, Lorenzo Altieri, Colonna, Olivieri i Falconieri.
Przebieg konklawe.
Konklawe rozpoczęło się 5 marca z udziałem 30 kardynałów. 8 marca dotarli kardynałowie Imperiali i Carafa, 9 marca Lambertini, 11 marca Giorgio Spinola i Marini, 12 marca Bentivoglio, Accoramboni i Olivieri, 13 marca Davia i Alberoni, 15 marca Pico della Mirandola i del Giudice, 22 marca Ruffo, 30 marca Boncompagni, a 31 marca Bissy i Sinzendorf. Z końcem marca było zatem 46 elektorów. 1 kwietnia dotarł Kollonitsch, 3 kwietnia Althan, 4 kwietnia Coscia, 6 kwietnia Erba-Odescalchi, 8 kwietnia Rohan i Borromeo, a 20 kwietnia Schönborn, co dało liczbę 53 elektorów. 23 kwietnia zmarł na konklawe kardynał Conti, redukując liczbę jego uczestników do 52. Od 24 do 29 kwietnia czasowo poza konklawe przebywał chory kardynał Porzia. 26 kwietnia dotarł kardynał Pignatelli, a 22 maja przybył kardynał Caracciolo. Z końcem maja było obecnych 54 kardynałów. 4 czerwca chory kardynał Cibo opuścił konklawe, 9 czerwca w jego ślady poszedł Ruffo, 21 czerwca Porzia, a 1 lipca Schönborn, redukując liczbę elektorów do 50. Chory Schönborn już nie powrócił na konklawe, natomiast Porzia, Ruffo i Cibo ponownie dołączyli do grona elektorów 11 lipca. W decydującym głosowaniu 12 lipca wzięło udział 53 kardynałów.
Początkowo wyglądało na to, że konklawe dość szybko zakończy się wyborem 79-letniego przedstawiciela Gorliwych Giuseppe Renato Imperiali, archiprezbitera Świętego Kolegium. Popierali go nie tylko Gorliwi, ale także Annibale Albani, choć prawdopodobne jest, że kamerling wcale nie życzył sobie zwycięstwa Imperialiego, a jedynie chciał zmusić któreś z mocarstw do wykorzystania ekskluzywy. W głosowaniu 20 marca Imperiali uzyskał 18 głosów na 42, jednak w praktyce oznaczało to, że brakuje mu tylko jednego głosu do zwycięstwa, gdyż jego zwolennicy wiedzieli, że aż 10 kartek oddanych w tej turze z napisem "Nemini" (na nikogo) w rzeczywistości pochodziło od kardynałów skłaniających się ku jego kandydaturze. Zwolennicy Imperialiego liczyli, że osłabi to czujność pozostałych elektorów i któryś z nich nieopatrznie również odda swój głos na niego, a wtedy pozostałych 10 przyłączy swe głosy w procedurze akcesu, osiągając wymaganą większość. Podstęp ten został jednak przejrzany przez hiszpańskiego ambasadora, kardynała Cornelio Bentivoglio, który rankiem 21 marca w imieniu króla Filipa V zgłosił oficjalne weto wobec tej kandydatury.
Zgłoszenie weta nie oznaczało od razu definitywnego końca tej kandydatury, gdyż zwolennicy Imperialiego, za namową skłóconego z ambasadorem kardynała Belluga y Moncada zakwestionowali ważność dokumentu ekskluzywy. Dokument przedstawiony przez Bentivoglio był bowiem sprzed blisko 10 lat, nosił datę 28 sierpnia 1720, a ponadto nie został podpisany przez króla, a jedynie przez sekretarza stanu. W tej sytuacji wysłano gońca do Madrytu w celu zweryfikowania ważności weta, a do jego powrotu obrady konklawe pozostawały w faktycznym zawieszeniu. Głosowania odbywały się rutynowo, ale nie proponowano żadnych poważniejszych kandydatur. 8 kwietnia do Rzymu przybył ambasador nadzwyczajny cesarza, hrabia Collato, który dwa dni później przekazał kardynałowi Barberiniemu pełen kurtuazji list od cesarza do Kolegium Kardynalskiego.
23 kwietnia zmarł na konklawe penitencjariusz większy Bernardo Maria Conti, brat papieża Innocentego XIII. Trzy dni później na stanowisko to wybrano kardynała Petrę.
24 kwietnia z Hiszpanii przybył kurier z potwierdzeniem ekskluzywy przeciwko kardynałowi Giuseppe Renato Imperiali, co definitywnie zamknęło mu drogę do pontyfikatu. Jednocześnie umożliwiło to wysunięcie nowych kandydatur.
Pod koniec kwietnia kardynał Cienfuegos, poparty przez Ottoboniego, Hiszpanię, Sardynię i starszych kardynałów z frakcji Gorliwych wysunął kandydaturę Tommaso Ruffo, ale odrzucili go Francuzi, „klementyńczycy” oraz ci spośród Gorliwych, którzy zostali mianowana przez Benedykta XIII. Wobec takiej opozycji Ruffo sam zrezygnował z kandydowania. Jako kontrkandydata Francuzi, wspierani przez Cornelio Bentivoglio i Zelantów, zaproponowali Corsiniego. 15 maja otrzymał on aż 26 głosów, ale Cienfuegos odrzucił tę kandydaturę, gdyż Wiedeń nie życzył sobie Toskańczyka na tronie papieskim. W drugiej połowie maja proponowano też kilku innych kandydatów, ale bez większych sukcesów. Albani forsował swojego protegowanego Pico della Mirandola, ale odrzuciła go frakcja cesarska, grożąc nawet oficjalną ekskluzywą. Gorliwi i stronnictwo sardyńskie wysunęły kardynała Zondadari, ale jego odrzuciły wszystkie trzy główne mocarstwa. Z kolei Falconieri został odrzucony jako przyjaciel znienawidzonego Coscii.
Na początku czerwca frakcja cesarska i Gorliwi podjęli próbę dokonania wyboru kardynała Davii, jednak w głosowaniu 7 czerwca zamiast spodziewanych 40 dostał jedynie 29 głosów. W tym samym głosowaniu aż 21 elektorów zagłosowało na Corradiniego, którego wysunęli Francuzi i partia klementyńska. Albaniemu i Polignacowi udało się przeciągnąć Gorliwych na stronę Corradiniego, co spowodowało, że kandydatura Davii upadła, a Corradini zaczął wyrastać na zdecydowanego faworyta. 17 czerwca otrzymał już 30 głosów. Nie wybrano go jednak, gdyż bardzo ostry sprzeciw w imieniu cesarza oraz króla Hiszpanii zgłosili kardynałowie Cienfuegos i Bentivoglio. Choć oficjalnego weta nie zgłoszono, Francuzi wycofali swe poparcie dla Corradiniego. Wydaje się, że Francuzi od początku nie chcieli tak naprawdę wyboru Corradiniego, a wysunięcie jego kandydatury było jedynie krokiem taktycznym obliczonym na zablokowanie Davii i zmuszenie Austrii do wykorzystania przysługującego jej weta. W każdym razie, na początku lipca Corradini już się nie liczył jako kandydat.
Wobec upadku kandydatury Corradiniego Francuzi wysunęli swojego głównego faworyta, kardynała Banchieri, ale odrzuciły go wszystkie pozostałe frakcje. Niemiłym zaskoczeniem dla Francuzów był fakt, że poparcia swego odmówił kamerling Albani, który ponownie wysunął kandydaturę kardynała Lorenzo Corsiniego. Kardynał ten, jako Toskańczyk, został kilka tygodni wcześniej odrzucony przez stronnictwa sardyńskie i cesarskie, jednak w międzyczasie wielki książę Toskanii Gian Gastone de’ Medici wykorzystał swe wpływy na dworze cesarskim i przekonał cesarza do zmiany zdania. 7 lipca kardynał Cienfuegos otrzymał z Wiednia nowe instrukcje, w których cesarz podziękował mu za jego dotychczasowe działania, ale nakazał zmianę stanowiska względem Corsiniego. Francuzi podjęli wówczas próbę sformowania opozycji wobec Corsiniego, wciąż licząc na przeforsowanie Banchieriego, ale bezskutecznie. 10 lipca Corsini miał już poparcie wszystkich stronnictw oprócz francuskiego. W tej sytuacji kardynałowie Polignac i Ottoboni uznali dalszy opór za bezcelowy i rankiem 11 lipca ogłosili swoje poparcie dla Toskańczyka. Postawili jedynie warunek, że Banchieri ma zostać sekretarzem stanu. Wieczorem Corsini został oficjalnie poinformowany o osiągniętym konsensusie co do jego osoby.
Wybór Klemensa XII.
12 lipca 1730 kardynał Lorenzo Corsini został wybrany na papieża, otrzymując głosy wszystkich kardynałów oprócz swojego własnego, który oddał na dziekana Francesco Pignatelliego. Przyjął imię Klemensa XII, na cześć Klemensa XI, który mianował go kardynałem. Cztery dni później protodiakon Lorenzo Altieri uroczyście koronował go w bazylice watykańskiej. Mimo zaawansowanego wieku i słabego zdrowia jego pontyfikat trwał prawie 10 lat.

</doc>
<doc id="1037619" url="https://pl.wikipedia.org/wiki?curid=1037619" title="Modzel">
Modzel

Modzel (łac. "tyloma, callus") – ograniczone zgrubienie warstwy rogowej naskórka spowodowane przez powtarzalny ucisk, dlatego pojawiający się najczęściej w obrębie strony podeszwowej stopy i strony dłoniowej ręki.
Modzele są nieostro odgraniczone od zdrowej skóry i mają żółtawy odcień. W przypadku ich pęknięcia, wskutek nagromadzenia się wielu warstw, może pojawić się ból. Do ich rozwoju przyczyniają się płaskostopie, zbyt ciasne obuwie, ale także nieleczone reumatoidalne zapalenie stawów czy zaburzenia struktury kostnej.
W odróżnieniu od nagniotka w ich części środkowej nie występuje rogowy czop.
Leczenie polega na stosowaniu maści złuszczających opartych na kwasie salicylowym. Inne metody, to pedicure leczniczy, w którym wykorzystuje się peeling ścierający twardy naskórek. Kiedy jednak problem jest poważniejszy, konieczny jest zabieg chirurgiczny. W metodzie chirurgicznej wykorzystuje się urządzenie usuwające zgrubiałą skórę. Możliwa jest również korekcja kształtu kości, aby modzele na stopach nie powstawały.

</doc>
<doc id="1037620" url="https://pl.wikipedia.org/wiki?curid=1037620" title="Pompka">
Pompka



</doc>
<doc id="1037623" url="https://pl.wikipedia.org/wiki?curid=1037623" title="Tell al Uhaimar">
Tell al Uhaimar



</doc>
<doc id="1037624" url="https://pl.wikipedia.org/wiki?curid=1037624" title="Izabela Zatorska">
Izabela Zatorska

Izabela Zachara-Zatorska (ur. 6 października 1962 w Paczkowie) – polska lekkoatletka specjalizująca się w biegach długodystansowych i biegach górskich.
Kariera.
Zawodniczka klubów: Górnik Zabrze, Tajfun Krosno, Krośnianka Krosno, LKS Wrocanka. Należy do najlepszych zawodniczek świata w biegach górskich.
Od 2003 jest nauczycielką wychowania fizycznego w 1 LO im. Mikołaja Kopernika w Krośnie.
Najważniejsze osiągnięcia.
11 listopada 1989 zwyciężyła w I edycji Biegu Niepodległości w Sanoku. Reprezentując klub Tajfun Krosno powtórzyła ten sukces rok później w 1990, a dzień później 12 listopada 1990 wygrała Bieg Niepodległości w Opolu. Reprezentując Krośniankę Krosno w następnym roku 1991 w trzy dni wygrała trzy biegi organizowane z okazji rocznicy odzyskania niepodległości przez Polskę, 9 listopada w Sanoku (10 km), 10 listopada w Opolu (15 km), 11 listopada w Warszawie (12 km).
Wygrała plebiscyt na najpopularniejszego sportowca województwa krośnieńskiego organizowanego przez czasopismo „Podkarpacie” za rok 1991.
Zatorska była także czołową maratonką kraju, reprezentantką Polski na zawody Pucharu Świata w 1991 i mistrzostwa Europy w 1994. Zdobyła również tytuły mistrzyni Polski w biegu na 20 km (1991), półmaratonie (1994) i w biegach przełajowych (1991, 1996). Rekordy życiowe: bieg na 3000 m – 9:14.78 (1991), bieg na 5000 m – 15:37.15 (1987), bieg na 10 000 m – 32:19.65 (1991), półmaraton – 71:53 (2000), maraton – 2:33:46 (1992).

</doc>
<doc id="1037625" url="https://pl.wikipedia.org/wiki?curid=1037625" title="Tell al-Uhajmir">
Tell al-Uhajmir



</doc>
<doc id="1037627" url="https://pl.wikipedia.org/wiki?curid=1037627" title="Heinrich Gross">
Heinrich Gross

Heinrich Iwanowicz Gross (; ur. w 1713, zm. w 1765) – rosyjski dyplomata, poseł rosyjski w Rzeczypospolitej.
Od 1736 pracownik rosyjskiego poselstwa w Wielkiej Brytanii, w 1738 zatrudniony w poselstwie we Francji, od 1741 mianowany sekretarzem poselstwa w Paryżu. Od 1744 chargé d’affaires, w latach 1745–1748 rosyjski poseł nadzwyczajny i minister pełnomocny we Francji.
W latach 1749–1750 był posłem rosyjskim w Prusach. W latach 1761–1764 poseł w Zjednoczonych Prowincjach Niderlandów. Od 1763 był ministrem pełnomocnym w Londynie.

</doc>
<doc id="1037631" url="https://pl.wikipedia.org/wiki?curid=1037631" title="Jezioro Łabędzie (powiat wałecki)">
Jezioro Łabędzie (powiat wałecki)

Jezioro Łabędzie – jezioro w woj. zachodniopomorskim, w pow. wałeckim, w gminie Wałcz, leżące na terenie Równiny Wałeckiej.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Łabędzie". W różnych publikacjach i na niektórych mapach topograficznych jezioro to występuje pod nazwą "Jezioro Łabędzkie". Spotykana jest też nazwa "Jezioro Głębokie".
Powierzchnia zwierciadła wody według różnych źródeł wynosi od 12,5 ha przez 16,0 ha do 16,73 ha.
Zwierciadło wody położone jest na wysokości 94,9 m n.p.m. lub 93,6 m n.p.m.. Średnia głębokość jeziora wynosi 10,0 m, natomiast głębokość maksymalna 20,8 m.

</doc>
<doc id="1037633" url="https://pl.wikipedia.org/wiki?curid=1037633" title="Kul Oba">
Kul Oba



</doc>
<doc id="1037635" url="https://pl.wikipedia.org/wiki?curid=1037635" title="Czausz">
Czausz

Czausz (Chaush, Chaush', Čauši) (tur. "Czawusz") – urzędnik dworski w Imperium Osmańskim, posłaniec, goniec, często byli oficerowie, którym powierzano zadanie kontroli pałacu.

</doc>
<doc id="1037636" url="https://pl.wikipedia.org/wiki?curid=1037636" title="Czawusz">
Czawusz



</doc>
<doc id="1037638" url="https://pl.wikipedia.org/wiki?curid=1037638" title="Richie Partridge">
Richie Partridge

Richard Joseph „Richie” Partridge (ur. 12 września 1980 w Dublinie) – irlandzki piłkarz. Po zakończeniu kariery w 2011 roku został fizjoterapeutą w Liverpoolu.
Kariera.
Partridge zaczął grać na poważnie w piłkę nożną jako stażysta w Liverpoolu w 2000. Często doznawał urazów, przez co nie otrzymał szansy debiutu w Premier League. Niemniej jednak, zdołał rozegrać trzy mecze w Pucharze Ligi Angielskiej, w tym zwycięski 8-0 pojedynek ze Stoke City w listopadzie 2000.
20 marca 2001 został wypożyczony do Bristol Rovers, gdzie wystąpił w sześciu spotkaniach i strzelił jedną bramkę. 7 maja 2001 powrócił do Liverpoolu.
Zawodnik nie mieścił się w kadrze pierwszego zespołu, dlatego też 20 września 2002 przystał na wypożyczenie do Coventry City. Po powrocie do klubu został przez kibiców Coventry wybrany graczem sezonu 2003/2004. 29 lipca 2005 Partridge na zasadzie wolnego transferu podpisał kontrakt z Sheffield Wednesday. 4 maja 2006 ogłoszono, że klub nie przedłuży z piłkarzem umowy.
30 czerwca 2006 dołączył do Rotherham United. Wraz z końcem sezonu został zwolniony z kontraktu, a 21 czerwca związał się umową z Chester City. W zespole zadebiutował 11 sierpnia 2007 w zremisowanym 0-0 spotkaniu z Chesterfield, a pierwszego gola zdobył w meczu z Crewe Alexandra w rozgrywkach o Puchar Johnstone's Paint. 20 października 2007 zdobył dwie bramki w wygranej 2:1 potyczce ze Stockport County.
Partridge jest byłym reprezentantem młodzieżowej reprezentacji Irlandii U-21.

</doc>
