<doc id="1039598" url="https://pl.wikipedia.org/wiki?curid=1039598" title="Kamienica Pod Złotym Karpiem w Krakowie">
Kamienica Pod Złotym Karpiem w Krakowie

Kamienica Pod Złotym Karpiem (Bruzikowska, Śrubinowska) – zabytkowa kamienica znajdująca się w Krakowie przy Rynku Głównym 10, na Starym Mieście.
Zbudowana została w pierwszej połowie XIV wieku. W XV wieku dobudowano drugie piętro, a na początku XVI wieku – trzecie.
W XVI wieku kamienica należała do bogatych rodzin kupieckich: do 1545 roku jej właścicielami byli Morsztynowie, do 1587 Wanzamowie, a do 1595 Gutteterowie. Pod koniec XVI wieku przeprowadzono dużą modernizację nowożytną.
W roku 1602 mieszkał w niej królewski malarz Tomasz Dolabella. W XVII wieku dom należał do Pawła Bruzika, a od 1640 do Teodozjusza Śrubina. W XVIII wieku kamienicę zamieszkiwały zamożne familie kupieckie: Marchetti, Toriani, Belli, Leśkiewiczowie. Około 1830 roku Jan Wincenty Kopff wykonał w pomieszczeniach pierwszego piętra klasycystyczne polichromie z pejzażami. W 1850 pożar strawił oficyny (odbudowane rok później). W latach 70. XIX wieku Jacek Matusiński przebudował kamienicę dla rodziny Hessów (zmiana parteru, dachu i fasady). W czasie remontu w 1906 roku różne zabytkowe detale przekazano do Muzeum Narodowego w Krakowie. W 1930 roku na parterze pojawiły się witryny o awangardowej formie według projektu Jerzego Struszkiewicza. W latach 1959-1962 przywrócono klasycystyczną dekorację fasady, a między 1973 a 1975 gruntownie przebudowano oficyny (włączenie do pasażu Bielaka). Z dawnej dekoracji i wyposażenia zachowane zostały jedynie strop i renesansowe i klasycystyczne polichromie na pierwszym piętrze.

</doc>
<doc id="1039599" url="https://pl.wikipedia.org/wiki?curid=1039599" title="Kamienica Fontanowska w Krakowie">
Kamienica Fontanowska w Krakowie

Kamienica Fontanowska – największa z zabytkowych kamienic przy Rynku Głównym w Krakowie, znajdująca się pod numerem 12.
Powstała poprzez połączenie w 1830 r. dawnych kamienic Fontanowskiej i Gutteterowskiej. Mieszkał w niej Baltazar Fontana, a także generał Henryk Dembiński.
Po 2014 roku zmieniono kształt najwyższej kondygnacji i usunięto szprosy z okien na drugim piętrze.

</doc>
<doc id="1039600" url="https://pl.wikipedia.org/wiki?curid=1039600" title="Kamienica Pod Złotą Głową w Krakowie">
Kamienica Pod Złotą Głową w Krakowie

Kamienica Pod Złotą Głową – jedna z zabytkowych kamienic przy rynku w Krakowie. Nosi ona numer 13. Obecnie w kamienicy znajduje się Pasaż 13. 
Dwie zabytkowe kamienice na Rynku Głównym przy wylocie ulicy Grodzkiej, w tym kamienica nr 13, przekształcone zostały na początku XXI w. w pasaż handlowy, zaprojektowany przez Marcina Janowskiego. W 1853 roku mieszkał w tej kamienicy generał Józef Chłopicki.

</doc>
<doc id="1039601" url="https://pl.wikipedia.org/wiki?curid=1039601" title="Pałac Zbaraskich w Krakowie">
Pałac Zbaraskich w Krakowie

Pałac Zbaraskich (Potockich) – zabytkowa kamienica znajdująca się w Krakowie przy Rynku Głównym 20.
Pałac powstał w 1540, kiedy to połączono i przebudowano na magnacką rezydencję dwie sąsiednie gotyckie kamienice z XIV w. Właścicielami nowego pałacu była wówczas można rodzina Firlejów. W XVII w., gdy obiekt był w posiadaniu Zbaraskich, dokonano gruntownej jego przebudowy w celu nadania budynkowi modnych wówczas cech stylowych oraz przekształcenia go w reprezentacyjną rezydencję miejską magnackiego rodu. Pracami budowlanymi kierował architekt flamandzki Henryk van Peene, który został sprowadzony do Polski przez Jerzego Zbaraskiego. Powstał wtedy barokowy, dwukondygnacyjny, arkadowy dziedziniec z krużgankami oraz sień wjazdowa od strony Rynku Głównego. 
Kolejna przebudowa rezydencji miała miejsce w latach 1778–1783 i dokonana została z polecenia ówczesnego właściciela, hr. Eliasza Wodzickiego. Architekt Ferdynand Nax nadał wtedy pałacowi cechy stylu wczesnoklasycystycznego. W następnych dziesięcioleciach często zmieniali się jego właściciele. Mieszkali w nim m.in. Potuliccy herbu Grzymała, Rostworowscy herbu Nałęcz, Wiśniowieccy herbu Korybut, Jabłonowscy herbu Prus III i Radziwiłłowie herbu Trąby. W końcu XIX w. budynek stał się własnością Potockich herbu Pilawa. Z ich polecenia w latach 1896–1898 dokonano restauracji rezydencji, przekształcając wnętrza pomieszczeń na parterze oraz częściowo przebudowując dziedziniec wewnętrzny. Autorem tych zmian był architekt Karol Zaremba. 
Dalsze prace prowadzono w pałacu w latach 1910–1912. Ich projektodawcami byli architekci Ludwik Wojtyczko i Kazimierz Wyczyński. Założono wtedy nowe klatki schodowe i przebudowano wnętrza drugiego, mieszkalnego piętra. Pierwsze piętro zachowało w dalszym ciągu charakter reprezentacyjny, podkreślony elementami dekoracyjnymi salonów. Po II wojnie światowej pałac był odnawiany i zrekonstruowany. Do naszych czasów zachowały się korynckie pilastry w elewacjach, kamienny portal i bogata dekoracja rzeźbiarska wieńcząca szczyt budowli (m.in. kartusze herbowe).
Mieścił się w niej Instytut Goethego.

</doc>
<doc id="1039602" url="https://pl.wikipedia.org/wiki?curid=1039602" title="Kamienica Mennica w Krakowie">
Kamienica Mennica w Krakowie

Kamienica Mennica (Kamienica Margrabska) – zabytkowa kamienica znajdująca się w Krakowie przy Rynku Głównym 47, na rogu z ulicą Floriańską 2, na Starym Mieście.
Historia.
W XVI wieku została kupiona przez margrabiego Zygmunta Myszkowskiego. W XVIII stuleciu była siedzibą Franciszka Wielopolskiego, pierwszego prezydenta miasta Krakowa. Wielopolski wynajmował ją również na zajazd „Pod Opatrznością”; w 1792 nocował w nim Tadeusz Kościuszko.
W XIX w. mieścił się w niej hotel „Drezdeński”, w którym na kilka dni zatrzymał się Stanisław Moniuszko podczas swojego pierwszego pobytu w Krakowie w 1858. Informację o wizycie autora „Halki” zamieścił krakowski „Czas”. Moniuszko zawarł tu znajomość z Ambrożym Grabowskim, Józefem Kremerem i Lucjanem Siemieńskim. Tutaj też, pod wpływem wizyty kompozytora na Wawelu, zrodził się pomysł na nową – nigdy nie dokończoną – operę „Rokiczana”, pisaną do libretta Józefa Korzeniowskiego. Miała to być opera historyczna o królu Kazimierzu Wielkim.
Rokokowa fasada pochodzi z pierwszej połowy XVIII wieku.

</doc>
<doc id="1039603" url="https://pl.wikipedia.org/wiki?curid=1039603" title="Kamienica Czerwona w Krakowie">
Kamienica Czerwona w Krakowie

Kamienica Czerwona (Dom Brendlarowski) – zabytkowa kamienica znajdująca się w Krakowie przy Rynku Głównym 46, na Starym Mieście.
Jest typową kamienicą rynkową, o dobrze zachowanym historycznym układzie wnętrz i z częściowo zachowanym wyposażeniem (gotyckie portale, renesansowe stropy, barokowe sztukaterie)
Historia.
Kamienica powstała w drugiej połowie XIV wieku jako dom dwukondygnacyjny z przedprożem. W pierwszej połowie XVI wieku należała do Brendlerów, w trzeciej ćwiartce XVI wieku do doktora praw Erazma Wanzama. W drugiej połowie tego stulecia dokonano renesansowej modernizacji budynku frontowego i wzniesiono jednopiętrową oficynę tylną. Od końca XVI wieku do początku ostatniej ćwierci XVII wieku należała do rodziny Wizembergów. Przed 1621 w kamienicy mieszkała Barbara Lanżanka. W ostatniej ćwierci wieku XVII i na początku wieku XVIII dom należał do rodziny Morsztynów, którzy dokonali całkowitej przebudowy budynku frontowego (m.in. ozdobili ściany i stropy polichromiami, które w części zachowały się do czasów obecnych). 
Do 1736 kamienica należała do Anny Sapieżyny – wojewodziny trockiej. Następnie należała do kupców Nowickich, kupca Jana Ulricha i jego spadkobierców. Na przełomie XVIII i XIX wieku w kamienicy znajdowała się cukiernia. Przed rokiem 1827 dokonano klasycystycznej modernizacji. W 1867 dokonano przebudowy dla kupca korzennego Antoniego Czernego według projektu Teofila Zamojskiego. W 1876 Antoni Hawełka założył w niej sklep "Pod Palmą", prowadzony później przez dysponenta firmy Franciszka Macharskiego. Na parterze za sklepem mieścił się znany w Krakowie lokal gastronomiczny ("handelek"), w którym przy marmurowych pulpitach panowie na stojąco pijali piwo bawarskie, pilzneńskie i inne, podawane w kuflach z grubego szkła. W ścianach zamontowane były palniki gazowe do zapalania cygar. W 1935 oficyny zostały obniżone do wysokości pierwszego piętra.

</doc>
<doc id="1039604" url="https://pl.wikipedia.org/wiki?curid=1039604" title="Kamienica Pod Orłem w Krakowie">
Kamienica Pod Orłem w Krakowie

Kamienica Pod Orłem (Kamienica Kromerowska) – zabytkowa kamienica znajdująca się w Krakowie przy Rynku Głównym 45, na Starym Mieście.
Historia.
Została wzniesiona prawdopodobnie w XIV wieku. W 1544 roku należała do Bartłomieja Kromera - brata kronikarza Marcina Kromera. Na parterze i I piętrze częściowo zachowały się renesansowe stropy kasetonowe. W XVI i XVIII została przebudowana. Ponownie zmieniona została pod koniec XIX wieku przez Władysława Ekielskiego. Wówczas otrzymała obecną fasadę; rzeźbę feniksa pod okapem zaprojektował Stanisław Wyspiański, a odkuł Julian Szopiński.
W 1775 w kamienicy tej mieszkał Tadeusz Kościuszko. W 1892 za sprawą Towarzystwa im. Tadeusza Kościuszki odsłonięto tu tablicę ku czci Naczelnika, z medalionem wyobrażającym jego podobiznę, dłuta Władysława Eljasza-Radzikowskiego. Podczas II wojny św. zniszczyli ją Niemcy. Nową płytę z medalionem Tadeusza Stulgińskiego umieszczono w 1946, w 200-setną rocznicę urodzin Kościuszki.
W budynku tym mieściła się historyczna apteka.

</doc>
<doc id="1039605" url="https://pl.wikipedia.org/wiki?curid=1039605" title="Kamienica Betmanowska w Krakowie">
Kamienica Betmanowska w Krakowie

Kamienica Betmanowska – zabytkowa kamienica znajdująca się w Krakowie na Starym Mieście przy Rynku Głównym 44. 
Powstała przez połączenie dwóch innych kamienic: Bełzowskiej i Betmanowskiej. Połączono je w całość w 1841 roku, dla Wincentego Kirchmayera. Na fasadzie nad wejściem znajduje się gotyckie godło kamienicy Betmanowskiej (patrząc od strony Rynku Głównego to prawa część obecnej kamienicy), głowę św. Jana, dlatego kamienica nosiła nazwę „Pod Ściętą Głową”. W drugiej kamienicy mieszkał żupnik wielicki Seweryn Bethman.
Przebudowując kamienicę Kirchmayer umieścił na attyce alegorie handlu i przemysłu: płaskorzeźby Ateny, Cerery, Hermesa a w tle żaglowiec i pociąg.
W 1849 kwaterował w kamienicy feldmarszałek Iwan Paskiewicz idący z wojskami na Węgry.

</doc>
<doc id="1039606" url="https://pl.wikipedia.org/wiki?curid=1039606" title="Kamienica Pod Słońcem w Krakowie">
Kamienica Pod Słońcem w Krakowie

Kamienica Pod Słońcem (Dom Helblinkowski, kamienica Korycińskich, Brygantowska) – zabytkowa kamienica znajdująca się w Krakowie przy Rynku Głównym 43, na Starym Mieście.
Mieściła się tu niegdyś apteka o tej samej nazwie założona przez Jana Szastera. 

</doc>
<doc id="1039607" url="https://pl.wikipedia.org/wiki?curid=1039607" title="Kamienica Zacherlowska w Krakowie">
Kamienica Zacherlowska w Krakowie

Kamienica Zacherlowska (Bonerowska) – zabytkowa kamienica znajdująca się w Krakowie na Starym Mieście przy Rynku Głównym 42, na rogu z ulicą św. Jana 1. 
W 1808 roku dom wszedł w posiadanie Kajetana Wytyszkiewicza. W 1878 właścicielami kamienicy byli Pareńscy, którzy przebudowali kamienicę tworząc m.in. wejście od ul. św. Jana i dobudowując III piętro. 
W kamienicy tej pracownię miał fotograf Ignacy Krieger. Na II piętrze mieszkał i przechowywał swoje zbiory kolekcjoner Feliks Jasieński.
Obecnie (rok 2021) w kamienicy znajduje się hotel.

</doc>
<doc id="1039608" url="https://pl.wikipedia.org/wiki?curid=1039608" title="Kamienica Januszowiczowska w Krakowie">
Kamienica Januszowiczowska w Krakowie

Kamienica Januszowiczowska – jedna z zabytkowych kamienic przy Rynku Głównym w Krakowie. Oznaczona numerem 40.

</doc>
<doc id="1039609" url="https://pl.wikipedia.org/wiki?curid=1039609" title="Kamienica Kencowska w Krakowie">
Kamienica Kencowska w Krakowie

Kamienica Kencowska, in. kamienica Kęcowska – zabytkowa kamienica znajdująca się w Krakowie przy Rynku Głównym 38, na Starym Mieście.
Powstała około połowy XIV wieku, a na przełomie XIV i XV wieku została przebudowana. Nowożytny wygląd uzyskała podczas modernizacji na przełomie XVI i XVII wieku. W tymże okresie (wiek XVI i początek XVII) kamienica była własnością bogatych mieszczańskich rodzin pochodzenia niemieckiego – Schillingów, Fogelewederów, Stauberów, a przez dużą część wieku XVII należała do Kenców. W pierwszej połowie XVIII wieku była własnością rajcy Andrzeja Szafałkowica, a od 1746 roku należała do Karola Tuszki – właściciela sąsiedniej Kamienicy Wosińskiej. W roku 1787 kamienicę zamieszkiwał architekt Józef Le Brun. W czwartej ćwierci XVIII wieku przeprowadzono modernizację, w rezultacie której budynek uzyskał klasycystyczne wyposażenie, dekorację i nową fasadę. Kształt obecny kamienica uzyskała w latach 1825-1831, kiedy m.in. wzniesiono trzecie piętro budynku frontowego i wymieniono dach.
W roku 1823 Lorenzo Paganino Cortesi założył w kamienicy cukiernię słynącą z produkcji likierów i wódek. W roku 1841 przejęta została przez szwajcarskich cukierników Gaudentego Redolfiego i Parysa Maurizio – nowych właścicieli domu. Rodziny zajmujące się cukiernią mieszkały tam aż do lat czterdziestych XX wieku. Na potrzeby zakładu dokonano licznych adaptacji.
Na fasadzie wmurowano w 1930 roku marmurową tablicę informującą, że w kamienicy mieszkał i w 1854 umarł generał Józef Chłopicki.

</doc>
<doc id="1039610" url="https://pl.wikipedia.org/wiki?curid=1039610" title="Kamienica Pod Jeleniem w Krakowie">
Kamienica Pod Jeleniem w Krakowie

Kamienica Pod Jeleniem (lub "Ludwikowska" od nazwiska właścicieli – Ludwigów) – zabytkowa kamienica znajdująca się w Krakowie przy Rynku Głównym 36, na rogu z ulicą Sławkowską 1, na Starym Mieście.
Od połowy XVI wieku w kamienicy tej mieścił się zajazd "Pod Jeleniem", w którym gościli w m.in. Johann W. Goethe i car Mikołaj I.

</doc>
<doc id="1039611" url="https://pl.wikipedia.org/wiki?curid=1039611" title="Pałac Spiski w Krakowie">
Pałac Spiski w Krakowie

Pałac Spiski – jedna z zabytkowych kamienic przy Rynku Głównym w Krakowie. Nosi numer 34.
Historia.
Rezydencja powstała z połączenia i przebudowy dwóch kamienic, z których jedna była własnością Maciejowskich, a druga Schedlów – drukarzy krakowskich, a potem do Łodzińskich (do 1735 roku). Po 1735 roku, zawalona w 1726 roku kamienica Łodzińskich, została połączona z Pałacem Spiskim (po północnej stronie) przez wojewodę krakowskiego Teodora Konstantego Lubomirskiego, dziedzicznego starosty spiskiego, który nadał gmachowi jednolity, rezydencjonalny kształt w stylu barokowym. W związku z posiadanym przez Lubomirskich tytułem starostów spiskich, pozostający w rękach tej rodziny od XVII wieku budynek, był określany jako „Pałac Spiski”. To z jego okien w 1676 r. król Jan III Sobieski, po odebraniu hołdu od mieszczan krakowskich, przyglądał się pokazom ogni sztucznych.
W XVIII w. pałac zmieniał właścicieli. Od 1764 roku właścicielami pałacu byli Massalscy. W 1799 r. zakupił go Jacek Kluszewski, starosta brzegowski, który już wcześniej w sali na drugim piętrze urządzał spektakle teatralne – pierwsze w Krakowie przedstawienia w teatrze stałym. Po zajęciu miasta przez Austriaków w 1796 r., w pałacu zamieszkał gubernator terenów przyłączonych do monarchii Habsburgów. Pierwszym gubernatorem był Wacław Margelik, który na wieść o szykującej się polskiej demonstracji uciekł konno z pałacu, krzycząc, że jest ścigany "durch das polnische Regiment Ruchawka" (przez polski pułk Ruchawka). W dniu 9 sierpnia 1796 r. zamieszkał w pałacu ks. Karol von Auersperg, delegat rządu austriackiego do odebrania hołdu od obywateli krakowskich. Jego uroczysty przejazd przez Rynek Główny uwiecznił malarz Michał Stachowicz. Na obrazie przedstawiony jest także ówczesny wygląd rezydencji. Przed 1808 rokiem przebudowano barokową fasadę, zlikwidowano balkony i kartusze, zmieniono formy otworów w związku ze zamianą niskiego trzeciego piętra (mezzanina) na pełną kondygnację. W następnych latach Pałac Spiski był siedzibą administracyjnych władz austriackich, a parter zajmowały eleganckie sklepy (m.in. sklep jubilera Modesa). W 1828 r. w budynku znaleziono renesansowy nagrobek z czerwonego marmuru przeznaczony dla Sebastiana Lubomirskiego (zm. 1613 r.), który został następnie umieszczony przez Potockich w kaplicy kościoła w Krzeszowicach. Po 1847 roku zmieniono dach na dwuspadowy. W latach trzydziestych XIX w. rezydencja należała do hr. Jana Mieroszewskiego, ordynata mysłowickiego. Pałac Spiski w tym okresie usiłował rywalizować z pałacem „Pod Baranami” Potockich, gdyż Mieroszewski zgromadził w nim cenną kolekcję obrazów pochodzących z galerii królewicza Jakuba Sobieskiego oraz ze zbiorów biskupa krakowskiego Jana Pawła Woronicza. W pałacu znalazły się również antyczne meble, stara broń oraz zabytki egipskie i etruskie. Wydatki związane z teatralnymi zainteresowaniami Mieroszewskiego doprowadziły jednak do utraty przez niego pałacu już w połowie XIX w. W 1877 r. budynek stał się ponownie własnością książąt Lubomirskich.
Tuż przed wybuchem I wojny światowej do pałacu przeniesiono z Krzysztoforów sklep towarów kolonialnych i lokal „śniadankowy” firmy Antoniego Hawełki. Na pierwszym piętrze zachowała się z tego czasu sala tzw. Tetmajerowska, stanowiąca część pomieszczeń restauracyjnych. Sala ta została ozdobiona przez Włodzimierza Tetmajera fryzem przedstawiającym legendę o mistrzu Twardowskim. 
Po przeniesieniu biur starostwa, w 1902 r. górne piętra gmachu zajęło gimnazjum żeńskie, które działało tam do 1939 r., kiedy to zostało usunięte przez niemieckie władze okupacyjne. 
W 1945 r. cały pałac przejęły na swoją siedzibę związki zawodowe. Wielokrotne przebudowy i częste zmiany właścicieli doprowadziły do tego, że Pałac Spiski utracił wiele ze swojego dawnego reprezentacyjnego wyglądu.

</doc>
<doc id="1039612" url="https://pl.wikipedia.org/wiki?curid=1039612" title="Kamienica Ciemowiczowska w Krakowie">
Kamienica Ciemowiczowska w Krakowie

Kamienica Ciemowiczowska – jedna z zabytkowych kamienic przy rynku w Krakowie. Nosi ona numer 33.

</doc>
<doc id="1039613" url="https://pl.wikipedia.org/wiki?curid=1039613" title="Kamienica „Pod Trzema Gwiazdami” w Krakowie">
Kamienica „Pod Trzema Gwiazdami” w Krakowie

Kamienica Pod Trzema Gwiazdami – jedna z zabytkowych kamienic przy Rynku w Krakowie. Nosi numer 32.
Budynek składa się z dwóch kamienic: południowej zwanej Kamienicą Wolfklajanowską i północnej zwanej Kamienicą Sznukowską. Zostały one rozdzielone najprawdopodobniej pod koniec średniowiecza i ponownie połączone w wieku XVIII. Południowa kamienica była własnością rodzin kupieckich, m.in. Wolfa Kleina (jego inicjały oraz data 1570 znajdują się na plakiecie w kluczu sklepienia sieni). Pod koniec XVI wieku dobudowano trzecie piętro. W drugiej ćwiartce XVII wieku dokonano wczesnobarokowej modernizacji – pojawił się portal w fasadzie, obramienia okien pierwszego piętra w elewacji tylnej. W drugiej połowie XVII wieku właściciel Puckowei lub Remerowei przyłączyli budynek przy ulicy Szewskiej 3. Kamienica północna w XVI i na początku XVII wieku była własnością Cyrusów, do połowy XVII wieku należała do kupieckiej rodziny Sznuków, a następnie do rajcy Jana Romanowicza, później do burmistrza Andrzeja Cieniowica. W latach 1699-1734 kamienica należała do szlacheckiej familii Ożarowskich.
Scalenie obu części nastąpiło w latach 40. XVIII wieku z inicjatywy ławnika Facchinetti'ego. W końcu XVIII wieku Bonawentura Winkler – podkomorzy halicki adaptował kamienicę na swoją rezydencję. W pierwszej ćwierci XIX wieku nastąpiła modernizacja klasycystyczna dla rodziny Szulców. 
W latach 1985-1995 przeprowadzono generalny remont, podczas którego zaadaptowano kamienicę na potrzeby Banku Pekao S.A.: dobudowano czwarte piętro i ściśle powiązano z budynkiem narożnym Rynku Głównego 31.

</doc>
<doc id="1039614" url="https://pl.wikipedia.org/wiki?curid=1039614" title="Pałac Małachowskich w Krakowie">
Pałac Małachowskich w Krakowie

Pałac Małachowskich (Kamienica Cyglarowska) – zabytkowa kamienica znajdująca się w Krakowie na Starym Mieście przy Rynku Głównym 30, na rogu z ul. Szewską 2.
Pałac powstał z połączenia i przebudowy trzech kamienic, które niegdyś zajmowały narożnik Rynku Gł. i ul. Szewskiej. Były to następujące kamienice: Cyglarowska, Kortynowska i Ryntowska. Rezydencja wzniesiona została w drugiej połowie XVIII w. dla Piotra Małachowskiego, wojewody krakowskiego, który pochodził ze starego i wielce zasłużonego dla Polski rodu Małachowskich herbu Nałęcz. Na szczegółowym planie krakowskiego Rynku Głównego z września 1787 r. widoczny jest znaczny fragment nowego pałacu z obszerną sienią, klatką schodową i dużymi pomieszczeniami na parterze. Piętrowa i rozległa budowla posiadała reprezentacyjne wnętrza z odpowiednim wystrojem i luksusowymi sprzętami. Majestatu i powagi dodawały rezydencji dwa renesansowe portale w sieni oraz drewniane stropy z profilowanymi belkami z XVII w. Detale te były reliktami przebudowanych kamienic. Pewne wyobrażenie o wyglądzie dawnych pałacowych wnętrz mogą nam dać odkryte po II wojnie światowej XIX-wieczne malowidła tzw. pompejańskie.
W ciągu XIX i XX w. pałac Małachowskich dosyć często zmieniał swoich właścicieli i przeznaczenie. Z biegiem lat budowla traciła swój reprezentacyjny charakter, aby w końcu przybrać dzisiejszy kształt. Część parterowa dawnej magnackiej rezydencji zaczęła służyć działalności gastronomicznej i handlowej. O dawnej świetności pałacu świadczy jeszcze tylko ozdobny barokowy portal wejściowy oraz zachowane w niektórych miejscach dekoracje klasycystyczne.

</doc>
<doc id="1039615" url="https://pl.wikipedia.org/wiki?curid=1039615" title="Kamienica Pod Blachą w Krakowie">
Kamienica Pod Blachą w Krakowie

Kamienica „Pod Blachą” także Kamienica „Pod Miedzią”– zabytkowa kamienica znajdująca się w Krakowie na Starym Mieście przy Rynku Głównym 29.
W kamienicy znajduje się bar „Vis-à-vis” i Instytut Dziennikarstwa UJ. Przed wejściem do baru znajduje się pomnik jego najbardziej znanego bywalca: Piotra Skrzyneckiego. W kamienicy znajduje się także posterunek Policji i Straży Miejskiej.
Historia.
Kamienicę wzniesiono w XV w, ale jej nazwa pochodzi od pokrycia dachu miedzianą blachą w XVI w. Pokrycie dachu blachą miedzianą było wówczas kosztowne i sprawiało, że kamienica wyróżniała się na tle innych budynków. Inwestycji tej dokonali ówcześni właściciele budynku, Fischauserowie, którzy zarządzali kopalniami i hutami w Olkuszu.
W późniejszych latach budynek popadł w ruinę i długo pozostawał w tym stanie i został wyremontowany dopiero na początku XVIII w. W czasie jednej z późniejszych rewitalizacji budynek uzyskał dekoracje stiukowe autorstwa Baltazara Fontany oraz balkon z żeliwnymi balustradami, potem zastąpiony balkonem z balustradami z kamiennymi.
W drugiej połowie XIX wieku przebudowywano klatkę schodową i sień, wówczas ozdobiły je polichromie w stylu pompejańskim odkryte przy okazji renowacji w 2019 r. W piwnicach kamienicy mieści się Ekspozycja „Dawne Narzędzia Tortur”.

</doc>
<doc id="1039616" url="https://pl.wikipedia.org/wiki?curid=1039616" title="Kamienica Pod Jagnięciem w Krakowie">
Kamienica Pod Jagnięciem w Krakowie

Kamienica Pod Jagnięciem – zabytkowa kamienica znajdująca się w Krakowie na Starym Mieście przy Rynku Głównym 28.
W 1586 była ona własnością włoskiej rodziny Cellarich, następnie przeszła w ręce Guccich. Przed tym domem został w 1537 skrytobójczo zamordowany Bartolomeo Berrecci. Po włoskim posiadaniu domu przez krótki czas właścicielką była Barbara Deboręcka a w XVIII wieku nabyła go rodzina Lików. Po uporządkowaniu stosunków majątkowych Karola Like, dom przejął na siebie w 1822 roku syn Wojciech Like, sędzia pokoju, utrzymujący aptekę "Pod Koroną" i w r. 1838 pozostawił w spadku synowi również Wojciechowi. Od 1874 właścicielami kamienicy była rodzina Potockich, która na wzór gdańskich kamienic manierystycznych przebudowała ją i nadała obecną nazwę. Wewnątrz zachowały się późnogotyckie i renesansowe portale.

</doc>
<doc id="1039617" url="https://pl.wikipedia.org/wiki?curid=1039617" title="Bodhiruci (starszy)">
Bodhiruci (starszy)

Bodhiruci (skt बॊधिरुचि; ur. ?, zm. ok. 535) (chiń. 菩提流支, pinyin Pútíliúzhī; kor. Poriryuji, Pojeryuji (보제류지); jap. Bodairushi (ぼだいるし); wiet. Bồ-đề-lưu-chi) – indyjski mnich buddyjski i tłumacz tekstów buddyjskich na język chiński.
Pochodził z północnych Indii. W 508 r. razem Buddhasantą i Ratnamatim przybył do Chin, do Luoyangu.
Uważa się, że przetłumaczył na j. chiński 127 zwojów sutr mahajanyi komentarzy i dlatego zwany był Mistrzem Tripitaki.
Przetłumaczył "Daśabhūmikasūtraśāstra" – "Traktat o Sutrze Dziesięciu Poziomów" (chiń. Shidijing lun), którego autorem był Vasubandhu. Traktat ten w skrócie nazywany był Dilun. Buddyści związani z tym tekstem sformowali szkołę dilun, a za pierwszego jej patriachę uważano Bodhiruciego. Tekst ten, ponieważ poruszał podobne tematy, co Avatamsaka Sutra, przygotował grunt pod jej późniejszą popularność. Również mistrzowie szkoły dilun, gdy w czasach dynastii Tang powstała szkoła huayan (Avatamsaki), przeszli do tej nowej szkoły.
Bodhiruci miał silne związki z ideami Czystej Krainy i w 530 r. nawrócił na buddyzm późniejszego słynnego propagatora amidyzmu taoistę Tanluana.
Tłumaczenia.
Teksty znajdujące się w kanonie buddyjskim. T – numer katalogowy tekstu w "Taishō shinshū daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue", pod red. Lewisa R. Lancastera, Berkeley 1979.

</doc>
<doc id="1039625" url="https://pl.wikipedia.org/wiki?curid=1039625" title="Mistrzostwa Polski Seniorów w Lekkoatletyce 1984">
Mistrzostwa Polski Seniorów w Lekkoatletyce 1984

60. Mistrzostwa Polski Seniorów w Lekkoatletyce – zawody, które rozgrywane były w Lublinie na stadionie Startu Lublin między 22 a 24 czerwca 1984.
Biegi przełajowe.
56. mistrzostwa Polski w biegach przełajowych rozegrano 18 marca w Elblągu. Kobiety rywalizowały na dystansie 4 kilometrów, a mężczyźni na 9 km.
Półmaraton.
Półmaraton odbył się 8 kwietnia w Brzeszczach. Rywalizowano na dystansie 20 kilometrów. Po raz pierwszy o tytuł mistrzowski walczyły kobiety.
Chód na 50 km.
Zawody mistrzowskie w chodzie na 50 kilometrów mężczyzn rozegrano 15 kwietnia w Szczecinie.
Maraton.
Rywalizacja w maratonie (kobiet i mężczyzn) miała miejsce 6 maja w Dębnie.
Chód na 10 km.
Mistrzostwa w chodzie na 10 kilometrów kobiet rozegrano 19 maja w Mielcu.
Bieg na 5000 m kobiet.
Pierwsze w historii mistrzostwa w biegu na 5000 metrów kobiet rozegrano 29 maja w Grudziądzu.
Bieg na 10 000 m kobiet.
Pierwsze w historii mistrzostwa w biegu na 10 000 metrów kobiet rozegrano 19 września w Sopocie.

</doc>
<doc id="1039627" url="https://pl.wikipedia.org/wiki?curid=1039627" title="THEOS">
THEOS

THEOS (ang. "THai Earth Observation System") – tajlandzki satelita przeznaczony do obserwacji powierzchni Ziemi: kartografii, monitorowania rolnictwa, zarządzania lasami, monitorowania wybrzeży i oceny ryzyka powodzi. Właścicielem satelity jest tajlandzka agencja GISTDA, a misję finansuje ministerstwo nauki i technologii (koszt ok. 160 mln USD). Misja ma trwać przynajmniej 5 lat.
Do stycznia 2009 roku satelita wykonał ponad 6100 zdjęć.
Pierwotnie przewidziany do wyniesienia w listopadzie 2007 rakietą Rokot-KM, po wielokrotnych przekładaniach startu, wystrzelony został dopiero 1 października 2008 za pomocą rakiety Dniepr. Statek okrąża Ziemię po orbicie heliosynchronicznej, z punktem zstępującym o godzinie 10:00.
Budowa i działanie.
Satelita został zbudowany przez firmę EADS Astrium na podstawie kontraktu z 19 lipca 2004 roku. Firma odpowiadała także za budowę zaplecza naziemnego potrzebnego do obsługi satelity i przetwarzania danych przez niego nadsyłanych, oraz za wyszkolenie 20 osób personelu. Centrum kontroli misji mieści się w Sri Racha, w prowincji Chonburi. Centrum przetwarzania danych mieści się w Bangkoku.
Za odpowiednie położenie statku na orbicie odpowiada system stabilizacji trójosiowej, szukacze gwiazd, żyroskopy, odbiornik GPS, szukacze Słońca i magnetyczne mechanizmy zamachowe. Statek posiada silniczki korekcyjne z zapasem 82 kg hydrazyny. Baterie słoneczne (GaAs) dostarczają do 840 W energii elektrycznej.
Statek może szybko zmieniać swoją orientację w przestrzeni, w zakresie ±45º obrotu i nachylenia (45º nachylenia w 60 sekund; 30º obrotu w 60 sekund). Dokładność wyznaczania położenia wynosi 0,02º, a jego regulowania 0,12º.
Ładunek użyteczny.
Rozdzielczość przestrzenna kamery panchromatycznej szacowana jest na ok. 2 m (0,45÷0,90 μm), a wielospektralnej na 15 m w (0,45÷0,52 μm, 0,53÷0,60 μm, 0,62÷0,69 μm, 0,77÷0,90 μm). Zdjęcia są gromadzone w pamięci pokładowej (51 GB) oraz wysyłane na Ziemię łączem w paśmie X o prędkości 120 Mbps. Komputer pokładowy zapewnia wstępną kompresję zdjęć na poziomie 2,8-3,75. Wysyłanie rozkazów odbywa się w paśmie S.

</doc>
<doc id="1039628" url="https://pl.wikipedia.org/wiki?curid=1039628" title="Złom (film)">
Złom (film)

Złom - polski niezależny film fabularny. Debiut filmowy Radosława Markiewicza nagrodzony w Gdyni.

</doc>
<doc id="1039630" url="https://pl.wikipedia.org/wiki?curid=1039630" title="Filtracja obrazów">
Filtracja obrazów

Filtracja obrazów – filtracja obrazów jest zaliczana do metod cyfrowego przetwarzania sygnałów. Filtracja jest operacją matematyczną na pikselach obrazu źródłowego, w wyniku której uzyskiwany jest nowy, przekształcony obraz. Filtrację określa się jako przekształcenie kontekstowe, gdyż dla wyznaczenia nowej wartości piksela obrazu docelowego potrzebna jest informacja z wielu pikseli obrazu źródłowego.
Filtracja stosowana jest przeważnie jako metoda wydobycia z oryginalnego obrazu szeregu informacji w celu ich dalszej obróbki. Informacjami takimi mogą być: położenie krawędzi, pozycje rogów obiektów itp. Innym zastosowaniem filtracji jest usuwanie szumów (filtr medianowy i inne) lub rozmycie obrazu (filtry uśredniające, Gaussa). Filtrację można przeprowadzać zarówno w dziedzinie przestrzennej, jak i częstotliwościowej. Filtracje w dziedzinie przestrzennej uzyskuje się wykorzystując operacje splotu. W dziedzinie częstotliwości odpowiednikiem splotu jest operacja mnożenia transformat obrazu i filtru.
Praktyczna realizacja filtracji.
Operacja splotu oblicza nową wartość piksela obrazu na podstawie wartości pikseli sąsiadujących. Każda wartość piksela sąsiadującego jest odpowiednio ważona (zgodnie z wartością w masce filtru) i wpływa na końcową wartość piksela obrazu po filtracji zgodnie ze wzorem:
gdzie:
Współczynnik formula_5 odróżnia filtrację od „zwykłego” splotu. Jego funkcją jest utrzymanie wyjściowej skali wartości pikseli zgodnej ze skalą wejściową. Gdyby nie jego użycie obraz mógłby ulec, przy pewnych filtrach, znacznemu rozjaśnieniu lub pociemnieniu.
Rodzaje filtrów.
Efekt filtracji zależy od rodzaju filtru który zostanie do tego celu wykorzystany oraz od jego wielkości (tzw. rząd macierzy filtru). Ze względu na odmienne działanie różnych masek filtrów wyróżniamy:
Filtry dolnoprzepustowe.
Działanie tego typu filtrów opiera się na usuwaniu elementów obrazu o wysokiej częstotliwości (szczegółów, np. dużych różnic w kolorach pomiędzy sąsiadującymi pikselami) i przepuszczaniu elementów o niskiej częstotliwości (ogólnych kształtów, bez szczegółów). Ponieważ większość szumów występujących w obrazach zawiera się w wysokich częstotliwościach, filtry te przeważnie wykorzystuje się właśnie do eliminacji zakłóceń. Właściwie dopasowując rząd macierzy filtru można usuwać zakłócenia różnej wielkości, ograniczając przy tym utratę szczegółów(wysokich częstotliwości) w odfiltrowywanym obrazie. Filtry dolnoprzepustowe to zazwyczaj filtry uśredniające z pewnymi wagami. Poniżej znajduje się kilka przykładów filtrów dolnoprzepustowych o macierzy trzeciego rzędu (wielkość maski 3x3):
Filtry górnoprzepustowe.
Filtry te działają w sposób odwrotny do filtrów dolnoprzepustowych, tłumią one niskoczęstotliwościowe elementy obrazu, wzmacniają natomiast elementy o wysokich częstotliwościach (szczegóły). Wynikiem działania tego typu filtrów jest podkreślenie, uwypuklenie elementów obrazu o dużej częstotliwości poprzez zwiększenie ich jasności, koloru itp. Dla obrazu jako całości efektem jest zazwyczaj zwiększenie kontrastu poprzez podkreślenie ostrych krawędzi obiektów. Poniżej znajduje się kilka filtrów górnoprzepustowych o macierzy trzeciego rzędu (wielkość maski 3x3):
Filtry statystyczne.
Wyróżnia je fakt, iż nie posiadają stałej maski jak w przypadku innych filtrów. Nowe wartości pikseli są wyliczane na drodze sortowania pikseli obrazu źródłowego w obrębie maski. Po sortowaniu, w zależności od rodzaju filtru, wybierana jest wartość maksymalna, minimalna bądź mediana.
Filtr medianowy.
Filtr medianowy jest przykładem filtru nieliniowego. Stosuje się go przede wszystkim do usuwania zakłóceń punktowych typu "pieprz i sól", potrafi on wtedy usunąć szum przy minimalnej utracie jakości obrazu lub całkowicie bez strat. Wyliczanie wartości wyjściowej dla filtru medianowego 3 rzędu można przedstawić następująco:
Ponieważ wielkość maski wynosi 3x3, więc w jej obrębie znajduje się 9 pikseli obrazu źródłowego (P0, P1, P2, P3, P4, P5, P6, P7, P8). Zależnie od poszczególnych wartości w wyniku sortowania możliwy jest następujący przykładowy rozkład wartości: (P5, P8, P1, P2, P6, P4, P7, P0, P3). W przypadku filtru medianowego wartością wynikową będzie wartość środkowa, czyli P6 i ona właśnie jest przepisywana do tworzonego obrazu.
Filtr maksymalny i minimalny.
Do obrazu wynikowego jest kopiowana minimalna lub maksymalna wartość przyjmowana przez punkty sąsiadujące z punktem „wybranym” przez środek maski. Filtrowi minimalnemu towarzyszy „erozja” (zmniejszenie) wielkości obiektów obrazu, maksymalnemu zaś – ich „dylatacja” (powiększenie).

</doc>
<doc id="1039632" url="https://pl.wikipedia.org/wiki?curid=1039632" title="Patricia Kazadi">
Patricia Kazadi

Patricia Tshilanda „Trish” Kazadi (ur. 17 marca 1988 w Warszawie) – polska aktorka, piosenkarka, kompozytorka, autorka tekstów i prezenterka telewizyjna pochodzenia kongijskiego.
Młodość.
Urodziła się i dorastała w Warszawie. Jest córką Jofy Kazadiego i jego żony Barbary. Jej matka pochodzi z Łukowa, a ojciec z Demokratycznej Republiki Konga. Ma dwoje młodszego rodzeństwa, Williama i Victorię.
Jako dziecko uczęszczała na zajęcia taneczne do zespołu „Tintilo”. Miała zagrać Tygrysicę Lilię w musicalu "Piotruś Pan", jednak po roku przygotowań jej rolę przejęła inna aktorka. Gra na fortepianie i komponuje. Przez dwa lata trenowała taniec współczesny.
Uczęszczała do XXXVII LO w Warszawie, maturę natomiast napisała w 2007 w Niepublicznym Liceum Ogólnokształcącyjm nr 81 SGH. Studiowała na Politechnice Warszawskiej. Z powodu niezaliczenia wszystkich przedmiotów przeniosła się do Szkoły Głównej Handlowej, której również nie ukończyła. Była uczennicą Autorskiej Szkoły Muzyki Rozrywkowej i Jazzu II stopnia im. Krzysztofa Komedy w Warszawie. 
Kariera medialna.
Zadebiutowała w 2002 występem w programie "Szansa na sukces" z udziałem zespołu Szwagierkolaska. Ogólnopolską rozpoznawalność zyskała dzięki roli Anny Chełmickiej w serialu "Egzamin z życia". Brała udział w dwóch edycjach telewizyjnego programu rozrywkowego "Jak oni śpiewają" (2007, 2009), a także w okolicznościowym programie "Jak oni śpiewają – Dzień Dziecka" (2009), a także w programach tanecznych: "Taniec z gwiazdami" (2010) i "Dance Dance Dance" (2019). Prowadziła programy: "Everyday English", "You Can Dance – Po prostu tańcz" (2011–2012, 2015–2016) i "X Factor" (2013–2014).
30 maja 2009 została nagrodzona Statuetką Serca Fundacji Polsat za wykonanie utworu Spice Girls „Wannabe”. W 2011 z utworem „Hałas” wystąpiła podczas koncertu Premier na 48. Krajowym Festiwalu Piosenki Polskiej w Opolu. W 2012 otrzymała nominację do nagrody Viva Comet 2012 w kategorii „debiut roku” W kwietniu 2013 wydała singel „Przerywam sen”, który napisała we współpracy z Maurym. 14 maja wydała debiutancki album studyjny, zatytułowany "Trip", na który napisała większość utworów i który nagrywany był m.in. w Los Angeles, Paryżu i Zurychu. 13 czerwca 2015 z piosenką „Na zawsze” wzięła udział w konkursie „SuperPremiery” 52. Krajowego Festiwalu Piosenki Polskiej w Opolu.
Była dwukrotnie nominowana do Wiktorów, w 2012 w kategorii „odkrycie telewizyjne”, a w 2013 w kategorii „gwiazda piosenki i estrady”. W 2016 została uhonorowana statuetką „osobowości roku” przez magazyn „Osobowości i Sukcesy”.
W lutym 2020 poinformowała, że zawiesza swoją działalność medialną, jednak wciąż będzie koncertować i występować w teatrze. W wywiadzie dla jednego z portali wyznała również, że zmaga się z depresją. W 2021 wydała single: „Natural” i „Wyobraźnią”. W październiku 2022 wydała singiel „Ona", który nagrała z Tym Typem Mesem.

</doc>
<doc id="1039633" url="https://pl.wikipedia.org/wiki?curid=1039633" title="Diplolaemus">
Diplolaemus

Diplolaemus – rodzaj jaszczurek z rodziny Leiosauridae.
Zasięg występowania.
Rodzaj obejmuje gatunki występujące w Chile i Argentynie.
Systematyka.
Etymologia.
"Diplolaemus": "diplos" „podwójny”, od δυο "duo" „dwa”; λαιμος "laimos" „gardło”.
Podział systematyczny.
Pierwotnie rodzaj ten zaliczany był do rodziny legwanów (Iguanidae). Wraz z podniesieniem wielu dotychczasowych podrodzin legwanów do rangi osobnych rodzin, zaliczono go do rodziny Polychrotidae, m.in. razem z anolisami. Frost i in. (2001) zaproponowali przeniesienie tego i większości innych rodzajów wchodzących w skład rodziny Polychrotidae do nowej rodziny Leiosauridae. Do rodzaju należą następujące gatunki:

</doc>
<doc id="1039634" url="https://pl.wikipedia.org/wiki?curid=1039634" title="ESPN">
ESPN

ESPN (Entertainment and Sports Programming Network) – amerykańska całodobowa stacja telewizyjna poświęcona tematyce sportowej. Stacja powstała 7 września 1979 roku. Posiada prawa transmisji w USA do licznych imprez sportowych w piłce nożnej (mistrzostwa świata w piłce nożnej, Liga Mistrzów UEFA i MLS), footballu amerykańskim (NFL, Arena Football League oraz lig uniwersyteckich), koszykówce (NBA, WNBA oraz lig uniwersyteckich), baseballu (MLB), wyścigach samochodowych (IRL, NASCAR, NHRA), golfie, a także licznych innych dyscyplinach sportowych, takich jak kręgle, bilard, lacrosse czy sporty ekstremalne.
Kanały ESPN.
Stacja posiada kilka różnych kanałów telewizyjnych, między innymi:

</doc>
<doc id="1039640" url="https://pl.wikipedia.org/wiki?curid=1039640" title="Lucky Star">
Lucky Star



</doc>
<doc id="1039641" url="https://pl.wikipedia.org/wiki?curid=1039641" title="Żeleźniak (Góry Kaczawskie)">
Żeleźniak (Góry Kaczawskie)

Żeleźniak (niem. "Eisen-Koppe") – rozległy masyw z najwyższym szczytem (664 m n.p.m.) w północnej części Grzbietu Wschodniego w Górach Kaczawskich. Przez Przełęcz Mysłowską łączy się z południową częścią Grzbietu Wschodniego. Od zachodu łączy się z Osełką i Miłkiem. Na wschód od Żeleźniaka odchodzi grzbiet z Bukowinką i Głogowcem. Na północny zachód ciągnie się grzbiet z Marcińcem, Rogaczem, Dłużkiem, Chmielarzem, Polanką, Trzcińcem, Zadorą i Lipną.
Zbudowany jest ze staropaleozoicznych skał metamorficznych – łupków albitowo-serycytowych i kwarcowo-serycytowych z grafitem i soczewkami marmurów (wapieni krystalicznych), należących do metamorfiku kaczawskiego oraz permskich skał wulkanicznych – porfirów (ryolitów).
W łupkach radzimowickich i porfirach występują żyły okruszcowane minerałami polimetalicznymi zawierającymi miedź, srebro, ołów, arsen, żelazo, cynk i in., które były podstawą rozwoju górnictwa, co najmniej od XV w. Po wojnie prowadzone były poszukiwania rud uranu.
Masyw jest porośnięty lasem świerkowym. Na jego południowo-zachodnich zboczach położona jest wieś Radzimowice.

</doc>
<doc id="1039642" url="https://pl.wikipedia.org/wiki?curid=1039642" title="Hadad">
Hadad



</doc>
<doc id="1039644" url="https://pl.wikipedia.org/wiki?curid=1039644" title="Hospicjum Onkologiczne Świętego Krzysztofa">
Hospicjum Onkologiczne Świętego Krzysztofa

Fundacja Hospicjum Onkologiczne Świętego Krzysztofa w Warszawie – fundacja utworzona w 1990 roku w Warszawie.
Siedziba fundacji i hospicjum mieści się przy ul. rtm. W. Pileckiego 105.
Opis.
Fundacja zajmuje się opieką nad osobami chorymi na nowotwory, wymagającymi hospitalizacji ze względów medycznych bądź socjalnych, udziela pomocy rodzinom w sprawowaniu opieki nad chorymi na choroby nowotworowe pozostającymi w domach oraz szkoleniami lekarzy w zakresie leczenia paliatywnego i personelu medycznego w zakresie opieki nad chorymi na choroby nowotworowe. Ponadto szkoli wolontariuszy do pomocy w opiece nad chorymi przebywającymi w hospicjum i w domach.
W 1996 roku zakończyła się trzyletnia budowa budynku hospicjum stacjonarnego na warszawskim Ursynowie. Rocznie znajduje w nim pomoc ok. 3300 osób.
W budynku hospicjum znajdują się m.in. zachowane kolumny z mozaikami ze zburzonego kina „Skarpa” oraz kaplica św. Krzysztofa.

</doc>
<doc id="1039645" url="https://pl.wikipedia.org/wiki?curid=1039645" title="Nicolaus Olahus">
Nicolaus Olahus

Nicolaus Olahus (węg. "Oláh Miklós", słow. "Mikuláš Oláh"; ur. 10 stycznia 1493 w Sybinie, zm. 15 stycznia 1568 w Pożoniu lub Trnawie) – węgierski dostojnik państwowy, historyk, poeta i humanista pochodzenia wołoskiego, spokrewniony z niektórymi hospodarami wołoskimi. Od roku 1553 do śmierci arcybiskup ostrzyhomski.
Życie.
Olahus od 1505 roku studiował łacinę, teologię, retorykę, muzykę i astronomię na uczelni w Wielkim Waradynie (dziś Oradea). Był ulubieńcem na dworze węgierskiego króla Ludwika II, dzięki czemu piastował wiele wysokiej rangi urzędów państwowych i kościelnych. Po bitwie pod Mohaczem, w której poległ Ludwik II, osobiście odprowadził królową Marię na emigrację. W Brukseli nawiązał znajomość z Erazmem z Rotterdamu, z którym prowadził intensywną korespondencję (do dzisiaj zachowało się 29 listów). Po powrocie na Węgry, w 1542 roku został doradcą króla, w 1543 królewskim kanclerzem, a w roku 1562 zarządcą Węgier. Od 1553 roku był także arcybiskupem ostrzyhomskim z siedzibą w Trnawie.
Wspierał rozwój katolickiego i świeckiego szkolnictwa. W 1561 r. sprowadził do Trnawy pierwszych jezuitów, którzy mieli poprowadzić tamtejszą nową szkołę (powstałą z połączenia szkoły kapitulnej i szkoły miejskiej). Wybudował dla niej specjalny budynek, zwany dziś Seminarium Oláha. W 1566 roku założył w Trnawie seminarium duchowne.
Był czołowym przedstawicielem węgierskiej kontrreformacji. W 1555 r. węgierski sejm z jego inicjatywy nakazał wszystkim osiadłym na terenie królestwa anabaptystom (habánom) opuszczenie kraju w ciągu trzydziestu dni.
Został pochowany w bazylice św. Mikołaja w Trnawie, gdzie znajduje się jego renesansowe epitafium.
Dzieła.
Twórczość naukowa Nicolausa Olahusa ogranicza się do pięciu prac napisanych w łacinie. Dokładny opis państwa węgierskiego, pt. "Hungaria" (dokończony w 1536) został napisany na polecenie królowej Marii. Praca ta cieszyła się dużą popularnością w kręgach naukowych ówczesnej Europy. Historyczno-geograficzno-etnograficzna monografia jest zbudowana z 19 działów, z czego 8 zostało poświęconych ziemiom, które dzisiaj stanowią część Rumunii. Nicolaus Olahus był pierwszym autorem, który twierdził, że ludność wołoska pochodzi od starożytnych Rzymian. Jego teoria nie znalazła kontynuatorów wśród wołoskich lub mołdawskich historyków. Około 1642 roku kronikarz Grigore Ureche (prawdopodobnie nieznający dzieła Olahusa) stworzył podobną teorię, którą później rozwinęli Miron Costin i Dimitrie Cantemir. Inna praca, pt. "Attila" z 1537 roku została napisana „ku pokrzepieniu serc” Węgrów, po poniesionej przez nich klęsce w wojnie z Imperium Osmańskim.

</doc>
<doc id="1039649" url="https://pl.wikipedia.org/wiki?curid=1039649" title="Gniezno Winiary">
Gniezno Winiary

Gniezno Winiary – stacja kolejowa w Gnieźnie w dzielnicy Winiary, w województwie wielkopolskim w Polsce. Jedna z trzech stacji w mieście (Gniezno, Gniezno Winiary i Gniezno Wąskotorowe). Stacja wybudowana w roku 1894 na terenie wsi Winiary. Po przyłączeniu wsi do miasta Gniezna została przemianowana na "Gniezno Winiary". Przy stacji znajduje się niewielki dworzec kolejowy, z nieczynną obecnie poczekalnią, górną częścią wykorzystywaną jako mieszkanie oraz dawnymi pomieszczeniami użytkowymi. Swojej funkcji nie zmieniło tylko pomieszczenie z nastawnią. Od stacji odchodzą linie jednotorowe niezelektryfikowane w kierunku Gniezna, Sławy Wielkopolskiej i Nakła nad Notecią.
Ruch kolejowy.
Obecnie stacja wykorzystywana jest tylko w ruchu towarowym w kierunku Nakła, Sławy Wielkopolskiej oraz jako stacja docelowa dla pociągów towarowych o znaczeniu regionalnym.
Ruch towarowy.
W kierunku Nakła odbywają się kursy pociągów towarowych z Wrocławia do Gdańska, przewożące silniki okrętowe.
Od listopada 2007 roku, po 7 latach przerwy, przywrócono ruch na linii Gniezno - Sława Wielkopolska. Po podpisaniu porozumienia przez Polskie Linie Kolejowe i Operatora Logistycznego Paliw Płynnych sp. z.o.o. w Płocku przywrócona ona została do życia dla ruchu towarowego do stacji Stawiany, skąd pociągi przewożące paliwo udają się do zbiorników w Rejowcu. Do czasu planowanego uruchomienia trasy trwał remont linii, obejmujący m.in. usunięcie drzew i krzewów oraz udrożnienie przejazdów kolejowo-drogowych wraz z ich oznakowaniem. Fragmentami trzeba było uzupełnić brakujące szyny. Obecnie składy towarowe kursują około 4 razy dziennie w obie strony.
Ruch pasażerski.
Ostatni pociąg pasażerski w kierunku Sławy Wielkopolskiej odjechał w grudniu 1995 roku, a do Nakła w 2000 roku. Przywrócenie ruchu pasażerskiego na tej linii jest jeszcze w dalekich planach.

</doc>
<doc id="1039651" url="https://pl.wikipedia.org/wiki?curid=1039651" title="Throw It on Me">
Throw It on Me

Throw It on Me – trzeci singel amerykańskiego producenta muzycznego i rapera Timbalanda. 
Utwór ten pochodzi z wydanego w 2007 r. albumu Timbaland Presents Shock Value.

</doc>
<doc id="1039653" url="https://pl.wikipedia.org/wiki?curid=1039653" title="Throw It On Me">
Throw It On Me



</doc>
<doc id="1039655" url="https://pl.wikipedia.org/wiki?curid=1039655" title="Lewis Padgett">
Lewis Padgett



</doc>
<doc id="1039656" url="https://pl.wikipedia.org/wiki?curid=1039656" title="Podczele (przystanek kolejowy)">
Podczele (przystanek kolejowy)

Podczele – nieistniejący już przystanek kolejowy w dzielnicy Podczele w Kołobrzegu, w województwie zachodniopomorskim, w Polsce.

</doc>
<doc id="1039660" url="https://pl.wikipedia.org/wiki?curid=1039660" title="W stronę czwartego wymiaru">
W stronę czwartego wymiaru

W stronę czwartego wymiaru (z podtytułem: "Zbiór opowiadań popularno- i fantastyczno-naukowych"), wydana w 1958 przez Wydawnictwo „Wiedza Powszechna” antologia składająca się z trzech części - Wczoraj, Dziś i Jutro. W pierwszej, "Wczoraj", przedstawiono historie z dziejów eksploracji Ziemi; w drugiej i trzeciej "Dziś" i "Jutro" - amerykańskie opowiadania fantastycznonaukowe.
Była to jedna z pierwszych wydanych w Polsce antologii zawierających prozę s-f. Wyboru opowiadań, podobnie jak w przypadku wydanych w tym samym roku "Rakietowych szlaków", dokonał i wstępem zbiór patrzył Julian Stawiński. Tłumaczami opowiadań byli: Julian Stawiński, Alfred Liebfeld i Krzysztof Zarzecki.

</doc>
<doc id="1039661" url="https://pl.wikipedia.org/wiki?curid=1039661" title="The Lancet">
The Lancet

The Lancet – recenzowane naukowe czasopismo medyczne, jedno z najdłużej wydawanych tego typu czasopism na świecie. The Lancet jest tygodnikiem, wydawcą jest Elsevier, część grupy Reed Elsevier.
Czasopismo zaczął wydawać w 1823 Thomas Wakley. Od 1995 redaktorem naczelnym pisma jest Richard Horton.

</doc>
<doc id="1039662" url="https://pl.wikipedia.org/wiki?curid=1039662" title="HTC TyTN">
HTC TyTN

HTC TyTN (znany również jako: HTC P4500, HTC Z, Cingular (AT&amp;T) 8525, Dopod 838 Pro, Dopod CHT9000, Qtek 9600, i-mate JASJAM, O2 Xda Trion, Orange SPV M3100, SFR v1605, SoftBank X01HT, Swisscom XPA v1605, T-Mobile MDA Vario II, Vodafone Personal Assistant Compact III) – palmtop z modułem telefonii komórkowej pracującym w technologii GSM oraz 3.5G. Pracuje pod kontrolą systemu Windows Mobile 5.0.
Jest wyposażony w dotykowy ekran TFT o przekątnej 2,8" oraz wysuwaną klawiaturę QWERTY o 41 klawiszach. 
Kodowa nazwa tego urządzenia to HTC Hermes.
Wersje.
Koncern HTC produkuje urządzenia mobilne przeznaczone do sprzedaży pod marką HTC oraz na potrzeby innych producentów. Również dostawcy usług telekomunikacyjnych sprzedają je pod własną marką. W Polsce sieć Era (tak jak wszystkie sieci należące do Deutsche Telekom) rozprowadza produkty HTC pod marką MDA, zaś Orange jako SPV. HTC TyTN jest odpowiednio sprzedawany jako MDA Vario II oraz SPV M3100.
Ponadto HTC TyTN występuje w trzech odmianach: HERM100, HERM200 oraz HERM300. Wersje te różnią się wyglądem i położeniem przycisków. Wersja HERM300 została zbudowana na wyłączność Deutsche Telekom dla sieci T-Mobile (MDA Vario II)

</doc>
<doc id="1039663" url="https://pl.wikipedia.org/wiki?curid=1039663" title="Stella TVK">
Stella TVK



</doc>
<doc id="1039669" url="https://pl.wikipedia.org/wiki?curid=1039669" title="Europejski Komitet Normalizacji Elektrotechnicznej">
Europejski Komitet Normalizacji Elektrotechnicznej



</doc>
<doc id="1039671" url="https://pl.wikipedia.org/wiki?curid=1039671" title="Anorchia">
Anorchia



</doc>
<doc id="1039673" url="https://pl.wikipedia.org/wiki?curid=1039673" title="Port lotniczy Kota Kinabalu">
Port lotniczy Kota Kinabalu

Port lotniczy Kota Kinabalu (IATA: BKI, ICAO: WBKK) – międzynarodowy port lotniczy położony 8 km od Kota Kinabalu. Jest drugim co do wielkości portem lotniczym w Malezji (po Kuala Lumpur). W 2010 obsłużył ponad 5 mln pasażerów. Jest główną bramą do stanu Sabah i na Borneo. Nowy Terminal 1 ma 64 odpraw dla lotów krajowych i międzynarodowych; 17 zatok dla samolotów mogących pomieścić zarówno szerokie i wąskie samolotów i budynek terminala może obsługiwać 3200 pasażerów na godzinę.
Historia.
Lotnisko początkowo działało jako lotnisko wojskowe zbudowane przez japońskiego okupanta w czasie II wojny światowej. To wtedy znane bało jako Jesselton Airfield (Kota Kinabalu był znany wcześniej jako Jesselton). Pod koniec wojny, poniosło ciężkie bombardowania przez aliantów do kapitulacji armii japońskiej w 1945 r.
Po wojnie, Departament Lotnictwa Cywilnego (DCA) z Północnego Borneo (obecnie Sabah) podjęła się operacji i utrzymania lotniska. W 1957 roku oryginalny trawiasty pas startowy zmieniał nawierzchnię na asfaltową i nowy terminal został wybudowany. W 1959 roku pas startowy został przedłużony do 1593 metrów długości, aby umożliwić obsługiwanie samolotu Vickers Viscount Malaysia Airways. W 1963 roku miała miejsce wzmocnienie i dalszy rozwój pasa startowego do 1921 metrów w celu obsługiwana Comet 4. Loty komercyjne i przyloty pasażerów stopniowo zwiększały się i wymusiły budowę większego terminalu.
W 1969 roku brytyjska firma doradztwa została powołana do opracowania planu działań etapami i zorganizowane rozwoju KKIA od 1970 do 2000 roku i później. Plan został przedłożony rządowi na następujące zalecenia:
Około 1970 do 1980, nowsze budynki terminala zbudowano po drugiej stronie pasa startowego. Prawie wszystkie komercyjne loty zostały przesunięte do nowego i większego terminalu. Od tego czasu aż do niedawna, pierwszy terminal znany było jako "lotniska Lama" ("stare lotnisko"). W 1992 roku DCA Sabah zostało włączone do Malaysia Airports Holdings Berhad, które przejęło zarządzania i eksploatację lotniska. Ponadto projekt rozbudowy dwóch terminali rozpoczął się w 2006, w styczniu 2007 r. pierwszy terminal został przemianowany na Terminal 2, a drugi stał się znany jako Terminal 1.
Rozbudowa.
W połowie 2005 roku malezyjski rząd zatwierdził projekt renowacji i rozbudowy KKIA wartej 1.4 mld RM. Projekt przewiduje rozbudowę 2988 m pasa startowego do 3780 m i powiększenie budynku głównego terminala lotniska (Terminal 1) z 34 000 m² do 87 000 m². W nowym budynku terminal lotniska będzie mógł pomieścić cztery Boeingi 747, jednego Airbusa A330, siedem Boeingów 737, trzy Fokkery 50 i trzy Dorniery w jednym czasie. Będzie posiadał 12 rękawów do użytku pasażerów. Obecna wieża kontroli lotów, który jest dołączona do głównego budynku terminalu zostanie zburzona i zostanie zastąpiona przez osobną, samodzielną wieżę. Cały projekt wraz z rozbudową pasa startowego ma zostać zakończony w połowie 2009 r.
Po wykonaniu całego projektu, lotnisko będzie w stanie obsłużyć Airbusa A380, największego na świecie samolotu pasażerskiego. Lotnisko będzie również drugim pod względem wielkości lotniskiem w Malezji o rocznej wydajności 12 milionów pasażerów - 9 mln w terminalu 1 i 3 mln w terminalu 2.
Terminale.
Terminal 1.
Terminal 1 jest głównym terminalem znajduje się na obszarze KKIA Kepayan. Jest ona dostępny za pośrednictwem Jalan Kepayan, Jalan Lintas i Jalan Putatan. Obecnie główna część przeżywa ogromny remont i rozbudowę. Kiedy będzie on zakończony, terminal będzie w stanie obsługiwać 9 milionów pasażerów rocznie, w porównaniu do poprzednich możliwości, które wynosiły 2,5 mln pasażerów rocznie. Posiada również sklepy wolnocłowe, inne sklepy, salony, biura podróży, restauracje i wiele innych.
Nowe skrzydło Terminalu 1 (faza 1) zostało oddane do użytku komercyjnego w dniu 19 sierpnia 2008, podczas gdy drugie skrzydło (faza 2) zostało zamknięte z powodu remontu i ma być zakończone do maja 2010. Będzie również posiadać miejsce dla małych samolotów pasażerskich. Po ukończeniu całego terminalu, pierwsze skrzydło będzie obsługiwać loty międzynarodowe, podczas gdy drugie będzie dla lotów krajowych. Po zakończeniu, Terminal 1 będzie wyposażony w:
Terminal 2.
Dzisiejszy Terminal 2 to wykorzystywany pierwotny budynek terminalu lotniska, który został zbudowany. Jest dostępna za pośrednictwem Jalan Mat Salleh w Tanjung Aru i znajduje się po drugiej stronie pasa startowego z Terminalem 1. Terminal 2 jest przeznaczony dla czarterowych i tanich przewoźników. Czasami jest nazywany LCCT. Terminal 2 został niedawno wyremontowany i rozbudowany i ponownie otwarty 1 stycznia 2007 r. w połączeniu z "Visit Malaysia Year 2007". Został on ukończony 27 miesięcy przed terminem. Mimo że jest odnowiony, obsługuje tanich przewoźników, a mianowicie AirAsia, nie jest to terminal nisko kosztowy (LCCT), jak w LCCT Kuala Lumpur International Airport i inne pełne linie lotnicze mogą korzystać z terminala. Posiada 26 odpraw dla lotów krajowych i międzynarodowych oraz 6 zatok parkingowych dla B737 i A320 oraz 7 urządzeń rentgenowskich dla bagażu, salę VIP i 13 liczników imigracji. Terminal ma zdolność do obsługi 3 mln pasażerów rocznie.

</doc>
<doc id="1039674" url="https://pl.wikipedia.org/wiki?curid=1039674" title="Pratt &amp; Whitney R-1830">
Pratt &amp; Whitney R-1830

Pratt &amp; Whitney R-1830 Twin Wasp – amerykański gwiazdowy silnik lotniczy tłokowy, używany w wielu samolotach lat 30. i 40. XX wieku.
Silnik produkowany był w dwóch podstawowych wersjach "R-1830-64" o mocy 900 KM (671 kW) oraz "R-1830-86" o mocy 1200 KM (895 kW). Silnik bardzo popularny z uwagi na dobre wyrównoważenie pracy, niezawodność, trwałość, niedużą średnicę zewnętrzną (łatwość zabudowy w samolotach jednosilnikowych). Najliczniej wyprodukowany i najpopularniejszy silnik lotniczy na świecie, do 1951 roku wyprodukowany w liczbie 173 618 egzemplarzy, używane m.in. w pasażerskim Douglas DC-3 oraz wojskowych Consolidated B-24 Liberator, Grumman F4F Wildcat, Curtiss P-36 Hawk i Vickers Wellington.
Budowa.
Silnik gwiazdowy, 14-cylindrowy, zbudowany w układzie podwójnej gwiazdy, chłodzony powietrzem z mechaniczną jednostopniową sprężarką promieniową.
Zastosowanie.
Używany w następujących konstrukcjach lotniczych:

</doc>
<doc id="1039675" url="https://pl.wikipedia.org/wiki?curid=1039675" title="Brabantka">
Brabantka



</doc>
<doc id="1039676" url="https://pl.wikipedia.org/wiki?curid=1039676" title="Tyczenie lokalizacyjne">
Tyczenie lokalizacyjne

Tyczenie lokalizacyjne – zespół czynności pomiarowych mających na celu wskazanie w terenie lub na realizowanym obiekcie budowlanym punktów o założonym położeniu w przyjętym układzie odniesienia. Wyznaczenie punktów o zaprojektowanych współrzędnych geodezyjnych względem osnowy realizacyjnej.
Metody.
Jeśli spełni się zalecenia, układ błędów jest najbardziej korzystny, trzeba tak projektować osnowę, aby było możliwe zachowanie tych warunków.

</doc>
<doc id="1039679" url="https://pl.wikipedia.org/wiki?curid=1039679" title="Rubeoza tęczówki">
Rubeoza tęczówki

Rubeoza tęczówki (łac. "rubeosis iridis") – rozplenienie się naczyń włosowatych w tęczówce oka. Dochodzi do niego w sytuacji niedotlenienia siatkówki; ischemiczna siatkówka uwalnia liczne czynniki wzrostu, w tym VEGF, stymulujące angiogenezę. Do rubeozy tęczówki dochodzi często w przebiegu cukrzycowej retinopatii proliferacyjnej, także w zamknięciu pnia żyły środkowej siatkówki i przewlekłym odwarstwieniu siatkówki. Proliferujące naczynia mogą zamknąć kąt przesączania, skutkując wtórną jaskrą neowaskularną (tzw. jaskra 100-dniowa).

</doc>
<doc id="1039680" url="https://pl.wikipedia.org/wiki?curid=1039680" title="Rubeosis iridis">
Rubeosis iridis



</doc>
<doc id="1039690" url="https://pl.wikipedia.org/wiki?curid=1039690" title="Mapa gospodarcza nadleśnictwa">
Mapa gospodarcza nadleśnictwa

Mapa gospodarcza nadleśnictwa – podstawowe opracowanie kartograficzne w skali 1:5000 wykorzystywane dla potrzeb gospodarki leśnej, a w szczególności dla:
Treścią mapy gospodarczej jest tzw. "sytuacja wewnątrz leśna": granice administracyjne, granice władania, znaki graniczne i ich numery, drogi leśne, rowy, użytki gruntowe itp.
Ponadto na arkuszu mapy gospodarczej znajdują się: numer arkusza, powierzchnia ogólna arkusza, rodzaj dokumentacji geodezyjno-kartograficznej, nazwa nadleśnictwa i Regionalnej Dyrekcji Lasów Państwowych, przynależność administracyjna, opis gruntów przyległych lub numery sąsiadujących arkuszy, numery oddziału i jego powierzchnia, rodzaje użytków rolnych i ich powierzchnie, szerokość dróg, rowów i linii podziału powierzchniowego lasu.

</doc>
<doc id="1039691" url="https://pl.wikipedia.org/wiki?curid=1039691" title="Choroba Meulengrachta">
Choroba Meulengrachta



</doc>
<doc id="1039692" url="https://pl.wikipedia.org/wiki?curid=1039692" title="Mapa gospodarczo-przeglądowa leśnictwa">
Mapa gospodarczo-przeglądowa leśnictwa

Mapa gospodarczo-przeglądowa leśnictwa - w skali 1:10000, opracowana na podstawie mapy gospodarczej i mapy topograficznej w skali 1:10000.
Zawiera ona między innymi:

</doc>
<doc id="1039693" url="https://pl.wikipedia.org/wiki?curid=1039693" title="New Cyclopaedia">
New Cyclopaedia

The New Cyclopaedia, or Universal Dictionary of Arts, Sciences and Literature (pot. Rees's Cyclopaedia) – encyklopedia powszechna w języku angielskim, wydana w latach 1802-1820 w Londynie z inicjatywy i pod redakcją Abrahama Reesa. Była znacznie powiększonym i całkowicie zmodernizowanym kolejnym wydaniem "Cyclopaedii" Ephraima Chambersa.
Rees w końcu XVIII wieku inicjował kolejne wydania "Cyclopaedii", z licznymi uzupełnieniami (1778, 2 t.; 1779-1786, 4 t.; 1788-1791, 4 t.). Jego encyklopedyczne prace przyniosły mu uznanie i członkostwo towarzystw naukowych, m.in. Royal Society i Linnean Society. Powodzenie nowych edycji dzieła Chambersa skłoniło go do podjęcia wydawnictwa wielkiej encyklopedii, bazującej na "Cyclopaedii", ale unowocześnionej i poszerzonej. Nowe dzieło zawierało, w odróżnieniu od encyklopedii Chambersa, artykuły biograficzne. Zaliczane jest do najważniejszych encyklopedii w języku angielskim wydanych w XIX wieku.
Rees był wydawcą, redaktorem i autorem większości haseł w kilkudziesięciotomowej pracy. Wśród innych autorów byli m.in.: Charles Burney (autor haseł z zakresu muzyki) i James Edward Smith – przyrodnik, założyciel Linnean Society.
"The New Cyclopaedia", podobnie jak wiele dużych dzieł w tamtej epoce, wychodziła w zeszytach. Pierwszy zeszyt wyszedł 2 stycznia 1802 roku, ostatni – w sierpniu 1820 r. Całość objęła łącznie 39 tomów tekstu, 5 tomów ilustracji (1107 tablic) i tom atlasu z 61 mapami.
"The New Cyclopaedia" doczekała się także pirackich przedruków w Stanach Zjednoczonych.

</doc>
<doc id="1039694" url="https://pl.wikipedia.org/wiki?curid=1039694" title="Hala Targowa w Chorzowie">
Hala Targowa w Chorzowie

Hala Targowa w Chorzowie – hala targowa w Chorzowie otwarta w 1905 roku, przebudowana w latach 60. XX wieku.
Historia.
Budowę hali rozpoczęto w 1903 roku. Hala została oddana do użytku 15 sierpnia 1905 roku. Była to pierwsza taka budowla na Górnym Śląsku. Postawienie hali kosztowało 700 tys. marek.
W okresie międzywojennym obiekt znacznie rozbudowano i zmodernizowano.
W 1948 Chorzowska Spółdzielnia Spożywców wystąpiła do władz o zlikwidowanie hali targowej, a na jej miejscu uruchomienie magazynu towarów żywnościowych. Lecz ówczesna PPR nie zgodziła się na likwidację hali. W 1962 roku miejskie targowisko, które działało przed budynkiem hali od 1905 roku zostało przeniesione na ulicę Barską, gdzie działa nadal jako największe w mieście. W 1967 roku dokonano bezstylowej przebudowy bryły hali. W obiekcie w latach 1972–1996 (według innego źródła w latach 1971–1997) znajdowała się palarnia kawy POSTI (Przedsiębiorstwa Obrotu Spożywczymi Towarami Importowanymi) i herbaty oraz wiele mniejszych przedsiębiorstw.
Około 2012 roku planowano przebudować obiekt i zaadaptować go na potrzeby lokali usługowych i biurowych; nowy kompleks miał funkcjonować pod nazwą Stara Palarnia, w nawiązaniu do przeszłej działalności w hali, ale z zapowiedzi nic nie wyszło i obecnie hala jest wystawiona na sprzedaż.
Architektura.
Budynek pierwotnie został wzniesiony w stylu neogotyckim. Łączna powierzchnia hali wynosi około 11,4 tys. m², a piwnice miały pojemność 11 700 m³. Wyposażona była w oświetlenie elektryczne, wodociąg i połączenie z bocznicą kolejową. Hala posiadała własne zamrażarnie i była ogrzewana, miała 3 windy, można było korzystać z bezpłatnego telefonu.
W hali mieściło się 479 stoisk, na drugiej kondygnacji było ich 153, ponadto na antresoli funkcjonowała restauracja.
Na zewnątrz budowlę zdobiły rzeźby ryb, zwierząt i owoców. Dodatkowo znajdował się też wysoki na 2 m, misternie zdobiony zegar. Wnętrze hali zostało wyłożone kafelkami. 
Po przebudowie w latach 70. XX wieku obiekt znacznie zmienił swój wygląd zewnętrzny oraz częściowo utracił pierwotne walory wizualne; na początku XXI wieku obiekt był zaniedbany.
Budynek wraz z pobliskimi zabytkowymi zabudowaniami rzeźni miejskiej tworzy cenny zespół zabudowy poprzemysłowej.

</doc>
<doc id="1039697" url="https://pl.wikipedia.org/wiki?curid=1039697" title="Antysymetryczność">
Antysymetryczność



</doc>
<doc id="1039698" url="https://pl.wikipedia.org/wiki?curid=1039698" title="Mapa przeglądowa lasu">
Mapa przeglądowa lasu

Mapy przeglądowe w skali 1:25 000. Matryca mapy przeglądowej opracowana jest na podstawie mapy gospodarczej, mapy topograficznej w skali 1:25 000, uzupełniona jest treścią z opisów taksacyjnych.
Zawiera między innymi: kierunek północy, opis gruntów przyległych, numery znaków granicznych w miejscach charakterystycznych, nazwy poszczególnych kompleksów, szczegóły sytuacji wewnętrznej na mapie gospodarczej, ważniejsze szczegóły sytuacji zewnętrznej, numery oddziałów i oznaczenia pododdziałów oraz wyciągi z opisów taksacyjnych, wykaz znaków i kolorów, mapę sytuacji w skali 1:100 000.
Na bazie matrycy mapy przeglądowej sporządza się szereg map tematycznych dla nadleśnictwa:

</doc>
<doc id="1039700" url="https://pl.wikipedia.org/wiki?curid=1039700" title="Magda Lupescu">
Magda Lupescu

Elena (Magda) Lupescu z domu "Wolff" (ur. 15 września 1895 w Jassach, Rumunia; zm. 28/29 czerwca 1977 w Estorilu) – konkubina króla Rumunii Karola II i później, po abdykacji, jego żona.
Była córką właściciela sklepu mięsnego, pochodzenia żydowskiego. W roku 1919 poślubiła oficera armii rumuńskiej, który po awansie przeniósł się do Bukaresztu. Po rozwodzie w 1923 zaczęła używać zrumunizowanej wersji swojego panieńskiego nazwiska (Wolff – niem. wilk, rum. lupu). Księcia Karola (wówczas żonatego z księżniczką grecką, Heleną) poznała prawdopodobnie w teatrze, wkrótce potem zaczęła się z nim regularnie spotykać w wynajętym mieszkaniu w Bukareszcie. W 1925 r. razem wyjechali z Rumunii do Włoch, zaś Karol zrzekł się praw do tronu. Osiedlili się w Paryżu, a w 1928 Karol formalnie rozwiódł się ze swoją żoną. 
W 1930 roku Karol powrócił na tron, obiecując rozstać się z M. Lupescu. Mimo złożonej obietnicy Lupescu przyjechała do Bukaresztu i stała się jedną z najbardziej wpływowych osób na dworze. W 1940 Karol II został zmuszony do abdykacji. Wyjechali obydwoje z kraju pociągiem. Udali się do Portugalii, gdzie 3 lipca 1947 roku Karol i Elena wzięli ślub cywilny.

</doc>
<doc id="1039705" url="https://pl.wikipedia.org/wiki?curid=1039705" title="Aitor López Rekarte">
Aitor López Rekarte

Aitor López Rekarte (ur. 18 sierpnia 1975 w Mondragón) - hiszpański piłkarz pozostający obecnie bez klubu i do lata 2008 grający w Union Deportiva Almería. Zwykle gra na pozycji prawego obrońcy i sporadycznie na innej stronie. 
Kariera.
Swoją karierę piłkarską rozpoczął w 1994 roku, kiedy to grał dla rezerwowego zespołu Realu Sociedad. Rozegrał w nim 102 mecze i strzelił dwie bramki. W 1997 López Rekarte "awansował" do pierwszej drużyny zespołu z San Sebastián. Grał w niej przez 10 lat, do 2007 roku. Rozegrał 315 spotkań i strzelił cztery bramki. Łącznie w drużynie Realu Sociedad Aitor López Rekate wystąpił 417 razy i strzelił dla tej drużyny sześć bramek. W 2007 roku hiszpan podpisał kontrakt z Union Deportiva Almería. We wrześniu 2004 roku wystąpił on w barwach piłkarskiej reprezentacji Hiszpanii przeciwko reprezentacji Szkocji (1-1).

</doc>
<doc id="1039706" url="https://pl.wikipedia.org/wiki?curid=1039706" title="Niezależny układ równań liniowych">
Niezależny układ równań liniowych

Niezależny układ równań liniowych to dowolny zbiór równań postaci:
taki, że żadne z tych równań nie jest kombinacją liniową pozostałych.

</doc>
<doc id="1039707" url="https://pl.wikipedia.org/wiki?curid=1039707" title="Aitor Lopez Rekarte">
Aitor Lopez Rekarte



</doc>
<doc id="1039713" url="https://pl.wikipedia.org/wiki?curid=1039713" title="Kieszonka przysadki">
Kieszonka przysadki

Kieszonka przysadki, kieszonka Rathkego (ang. "Rathke's pouch") – w embriogenezie, uchyłek gardzieli powstający naprzeciwko błony policzkowo-gardłowej. Uchyłek w miarę wzrostu zarodka traci łączność z gardzielą i daje początek przedniemu płatowi przysadki mózgowej. Przednia ściana kieszonki proliferuje wypełniając kieszonkę i tworząc "pars distalis" i "pars tuberalis" gruczołu, z części tylnej wywodzi się "pars intermedia". U niektórych organizmów (człowiek jest wyjątkiem) proliferujaca ściana przednia kieszonki nie wypełnia jej całkowicie, pozostawiając szczelinę, tzw. szczelinę Rathkego ("Rathke's cleft"). Z torbielowatych pozostałości kieszonki może u człowieka rozwinąć się łagodny nowotwór, czaszkogardlak ("craniopharyngioma").
Nazwa struktury upamiętnia niemieckiego embriologa Martina Heinricha Rathkego, który zbadał ją i opisał w pierwszej połowie XIX wieku.

</doc>
<doc id="1039714" url="https://pl.wikipedia.org/wiki?curid=1039714" title="Kieszonka Rathkego">
Kieszonka Rathkego



</doc>
<doc id="1039715" url="https://pl.wikipedia.org/wiki?curid=1039715" title="Kenneth Clark">
Kenneth Clark

Kenneth McKenzie Clark, Baron Clark of Saltwood (ur. 13 lipca 1903 w Londynie, zm. 21 maja 1983 w Hythe) – brytyjski pisarz, historyk sztuki, krytyk sztuki, estetyk, dyrektor muzeów i autor programów telewizyjnych.
Uczeń Bernarda Berensona. Kurator Ashmolean Museum w Oksfordzie, najmłodszy w historii dyrektor National Gallery w Londynie (1933–1946), główny opiekun zbiorów malarstwa Króla Wielkiej Brytanii (Surveyor of the King’s Pictures, 1934–1945). Wykładowca historii sztuki na Uniwersytecie Oksfordzkim (1946-1950). Przewodniczący Komisji Sztuk Wielkiej Brytanii (Arts Council of Great Britain, 1955–1960). Rektor Uniwersytetu w Yorku (1967–1978).
Był postacią kontrowersyjną, głównie za sprawą swej niechęci do myśli postmodernistycznej i marksistowskiej oraz sztuki współczesnej. Niemniej wspierał działalność rzeźbiarza Henry’ego Moore’a.
Zwolennik szerokiego dostępu społeczeństw do sztuki, czego wyrazem były programy telewizyjne autorstwa Clarka, popularyzujące wiedzę o dokonaniach artystycznych. Największym jego sukcesem był serial dokumentalny BBC "Civilisation: A Personal View" (1966), będący w zamyśle Clarka wyrazem obrony cywilizacji zachodniej, kontestowanej przez społeczeństwa Europy i USA.

</doc>
<doc id="1039717" url="https://pl.wikipedia.org/wiki?curid=1039717" title="Intel iAPX 432">
Intel iAPX 432

Intel iAPX432 (z ang. Intel "Advanced Processor Architecture") – jeden z pierwszych 32-bitowych mikroprocesorów firmy Intel. 32-bitowy układ scalony (a właściwie zestaw układów) osiągał znaczną, jak na tamte czasy, wydajność 2 MIPS. Był zaprojektowany tak, żeby znacznie uprościć przetwarzania programów w języku Ada — niektóre konstrukcje języka miały odwzorowanie w architekturze procesora. Drugim z założeń było silne wsparcie implementacji nowoczesnych systemów operacyjnych. Mikrokod zawierał między innymi mechanizmy zarządzania pamięcią z odśmiecaniem i oparte na nich mechanizmy wspierające zarządzanie zadaniami. Zamierzenia te jednak przerosły inżynierów Intela — w efekcie implementacja sprzętowa założeń okazała się niezwykle skomplikowana, droga i powolna. Ostateczne plany zastąpienia architektury x86 przez iAPX zakończyły się niepowodzeniem.

</doc>
<doc id="1039718" url="https://pl.wikipedia.org/wiki?curid=1039718" title="Florian z Kościelca">
Florian z Kościelca

Florian z Kościelca (zwany "Laskary") herbu Leszczyc (zm. 21 czerwca 1333 w Pułtusku) – biskup płocki w latach 1318–1333, kanonik płocki, kanonik gnieźnieńskiej kapituły katedralnej, kapelan księcia płockiego Bolesława II, prepozyt płockiej kapituły katedralnej do 1317 roku.
Życiorys.
Wymieniany jest 6 sierpnia 1299 jako kapelan księcia płockiego Bolesława II. W 1311 wspominany jako proboszcz płocki. Prowizję na biskupa płockiego po uprzednim wyborze przez kapitułę otrzymał po 29 września 1318. W 1320 był jednym z najważniejszych świadków procesu polsko-krzyżackiego. W związku z najazdami litewskimi starał się kultywować dobre stosunki z zakonem. Był jednym z inicjatorów zawarcia sojuszu pomiędzy zakonem krzyżackim i księciem Wacławem płockim, akt którego potwierdził własną pieczęcią 14 kwietnia 1321. Wspierał również osadnictwo byłych poddanych zakonu na terenach dóbr kościelnych diecezji płockiej. Wytyczył granice pomiędzy swoją diecezją a ziemiami należącymi do biskupstwa kujawskiego. Był inicjatorem budowy zamku biskupiego w Pułtusku, który stał się zapewne jedną ze stałych rezydencji biskupów płockich. Wspierał zakon bożogrobców i był jednym z kolektorów świętopietrza.

</doc>
<doc id="1039722" url="https://pl.wikipedia.org/wiki?curid=1039722" title="IAPX 432">
IAPX 432



</doc>
<doc id="1039727" url="https://pl.wikipedia.org/wiki?curid=1039727" title="Bracia Apostolscy">
Bracia Apostolscy

Bracia Apostolscy (inne nazwy: dolcyniści, pseudoapostołowie) – chrześcijańska grupa religijna, głosząca powrót Kościoła do „ewangelicznego ubóstwa”, istniejąca w północnych państwach włoskich w XIII i XIV w.
Historia.
Grupa powstała w 1260 i inspirowała się ideami św. Franciszka z Asyżu, który głosił ubóstwo. Założycielem grupy był Gerard Segarelli – wędrowny kaznodzieja z wioski koło Parmy, który wiele lat poświęcił służbie ubogim. Jego zwolennicy wyznawali skrajne wyrzeczenie, do tego stopnia, że nie nosili ze sobą nawet zapasu pożywienia.
Początkowo tolerowana, wkrótce grupa zaczęła budzić podejrzenia, a w 1285 została potępiona przez papieża Honoriusza IV jako „heretycka”. Od lat 90. XIII w. była tępiona przez inkwizycję: w 1300 Segarelli został żywcem spalony na stosie. Po jego śmierci grupą zaczął kierować Dulcyn, który w dwóch pismach, napisanych w latach 1300-1303, potępił Kościół rzymskokatolicki, nazwany „Babilońską Nierządnicą”; pisał, że powinni zostać zabici: " wszyscy dostojnicy Kościoła i pozostały kler, od najniższego do najwyższego w hierarchii, jak również mnisi i mniszki... wszyscy zakonnicy i zakonnice dominikańscy i franciszkańscy..., a także papież Bonifacy VIII". Tropiony przez inkwizycję Dulcyn schronił się wraz z grupą zwolenników na szczycie góry i przez prawie dwa lata odpierał ataki. Dopiero w marcu 1307 został pokonany, przy czym zabito kilkuset Braci Apostolskich, a 140 schwytano. Dulcyn i co najmniej 5 jego zwolenników poddano strasznym torturom i spalono na stosie.
Reszta Braci Apostolskich uległa rozproszeniu po Europie, trafiając również do Małopolski i na Śląsk. W sprawie pobytu braci w Polsce interweniował papież Jan XXII krytykując biskupa Muskatę, że na jego terenie szerzy się herezja.

</doc>
<doc id="1039728" url="https://pl.wikipedia.org/wiki?curid=1039728" title="Tour de France 1981">
Tour de France 1981

68. Tour de France rozpoczął się 25 czerwca w Nicei, a zakończył się 19 lipca w Paryżu. Wyścig składał się z prologu i 22 etapów. Cała trasa liczyła 3765 km.
Klasyfikację generalną wygrał po raz trzeci w karierze Francuz Bernard Hinault, wyprzedzając Belga Luciena Van Impe i swego rodaka Roberta Albana. Klasyfikację punktową i sprinterską wygrał Freddy Maertens, górską Van Impe, a młodzieżową Holender Peter Winnen. Najaktywniejszym kolarzem został Hinault. W obu klasyfikacjach drużynowych najlepsza była francuska Peugeot.
Podczas 16. etapu Francuz Claude Vincendeau nie stawił się na kontroli dopingowej, co potraktowano jak wynik pozytywny.
Drużyny.
W tej edycji TdF wzięło udział 15 drużyn:

</doc>
<doc id="1039736" url="https://pl.wikipedia.org/wiki?curid=1039736" title="Tour de France 1980">
Tour de France 1980

67. Tour de France rozpoczął się 26 czerwca w niemieckim Frankfurcie, a zakończył się 21 lipca w Paryżu. Wyścig składał się z prologu i 22 etapów. Cała trasa liczyła 3842 km.
Klasyfikację generalną wygrał Holender Joop Zoetemelk, wyprzedzając swego rodaka Henniego Kuipera i Francuza Raymonda Martina. Klasyfikację punktową i sprinterską wygrał Belg Rudy Pevenage, klasyfikację górską Raymond Martin, a klasyfikację młodzieżową Holender Johan van der Velde. Najaktywniejszym kolarzem został Francuz Christian Levavasseur. W klasyfikacji drużynowej najlepsza była francuska ekipa Miko–Mercier, a w punktowej klasyfikacji drużynowej zwyciężył holenderski zespół TI-Raleigh.
Reprezentujący RFN Dietrich Thurau na krótko przed rozpoczęciem Touru został przyłapany stosowaniu na dopingu. Dopuszczono go jednak do startu, do czasu zbadana próbki B. Wynik był negatywny.
Drużyny.
W tej edycji TdF wzięło udział 15 drużyn:

</doc>
<doc id="1039737" url="https://pl.wikipedia.org/wiki?curid=1039737" title="Tour de France 1979">
Tour de France 1979

66. Tour de France rozpoczął się 27 czerwca we Fleurance, a zakończył się 22 lipca w Paryżu. Wyścig składał się z prologu i 24 etapów. Cała trasa liczyła 3765 km.
Klasyfikację generalną wygrał po raz drugi z rzędu Francuz Bernard Hinault, wyprzedzając Holendra Joopa Zoetemelka i Portugalczyka Joaquima Agostinho. Hinault był też najlepszy w klasyfikacji punktowej, klasyfikację górską wygrał Włoch Giovanni Battaglin, sprinterską Belg Willy Teirlinck, a młodzieżową Franzu Jean-René Bernaudeau. Najaktywniejszym kolarzem został Holender Hennie Kuiper. W obu klasyfikacjach drużynowych najlepsza była francuska ekipa Renault.
Doping.
Czterech kolarzy: Holender Joop Zoetemelk, Belg Frans Van Looy, Włoch Giovanni Battaglin i Francuz Gilbert Chaumaz zostali przyłapani na stosowaniu dopingu. Zoetemelk stosował nandrolon, a Battaglin efedrynę; obaj zostali ukarani dodaniem 10 minut do ostatecznego czasu. Mimo to Holender zachował drugie miejsce w klasyfikacji generalnej.
Drużyny.
W tej edycji TdF wzięło udział 15 drużyn:

</doc>
<doc id="1039739" url="https://pl.wikipedia.org/wiki?curid=1039739" title="Denotowanie (rozprawa)">
Denotowanie (rozprawa)

Denotowanie (przekład Jerzego Pelca) – rozprawa autorstwa Bertranda Russella, opublikowana po raz pierwszy po angielsku w 1905 roku, w kwartalniku „Mind” ("On Denoting", „Mind”, New Series, Vol. 14, No. 56. (Oct., 1905), s. 479-493).
Tekst Russella uważany jest za jedno z pism inaugurujących współczesną filozofię języka. Stanowił on w pewnym sensie krytyczną odpowiedź na wydany kilka lat wcześniej artykuł Gottloba Fregego, "Sens i nominat" (1892) oraz na pisma Alexiusa Meinonga.
W tekście tym Russell zaproponował oryginalną teorię deskrypcji: wprowadził (ważne zwłaszcza dla języków pozycyjnych) rozróżnienie między deskrypcjami określonymi i nieokreślonymi. Przedstawia on również rozwiązanie problemu prawdziwości zdań denotujących przedmioty lub zjawiska typu „Współczesny król Francji”

</doc>
<doc id="1039741" url="https://pl.wikipedia.org/wiki?curid=1039741" title="Tour de France 1978">
Tour de France 1978

65. Tour de France rozpoczął się 29 czerwca w holenderskim mieście Lejda, a zakończył się 23 lipca w Paryżu. Wyścig składał się z prologu i 22 etapów. Cała trasa liczyła 3914 km.
Klasyfikację generalną wygrał Francuz Bernard Hinault, wyprzedzając Holendra Joopa Zoetemelka i Portugalczyka Joaquima Agostinho. Klasyfikację punktową wygrał Belg Freddy Maertens, górską Francuz Mariano Martínez, młodzieżową Holender Henk Lubberding, a sprinterską kolejny Francuz - Jacques Bossis. Najaktywniejszym kolarzem został Belg Paul Wellens. W klasyfikacji drużynowej najlepsza była francuska ekipa Miko–Mercier, a w punktowej klasyfikacji drużynowej zwyciężył holenderski zespół TI-Raleigh.
Trzej kolarze: Belg Michel Pollentier, Francuz Antoine Gutierrez i Hiszpan José Nazabal zostali zdyskwalifikowani za doping.
Drużyny.
W tej edycji TdF wzięło udział 11 drużyn:

</doc>
<doc id="1039744" url="https://pl.wikipedia.org/wiki?curid=1039744" title="Loforoton">
Loforoton

Loforoton ("Lophorhothon atopus") – Lophorhothon to mały i słabo znany hadrozauryn znaleziony na terenie Stanów Zjednoczonych w latach 40. XX wieku. Nazwa oznacza "grzebieniasty nos" (z greckiego lophos – "grzebień i rhothon" – "nos"). To pierwszy dinozaur odkryty w stanie Alabama, w wiosce Dallas niedaleko miasta Selma. Pozostałości przypisywane temu rodzajowi znaleziono także w formacji Black Creek w Karolinie Północnej.
Na holotyp składają się fragmenty około połowy czaszki i szkieletu pozaczaszkowego: kręgów, części kończyn należące do młodego osobnika. Czaszka posiada mały piramidalny wyrostek pomiędzy oczami.
Loforoton żył w okresie późnej kredy (ok. 83-71 mln lat temu) na terenach Ameryki Północnej. Długość ciała ok. 15 m, wysokość ok. 5 m, ciężar ok. 1 t.
Często kwestionuje się ważność taksonu. Niektórzy uważali go za młodego osobnika lambeozauryna Prosaurolophus. Lamb (1998) zasugerował, że mamy do czynienia z bazalnym iguanodontem spokrewnionym z Tenontosaurus, hipoteza ta jednak została obalona.
Ostatnio (2004) Horner, Weishampel I Forster uznalii loforotona za bazalnego hadrozauryna i siostrzany takson pozostałych członków podrodziny.

</doc>
<doc id="1039747" url="https://pl.wikipedia.org/wiki?curid=1039747" title="Slovenské Nové Mesto">
Slovenské Nové Mesto

Slovenské Nové Mesto (węg. Újhely) – przygraniczna miejscowość gminna (obec) w południowo-wschodniej Słowacji, w powiecie Trebišov, w kraju koszyckim.
Wbrew swej nazwie miejscowość nie posiada praw miejskich i liczy 1090 mieszkańców (na dzień 31.12.2016).
Historycznie jest to część miasta Sátoraljaújhely – dawna dzielnica przemysłowa i węzeł kolejowy, przedzielona granicą w 1920 w wyniku traktatu w Trianon (stanowiła wówczas 25% powierzchni i 20% ludności „starego” Sátoraljaújhely). Oddano ją Czechosłowacji, mimo że mieszkali tutaj prawie sami Węgrzy. Od kryteriów narodowościowych ważniejsza okazała się linia kolejowa z Koszyc do Čiernej nad Tisou. W latach 1938–1945 wieś ponownie znalazła się w granicach Węgier, a po II wojnie światowej przywrócono stan z okresu międzywojennego. Obecnie w miejscowości Węgrzy stanowią jedynie 13% ludności.
We wsi znajdowało się piesze, drogowe i kolejowe przejście graniczne z Węgrami. Od momentu wejścia Słowacji i Węgier do strefy Schengen granicę można przekraczać w dowolnym miejscu.
Slovenské Nové Mesto położone jest na terenie tzw. regionu tokajskiego – terenów, które od wieków słyną z tradycyjnej uprawy winogron. Mimo iż większość tego terenu znajduje się na Węgrzech, to właśnie Slovenské Nové Mesto jest jedną z 4 miejscowości na Słowacji, które jeszcze w czasach habsburskich otrzymały swoistą licencję na wyrób tokaju, a zmiana granic państwowych nie mogła tego zmienić.

</doc>
<doc id="1039748" url="https://pl.wikipedia.org/wiki?curid=1039748" title="Tour de France 1977">
Tour de France 1977

64. Tour de France rozpoczął się 30 czerwca w Fleurance, a zakończył się 24 lipca w Paryżu. Wyścig składał się z prologu i 22 etapów (etapy 5, 7, 13, 15 i 22 podzielone były na 2 podetapy każdy). Cała trasa liczyła 4096 km.
Klasyfikację generalną wygrał Francuz Bernard Thévenet, wyprzedzając Holendra Henniego Kuipera i Belga Luciena Van Impe. Klasyfikację punktową wygrał Jacques Esclassan, górską Van Impe, młodzieżową Dietrich Thurau z RFN, a sprinterską kolejny Francuz Pierre-Raymond Villemiane. Najaktywniejszym kolarzem został Holender Gerrie Knetemann. W klasyfikacji drużynowej najlepsza była holenderska ekipa TI-Raleigh, a w punktowej klasyfikacji drużynowej zwyciężył francuski zespół Peugeot.
Sześciu kolarzy: Hiszpanie Antonio Menéndez, Fernando Mendes, Luis Ocaña i Sebastian Pozo, Portugalczyk Joaquim Agostinho i Holender Joop Zoetemelk zostali zdyskwalifikowani za doping. Kilka miesięcy później zwycięzca Touru, Bernard Thévenet, przyznał się do stosowania kortyzolu.
Drużyny.
W tej edycji TdF wzięło udział 10 drużyn:

</doc>
<doc id="1039750" url="https://pl.wikipedia.org/wiki?curid=1039750" title="Pararabdodon">
Pararabdodon

Pararabdodon ("Pararhabdodon isonensis") – roślinożerny dinozaur z rodziny hadrozaurów (Hadrosauridae); jego nazwa znaczy "podobny do rabdodona".
Żył w epoce kredy późnej (ok. 71-65 mln lat temu) na terenach współczesnej Europy. Długość ciała ok. 5 m, wysokość ok. 2,2 m, masa ok. 500 kg. Jego szczątki znaleziono w Hiszpanii (w prowincji Lleida).
Pararabdodon jest pierwszym przedstawicielem podrodziny lambeozaurów znalezionym w Europie. Wcześniej dinozaury te znajdowano wyłącznie w Ameryce Północnej i w Chinach.

</doc>
<doc id="1039751" url="https://pl.wikipedia.org/wiki?curid=1039751" title="Tour de France 1976">
Tour de France 1976

63. Tour de France rozpoczął się 24 czerwca w Saint-Jean-de-Monts, a zakończył się 18 lipca w Paryżu. Wyścig składał się z prologu i 22 etapów. Cała trasa liczyła 4017 km.
Klasyfikację generalną wygrał Belg Lucien Van Impe, wyprzedzając Holendra Joopa Zoetemelka i Francuza Raymonda Poulidora. Klasyfikację punktową wygrał kolejny Belg - Freddy Maertens, górską Włoch Giancarlo Bellini, młodzieżową Hiszpan Enrique Martínez, a sprinterską reprezentant gospodarzy Robert Mintkiewicz. Najaktywniejszym kolarzem został Francuz Raymond Delisle. W klasyfikacji drużynowej najlepsza była hiszpańska ekipa KAS, a w punktowej klasyfikacji drużynowej zwyciężył francuski zespół Gan–Mercier.
Trzej kolarze: Francuzi Régis Ovion i Bernard Labourdette oraz Hiszpan Jesús Manzaneque zostali zdyskwalifikowani za doping.
Drużyny.
W tej edycji TdF wzięło udział 13 drużyn:

</doc>
<doc id="1039752" url="https://pl.wikipedia.org/wiki?curid=1039752" title="Sytuacja prawna i społeczna osób LGBT w Boliwii">
Sytuacja prawna i społeczna osób LGBT w Boliwii

Prawo wobec kontaktów homoseksualnych.
Kontakty homoseksualne w Boliwii są legalne. Wiek osób legalnie dopuszczających się kontaktów homo- i heteroseksualnych jest zrównany i wynosi 14 lat. Jednak prawo zezwala na stosunek płciowy już od 12 lat. Jednak między partnerami różnica wieku nie może być większa niż 3 lata. Homoseksualiści nie są zdyskwalifikowani.
Ochrona prawna przed dyskryminacją.
Od 2009 roku konstytucja Boliwii zakazuje dyskryminacji przez wzgląd na orientację seksualną i tożsamość płciową. Geje nie są wykluczeni ze służby wojskowej z powodu swojej orientacji seksualnej.
Uznanie związków tej samej płci.
W boliwijskim ustawodawstwie nie istnieje żadna prawna forma uznania związków jednopłciowych.
Konstytucja zawiera zapis definiujący małżeństwo jako związek kobiety i mężczyzny i tym samym uniemożliwiający legalizację małżeństw osób tej samej płci.
Życie osób LGBT w kraju.
Według sondażu "Pew Global Attitudes Project" z 2007 roku 44% Boliwijczyków uważa, że homoseksualizm powinien być akceptowany przez społeczeństwo. Przeciwnego zdania jest 49% obywateli kraju.
Boliwijska policja często stosuje nieuzasadnioną przemoc oraz bezpodstawne aresztowania wobec osób homoseksualnych.
Pierwsza manifestacja mniejszości seksualnych odbyła się w Boliwii w mieście Santa Cruz w 2001 roku. W paradzie gejów i lesbijek w La Paz w 2005 roku brało udział około 200 osób.
W 2007 roku podczas parady mniejszości seksualnych w stolicy kraju nastąpił wybuch dynamitu, wskutek którego kilka osób ucierpiało. Obrońcy praw człowieka wzywają boliwijskie władze do niewzłocznego rozpoczęcia śledztwa w celu wykrycia sprawców ataku. Podczas wcześniejszych parad geje i lesbijki byli obrzucani zgniłymi pomidorami i jajkami.
Oprócz stolicy, parady mniejszości seksualnych odbywają się także w miastach Santa Cruz i Cochabamba. W La Paz funkcjonuje jeden klub gejowski.
Dość bezpiecznymi miastami dla osób LGBT są Cochabamba i Tarija, gdzie napady na mniejszości seksualne się raczej nie zdarzają. Poglądy na temat tych ludzi zależą również od pochodzenia. Na przykład Ajmarowie i Keczua uważają homoseksualizm za grzech, choć obecnie są już bardziej tolerancyjni niż kiedyś. Z kolei np. Chiquitos czy Guarani w pełni akceptują środowisko LGBT.

</doc>
<doc id="1039753" url="https://pl.wikipedia.org/wiki?curid=1039753" title="Blanka Vlašić">
Blanka Vlašić

Blanka Vlašić (ur. 8 listopada 1983 w Splicie) – chorwacka lekkoatletka, uprawiająca skok wzwyż, wicemistrzyni olimpijska z Pekinu oraz brązowa medalistka z Rio de Janeiro. Dwukrotna mistrzyni świata na otwartym stadionie (Osaka 2007 i Berlin 2009) oraz czterokrotna medalistka halowych mistrzostw świata.
Jej rekord życiowy – 2,08 m – jest także rekordem kraju i został ustanowiony 31 sierpnia 2009 roku. Tylko dwie zawodniczki skakały wyżej od niej – Stefka Kostadinowa na stadionie i Kajsa Bergqvist w hali. Trenerem Blanki jest jej ojciec Joško – były dziesięcioboista oraz były skoczek wzwyż Bojan Marinović. Chorwatka ma 1,93 m wzrostu, i jest jedną z najwyższych zawodniczek na świecie uprawiających skok wzwyż. Jej młodszy brat Nikola jest piłkarzem reprezentacji Chorwacji.
Młodość.
Urodziła się w sportowej rodzinie. Jej ojciec Joško był dziesięcioboistą i zdobywcą złotego medalu na igrzyskach śródziemnomorskich w Casablance. Na cześć tego zwycięstwa nazwał swoją córkę Blanka. Natomiast jej matka Venera była mistrzem Jugosławii w biegach narciarskich.
Kariera.
Juniorska.
W 2000 roku reprezentowała Chorwację na igrzyskach olimpijskich w Sydney, gdzie nie przebrnęła przez kwalifikacje. W tym samym roku zdobyła złoty medal na Mistrzostwach Świata Juniorów w Lekkoatletyce w Santiago. W 2001 roku zdobyła złoty medal na igrzyskach śródziemnomorskich. W 2002 roku na halowych mistrzostwach Europy w lekkoatletyce w Wiedniu ustanowiła swój rekord życiowy w hali, skacząc 1,92 m. Jednak ten wynik nie dał jej kwalifikacji do zawodów. W tym samym roku obroniła w Kingston tytuł mistrzyni świata na mistrzostwach świata juniorów w lekkoatletyce. Wygrała konkurs z wynikiem 1,96 m, co było jej nowym rekordem życiowym i przewagą 9 cm nad zawodniczką zajmującą 2. miejsce. Na mistrzostwach Europy w Monachium w 2002 roku zajęła 5. miejsce.
Seniorska.
Na początku sezonu 2003 wygrała mityng w Linzu, skacząc 1,98 m (nowy rekord życiowy), a 10 dni później zajęła 4. miejsce na Halowych mistrzostwach świata w brytyjskim Birmingham. W czerwcu i lipcu biła swoje rekordy życiowe. Najpierw skacząc 1,99 m na mityngu Złotej Ligi w Paryżu, a następnie przekraczając granicę 2,00 m w Zagrzebiu w zawodach IAAF Grand Prix. Następnie zdobyła złoty medal na młodzieżowych mistrzostwach Europy w Bydgoszczy. W Zurychu poprawiła swój rekord życiowy o 1 cm (2,01) i dzięki czemu mogła wziąć udział w mistrzostwach świata w Paryżu i w Światowym Finale IAAF w Monako.
Sezon 2004 zaczęła od zdobycia brązowego medalu na halowych mistrzostwach świata w Budapeszcie. W Lublanie ustanowiła wynikiem 2,03 m nowy rekord Chorwacji. Na igrzyskach olimpijskich w Atenach zajęła 11. miejsce. Krótko potem Vlašić przerwała karierę na rok, z powodu problemów zdrowotnych. Lekarze zdiagnozowali u niej nadczynność tarczycy.
operacja i rekonwalescencja spowodowały, że w 2005 roku wzięła udział w 2 konkursach. Z wynikiem 1,95 m zdobyła tytuł mistrza Chorwacji. Na Mistrzostwach świata w Helsinkach z wynikiem 1,88 m nie zakwalifikowała się do finału.
W sezonie 2006 poprawiła swój rekord życiowy na 2,05 m i zdobyła srebrny medal na Halowych mistrzostwach świata w Moskwie. Na mistrzostwach Europy w Göteborgu zajęła 4. miejsce i po raz drugi w karierze wzięła udział w Światowym Finale IAAF w Stuttgarcie.
Halowe mistrzostwa Europy w Birmingham ukończyła na 5. miejscu, jednak po dyskwalifikacji Weneliny Wenewej za doping ostatecznie zajęła miejsce 4. Na mistrzostwach świata w japońskiej Osace zdobyła złoty medal.
Vlašić zwyciężyła także w 18 na 19 konkursów skoku wzwyż na otwartym stadionie, a jej jedyną porażką był pierwszy konkurs Złotej Ligi w Oslo. European Athletic Association ogłosiło ją Najlepszą Lekkoatletką Roku.
Halowe mistrzostwa świata w Walencji ukończyła na 1. miejscu. Na letnich Igrzyskach Olimpijskich w Pekinie w 2008 roku była druga za Belgijką Tii Hellebaut. W sezonie 2008 wygrała także 5 z 6 mityngów Złotej Ligi.
W sezonie 2009 Blanka Vlasić na przemian zajmowała 2. i 1. miejsca na mityngach Złotej Ligi. Halowe mistrzostwa Europy w Turynie ukończyła na 5. miejscu. Na mistrzostwach świata w Berlinie zdobyła złoty medal z wynikiem 2,05 m.
W sezonie 2010, mistrzostwa Europy w Barcelonie Blanka ukończyła na pierwszym miejscu, pokonując w drugiej próbie wysokość 2,03 m. Tym samym wyrównała dotychczasowy rekord mistrzostw należący do Tii Hellebaut i Weneliny Wenewej.
Wygrała w 2010 roku Diamentową Ligę w skoku wzwyż – jako jedyna spośród zwycięzców cyklu zdobyła maksymalną liczbę 32 punktów, wygrywając wszystkie mityngi. Na koniec sezonu 2010 została wybrana najlepszą lekkoatletką Europy w plebiscycie European Athletics oraz najlepszą lekkoatletką świata w plebiscytach IAAF oraz Track &amp; Field News.
Wicemistrzyni świata (Daegu 2011). Zwyciężczyni łącznej punktacji Diamentowej Ligi 2011 w skoku wzwyż.
Z powodu kontuzji nie wzięła udziału w igrzyskach olimpijskich w Londynie (2012) i w mistrzostwach świata w Moskwie (2013).
Po powrocie do rywalizacji, zajęła 6. miejsce na halowych mistrzostwach świata w Sopocie (2014).
Rok później zdobyła srebrny medal podczas mistrzostw świata w Pekinie.
Ponad stukrotnie w swojej karierze skoczyła co najmniej 2,00 m.
Udział w ważniejszych zawodach.
q- kwalifikacje
Złota Liga.
Złota Liga 2001.
DNS – nie startowała
Złota Liga 2003.
DNS – nie startowała
Złota Liga 2004.
DNS – nie startowała
Złota Liga 2006.
DNS – nie startowała

</doc>
<doc id="1039754" url="https://pl.wikipedia.org/wiki?curid=1039754" title="Karol I (król Rumunii)">
Karol I (król Rumunii)



</doc>
<doc id="1039755" url="https://pl.wikipedia.org/wiki?curid=1039755" title="Nagroda Locusa">
Nagroda Locusa

Nagroda Locusa (ang. "Locus Award") – amerykańska nagroda literacka w dziedzinie fantastyki, przyznawana przez czytelników magazynu. Ustanowiono ją w 1971 (za dokonania w roku poprzednim) na wzór nagrody Hugo.
Kategorie nagrody.
W przeszłości nagrody były przyznawane także w innych kategoriach, takich jak: Fan artysta, Fan krytyk, Fan pisarz, Artysta ilustrujący książki, Artysta ilustrujący czasopisma.

</doc>
<doc id="1039758" url="https://pl.wikipedia.org/wiki?curid=1039758" title="Wady wrodzone serca">
Wady wrodzone serca



</doc>
<doc id="1039759" url="https://pl.wikipedia.org/wiki?curid=1039759" title="Stella Bonasera">
Stella Bonasera



</doc>
<doc id="1039760" url="https://pl.wikipedia.org/wiki?curid=1039760" title="Grand Prix RPA">
Grand Prix RPA



</doc>
<doc id="1039761" url="https://pl.wikipedia.org/wiki?curid=1039761" title="Mikrohadrozaur">
Mikrohadrozaur

Mikrohadrozaur ("Microhadrosaurus nanshiungensis") – roślinożerny dinozaur z rodziny hadrozaurów (Hadrosauridae).
Żył w okresie późnej kredy (ok. 83-65 mln lat temu) na terenach wschodniej Azji. Długość ciała ok. 2,5 m, wysokość ok. 1,5 m, masa ok. 200 kg. Jego szczątki znaleziono w Chinach (w prowincji Guangdong).
Jest to słabo poznany dinozaur – zidentyfikowany wyłącznie na podstawie szczęki z zębami.

</doc>
<doc id="1039763" url="https://pl.wikipedia.org/wiki?curid=1039763" title="Edward Miszczak">
Edward Miszczak

Edward Miszczak (ur. 18 marca 1955 w Jaśle) – polski dziennikarz telewizyjny i radiowy. Jeden z twórców radia RMF FM, dyrektor programowy telewizji TVN, a następnie Polsatu.
Życiorys.
Ukończył technikum elektryczne w Krośnie oraz historię na Uniwersytecie Jagiellońskim w Krakowie.
W czasie studiów pracował w radiu studenckim. Pracę zawodową zaczynał w Radiu Kraków, początkowo w dziale sportowym, prowadząc audycję "Czwartek medyczny". Tworzył także reportaże w tym o tematyce katyńskiej i sybirackiej. W 1989 współtworzył ze Stanisławem Tyczyńskim klipy wyborcze dla Komitetu Obywatelskiego. W 1990 znalazł się wśród twórców komercyjnego radia RMF FM. Pełnił tam funkcję dyrektora anteny, a następnie również wiceprezesa zarządu radia. Prowadził także główny program publicystyczno-informacyjny w RMF FM – "Radio, Muzyka, Fakty".
W 1997 przeszedł do TVN, w następnym roku został dyrektorem programowym stacji. Prowadził programy "Ludzie w drodze", "Urzekła mnie twoja historia", "Cela nr" oraz "Cela". Pełnił funkcję wiceprezesa zarządu spółki akcyjnej TVN (2004–2009, 2018–2020). Dołączył również do zarządu spółki TVN Grupa Discovery. Z kierowniczych funkcji w TVN zrezygnował w 2022. W tym samym roku ogłoszono jego powołanie na stanowiska wiceprezesa zarządu i dyrektora programowego Polsatu (od stycznia 2023).
Gościnnie zagrał m.in. postać lekarza w serialu "Czas honoru – Powstanie". W 1990 wraz ze Stanisławem Marią Jankowskim opublikował "Powrót do Katynia".
Życie prywatne.
Był żonaty z Małgorzatą (zm. w 2019), ma dwóch synów: Szymona i Szczepana. W 2021 zawarł związek małżeński z Anną Cieślak.

</doc>
<doc id="1039764" url="https://pl.wikipedia.org/wiki?curid=1039764" title="Łomżyńskie Towarzystwo Wioślarskie">
Łomżyńskie Towarzystwo Wioślarskie

Łomżyńskie Towarzystwo Wioślarskie – wioślarski, a później wielosekcyjny, klub sportowy istniejący (z przerwami) w latach 1901–1992 w Łomży. Członek założyciel Polskiego Związku Towarzystw Wioślarskich.
Historia.
Okres do końca I wojny.
W 1891 założono w Łomży kąpielisko żydowskie oraz prywatne, polskie przedsiębiorstwo wynajmu łodzi spacerowych, zw. polskimi łazienkami. Sześć lat później odbyły się pierwsze regaty na tych jednostkach. We wrześniu 1898 próbowano utworzyć towarzystwo sportowe z dwiema sekcjami: kolarską i wioślarską, jednak rosyjskie władze administracyjne nie podjęły decyzji ws. zatwierdzenia projektu statutu. Rok później wyłoniła się komisja statutowa w celu utworzenia towarzystwa sportowego wyłącznie wioślarskiego, która opracowała nowy tekst statutu. Władze zaborcze nie zaakceptowały również i tego projektu, jednak 20 lipca 1901 zasugerowały pomysłodawcom przyjęcie projektu własnego autorstwa. 31 lipca 1901 proponowany projekt statutu został wstępnie zaaprobowany przez łomżan chcących założyć towarzystwo. Ostateczne zatwierdzenie statutu nastąpiło 30 sierpnia 1901, natomiast oficjalne rozpoczęcie działalności towarzystwa miało miejsce 26 stycznia 1902 w wyniku uchwały I zebrania ogólnego członków. 
ŁTW było organizacją zrzeszającą niemal wyłącznie ludność polską i polskość kultywującą. Oprócz wioślarstwa członkowie uprawiali, zgodnie ze statutem, gimnastykę, łyżwiarstwo i pływanie. Organizowało dla społeczności polskiej imprezy towarzyskie, bale oraz wianki i uroczyste otwarcia sezonu. Prowadziło też czytelnię polskich czasopism. Pierwsza przystań (pływająca) powstała przy brzegu Narwi w roku 1902, a po jej pożarze już w roku 1905 wybudowano przystań na lądzie stałym. Oprócz tego towarzystwo dysponowało całorocznym lokalem klubowym, przeznaczonym na zajęcia pozawioślarskie. W okresie tym aktywność sportowa ograniczała się głównie do regat na Narwi, choć już w 1902 łomżyńscy wioślarze uczestniczyli w jubileuszowych regatach w Warszawie zorganizowanych przez Warszawskie Towarzystwo Wioślarskie.
Pierwszym prezesem ŁTW był Aleksander Chrystowski. Liczba członków rosła stopniowo od 55 w 1901 do 135 w 1916. Członkami towarzystwa mogli być tylko mężczyźni, jednak – co było ewenementem wśród ówczesnych towarzystw wioślarskich – kobiety miały możliwość uczestnictwa w treningach i innych zajęciach ŁTW. Pierwszy udział pań w regatach wioślarskich miał miejsce już w 1905.
Dwudziestolecie międzywojenne.
Po odzyskaniu przez Polskę niepodległości ŁTW było jednym z 13 członków-założycieli Polskiego Związku Towarzystw Wioślarskich. Nastąpił gwałtowny wzrost liczby członków towarzystwa – tym bardziej, że do członkostwa dopuszczono kobiety. W 1919 liczba ta wynosiła 212 członków, by w 1922 dojść do 335. Wyraźny spadek zainteresowania towarzystwem nastąpił dopiero w latach 30., gdy członków ŁTW było około 140. 
W okresie międzywojennym działalność ŁTW miała głównie charakter rekreacyjno-turystyczny, a popularne były wielodniowe wycieczki wioślarskie. Dlatego jedynie nieliczne łodzie towarzystwa stanowiły jednostki wyczynowe (pierwszą zakupiono dopiero w 1927). Towarzystwo organizowało jednak, od roku 1923, regaty w Łomży dla klubów zewnętrznych. W roku 1938 doszło do pożaru przystani ŁTW, która została odbudowana jeszcze w tym samym roku.
Towarzystwo przerwało swoją działalność z powodu wybuchu II wojny światowej.
Działalność po II wojnie.
Łomżyńskie Towarzystwo Wioślarskie wznowiło działalność tuż po zakończeniu wojny, w roku 1946. Przedwojenni działacze, z lekarzem Witoldem Prusińskim na czele, zarejestrowali nowe stowarzyszenie pod tą samą co przed wojną nazwą. W roku 1950 komunistyczne władze nakazały klubowi przyłączyć się do zrzeszenia „Związkowiec” – jako sekcje wioślarska, kajakarska i żeglarska. Sekcje te w następnych latach wchodziły w skład kolejnych klubów wielosekcyjnych. W 1967 w pożarze spłonął budynek przystani i niemal cały sprzęt pływający. Do funkcji socjalnej służył odtąd drewniany barak naprzeciw przystani. Zawodnicy sami zdobywali środki na remont sprzętu i samodzielnie dokonywali napraw. Na początku lat 70. łomżyński klub wioślarski oraz kajakowy, działające kolejno w strukturach różnych organizacji, były jednymi z najsilniejszych klubów swych dyscyplin w województwie białostockim. W okresie tym sukcesów na arenie ogólnokrajowej jednak nie osiągały.
W styczniu 1976, w związku z wojewódzkimi reformami sportu, reaktywowano Łomżyńskie Towarzystwo Wioślarskie. W ramach ŁTW działały sekcja wioślarska i żeglarska, a później tez kajakarska. Środki na zakup nowoczesnego sprzętu towarzystwo otrzymało z funduszy państwowych. Towarzystwu nie zwrócono jednak przedwojennej przystani i musiało ono korzystać z niej jako dzierżawca. Wioślarze odnosili pewne sukcesu w krajowej rywalizacji młodszych kategorii wiekowych, jednak jedyną zawodniczką, która zdobyła (na jedynce, jako juniorka młodsza w 1991 roku) tytuł mistrza Polski, była późniejsza olimpijka, Elżbieta Kuncewicz. Sukcesy międzynarodowe osiągnęła już jednak w barwach Posnanii. 
W 1989 wioślarze i kajakarze przenieśli się do nowej przystani klubowej. Nowocześnie zaplanowany obiekt nie został jednak wykończony, co znacznie utrudniało funkcjonowanie obu sekcji. W związku z brakiem finansowania oraz kryzysem gospodarczym początku lat 90., w roku 1992 Łomżyńskie Towarzystwo Wioślarskie zakończyło działalność.
Wyniki sportowe wioślarzy.
Osiągnięcia przedwojenne.
Przed II wojną działalność ŁTW miało charakter głównie rekreacyjno-turystyczny. Członkowie towarzystwa uczestniczyli wprawdzie w regatach wioślarskich, jednak z wyjątkiem lat 1933-1934 były to jedynie regaty lokalne i wewnętrzne. W ogólnopolskiej rywalizacji sportowej PZTW, Łomżyńskie Towarzystwo Wioślarskie sklasyfikowano zostało jedynie w latach 1933-1934, w których uzyskało następujące wyniki w klasyfikacji klubowej (dane według tabel punktacyjnych PZTW za poszczególne lata):
Warto przy tym zauważyć, iż wiele istniejących wówczas klubów wioślarskich w rywalizacji tej nie uczestniczyło lub nie zdołało w danym roku zdobyć punktów.
Osiągnięcia powojenne.
Po reaktywowaniu ŁTW w roku 1976 wioślarze zdobyli pięć medali mistrzostw Polski młodszych kategorii wiekowych (1 medal złoty, 1 medal srebrny i 3 medale brązowe). Największym sukcesem było jednak wychowanie przyszłej olimpijki z Sydney w 2000, Elżbiety Kuncewicz.
Sekcja Kajakarska.
Pierwsze kajaki w ŁTW pojawiły się w 1928, a w 1933 zorganizowano w Łomży pierwsze wyścigi kajakarskie. Przed II wojną sport ten miał jednak charakter uzupełniający w treningu wioślarskim.
Po II wojnie kajakarstwo uprawiano przez cały czas funkcjonowania przystani nad Narwią – przed wcieleniem ŁTW w struktury sportu socjalistycznego, jak i w latach 50. I 60. Sekcja kajakarska miała charakter amatorski i dopiero otrzymanie w pod koniec lat 60. wyczynowych kajaków z klubu wodnego Ligi Obrony Kraju w Ełku stanowiło początek wyczynowego kajakarstwa w Łomży.
Pierwsze sukcesy sekcji odnotowano na początku lat 80. Zatrudnienie trenera Józefa Olesia i zakup nowoczesnego sprzętu przyniosło, począwszy od 1981, medale mistrzostw Polski w młodszych kategoriach wiekowych (młodzików, juniorów młodszych i juniorów). Zawodniczki klubu reprezentowały też Polskę na imprezach międzynarodowych, w tym na mistrzostwach Europy juniorów. Kres sukcesów kajakarzy ŁTW przyniósł kryzys finansowy klubu i odejście w 1987 trenera Olesia. Łącznie w latach 80. kajakarze towarzystwa zdobyli 24 medale mistrzostw Polski – w tym 11 złotych. 
Najwybitniejsi zawodnicy.
W historii ŁTW najwybitniejszymi zawodnikami byli:
Elżbieta Kuncewicz – wioślarka, wychowanka ŁTW. Po przejściu do Posnanii olimpijka i czwarta zawodniczka mistrzostw świata seniorów. Reprezentując ŁTW zdobyła:
Małgorzata Cudnik – kajakarka, wychowanka klubu. Jej najlepsze wyniki:
Elżbieta Walewska – kajakarka, wychowanka ŁTW. Jej najlepsze rezultaty:
Zobacz też.
Oznaczenia klubów wioślarskich początku XX wieku

</doc>
<doc id="1039765" url="https://pl.wikipedia.org/wiki?curid=1039765" title="Zasada konkurencyjnego wypierania">
Zasada konkurencyjnego wypierania



</doc>
<doc id="1039768" url="https://pl.wikipedia.org/wiki?curid=1039768" title="Protohadros">
Protohadros

Protohadros ("Protohadros byrdi") – roślinożerny dinozaur z nadrodziny hadrozauroidów (Hadrosauroidea); jego nazwa znaczy "pierwszy hadrozaur".
Żył w późnej kredzie (ok. 100-94 mln lat temu) na terenach Ameryki Północnej. Długość ciała ok. 5-6 m, wysokość ok. 1,8-2 m, masa ok. 500 kg. Jego szczątki znaleziono w USA (w stanie Teksas).

</doc>
<doc id="1039770" url="https://pl.wikipedia.org/wiki?curid=1039770" title="Legiony Wschodnie">
Legiony Wschodnie

Legiony Wschodnie (niem. "Ostlegionen" albo "Legionen der Ostvölker") – ochotnicze kolaboracyjne formacje zbrojne złożone z żołnierzy z narodów nierosyjskich ZSRR pochodzących z Kaukazu i Azji Środkowej w niemieckiej armii podczas II wojny światowej.
Geneza.
Pierwsze próby utworzenia formacji zbrojnych u boku armii niemieckiej pojawiły się krótko po ataku Niemców na ZSRR 22 czerwca 1941. W październiku południowy odcinek frontu wschodniego wizytowali 2 wyżsi wojskowi tureccy: gen. Ali Fuat Erden, komendant Akademii Wojskowej w Ankarze i gen. Hüseyin Hüsnü Emir Erkilet, będący nieoficjalnym przedstawicielem turkiestańsko-tatarskich środowisk emigracyjnych w Turcji. Pod ich wpływem uformowały się w Niemczech polityczne przedstawicielstwa Tatarów nadwołżańskich i Turkmenów. Początkowo prowadziły one rekrutację do oddziałów miejscowej samoobrony. Podobne działania podjęli działacze emigracyjni pochodzący z Kaukazu. Kontakty z niemieckim Ministerstwem Spraw Zagranicznych i Abwehrą nawiązali przedstawiciele ormiańskich dasznaków, azerskich musawatystów, Gruzinów i górali kaukaskich.
Według koncepcji głównego ideologa hitlerowskiego Alfreda Rosenberga Legiony Wschodnie miały się składać jedynie z ochotników spośród narodów nierosyjskich ZSRR. Decyzją Adolfa Hitlera ich skład narodowościowy został ograniczony do przedstawicieli narodów żyjących daleko od przewidywanej granicy Wielkiej Rzeszy. Porażka wojsk niemieckich pod Moskwą zimą 1941, co przekreślało plany szybkiego pobicia Armii Czerwonej, przyśpieszyła wprowadzenie w życie decyzji dotyczących utworzenia Legionów Wschodnich. 30 grudnia 1941 do Naczelnego Dowództwa Wehrmachtu ("Oberkommando der Wehrmacht") trafiło ściśle tajne memorandum, na podstawie którego miano sformować pierwsze Ostlegiony. Odpowiedzialnym za to był generał formacji wschodnich w Dowództwie Wojsk Lądowych (OKH), czyli gen. Ernst Köstring.
Legiony Wschodnie.
Formowanie Legionów Wschodnich rozpoczęło się już wiosną 1942. Odbywało się niemal równocześnie na obszarze Generalnym Gubernatorstwie (GG) i okupowanej Ukrainy.
Legiony Wschodnie w Generalnym Gubernatorstwie.
11 lutego 1942 r. niemiecki dowódca wojskowy w GG ("Militärbefehlshaber in Generalgouvernement") wydał rozkaz dotyczący tworzenia legionów wschodnich, który 19 lutego został potwierdzony przez Naczelne Dowództwo Wojsk Lądowych ("Oberkommando der Heeres"). 18 lutego powstał sztab formowania legionów. Ich zaczątkiem była specjalna formacja Abwehry pod nazwą "Abwehr Unternehmen Tiger B", utworzona jesienią 1941. Składała się ona z jednej kompanii azerskiej (lub tatarskiej) i sześciu turkiestańskich.
Poprzez ich rozbudowę o b. jeńców wojennych z Armii Czerwonej, a następnie podział według narodowości, sformowano dowództwo Legionu Turkiestańsko-Kaukasko-Muzułmańskiego z siedzibą w Legionowie. Składał się z trzech batalionów. Na jego czele stanął mjr Andreas Mayer-Mader. 24 marca Legion podzielono na:
Legion Turkiestański, który pozostał w Legionowie, miał trzy bataliony (450, 452 i 453), zwiększone następnie do czternastu, zaś Legion Azerbejdżański – cztery. W międzyczasie sformowano 2 Batalion Szkolny.
Do sierpnia utworzono kolejne formacje:
Szkoliły się one w centralnej części okupowanej Polski – na poligonach w Zielonce, Wesołej, Paprotni, Kruszynie, Jedlni i Puławach.
Część żołnierzy Legionów Wschodnich po złożeniu przysięgi skierowano do szkoły policji bezpieczeństwa (Sipo) i służby bezpieczeństwa dla członków Ostlegionów, mieszczącej się na obszarze obozu Jabłonna-Legionowo. Szkolili się w zakresie prowadzenia działalności wywiadowczej głównie wśród własnych towarzyszy broni, a także na zapleczu frontu wschodniego. 21 czerwca dowódca wojskowy w GG przydzielił numery porządkowe dla batalionów Legionów. Bataliony Legionu Turkiestańskiego otrzymały numery 781-794, Legionu Gruzińskiego – 795-799, Legionu Północnokaukaskiego – 800-803, Legionu Azerbejdżańskiego – 804-807, zaś Legionu Armeńskiego – 808-810.
Formowanie batalionów pierwszego rzutu zakończono do grudnia 1942. W okresie od stycznia do czerwca 1943 utworzono kolejne trzydzieści batalionów, w tym 4 turkmeńskie (811, 839-841), 3 gruzińskie (822-824), 5 azerbejdżańskich (817-821), 5 armeńskich (812-816), 4 północnokaukaskie (835-838) i 10 Tatarów nadwołżańskich (825-834). Ogółem Niemcy sformowali w ramach Legionów Wschodnich 64 bataliony, w tym 21 turkmeńskich, 8 gruzińskich, 8 północnokaukaskich, 9 azerbejdżańskich, 8 armeńskich i 10 Tatarów nadwołżańskich.
Większość batalionów została wysłanych na zaplecze frontu wschodniego, gdzie służyły do celów propagandowych oraz zwalczały partyzantów. Rola propagandowa zaznaczyła się zwłaszcza latem i jesienią 1942, kiedy wojska niemieckie zajęły część Kaukazu. Spośród legionistów wydzielono też grupę ponad 45 żołnierzy (Gruzinów, Osetyjczyków, Dagestańczyków), którzy pełnili funkcje przewodników górskich dla oddziałów niemieckich. Prowadzili ponadto agitację antykomunistyczną wśród swoich rodaków. Bataliony Ostlegionów na tyłach frontu wschodniego stanowiły poważne wzmocnienie hitlerowskich sił okupacyjnych. Brały udział w operacjach przeciwpartyzanckich i pacyfikacjach wsi, ochraniały szlaki komunikacyjne, pełniły straż w obozach jenieckich. Zastępowały również oddziały niemieckie jako bataliony dyspozycyjne komendantur polowych, a przydzielane okresowo do Sztabu Dowodzenia Kolumnami Transportowymi w Okręgu Wojskowym GG, używane były do ochrony transportów wojskowych przejeżdżających przez okupowane ziemie polskie.
25 września 1943 Naczelne Dowództwo Wojsk Lądowych ("Oberkommando des Heeres") postanowiło przerzucić bataliony Legionów Wschodnich na Zachód. 10 października operacja otrzymała kryptonim „Aktion Panther”. Większość batalionów przerzucono na obszar okupowanej Francji, resztę rozmieszczono od okupowanej Grecji do Holandii i Danii, z wyłączeniem terytorium Rzeszy, gdzie nie mogły stacjonować jednostki wschodnie. Bataliony – po uzupełnieniu ich stanów etatowych – włączono w skład niemieckich jednostek, jako organiczne bataliony pułków i dywizji, na miejsce oddziałów niemieckich, które zostały wysłane na front wschodni. Ogółem na Zachód trafiły 33 bataliony polowe Ostlegionów, nie licząc zapasowych i szkolnych. Na mocy rozkazu z 2 października przetransportowano tam także dowództwa i sztaby Legionów. Przy Dowódcy Wojskowym w GG pozostał jedynie sztab likwidacyjny, na czele którego stał dotychczasowy dowódca Legionu Turkiestańskiego płk Moller. Działał on do jesieni 1944.
Dowództwo Legionów Wschodnich, stacjonujące kolejno w Millau, Lyonie i St. Cyr, zostało 1 lutego 1944 przekształcone w sztab Ochotniczej Dywizji Kadrowej ("Freiwilligen-Stamm-Division"). Na bazie poszczególnych Ostlegionów sformowano dwa pułki: 1 ochotniczy pułk kadrowy (Legiony: Turkiestański, Azerbejdżański i Północnokaukaski) i 2 ochotniczy pułk kadrowy (Legiony: Gruziński, Armeński i Tatarów nadwołżańskich). Pozostałe pułki Dywizji utworzono z innych jednostek wschodnich.
Organizacja.
Legion nie był samodzielną formacją taktyczną, lecz jedynie ośrodkiem szkoleniowo-organizacyjnym i uzupełniającym dla wchodzących w jego skład poszczególnych batalionów narodowych. Każdy Legion składał się z dowództwa wraz z kompanią sztabową, batalionów polowych oraz batalionu kadrowego z kadrą oficerską niemiecką i „wschodnią”. Dowódcą formacji był zawsze oficer niemiecki. Oficerowie cudzoziemscy służyli w dowództwach Legionów jako kadra szkoląca żołnierzy pod względem politycznym i ideologicznym. Pełnili też funkcje tzw. „inspektorów wyszkolenia”, niemających jednak żadnego wpływu na szkolenie bojowe. Niemcy honorowali w ten sposób wyższych oficerów cudzoziemskich. W niektórych przypadkach dowodzili oni co najwyżej pododdziałami w składzie kompanii lub batalionów. Legioniści przeszkoleni wojskowo tworzyli również bataliony marszowe, które uzupełniały bataliony polowe znajdujące się na zapleczu frontu.
Początkowo żołnierze Legionów Wschodnich nosili głównie mundurów Armii Czerwonej z odprutymi odznakami. W późniejszym okresie dostali mundury niemieckie Wehrmachtu z dystynkcjami i innymi odznakami wprowadzonymi w 1942. Były to specjalne odznaki stopni noszone na kołnierzu i naramiennikach. Środek dystynkcji był w kolorze czerwonym lub kolorze kołnierza. Wokół dystynkcji wprowadzono wypustkę w różnych kolorach odmiennych dla każdego Legionu: Turkmeńskiego – błękitną, Azerbejdżańskiego – jasnozieloną, Gruzińskiego – zieloną, Armeńskiego – złotożółtą i Północnokaukaskiego – brązową. Nad prawą górną kieszenią bluzy munduru nosili – zamiast standardowego orła ze swastyką – specjalną odznakę w formie szarego rombu ze swastyką w środku. Z obu stron rombu znajdowały się 3 poziome paski. Od 29 kwietnia 1943 r. zastąpiono ją orłem Wehrmachtu. Ponadto patki munduru legioniści (poza Turkmenami) mieli wyszywane czerwoną nicią, a nie srebrną, zaś na czapkach nosili kokardę w kształcie owalu w kolorze ciemnozielonym, przez środek którego biegła pionowa czerwona belka.
Oprócz specjalnych odznak na kołnierzach i czapkach żołnierze Ostlegionów używali zazwyczaj na prawym ramieniu munduru tarczy z barwami i nazwą kraju pochodzenia; Legionu Turkiestańskiego – błękitną z czarnym łukiem i strzałą, skierowanym do lewego górnego rogu tarczy, z napisem "TURKISTAN", Legionu Tatarów nadwołżańskich – błękitną z czerwonym symbolem w kształcie litery „n” (dla muzułmanów) i błękitną z czerwonym kwiatem maku skrzyżowanym z żółtym kłosem zbóż (dla chrześcijan) z napisem "IDEL-URAL", Legionu Gruzińskiego – brązowo-czerwoną z czarno-białą lewą górną ćwiartką tarczy z napisem "GEORGIEN", Legionu Armeńskiego – z poziomymi pasami czerwonym, błękitnym i żółtym z napisem "ARMENIEN", Legion Północnokaukaski – podzieloną na 2 części: większą dolną w kolorze czerwonym i górną zieloną z półksiężycem i 7 gwiazdami z napisem "NORDKAUKASUS", Legionu Azerbejdżańskiego – z poziomymi pasami niebieskim, czerwonym i niebieskim, z półksiężycem i pięcioramienną gwiazdą na środkowym pasie z napisem "ASERBAIDSCHAN".
Legiony Wschodnie na Ukrainie.
Ostlegiony były także formowane na obszarze okupowanej Ukrainy. W maju 1942 utworzono w Łubniach, przeniesiony następnie do Mirgorodu, sztab 162 Turkiestańskiej Dywizji Piechoty, na czele którego stanął prof. płk Oskar von Niedermayer. Pełnił on rolę sztabu założycielskiego dla formowania Legionów Wschodnich ("Aufstellungsstab"). Służyli w nim niemieccy oficerowie znający języki kaukaskie i dialekty turkmeńskie oraz język rosyjski. Legiony Wschodnie były formowane spośród jeńców wojennych osadzonych według narodowości w 5 obozach: Mirgorodzie (Górale Kaukascy), Hadziaczu (Gruzini), Łochwicy (Ormianie), Romnach (mieszkańcy Azji Środkowej) i Pryłukach (Azerowie). Do batalionów polowych wcielano tylko jeńców, którzy nie ukończyli 28 lat, osoby do 37 lat trafiały do oddziałów roboczych, zaś starszych wybierano jedynie na oficerów i podoficerów.
Jako pierwszy utworzono 14 czerwca 1942 w Hadziaczu Legion Gruziński, którego dowódcą został ppłk Ristow. Do końca roku sformowano jego sześć batalionów szkolnych, przekształconych następnie w bataliony polowe. W tym samym czasie powstał Legion Północnokaukaski pod dowództwem kpt. Wilhelma Olbrichta, grupujący m.in. Abchazów, Adygejczyków, Czerkiesów, Kabardyjczyków, Bałkarów, Karaczajów, Czeczeńców, Inguszy, Kumyków, Nogajów, Dagestańczyków, Awarów, północnych Osetyjczyków. 18 czerwca sformowano Legion Turkiestański dowodzony przez mjr. Petera Eberla, w skład którego wchodzili oprócz Turkmenów, Uzbecy, Karakałpacy, Kazachowie, Kirgizi, Tadżycy. W obu jednostkach istniało łącznie dziewiętnaście batalionów. 16 sierpnia Legion Północnokaukaski został przemianowany na Legion Turkmeński nr 2, a jego bataliony nosiły nazwę Turkvolkische Feld Bataillonen. W składzie Legionu Azerbejdżańskiego pod dowództwem mjr. Hoefera wchodziło siedem batalionów. Legion Armeński, utworzony 24 czerwca, na czele z mjr. Walterem Engholmem, miał cztery bataliony. Ogółem powstało 37 batalionów polowych i 2-kompanijne północnokaukaskie półbataliony.
Wśród żołnierzy Legionów Wschodnich na Ukrainie szybko pojawiły się dezercje. Były one spowodowane pogarszającymi się nastrojami miejscowej ludności ukraińskiej i silną propagandą sowiecką prowadzoną w obozach szkolnych i zbiorczych. Ponadto ranni lub chorzy legioniści – po przeniesieniu do niemieckich szpitali polowych – ponownie uzyskiwali status jeńców wojennych. Niemcy podjęli stanowcze przeciwdziałanie. Poza doraźnymi krokami postanowili też przenieść Ostlegiony na inny teren i przekształcić je w jednostkę liniową. W lutym 1943 zostały one przetransportowane na poligon w Neuhammer na Śląsku. Część legionistów trafiła do Legionów Wschodnich formowanych na obszarze Generalnego Gubernatorstwa. 18 kwietnia rozpoczęto tworzyć 162 Turkiestańską DP. Z 2 Legionu Turkiestańskiego i części Legionu Gruzińskiego sformowano 303 pułk piechoty, z Legionu Azerbejdżańskiego – 314 pp, zaś z 1 Legionu Turkiestańskiego – 236 pułk artylerii, 162 batalion piechoty i inne pododdziały dywizyjne.
Organizacja.
Dowództwu każdego Ostlegionu podlegały – oprócz batalionów polowych – szkoła podoficerska, batalion zapasowy i kompania budowlana. Natomiast sztab 162 Turkiestańskiej DP sprawował zwierzchnictwo nad szkołą oficerską i turkmeńską kompanią sztabową. W Zasławiu powstała szkoła Legionów Wschodnich, kształcącą kadry dowódcze spośród b. oficerów i podoficerów Armii Czerwonej. Do 2 grudnia 1943 kształciła ona także młodszych oficerów i podoficerów. Od końca sierpnia 1942 do Ostlegionów wprowadzono mułłów dla żołnierzy-muzułmanów i zwolniono ich od służby w okresie świąt islamskich (nie obowiązywało to w strefie frontowej). Niemiecką kadrę dowódczą Legionów Wschodnich (tzw. "Rahmenpersonal") stanowili oficerowie i podoficerowie wydzieleni z niemieckich dywizji, do wzmocnienia których przeznaczone były bataliony. Początkowo bataliony oznaczone były rzymskim numerem (numer kolejny batalionu w legionie) i arabskim numerem (numer dywizji). Później otrzymały one kolejne numery i oznaczenia od rodzaju ich jednostek docelowych, czyli geb. od gebirgs (górski), czy jg. od jaeger (strzelecki).
Komitety narodowe.
Formowanie Legionów Wschodnich związane było z działalnością tzw. komitetów narodowych, grupujących emigracyjnych działaczy Tatarów nadwołżańskich, Gruzinów, Azerów, Ormian, Górali Kaukaskich, mieszkańców Azji Środkowej. W 1943 powstał Komitet Narodowy Północnego Kaukazu pod przewodnictwem Vassana Gireja Cabağı, Azerbejdżański Komitet Narodowy kierowany przez płk. Mahomeda Nabi-ogły Israfiłowa, a następnie mjr. Abdurahmana Ali oglu Fatalibejli-Dudaginskiego, Gruziński Komitet Narodowy, na czele którego stał książę Irakli Bagration-Muchraneli, a następnie książę Czawczewadze oraz Armeński Komitet Narodowy pod kierunkiem mjr. Vardisa Sarkisjana, a po nim Armik Dżamalian. Prowadziły one wśród żołnierzy Ostlegionów działalność propagandową w duchu proniemieckim i antykomunistycznym, oświatową (różne kursy i szkolenia), kulturalną i publikacyjną, wydając narodowe gazety i różne publikacje.

</doc>
<doc id="1039772" url="https://pl.wikipedia.org/wiki?curid=1039772" title="Mnoga gruczolakowatość wewnątrzwydzielnicza typu 1">
Mnoga gruczolakowatość wewnątrzwydzielnicza typu 1



</doc>
<doc id="1039773" url="https://pl.wikipedia.org/wiki?curid=1039773" title="Wygon (Tomaszów Lubelski)">
Wygon (Tomaszów Lubelski)

Wygon – część miasta Tomaszów Lubelski w Polsce położona w województwie lubelskim, w powiecie tomaszowskim, w Tomaszowie Lubelskim.
W latach 1975–1998 miejscowość administracyjnie należała do województwa zamojskiego.

</doc>
<doc id="1039775" url="https://pl.wikipedia.org/wiki?curid=1039775" title="Hipsybema">
Hipsybema

Hipsybema ("Hypsibema crassicaude") – roślinożerny dinozaur z nadrodziny hadrozauroidów (Hadrosauroidea).
Znaczenie jego nazwy - wysoki stopień (nazwany tak na podstawie kawałków skamieniałości).
Żył w okresie późnej kredy (ok. 83-71 mln lat temu) na terenach Ameryki Północnej. Długość ciała ok. 9 m, wysokość ok. 4 m, masa ok. 2,5 t. Jego szczątki znaleziono w USA (w stanie Karolina Północna).

</doc>
<doc id="1039776" url="https://pl.wikipedia.org/wiki?curid=1039776" title="Bitwa pod Sion">
Bitwa pod Sion

Bitwa pod Sion – starcie zbrojne, które miało miejsce 13 listopada 1475 r. pomiędzy kantonami szwajcarskimi a księstwem Sabaudii w trakcie wojny burgundzkiej (1474–1477). 
Przed bitwą.
W styczniu 1475 r. książę Burgundii Karol Zuchwały zawarł sojusz z księstwami Sabaudii i Mediolanu. Była to odpowiedź na zawarty przez Szwajcarów w roku 1474 tzw. "wieczny pokój" z cesarzem Habsburgów. Cesarz Fryderyk III Habsburg wymógł na Szwajcarach udział w wojnie z księstwem Burgundii, zapoczątkowany deklaracją wojny miasta Berno. 
Najbardziej zagrożonym kantonem Szwajcarów był kanton Wallis. Od zachodu rzeka Morge graniczyła z księstwem Sabaudii, które zamierzało zaatakować Sion. Od wschodu natomiast przeciwnikiem było księstwo Mediolanu, wysyłające swoje wojska do Burgundii trasą przez Przełęcz Świętego Bernarda. 
W październiku 1475 r. Berno zażądało od wojsk Wallis przeprowadzenia akcji zbrojnej w rejonie Waadtland. Dwukrotny atak Szwajcarów nie przyniósł jednak żadnych korzyści. Biskup Genewy na czele wojsk sabaudzkich utrzymał jednak stanowiska obronne, oczekując posiłków sabaudzkich. 
12 listopada główne siły sabuadzkie prowadzone przez księżną Jolandę Sabaudzką podeszły pod Conthey. Siły te liczyły 10 000 ludzi (w tym 1 500 uzbrojonej szlachty). Miasto Sitten bronione było przez 300 żołnierzy. Oczekiwali oni na posiłki szwajcarskie w sile 3 000 – 4 000 ludzi.
Pierwsza faza bitwy.
13 listopada Sabaudczycy przekroczyli graniczną rzekę Morge i po krótkiej walce uderzyli na straż przednią wojsk Wallis, zmuszając je do ucieczki. W tym samym czasie mniejszy oddział sabaudzki uderzył z lewej flanki w kierunku Saviese, po czym po pokonaniu obrońców splądrował i spalił wioskę. Główne siły sabuadzkie tymczasem uderzyły na Sion od zachodu. Kontratak Szwajcarów wypchnął jednak Sabaudczyków z miasta. 
Druga faza bitwy.
Wojska sabaudzkie sformowały się w okolicy miasteczka La Planta. Słabo uzbrojeni żołnierze Wallis, w otwartym polu nie dorównywali Sabaudczykom, wielu z nich z tego powodu rozpoczęło odwrót. W tym czasie nadeszły siły 3 000 ochotników z Berna, Fryburga i Solury. Wojska te skierowały się w rejon Saviese, zagrażając tym samym lewej flance Sabaudczyków. 
Berneńczycy natychmiast nakazali wycofującym się siłom Wallis, ponowne podjęcie walki, tych których złapano na ucieczce, zabijano. Chcąc ochronić swoją lewą flankę, Sabaudczycy wycofali się nieznacznie w kierunku zachodnim. Tu stali się celem frontalnego ataku Szwajcarów. Po ciężkiej walce w szeregi Sabaudczyków wdarła się panika, która spowodowała gwałtowną ucieczkę wojsk, które pozostawiły za sobą cały tabor. 
W ręce zwycięzców dostało się sześć wozów zawierających zbroje, broń i oporządzenie. Łupem Szwajcarów padło też kilka chorągwi i 120 rumaków wojennych. Straty Sabaudczyków wyniosły 1 000 zabitych, wśród nich 300 wysokiej rangi szlachciców oraz dużą liczbę jeńców. Straty szwajcarskie nie są znane, określane są jako niewielkie. Po bitwie wojska Berna i Wallis ścigały jeszcze uciekinierów aż do zmierzchu w kierunku miasta Conthey, które później też zajęły. 
Skutki bitwy.
Porażka okazała się fatalna w skutkach dla Sabaudii. Następnego dnia po bitwie wojska Wallis zdobyły cały rejon Unterwallis aż po St. Maurice, zajmując strategicznie ważny rejon przełęczy św. Bernarda. 1 grudnia 1475 r. Berno i Freiburg zawarły zawieszenie broni z księżną Jolandą Sabaudzką. Sporne tereny miały być tematem rozmów w następnych latach. 
Sprawujący władzę na zdobytych terenach biskup Sitten Wlater Supersaxo nie zamierzał jednak oddać Sabaudii tych ziem przekazując je w roku 1477 pod władzę Wallis. Zwycięstwo pod Sitten spowodowało w następnych latach wzmożenie agresywnej polityki ekspansywnej Szwajcarów. 

</doc>
<doc id="1039779" url="https://pl.wikipedia.org/wiki?curid=1039779" title="Katastrofa lotnicza w Warszawie w 1993">
Katastrofa lotnicza w Warszawie w 1993



</doc>
<doc id="1039782" url="https://pl.wikipedia.org/wiki?curid=1039782" title="Gehyra australijska">
Gehyra australijska

Gehyra australijska ("Gehyra australis") - gatunek gada z rodziny gekonowatych występujący w Australii. Posiada żółtawą skórę z ciemnymi plamami. Długość ciała wynosi 12 cm. Zwierzę często hodowane w terrarium.

</doc>
<doc id="1039783" url="https://pl.wikipedia.org/wiki?curid=1039783" title="Siwa Dolina (Tomaszów Lubelski)">
Siwa Dolina (Tomaszów Lubelski)

Siwa Dolina – część miasta Tomaszów Lubelski w Polsce położony w województwie lubelskim, w powiecie tomaszowskim, w Tomaszowie Lubelskim.
W latach 1975–1998 miejscowość administracyjnie należała do województwa zamojskiego.
W 2018 otwarto w pobliżu (przy siedzibie Nadleśnictwa Tomaszów) Leśne Arboretum 100-lecia Odzyskania Niepodległości.

</doc>
<doc id="1039786" url="https://pl.wikipedia.org/wiki?curid=1039786" title="Polesie (powiat tomaszowski)">
Polesie (powiat tomaszowski)

Polesie – nieoficjalna część wsi Majdan Górny w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.

</doc>
<doc id="1039791" url="https://pl.wikipedia.org/wiki?curid=1039791" title="Podbór (Jeziernia)">
Podbór (Jeziernia)

Podbór – część wsi Jeziernia w Polsce, położony w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 Podbór wsi administracyjnie należał do województwa zamojskiego.

</doc>
<doc id="1039795" url="https://pl.wikipedia.org/wiki?curid=1039795" title="Eolambia">
Eolambia

Eolambia ("Eolambia caroljonesa") – roślinożerny, kaczodzioby dinozaur z nadrodziny hadrozauroidów (Hadrosauroidea)
Nazwa tego dinozaura powstała poprzez zbitek słów "eos" – gr. "pradawny" oraz "lambia", wczesny lambeozaur – od nazwiska kanadyjskiego paleontologa Lawrence Lambe.
Żył w okresie kredy (ok. 110-95 mln lat temu) na terenach Ameryki Północnej. Długość ciała ok. 9 m, wysokość ok. 4 m, masa ok. 4 t. Jego szczątki znaleziono w USA (w stanie Utah).

</doc>
<doc id="1039803" url="https://pl.wikipedia.org/wiki?curid=1039803" title="Nodamura (wirus)">
Nodamura (wirus)

Nodamura – wirus należący do rodzaju Alphanodavirus w rodzinie Nodaviridae.
Po raz pierwszy został wykryty u komarów (Culicidae) żyjących w rejonie Tokio, następnie u wielu owadów i pajęczaków, często bez widocznych objawów patologicznych.
Może wywoływać chorobę wirusową u bezkręgowców (Invertebrata), między innymi u pszczoły miodnej ("Apis mellifera") i barciaka większego ("Galleria mellonella").

</doc>
<doc id="1039805" url="https://pl.wikipedia.org/wiki?curid=1039805" title="Babygram">
Babygram

Babygram (ang. "babygram") – zdjęcie radiologiczne całego ciała noworodka wykonywane w szczególnych przypadkach wad wrodzonych, przede wszystkim dysplazji ektodermalnych. Zdjęcie wykonywane jest w projekcji AP (tzw. projekcja przednio-tylna). Ze względu na korzyści jakie daje prawidłowe rozpoznanie niektórych wad, babygramy wykonuje się także martwym noworodkom pod kątem poradnictwa genetycznego.

</doc>
<doc id="1039806" url="https://pl.wikipedia.org/wiki?curid=1039806" title="Equijubus">
Equijubus

Equijubus – rodzaj roślinożernego dinozaura z grupy hadrozauroidów (Hadrosauroidea) żyjącego pod koniec wczesnej kredy na terenach dzisiejszej Azji. Został opisany w 2003 roku przez You Hailu i współpracowników na podstawie kompletnej, bocznie spłaszczonej czaszki o długości 57 cm (IVPP V 12534), połączona stawowo z żuchwą i niekompletnym szkieletem pozaczaszkowym. Szczątki te odkryto na pustyni Gobi w chińskiej prowincji Gansu.
"Equijubus" jest najstarszym znanym przedstawicielem Hadrosauroidea ("sensu" Sereno 1997) i, jak sugerują analizy kladystyczne przeprowadzone przez You i współpracowników (2003) oraz Prieto-Márqueza (2010), najbardziej bazalnym. "Equijubus" wykazuje niektóre cechy prymitywne, obecne już u bardziej bazalnych iguanodontów, ale również cechy typowe dla Hadrosauroidea.
Nazwa "Equijubus" pochodzi od łacińskich słów "equus" („koń”) i "juba" („grzywa”), co odnosi się do miejsca znalezienia szczątków – pobliża góry Ma Zong, której nazwa oznacza „grzywa”. Epitet gatunkowy gatunku typowego, "normani", honoruje Davida Normana, który bada m.in. ornitopody.
Wu, You i Li (2018) opisali zachowane przy zębach "Equijubus normani" mikroskamieniałości interpretowane przez autorów jako fitolity i pozostałości epidermy wczesnych traw. W chwili ich opisu były to najstarsze znane skamieniałości traw; mogą one też stanowić najstarszy znany dowód żerowania dinozaurów na trawach.

</doc>
<doc id="1039812" url="https://pl.wikipedia.org/wiki?curid=1039812" title="Zespół Mayera-Rokitansky'ego-Küstera">
Zespół Mayera-Rokitansky'ego-Küstera



</doc>
<doc id="1039814" url="https://pl.wikipedia.org/wiki?curid=1039814" title="Cedrorest">
Cedrorest

Cedrorest ("Cedrorestes") – rodzaj ornitopoda z grupy iguanodontów (Iguanodontia) żyjącego we wczesnej kredzie na terenach współczesnej Ameryki Północnej. Został opisany w 2007 roku przez Davida Gilpina i współpracowników w oparciu o lewą kość biodrową (DMNH 47994) odkrytą w dolnokredowych osadach formacji Cedar Mountain we wschodnim Utah. Autorzy wstępnie uznali go za bazalnego hadrozaura, jednak w późniejszych pracach hipoteza ta nie uzyskała wsparcia. W 2007 roku James Kirkland i Scott Madsen stwierdzili, że wszelkie różnice pomiędzy holotypem cedroresta a młodocianym holotypem bazalnego iguanodonta "Planicoxa venenica" można wytłumaczyć różnicami ontogenetycznymi i zniekształceniem skamieniałości, i zsynonimizowali te dwa rodzaje. Według badań Andrew McDonalda kość biodrowa planikoksy różni się od holotypu cedroresta wypukłą górną krawędzią, a autor wstępnie traktuje je jako należące do odrębnych taksonów. Według przeprowadzonej przez autorów analizy filogenetycznej "Cedrorestes" jest bazalnym przedstawicielem kladu Styracosterna znajdującym się w politomii z rodzajami "Iguanacolossus", "Dakotadon" i "Lanzhousaurus" oraz kladem Hadrosauriformes.
Nazwa "Cedrorestes" pochodzi od łacińskiego słowa "cedrus" („cedr”), greckiego "oros" („góra”) i greckiego przyrostka "-etes" („mieszkaniec”), co odnosi się do formacji Cedar Mountain ("Cedrowej Góry"), gdzie odnaleziono szczątki tego dinozaura. Nazwa gatunkowa gatunku typowego, "crichtoni", honoruje amerykańskiego pisarza Michaela Crichtona, autora m.in. powieści "Park Jurajski" i "Zaginiony świat".

</doc>
<doc id="1039815" url="https://pl.wikipedia.org/wiki?curid=1039815" title="Ester etylowy">
Ester etylowy



</doc>
<doc id="1039818" url="https://pl.wikipedia.org/wiki?curid=1039818" title="Zespół szybu Elżbieta w Chorzowie">
Zespół szybu Elżbieta w Chorzowie

Zespół szybu Elżbieta w Chorzowie – murowane zabudowania zlikwidowanego szybu Elżbieta Kopalni Węgla Kamiennego Król z początku XX wieku w Chorzowie, wpisane do rejestru zabytków nieruchomych województwa śląskiego.
Historia.
Pierwotna nazwa szybu to Heinrich, Thomas lub Meitzen (od nazwiska dawnego dyrektora kopalni Król, Volkmara Meitzena). Szyb Elisabeth (wariant nazwy: szyb Elżbiety) był szybem wentylacyjnym i materiałowym (drzewnym). Miał on głębokość 189 metrów i średnicę 3,5 metra. Był w użytku do 1982 lub 1984 roku. Został zlikwidowany przez zasypanie. 
Zespół budynków powstał na początku XX wieku na potrzeby kopalni węgla kamiennego König, zależnie od źródeł - w 1908 roku, w latach 1911–1912, bądź w latach 1913-1914. Został zaprojektowany przez mistrza budowlanego Hermanna Tschentschera. Wchodził w skład Pola Wschodniego (Ostfeld) Kopalni Węgla Kamiennego Król. 
Pomiędzy szybem Prezydent kopalni Prezydent a szybem Elisabeth/Elżbieta jeździła kolejka wąskotorowa, zlikwidowana w latach 80. XX wieku. W 1994 roku wieża szybowa przeszła w ręce prywatne. Została ona zrewitalizowana i spełnia obecnie funkcje restauracyjne jako Centrum Imprez Okolicznościowych „Szyb Elżbiety”.
Architektura.
Budynki przypominające zameczek powstały w stylu neogotyku epoki romantyzmu, zostały wykonane z cegły i potynkowane (imitacja rustykalnego kamienia), mury wieńczą attyki krenelażowe. W skład zabytkowego zespołu wchodzą: wieża z budynkiem nadszybia, budynek sprężarek i maszyny wyciągowej, rozdzielnia, szatnia i portiernia. 
Bardzo zbliżonymi stylistycznie zabudowaniami było nadszybie szybu Wandy z 1911 roku, przy ulicy Katowickiej w Chorzowie, rozebrane z powodu szkód górniczych.

</doc>
<doc id="1039820" url="https://pl.wikipedia.org/wiki?curid=1039820" title="Zespół KBG">
Zespół KBG

Zespół KBG (ang. KBG syndrome) – rzadki zespół wad wrodzonych, charakteryzujący się typową konstelacją cech dysmorficznych twarzy, makrodoncją górnych środkowych siekaczy, anomaliami budowy kośćca (zwłaszcza kręgów i żeber) oraz opóźnieniem w rozwoju. Jak dotąd, opisano około 50 przypadków zespołu. Inne objawy kliniczne mogące pomóc w rozpoznaniu zespołu KBG, odnotowane w mniej niż 50% przypadków, to niskorosłość, nieprawidłowości EEG (z towarzyszącymi napadami drgawek lub bez nich) i nieprawidłowości w implantacji włosów. Rzadszymi objawami są pseudosyndaktylia, płetwistość szyi i jej skrócenie, wnętrostwo, utrata słuchu, wady podniebienia, zez i wrodzone wady serca. Stwierdzono dziedziczenie autosomalne dominujące choroby, zazwyczaj matka, wykazująca łagodniejszy fenotyp zespołu, przekazywała chorobę potomstwu. Etiologia zespołu KBG jest, jak dotąd, nieznana, a rozpoznanie opiera się na badaniu przedmiotowym pacjenta i stwierdzeniu typowych cech fenotypowych zespołu KBG. Nazwa zespołu pochodzi od inicjałów trzech pierwszych pacjentów, opisanych przez Jurgena Herrmanna, Johna Mariusa Opitza, W. Tiddy'ego i Philipa Davida Pallistera u dwóch rodzin w 1975 roku.
Objawy i przebieg.
Objawy spotykane u pacjentów z rozpoznanym zespołem KBG można podzielić na większe, spotykane częściej, i mniejsze, rzadsze. 
Objawy większe:
Objawy mniejsze:

</doc>
<doc id="1039825" url="https://pl.wikipedia.org/wiki?curid=1039825" title="Taniec z gwiazdami (VI edycja)">
Taniec z gwiazdami (VI edycja)



</doc>
<doc id="1039833" url="https://pl.wikipedia.org/wiki?curid=1039833" title="Wihomarc">
Wihomarc

Wihomarc (także "Wiomarc'h" lub "Guyomard", zm. 825), przywódca Bretończyków, który zbuntował się przeciwko zwierzchnictwu Franków w 822 r. i prowadził walkę aż do swojej śmierci. Przyczyną rebelii było najprawdopodobniej utworzenie przez Franków nowego hrabstwa Poutrocoet, co nastąpiło pomiędzy 818 a 820 r.
Było to pierwsze bretońskie powstanie od czasu rebelii Mormana, stłumionej przez cesarza Ludwika Pobożnego w 818 r. Pod koniec 822 r. hrabia Lambert I z Nantes poprowadził innych hrabiów marchii bretońskiej do walki przeciwko Wihomarcowi. Nie odniósł jednak większych sukcesów i w 824 r. cesarz Ludwik zdecydował się osobiście ruszyć na Bretanię. Armia cesarska skoncentrowała się we wrześniu w Rennes.
Podzielono ją na trzy oddziały, jeden pod osobistym dowództwem cesarza i dwa dowodzone przez jego synów - Pepina i Ludwika. Przez sześć tygodni Frankowie plądrowali Bretanię, ale Wihomarc wciąż był nieuchwytny i w listopadzie Frankowie powrócili do Rouen.
W maju 825 r. Wihomarc i inni przywódcy Bretończyków udali się do Akwizgranu, gdzie mieli zawrzeć pokój z Ludwikiem. Cesarz obiecał im nietykalność, dał im bogate dary oraz inne prezenty w zamian za lojalność. Wihomarc wrócił do Bretanii, gdzie jednak został zamordowany przez Lamberta z Nantes.
Istnieje hipoteza, że od Wihomarca wywodzi się ród wicehrabiów Léon, w którym imię Wihomarc jest bardzo popularne.

</doc>
<doc id="1039841" url="https://pl.wikipedia.org/wiki?curid=1039841" title="Zespół Halla-Hittnera">
Zespół Halla-Hittnera



</doc>
<doc id="1039842" url="https://pl.wikipedia.org/wiki?curid=1039842" title="Primary Sclerosing Cholangitis">
Primary Sclerosing Cholangitis



</doc>
<doc id="1039845" url="https://pl.wikipedia.org/wiki?curid=1039845" title="Badylarz (rolnictwo)">
Badylarz (rolnictwo)

Badylarz – pochodzące z okresu PRL pejoratywne propagandowe określenie prywatnego przedsiębiorcy-ogrodnika, najczęściej prowadzącego uprawę pod szkłem lub folią. Badylarze, podobnie jak "spekulanci", dostarczali społecznościom lokalnym podstawowe artykuły pierwszej potrzeby, a ich aktywność ściśle związana była z istnieniem tzw. gospodarki niedoboru. 
Komunistyczne władze w końcu lat 40. starały się skolektywizować polską wieś, jednak zamierzenia te nie powiodły się. Pomimo przymusowych dla rolników indywidualnych kontyngentów oraz propagowania i faworyzowania przez te władze PGR-ów, badylarze i zwykli rolnicy produkowali i bezpośrednio dostarczali Polakom żywność, której często nie było w sklepach. Okresowo sytuacja bywała na tyle trudna, że władze uciekały się do systemu kartkowego.

</doc>
<doc id="1039846" url="https://pl.wikipedia.org/wiki?curid=1039846" title="Piotr Boborykin">
Piotr Boborykin

Piotr Boborykin, (ur. 27 sierpnia 1836 w Niżnym Nowogrodzie, zm. 12 sierpnia 1921 w Lugano) – rosyjski pisarz, dziennikarz, dramaturg.
Studiował na Uniwersytecie Kazańskim i na Uniwersytecie w Tartu.
Studiów jednakże nie ukończył.
Debiutował jako dramaturg w 1860. W latach 1860–64 opublikował autobiograficzną 
powieść "W put-dorogu". Był redaktorem czasopisma "Bibliotieka dla cztienia" (1863–65).
Długie lata przebywał zagranicą. Poznał Emila Zolę, Alfonsa Daudet. W 1902 został honorowym członkiem Rosyjskiej Akademii Nauk.
Był autorem wielu powieści, opowiadań, sztuk, a także prac na temat historii rosyjskiej i zachodnioeuropejskiej literatury.

</doc>
<doc id="1039847" url="https://pl.wikipedia.org/wiki?curid=1039847" title="Amsterdam Bijlmer ArenA">
Amsterdam Bijlmer ArenA

Amsterdam Bijlmer ArenA – stacja kolejowa w Amsterdamie, w prowincji Holandia Północna, w Holandii. Stacja jest zlokalizowana w pobliżu Amsterdam ArenA.

</doc>
<doc id="1039848" url="https://pl.wikipedia.org/wiki?curid=1039848" title="Amsterdam RAI">
Amsterdam RAI

Amsterdam RAI – stacja kolejowa w Amsterdamie, w prowincji Holandia Północna, w Holandii. Stacja jest położona pomiędzy pasami drogowymi Autostrady A10.

</doc>
<doc id="1039849" url="https://pl.wikipedia.org/wiki?curid=1039849" title="Panderichtys">
Panderichtys

Panderichtys ("Panderichthys rhombolepis") – drapieżna ryba mięśniopłetwa. Jej szczątki znaleziono u wybrzeży Morza Bałtyckiego, w pobliżu Łotwy.
Żyła w późnym dewonie (ok. 380 mln lat temu) w akwenach morskich. Stanowi jedno z ogniw pośrednich w ewolucji kręgowców od ryb do płazów.
Ryba ta posiadała jeszcze płetwy, ale jej czaszka była już spłaszczona grzbieto-brzusznie, a nie, jak u innych ryb, bocznie. Posiadała również zalążkowe cechy czworonożności. Nie miała już płetwy grzbietowej i odbytowej, a płetwy parzyste – brzuszne i piersiowe – były podobne do kończyn czworonogów. Na przykładzie tej ryby można prześledzić przekształcanie się otworu skrzelowego (tryskawki) w ucho środkowe.

</doc>
<doc id="1039851" url="https://pl.wikipedia.org/wiki?curid=1039851" title="Panderichthys">
Panderichthys



</doc>
<doc id="1039853" url="https://pl.wikipedia.org/wiki?curid=1039853" title="Garegin Nyżdeh">
Garegin Nyżdeh

Garegin Nyżdeh (orm. Գարեգին Նժդեհ), właśc. Garegin Ter-Harutiunian (orm. Գարեգին Տեր-Հարությունյան, ur. 1 stycznia 1886 roku we wsi Kyznut w Nachiczewanie, zm. w 1955 roku na Syberii lub w więzieniu we Włodzimierzu) – ormiański polityk i wojskowy (generał), premier i minister obrony narodowej w rządzie Republiki Górskiej Armenii, jeden z przywódców ruchu dasznaków na emigracji.
W 1905 roku wstąpił do akademii wojskowej w Bułgarii. W tym czasie został członkiem Armeńskiej Federacji Rewolucyjnej (dasznaków). W 1912 roku podczas I wojny bałkańskiej wraz z generałem Andranikiem Ozanianem sformował w ramach armii bułgarskiej ochotnicze oddziały armeńskie do walki z Turkami. Po powrocie do rosyjskiej Armenii dowodził różnymi jednostkami wojskowymi. Brał udział w I wojnie światowej. 
Po ogłoszeniu niepodległości przez Demokratyczną Republikę Armenii 28 maja 1918 roku współorganizował armeńską armię. Odegrał kluczową rolę w organizacji obrony Karakilisy przed Turkami. Jesienią 1919 roku został komendantem wojskowym Nachiczewanu w celu stłumienia rebelii turko-tatarskiej. W 1920 roku działał na obszarze Karabachu. W 1921 roku bronił Zangezuru przed Sowietami. Następnie został premierem i ministrem obrony w rządzie efemerycznej Republiki Górskiej Armenii. Do lipca prowadził z bolszewikami walkę partyzancką w górzystym terenie prowincji Sjunik. 
Po upadku niepodległej Armenii udał się na emigrację do Persji. Działał politycznie w ruchu dasznaków w Bułgarii, Turcji, USA i Kanadzie. Założył w Bostonie armeński ruch młodzieżowy zwany Tseghakron, który od 1933 roku podlegał ruchowi dasznaków. Z powodu swoich skrajnych poglądów został jednak z niego usunięty. 
Podczas II wojny światowej współpracował z Niemcami, prowadząc antykomunistyczną i proniemiecką działalność propagandową. Pod koniec 1944 roku został aresztowany przez Sowietów w Sofii, skazany na 25 lat więzienia i wysłany do łagru na Syberię, gdzie zmarł w 1955 roku (według części źródeł zmarł w więzieniu we Włodzimierzu koło Moskwy). 
Po odzyskaniu niepodległości przez Armenię jego szczątki zostały sprowadzone do ojczyzny i pochowane na cmentarzu koło monasteru Spitakawor. Imieniem Garegina Nyżdeha nazwano bulwar w Erywaniu.
Linki zewnętrzne.
Biografia Garegina Nyżdeha 

</doc>
<doc id="1039854" url="https://pl.wikipedia.org/wiki?curid=1039854" title="IRobot">
IRobot

iRobot Corporation – jedno z największych na świecie przedsiębiorstw z branży robotyki. Swoją działalność skupia na tworzeniu robotów domowych, które mają za zadanie pomóc w codziennych obowiązkach. Przedsiębiorstwo powstało w 1990 roku w Bedford, w stanie Massachusetts, w Stanach Zjednoczonych. Założyło je troje byłych pracowników Massachusetts Institute of Technology: Rodney Brooks, Colin Angle oraz Helen Greiner. Przedsiębiorstwo działa obecnie jako spółka publiczna notowana na NASDAQ.

</doc>
<doc id="1039856" url="https://pl.wikipedia.org/wiki?curid=1039856" title="Władcy Indii">
Władcy Indii

Hellenistyczni królowie Baktrii (ok. 250–85 p.n.e.).
Dynastia Eutydemosa.
Linia w Baktrii
Linia w Paropamisadae, Arachozji, Gandarze i Pendżabie

</doc>
<doc id="1039859" url="https://pl.wikipedia.org/wiki?curid=1039859" title="Jelito (jezioro)">
Jelito (jezioro)

Jelito ("Giełt, Giełd, Głębokie") – największe jezioro Gryżyńskiego Parku Krajobrazowego o powierzchni 49,9 ha i maksymalnej głębokości 23 m. Plany batymetryczne z roku 1958 wskazują głębokość 36,3 m co nie zostało potwierdzone podczas współczesnych pomiarów elektronicznych za pomocą echosondy w latach 1997 i 2002.
Położone na północny wschód od miejscowości Szklarka Radnicka w zagłębieniu wypłaszczającej się w tym miejscu rynny polodowcowej. Przez jezioro przepływa niewielka rzeczka Gryżynka. Jezioro dokoła porośnięte jest lasem.

</doc>
<doc id="1039860" url="https://pl.wikipedia.org/wiki?curid=1039860" title="Aaron (opat z Kolonii)">
Aaron (opat z Kolonii)

Aaron (zm. 14 grudnia 1052 w Kolonii) – benedyktyn, opat klasztoru Świętego Marcina w Kolonii.
Życiorys.
Z pochodzenia Szkot, w młodym wieku jako pielgrzym przybył do Kolonii, gdzie osiadł w benedyktyńskim klasztorze Sankt Martin, gdzie w 1042 został opatem. Zmarł w opinii świętości. Jest autorem traktatu z zakresu muzyki, zachowanego w rękopisie w bibliotece jego klasztoru – "Tractatus de utilitate cantus vocalis et de modo cantandi atque psallendi". Bywała mu też przypisywana inna praca – "De regulis tonorum et symphoniarum."

</doc>
<doc id="1039865" url="https://pl.wikipedia.org/wiki?curid=1039865" title="Ágasegyháza">
Ágasegyháza

Ágasegyháza – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 1936 mieszkańców (styczeń 2011) i zajmuje obszar 55,87 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039868" url="https://pl.wikipedia.org/wiki?curid=1039868" title="Ballószög">
Ballószög

Ballószög – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 3399 mieszkańców (styczeń 2011) i zajmuje obszar 35 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039870" url="https://pl.wikipedia.org/wiki?curid=1039870" title="Słowackie Nowe Miasto">
Słowackie Nowe Miasto



</doc>
<doc id="1039874" url="https://pl.wikipedia.org/wiki?curid=1039874" title="Felsőlajos">
Felsőlajos

Felsőlajos – wieś i gmina w środkowej części Węgier, w pobliżu miasta Kecskemét, będącego stolicą komitatu.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 1003 mieszkańców (2009) i zajmuje obszar 11,41 km².

</doc>
<doc id="1039875" url="https://pl.wikipedia.org/wiki?curid=1039875" title="Fülöpháza">
Fülöpháza

Fülöpháza – wieś i gmina w środkowej części Węgier, w pobliżu miasta Kecskemét, będącego stolicą komitatu.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 862 mieszkańców (2009) i zajmuje obszar 47,06 km².

</doc>
<doc id="1039877" url="https://pl.wikipedia.org/wiki?curid=1039877" title="Helvécia">
Helvécia

Helvécia – wieś i gmina w środkowej części Węgier, w pobliżu miasta Kecskemét, będącego stolicą komitatu. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 4471 mieszkańców (styczeń 2011) i zajmuje obszar 56,47 km².

</doc>
<doc id="1039879" url="https://pl.wikipedia.org/wiki?curid=1039879" title="Jakabszállás">
Jakabszállás

Jakabszállás – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 2636 mieszkańców (styczeń 2011) i zajmuje obszar 70,86 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039880" url="https://pl.wikipedia.org/wiki?curid=1039880" title="Kunbaracs">
Kunbaracs

Kunbaracs – wieś i gmina w środkowej części Węgier, w pobliżu miasta Kecskemét, będącego stolicą komitatu.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 655 mieszkańców (2009) i zajmuje obszar 55,11 km².

</doc>
<doc id="1039882" url="https://pl.wikipedia.org/wiki?curid=1039882" title="Ladánybene">
Ladánybene

Ladánybene – wieś i gmina w środkowej części Węgier, w pobliżu miasta Kecskemét, będącego stolicą komitatu.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 1688 mieszkańców (2009) i zajmuje obszar 40,74 km².

</doc>
<doc id="1039884" url="https://pl.wikipedia.org/wiki?curid=1039884" title="Hermann Fegelein">
Hermann Fegelein

Hermann Fegelein (ur. 30 października 1906 w Ansbach, zm. 29 kwietnia 1945 w Berlinie) – SS-Gruppenführer, osobisty przedstawiciel Heinricha Himmlera, oficer łącznikowy Waffen-SS przy Głównej Kwaterze Adolfa Hitlera.
Życiorys.
Jego bratem był Waldemar Fegelein – dowódca 37 Ochotniczej Dywizji Kawalerii SS. Po maturze 1926 w Monachium i próbie studiów uniwersyteckich, w 1927 miał krótki epizod aspiranta oficerskiego w policji bawarskiej w Monachium. Był zapalonym adeptem jeździectwa, zawodnikiem tej dyscypliny. Od 1929 pracował w Szkole Jazdy Konnej swojego ojca Johanna Fegeleina. Od 1931 był członkiem NSDAP, 1933 SS, założył Szkołę Jazdy Konnej SS w Monachium, a od 1937 był jej komendantem. Uczestniczył w kampanii wrześniowej. W 1940 otrzymał stopień SS-Obersturmbannführera, został dowódcą szwadronu konnego Totenkopf, a następnie brygady kawalerii SS i w 1943 dowódcą 8 Dywizji Kawalerii SS "Florian Geyer", cieszącej się złą sławą z walk z oddziałami partyzanckimi Polski, ZSRR i Chorwacji. 
W latach 1941–1943 najpierw jako dowódca regimentu kawalerii bezpośrednio podległy dowódcy SS i Policji Erichowi von dem Bach 
Brygady, i wkrótce po tym jako dowódca Brygady Kawalerii SS a od kwietnia 1943 – 8 Dywizji Kawalerii był bezpośrednio odpowiedzialny za wymordowanie około 40 000 Żydów, a także zniszczenie blisko 250 białoruskich wsi na bagnach Prypeci i białoruskim Polesiu oraz wymordowanie bądź deportację ich mieszkańców. 
Ranny, po odbytej rekonwalescencji, od 1 stycznia 1944 był oficerem łącznikowym Waffen-SS przy Głównej Kwaterze Wodza. 3 czerwca 1944 powodowany jedynie względami kariery zawodowej ożenił się w Salzburgu z siostrą wieloletniej partnerki, a na krótko przed śmiercią, żony Hitlera, Evy Braun – Margarete (Gretl) Braun. Przyjęcie weselne odbyło się w willi Hitlera na Kehlsteinie, a w prezencie ślubnym Hitler mianował go generałem dywizji Waffen-SS. 
25 kwietnia 1945 Fegelein opuścił potajemnie bunkier Hitlera pod Kancelarią Rzeszy prawdopodobnie z zamiarem ucieczki do neutralnej Szwajcarii. Po tym jak telefonicznie usiłował nakłonić Evę Braun do ucieczki z Berlina, odnaleziono go 27 kwietnia w stanie ciężkiego upojenia alkoholowego w jego berlińskim mieszkaniu w towarzystwie niezidentyfikowanej rudowłosej kobiety (prawdopodobnie agentki brytyjskiej zatrudnionej w poselstwie tureckim). W trakcie aresztowania przez szefa "Dienststelle I" RSD, Petera Högla, znaleziono przy nim torby z pieniędzmi, klejnotami oraz fałszywymi paszportami. Christa Schroeder, sekretarka Hitlera i inne osoby z jego kręgu były przekonane, że Fegeleina i Evę Braun łączył co najmniej platoniczny romans.
Na polecenie Hitlera po doprowadzeniu do bunkra zdegradowany (właściwie autodegradacja – sam zerwał dystynkcje) w celu dalszego pełnienia służby liniowej jako szeregowiec. W dalszej kolejności, za namową Otto Günschego został oddany pod doraźny sąd wojenny pod przewodnictwem Wilhelma Mohnkego. Po odroczonym na kilkanaście godzin z powodu upojenia alkoholowego uproszczonym procesie skazany na karę śmierci przez rozstrzelanie.
Wyroku nie wykonano. Fegelein został nocą z 28 na 29 kwietnia 1945 wyprowadzony z miejsca osadzenia pod pozorem doprowadzenia na widzenie z Hitlerem, a następnie zastrzelony strzałem w plecy, oddanym poprzez konwojującego go agenta RSD w ogrodach Kancelarii Rzeszy.

</doc>
<doc id="1039885" url="https://pl.wikipedia.org/wiki?curid=1039885" title="Lakitelek">
Lakitelek

Lakitelek - wieś i gmina w środkowej części Węgier, w pobliżu miasta Kecskemét, będącego stolicą komitatu. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 4421 mieszkańców (styczeń 2011) i zajmuje obszar 54,66 km².

</doc>
<doc id="1039886" url="https://pl.wikipedia.org/wiki?curid=1039886" title="Cmentarz Komunalny w Płocku">
Cmentarz Komunalny w Płocku

Cmentarz Komunalny w Płocku (znany także jako "Nowy Cmentarz") – płocki cmentarz położony przy ul. Bielskiej na osiedlu Kostrogaj.
Cmentarz został założony 1 czerwca 1973 roku. Zajmuje powierzchnię ponad 17 ha. Jest ogrodzony, posiada kaplicę, asfaltowane alejki główne oraz utwardzone alejki między grobami. W najstarszym grobie pochowana jest Stanisława Zbyszyńska zmarła 20 grudnia 1973 roku.
Cmentarz podzielony jest na sektory, kwatery i rzędy. Wyodrębniony jest sektor dziecięcy i Aleja Zasłużonych.

</doc>
<doc id="1039887" url="https://pl.wikipedia.org/wiki?curid=1039887" title="Nyárlőrinc">
Nyárlőrinc

Nyárlőrinc – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 2285 mieszkańców (styczeń 2011) i zajmuje obszar 66,36 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039888" url="https://pl.wikipedia.org/wiki?curid=1039888" title="Orgovány">
Orgovány

Orgovány – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 3256 mieszkańców (styczeń 2011) i zajmuje obszar 99,16 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039889" url="https://pl.wikipedia.org/wiki?curid=1039889" title="Szentkirály">
Szentkirály

Szentkirály – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 1930 mieszkańców (styczeń 2011) i zajmuje obszar 101,89 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039891" url="https://pl.wikipedia.org/wiki?curid=1039891" title="Tiszaug">
Tiszaug

Tiszaug – wieś i gmina w środkowej części Węgier, w pobliżu miasta Kecskemét, będącego stolicą komitatu.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét. Gmina liczy 908 mieszkańców (2009) i zajmuje obszar 25,04 km².

</doc>
<doc id="1039895" url="https://pl.wikipedia.org/wiki?curid=1039895" title="Városföld">
Városföld

Városföld – wieś i gmina w środkowej części Węgier, w pobliżu miasta Kecskemét, będącego stolicą komitatu. Gmina liczy 2164 mieszkańców (styczeń 2011) i zajmuje obszar 61,65 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kecskemét.

</doc>
<doc id="1039899" url="https://pl.wikipedia.org/wiki?curid=1039899" title="Kwas selenowy">
Kwas selenowy

Kwas selenowy (), – nieorganiczny związek chemiczny, silny kwas zawierający selen sześciowartościowy.
Właściwości.
Kwas selenowy krystalizuje w temperaturze 58 °C, łatwo ulega przechłodzeniu i występuje jako lepka, higroskopijna ciecz. Tworzy krystaliczne mono- i dihydraty (o temperaturach topnienia odpowiednio 26 i −51,7 °C). Jest dobrze rozpuszczalny w wodzie. Silnie żrący. Jest silniejszym utleniaczem niż kwas siarkowy (na gorąco roztwarza złoto), ma też nieco większą moc. Podczas ogrzewania rozkłada się z wydzieleniem tlenu:
Otrzymywanie.
Ze względu na nietrwałość trójtlenku selenu , otrzymywanie kwasu selenowego przez rozpuszczenie w wodzie nie ma zastosowania praktycznego. Możliwe metody otrzymywania to
Zastosowanie.
Kwas selenowy jest stosowany jako utleniacz w jubilerstwie oraz do otrzymywania związków selenoorganicznych.
Toksyczność.
Kwas selenowy może kumulować się w organizmie. Powoduje wypadanie włosów i paznokci, zmiany na skórze oraz anemię.
Pierwsza pomoc.
Przy kontakcie kwasu ze skórą lub oczami należy zmyć go dużą ilością wody.
Przy połknięciu należy podać choremu dużą ilość wody i spowodować wymioty.
Należy też niezwłocznie skontaktować się z lekarzem.
Działanie na organizmy wodne.
Substancja jest silnie toksyczna dla organizmów wodnych.

</doc>
<doc id="1039901" url="https://pl.wikipedia.org/wiki?curid=1039901" title="Święta Zuzanna">
Święta Zuzanna



</doc>
<doc id="1039905" url="https://pl.wikipedia.org/wiki?curid=1039905" title="Cmentarz na Radziwiu">
Cmentarz na Radziwiu

Cmentarz Rzymskokatolicki na Radziwiu przy ul. Krakówka w Płocku.
Opis.
Cmentarz należy do parafii św. Benedykta w Płocku-Radziwiu, zajmuje powierzchnię 2,58 ha, jest ogrodzony murem, posiada wytyczone alejki.
Cmentarz założony został w XIX wieku. Najstarszy nagrobek pochodzi z 1881 roku. Jest to grób małżonków Lajourdie. Jan Marek Lajourdie (1797–1881), inżynier, hydrolog, był twórcą mostu łyżwowego, który połączył Płock z Radziwiem w 1837 roku.
Przeważają groby zmarłych osób po 1900 roku. W środkowej części cmentarza znajduje się mogiła zbiorowa z płytą nagrobną, gdzie pochowanych jest 113 żołnierzy polskich z 19 Pułku Piechoty im. Odsieczy Lwowa poległych we wrześniu 1939 roku wraz ze swoim dowódcą Sas-Świteckim, podczas walk z wojskami niemieckimi w rejonie Radziwia. Pomnik stanowi miejsce pamięci narodowej objęte rejestrem. 
Na cmentarzu spoczywają również żołnierze, którzy polegli w 1920 roku w obronie Płocka przed nawałnicą bolszewicką. Krzyż i tablicę pamiątkową poświęconą bohaterom tamtych dni ufundowała Drużyna Harcerzy działająca przy Szkole Podstawowej nr 5 im. Władysława Broniewskiego w Radziwiu.
Cmentarz przy ul. Krakówka, usytuowany jest na naturalnych pagórkach. Osobliwością cmentarza jest duża kwatera dziecięca. 
Przy murze od strony ul. Kolejowej, na wysokim pomniku umieszczony został napis: „Pamiętaj na Śmierć i Sąd”.
Podczas okupacji niemieckiej cmentarz radziwski musiał przyjmować zmarłych płocczan z prawobrzeżnej części miasta. Związane to było z nakazem okupanta, który w dążeniu do likwidacji płockich cmentarzy zabronił grzebania zmarłych po prawej stronie Wisły.
Gdy tylko Niemcy opuścili Płock, a działania wojenne przesunęły się na zachód, rozpoczęła się fala „emigracyjna” z cmentarza w Radziwiu. Płocczanie odgrzebywali trumny i promem przewozili je na drugi brzeg Wisły. Po prawobrzeżnej stronie Płocka po raz drugi grzebano zmarłych na cmentarzach, wśród grobów rodzinnych.
Spoczywają tutaj m.in. inżynier Jan Marek Lajourdie, wieloletni proboszcz radzieckiej parafii - ks. Aleksander Strużyński, rodzice płockiego społecznika Franciszka Dorobka. 

</doc>
<doc id="1039906" url="https://pl.wikipedia.org/wiki?curid=1039906" title="Lubanie (przystanek kolejowy)">
Lubanie (przystanek kolejowy)

Lubanie – przystanek kolejowy z posterunkiem odstępowym w Lubaniu, w województwie kujawsko-pomorskim, w Polsce.
W roku 2017 przystanek obsługiwał 200–299 pasażerów na dobę. Przystanek zaczął służyć pasażerom w grudniu 1923 roku. Dyrekcja kolei zgodziła się go uruchomić w wyniku próśb okolicznych mieszkańców.

</doc>
<doc id="1039908" url="https://pl.wikipedia.org/wiki?curid=1039908" title="Randka w ciemno (program telewizyjny)">
Randka w ciemno (program telewizyjny)

Randka w ciemno – polski program rozrywkowy emitowany na antenie TVP1 od do 24 czerwca 2005, prowadzony początkowo przez Jacka Kawalca (1992–1998), a później przez Tomasza Kammela (1998–2005). Program bazował na amerykańskim formacie "The Dating Game".
Charakterystyka programu.
Program polegał na tym, że kobieta wybierała mężczyznę lub mężczyzna kobietę spośród trzech niewidocznych kandydatów lub kandydatek poprzez zadawanie pytań. Do końca finału uczestnicy znajdowali się za parawanem. Przed wybraniem i zapoznaniem się uczestnika z wskazanym kandydatem prowadzący prosił „głos” (były nimi: Dorota Osman, następnie Edyta Krasowska, a ostatnim od roku 2002 – Antoni Parol) o dokonanie podsumowania osób oczekujących na wybór. Następnie dokonywano prezentacji pozostałych dwóch osób biorących udział w projekcie. Osoba wybierająca wybierała się z osobą wybraną na wspólną wycieczkę krajową lub zagraniczną (losowanie odbywało się spośród dwóch kopert przygotowanych przez prowadzącego; od wyboru koperty zależał kierunek wycieczki). Pod koniec programu prezentowano film ze wspólnego wyjazdu pary uczestniczącej w jednym z poprzednich odcinków.
Historia emisji.
 Kolejne odcinki pojawiały się w piątki o godz. 18.00, głównie przed "Wieczorynką" (aż do 27 sierpnia 1999).
Jesienią 1998 roku zmieniono czołówkę programu, a jego nowym prowadzącym został Tomasz Kammel (zatrudniony w Telewizji Polskiej w październiku 1997 roku).
Od 5 września 1999 roku do 2 września 2001 roku audycję nadawano w niedziele o godz. 17.25 (głównie po "Teleexpressie"). Od 28 września 2001 do 25 lutego 2005 program ukazywał się w piątki o godz. 18.05 (głównie przed teleturniejem "Jaka to melodia?"). 4 marca 2005 roku program przesunięto na godzinę 17.20 (emisja miała wtedy miejsce głównie przed programem "Śmiechu warte").
Latem 2005 roku program zdjęto z anteny ze względu na niską oglądalność; pożegnalny odcinek wyemitowano 24 czerwca 2005.

</doc>
<doc id="1039911" url="https://pl.wikipedia.org/wiki?curid=1039911" title="Herb powiatu zwoleńskiego">
Herb powiatu zwoleńskiego

Herb powiatu zwoleńskiego to tarcza dwudzielna w słup, typu hiszpańskiego.
Opis.
W polu prawym czerwonym pół orła srebrnego (herb województwa mazowieckiego). W polu lewym błękitnym złota litera "S", na której przysiadł barwa czarny kruk trzymający złoty pierścień.
Herb został ustanowiony "Uchwałą Nr XVII/130/2000 Rady Powiatu Zwoleńskiego z dnia 15 września 2000 r."
Symbolika.
Pierwszy herb obrazuje przynależność powiatu do województwa mazowieckiego. 
Litera "S" to zarówno łaciński inicjał Zwolenia, jak i motyw zaczerpnięty z jego herbu, co symbolizuje stolicę powiatu.
Zaś kruk i pierścień to również klejnot herbowy h. Korwin, którym pieczętował się Jan Kochanowski z Czarnolasu.

</doc>
<doc id="1039912" url="https://pl.wikipedia.org/wiki?curid=1039912" title="Kazański Uniwersytet Państwowy">
Kazański Uniwersytet Państwowy

Kazański Uniwersytet Państwowy – szkoła wyższa założona w 1804 roku w Kazaniu, w Rosji. Jest jednym z najstarszych rosyjskich uniwersytetów i znajduje się w centrum miasta nad brzegiem Wołgi.
Historia.
Rektorem uczelni był m.in. matematyk Nikołaj Łobaczewski (od 1827 do 1846). W Uniwersytecie powstało wiele kierunków i szkół (matematyczna, chemiczna, medyczna, lingwistyczna, geologiczna itd.) a przedmiotem szczególnej dumy uczelni są naukowe odkrycia i osiągnięcia: stworzenie geometrii nieeuklidesowej (Łobaczewski), opracowanie teorii struktury związków organicznych (Aleksandr Butlerow).

</doc>
<doc id="1039913" url="https://pl.wikipedia.org/wiki?curid=1039913" title="Powrót do Edenu">
Powrót do Edenu

Powrót do Edenu – australijski miniserial Network Ten, zrealizowany w 1983 i 1986 roku.
Fabuła.
Sezon 1.
Stephanie Harper w wieku 23 lat straciła Maxwella Harpera, ojca i najbogatszego Australijczyka. Jako jedyna córka, otrzymała cały jego spadek, nawet pomimo tego, że testamentu Maxa nie znaleziono. W trakcie 17 lat od jego śmierci, Stephanie dwukrotnie wyszła za mąż, z czego drugie małżeństwo zakończyło się rozwodem. Z tych dwóch związków miała dwoje dzieci: Sarę, i Dennisa.
Trzecim mężem Stephanie został Greg Marsden, starzejący się trzykrotny zwycięzca Wimbledonu. Stephanie, hojna i z dobrym sercem, miała też przyjaciela w koncernie wydobywania minerałów "Harper Mining". Nazywał się Bill McMaster i to on namówił ją by oddzieliła finanse swoje od wybranka oraz zapisałaby klauzulę, że gdy Greg ożeni się powtórnie po jej śmierci, straci prawo do spadku.
Stephanie nie zauważyła jednak, że jej mąż ożenił się z nią tylko dla pieniędzy i jej samej nie kochał. Jego serce chwilowo należało do najbliższej przyjaciółki Stephanie, mężatki Jilly Stewart. W trakcie miesiąca miodowego, Greg namówił Stephanie i Jilly na rejs po mokradłach, gdzie zepchnął żonę wprost do paszczy krokodyla.
Stephanie ocalała tylko dzięki pomocy Dave’a Wellesa, mieszkańca puszczy australijskiej. On zoperował ją i wyleczył rany, po czym zwrócił cywilizacji i zaopatrzył w środki do życia. Kobieta zwróciła się o pomoc do chirurga plastycznego, Danny’ego Marshalla, który za pomocą kilku operacji, upiększył ją i zmienił nieco jej twarz, zgodnie z jej prośbą. Przybrała imię "Tara Welles".
Odmieniona Stephanie opuściła lekarza i jego klinikę. Wyglądając młodziej o 10 lat, zaczęła karierę krajowej modelki w agencji Joanny Randall. Osiągnęła pełny sukces, w przeciągu pół roku znalazła się na pierwszej stronie australijskiego „Vogue”. Następnie ponownie poznała Grega i Jilly. Wysondowała co sądzili o Stephanie i jakie Marsden miał stosunki z jej dziećmi. Tymczasem doktor Marshall ponownie zawitał w jej życiu. Zaczęli się regularnie spotykać i poprosił ją o rękę, ale Stephanie odmówiła bo, według prawa, wciąż była żoną Grega.
Sama po tym, jak rozkochała w sobie męża, zwabiła go wraz z Jilly do Edenu – posiadłości ojca – gdzie dokonała swojej zemsty. Skłóciła ich, doprowadziła do szału i zgłosiła to co zrobili przed rokiem na policję. Sama też chwilowo odcięła posiadłość od świata, a Greg zaczął na nią polować. Dopiero Jilly ocaliła Stephanie, strzelając w ramię swego kochanka – Grega. Sam mężczyzna rozbił się samolotem, gdy ranny, próbował uciekać z posesji. W międzyczasie jej dzieci domyśliły się prawdy i z doktorem Danem, przylecieli do Edenu, już do Stephanie.
Sezon 2.
Minęło siedem lat od śmierci Grega. Stephanie wyszła za mąż za doktora Marshalla oraz założyła dom mody "Tara," do prowadzenia którego zatrudniła Joannę Randall. Tymczasem Dennis i Sarah dorośli, Jilly odsiadywała wyrok za próbę zabójstwa a rodzina Harper przeniosła się ze starego Edenu do nowej rezydencji, także nazwanej Edenem. W starym Edenie przeprowadzono remont. W jednej ze ścian znaleziono kapsułę w której był testament Maxa. Stewart, której skończył się wyrok, wyszła na wolność i przyjechała do rezydencji Stephanie na odczytanie dokumentu. Wyjawił on, że matka Jilly i ojciec Stephanie mieli romans, czego owocem była właśnie Jilly. Kobieta, po odczytaniu na kolacji dokumentu, została oficjalnie uznana za córkę zmarłego bogacza.
W tym czasie Jake Sanders, Anglik i bogaty biznesmen, zaczął wykupywać akcje "Harper Mining". Zainstalował tam swoją kochankę, Cassie Jones, oraz otrzymał ofertę przejęcia firmy Stephanie od samej Jilly. Sam miał też tajemnicę, którą pilnie strzegł. Nad grobem swego brata, Grega Marsdena, złożył przysięgę, że zniszczy obie siostry Harper.

</doc>
<doc id="1039916" url="https://pl.wikipedia.org/wiki?curid=1039916" title="Blanka Vlašic">
Blanka Vlašic



</doc>
<doc id="1039920" url="https://pl.wikipedia.org/wiki?curid=1039920" title="Android 17">
Android 17



</doc>
<doc id="1039921" url="https://pl.wikipedia.org/wiki?curid=1039921" title="Nieszawa Waganiec">
Nieszawa Waganiec

Nieszawa Waganiec – stacja kolejowa w Wagańcu, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
4 września 1939 Luftwaffe zbombardowało i ostrzelało sześć zgromadzonych na stacji transportów ewakuacyjnych oczekujących na naprawę uszkodzonego toru. Ofiary nalotu pochowano na cmentarzu w Zbrachlinie. Wydarzenie to upamiętnia znajdujący się na stacji obelisk oraz dwa działa.
30 grudnia 1998 budynek stacyjny powstały w latach 1880–1890 został wpisany do rejestru zabytków pod numerem A/640.

</doc>
<doc id="1039928" url="https://pl.wikipedia.org/wiki?curid=1039928" title="Volvo 850">
Volvo 850

Volvo 850 – samochód osobowy klasy wyższej produkowany przez szwedzką markę Volvo w latach 1991–1996.
Historia i opis modelu.
Produkcję modelu 850 rozpoczęto w roku 1991 w wersji sedan, z silnikiem 2.5 170 KM. W 1993 roku zaprezentowano wersję kombi. Na rok modelowy 1994 auto poddano drobnym zmianom stylistycznym. Najbardziej zauważalną była zmiana wyglądu przednich reflektorów. Zamiast wielkich prostokątów podobnych jak w modelach 740 i 940 zastosowano bardziej smukły kształt przednich lamp. Z czasem wprowadzano kolejne wersje silnikowe (patrz ramka). Wersja 850 T5 otrzymała silnik 2.3 turbo o mocy 225 KM, 240 oraz 250 (wersja R). Wyjątek stanowił rynek włoski gdzie ze względów podatkowych (wysokie koszty ubezpieczenia) oferowano model T5 z silnikiem 2.0 turbo o mocy 211 KM. Skrzynię automatyczną można było zamówić z mocniejszymi silnikami (powyżej 2.0). Pod koniec produkcji w 1996 roku pojawił się silnik Diesla R5 z bezpośrednim wtryskiem o pojemności 2.5 140 KM. Podobnie jak jednostka R6 2.4 diesel stosowana w modelach 740/940, silnik ten też pochodził z koncernu Volkswagena, jednak popularność osiągnął dopiero po modernizacji na rok modelowy 1997. Zmieniono m.in. pas przedni, tylne lampy w sedanie, deskę rozdzielczą, boczki drzwi. Wraz z liftingiem nastąpiła zmiana nazwy. Od 1997 roku modele sedan nosiły nazwę S70, a kombi V70. Modele S70/V70 bazujące na modelu 850 produkowano do 2000 roku, kiedy to nastąpiła premiera zupełnie nowych modeli Volvo S60 i V70.

</doc>
<doc id="1039931" url="https://pl.wikipedia.org/wiki?curid=1039931" title="Wimbledon 2006 (gra pojedyncza mężczyzn)">
Wimbledon 2006 (gra pojedyncza mężczyzn)

Eliminacje.
Drabinka eliminacji 

</doc>
<doc id="1039934" url="https://pl.wikipedia.org/wiki?curid=1039934" title="Bugac">
Bugac

Bugac – wieś i gmina w środkowej części Węgier, w pobliżu miasta Kiskunfélegyháza. Gmina Bugac liczy 2848 mieszkańców (styczeń 2011) i zajmuje obszar 131,11 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.

</doc>
<doc id="1039937" url="https://pl.wikipedia.org/wiki?curid=1039937" title="Bugacpusztaháza">
Bugacpusztaháza

Bugacpusztaháza – wieś i gmina w środkowej części Węgier, w pobliżu miasta Kiskunfélegyháza.Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.
Gmina Bugacpusztaháza liczy 307 mieszkańców (2009) i zajmuje obszar 43,0 km².

</doc>
<doc id="1039938" url="https://pl.wikipedia.org/wiki?curid=1039938" title="Fülöpjakab">
Fülöpjakab

Fülöpjakab – wieś i gmina w środkowej części Węgier, w pobliżu miasta Kiskunfélegyháza.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.
Gmina Fülöpjakab liczy 1169 mieszkańców (2009) i zajmuje obszar 23,16 km².

</doc>
<doc id="1039939" url="https://pl.wikipedia.org/wiki?curid=1039939" title="Antynomizm">
Antynomizm

Antynomizm (gr. "αντι" 'przeciwko' i "νομος" 'reguła, zasada, prawo') to pojęcie filozoficzne oznaczające wewnętrzną sprzeczność.
W teologii antynomizm naucza, że Dekalog nie powinien być normą dla chrześcijan, gdyż skoro jedynym motywem postępowania chrześcijanina ma być miłość do Chrystusa, wobec tego prawo jest niepotrzebne. 
Antynomizm zwalczali zarówno Luter (słynny spór Lutra z Janem Agrikolą), Kalwin, inni reformatorzy, purytanie oraz Kościół rzymskokatolicki (Sobór w Trydencie - Dekret o usprawiedliwieniu, kanony 19, 20 i 21).
Postuluje się występowanie antynomizmu, jako cechy tantryzmu.

</doc>
<doc id="1039942" url="https://pl.wikipedia.org/wiki?curid=1039942" title="Gátér">
Gátér

Gátér – wieś i gmina w środkowej części Węgier, w pobliżu miasta Kiskunfélegyháza.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.
Gmina Gátér liczy 989 mieszkańców (2009) i zajmuje obszar 30,89 km².

</doc>
<doc id="1039943" url="https://pl.wikipedia.org/wiki?curid=1039943" title="Jászszentlászló">
Jászszentlászló

Jászszentlászló – wieś i gmina w środkowej części Węgier, w pobliżu miasta Kiskunfélegyháza. Gmina liczy 2489 mieszkańców (styczeń 2011) i zajmuje obszar 60,34 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.

</doc>
<doc id="1039944" url="https://pl.wikipedia.org/wiki?curid=1039944" title="Herb powiatu mławskiego">
Herb powiatu mławskiego

Herb powiatu mławskiego składa się z dwóch tarcz półokrągłych, z których jedna umieszczona jest centralnie w drugiej.
Opis.
Herb pierwszy (pole sercowe) przedstawia na niebieskim ("azure") tle postać biskupa w czerwonym ("gules") ornacie i takiej samej infule i obuwiu, który w lewej ręce trzyma pastorał, a w prawej wiosło, piórem do dołu. Obydwa atrybuty są w kolorze białym. Drugie pole przedstawia na czerwonym tle mazowieckiego Orła Białego.
Symbolika.
Orzeł Biały symbolizuje przynależność powiatu do Mazowsza (lub województwa mazowieckiego).&lt;br&gt;
Herb z pola sercowego pochodzi z herbu Mławy - stolicy powiatu. 

</doc>
<doc id="1039945" url="https://pl.wikipedia.org/wiki?curid=1039945" title="Turzno Kujawskie">
Turzno Kujawskie

Turzno Kujawskie – przystanek kolejowy w Turznie, w powiecie aleksandrowskim, w województwie kujawsko-pomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1039946" url="https://pl.wikipedia.org/wiki?curid=1039946" title="Kunszállás">
Kunszállás

Kunszállás – wieś i gmina w środkowej części Węgier, w pobliżu miasta Kiskunfélegyháza.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.
Gmina Kunszállás liczy 1660 mieszkańców (2009) i zajmuje obszar 20,85 km².

</doc>
<doc id="1039947" url="https://pl.wikipedia.org/wiki?curid=1039947" title="Jezioro Kamieńskie">
Jezioro Kamieńskie

Jezioro Kamieńskie ("Jezioro Niemka, Jezioro Podleśne") – niewielkie (14,3 ha) jezioro położone na Pojezierzu Lubuskim, na wschód od miejscowości Struga, w województwie lubuskim, w powiecie krośnieńskim, w gminie Krosno Odrzańskie, użytkowane przez Polski Związek Wędkarski Okręg w Zielonej Górze. 
Dawniej nad jeziorem był duży pomost i kąpielisko, obecnie znajdują się tam jedynie niezdatne do użytku pozostałości tej infrastruktury oraz kilka czynnych, mniejszych pomostów. Jezioro z każdej strony otoczone jest lasem. W miesiącach ciepłych licznie odwiedzane przez wędkarzy, w tym też okresie nasila się zjawisko eutrofizacji jeziora (wyższy poziom azotu), mimo to jezioro zachowuje przeźroczystość wody sięgającą 2 m. Zlewnia jeziora porośnięta jest ubogim borem sosnowym. W promieniu wielu kilometrów brak upraw rolnych.

</doc>
<doc id="1039949" url="https://pl.wikipedia.org/wiki?curid=1039949" title="Móricgát">
Móricgát

Móricgát – wieś i gmina w środkowej części Węgier, w pobliżu miasta Kiskunfélegyháza.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza. Gmina Móricgát liczy 490 mieszkańców (2009) i zajmuje obszar 32,89 km².

</doc>
<doc id="1039952" url="https://pl.wikipedia.org/wiki?curid=1039952" title="Pálmonostora">
Pálmonostora

Pálmonostora – wieś i gmina w środkowej części Węgier, w pobliżu miasta Kiskunfélegyháza. Gmina Pálmonostora liczy 1797 mieszkańców (styczeń 2011) i zajmuje obszar 53,28 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza.

</doc>
<doc id="1039953" url="https://pl.wikipedia.org/wiki?curid=1039953" title="Petőfiszállás">
Petőfiszállás

Petőfiszállás – wieś i gmina w środkowej części Węgier, w pobliżu miasta Kiskunfélegyháza.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza. Gmina Petőfiszállás liczy 1495 mieszkańców (2009) i zajmuje obszar 67,79 km².

</doc>
<doc id="1039954" url="https://pl.wikipedia.org/wiki?curid=1039954" title="Maurice-Étienne Gérard">
Maurice-Étienne Gérard



</doc>
<doc id="1039955" url="https://pl.wikipedia.org/wiki?curid=1039955" title="Tiszaalpár">
Tiszaalpár

Tiszaalpár – wieś i gmina w środkowej części Węgier, w pobliżu miasta Kiskunfélegyháza.
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunfélegyháza. Gmina Tiszaalpár liczy 4938 mieszkańców (styczeń 2011) i zajmuje obszar 91,13 km².

</doc>
<doc id="1039956" url="https://pl.wikipedia.org/wiki?curid=1039956" title="C17">
C17



</doc>
<doc id="1039958" url="https://pl.wikipedia.org/wiki?curid=1039958" title="Karabin LEW-1">
Karabin LEW-1

LEW-1 – model karabinu wyborowego skonstruowany w Zakładzie Konstrukcji i Eksploatacji Broni Palnej ITU WAT w roku 1999.
Projekt powstał w ramach pracy dyplomowej podporucznika Przemysława Lewandowskiego wykonanej pod kierunkiem płk. mgr inż. Witolda Koperskiego. Celem pracy było skonstruowanie karabinu wyborowego o donośności skutecznej 1000 m zasilanego amunicją 7,62 mm wz. 43, z wykorzystaniem podzespołów produkowanych w Polsce wzorów broni. Wykonany w ramach pracy model karabinu wykorzystywał komorę zamkową, zamek, suwadło, obsadę muszki i rurę gazową i jej nakładkę od karabinu AK, mechanizm spustowo-uderzeniowy karabinu Radom-Hunter, zmodyfikowana kolbę ukm PKM oraz celownik optyczny PSO-1 (z sowieckiego kbw SWD). Od podstaw opracowano lufę, tłumik płomieni, łoże, obsadę kolby, podstawę celownika i dwójnóg. 
LEW-1 był bronią automatyczną, samopowtarzalną z automatyką działającą na zasadzie odprowadzania części gazów prochowych przez boczny otwór lufy. Tłok gazowy o długim skoku, zamek ryglowany przez obrót. Wyrzutnik stały umieszczony w komorze zamkowej, wyciąg sprężynujący, umieszczony w czole zamka. Lufa gwintowana, z czterema bruzdami prawoskrętnymi, zakończona szczelinowym tłumikiem płomieni. Zasilanie z wymiennych magazynków pudełkowych o pojemności 10 nabojów. Celownik optyczny typu PSO-1, dodatkowo karabin miał mechaniczne przyrządy celownicze składające się z muszki i celownika krzywkowego. 

</doc>
<doc id="1039960" url="https://pl.wikipedia.org/wiki?curid=1039960" title="Stronger (album Kate Ryan)">
Stronger (album Kate Ryan)

„Stronger” – drugi album studyjny, nagrany przez belgijską wokalistkę dance Kate Ryan. Nagrania wyprodukowane zostały przez duet producentów Phila Wilde’a oraz Andy’ego Janssensa, znanych ze współpracy z artystką przy jej debiutanckim wydawnictwie. Longplay wydany został dnia 22 marca 2004 roku w całej Europie. Album uzyskał status złotej płyty w Polsce sprzedając się w ilości ponad 20000 egzemplarzy.
Informacje o albumie.
Po sukcesie albumu "„Different”" (2002) oraz ogromnej popularności singli promujących debiut artystki, Kate postanowiła powrócić do studia w roku 2003, aby nagrać kolejny album studyjny. Nad pracami wokalistki czuwali, tak jak poprzednio, duet producentów Phil Wilde oraz Andy Janssens. Longplay ukazał się dnia 22 marca 2004 roku w całej Europie nakładem wytwórni EMI Music w rodzimym kraju artystki i Universal Music Group w pozostałych krajach kontynentu.
Lista utworów.
Data wydania: 22 marca 2004
Czas trwania: 57:08

</doc>
<doc id="1039969" url="https://pl.wikipedia.org/wiki?curid=1039969" title="Balotaszállás">
Balotaszállás

Balotaszállás – wieś i gmina w południowej części Węgier, w pobliżu miasta Kiskunhalas.Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas.
Gmina Balotaszállás liczy 1541 mieszkańców (2009) i zajmuje obszar 104,94 km².

</doc>
<doc id="1039972" url="https://pl.wikipedia.org/wiki?curid=1039972" title="Greenville (Liberia)">
Greenville (Liberia)

Greenville, zwane również Sinoe – miasto w południowej Liberii. stolica hrabstwa Sinoe. Według danych na rok 2008 liczy 16 434 mieszkańców

</doc>
<doc id="1039973" url="https://pl.wikipedia.org/wiki?curid=1039973" title="Herb powiatu białobrzeskiego">
Herb powiatu białobrzeskiego

Herb powiatu białobrzeskiego przedstawia francuską średniowieczną tarczę herbową dwudzielną w lewy skos, z wkomponowanym w środek pasem.
Opis.
W polu pierwszym na czerwonym tle widnieje mazowiecki Orzeł Biały. W polu drugim na niebieskim tle umieszczona jest syrena w koronie ze złotym ogonem. Pas jest koloru złotego, na nim umieszczone zostało sześć niebieskich, sześcioramiennych gwiazd. 

</doc>
<doc id="1039974" url="https://pl.wikipedia.org/wiki?curid=1039974" title="Harkakötöny">
Harkakötöny

Harkakötöny – wieś i gmina w południowej części Węgier, w pobliżu miasta Kiskunhalas.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas. Gmina Harkakötöny liczy 932 mieszkańców (2009) i zajmuje obszar 52,7 km².

</doc>
<doc id="1039975" url="https://pl.wikipedia.org/wiki?curid=1039975" title="Kelebia">
Kelebia

Kelebia – wieś i gmina w południowej części Węgier, w pobliżu miasta Kiskunhalas. Gmina liczy 2646 mieszkańców (styczeń 2011) i zajmuje obszar 66,7 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas.

</doc>
<doc id="1039976" url="https://pl.wikipedia.org/wiki?curid=1039976" title="Kisszállás">
Kisszállás

Kisszállás – wieś i gmina w południowej części Węgier, w pobliżu miasta Kiskunhalas. Gmina liczy 2434 mieszkańców (styczeń 2011) i zajmuje obszar 92,05 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas.

</doc>
<doc id="1039977" url="https://pl.wikipedia.org/wiki?curid=1039977" title="Kunfehértó">
Kunfehértó

Kunfehértó – wieś i gmina w południowej części Węgier, w pobliżu miasta Kiskunhalas. Gmina liczy 2032 mieszkańców (styczeń 2011) i zajmuje obszar 78,37 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas.

</doc>
<doc id="1039979" url="https://pl.wikipedia.org/wiki?curid=1039979" title="DC-9">
DC-9



</doc>
<doc id="1039980" url="https://pl.wikipedia.org/wiki?curid=1039980" title="Pirtó">
Pirtó

Pirtó – wieś i gmina w południowej części Węgier, w pobliżu miasta Kiskunhalas.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas. Gmina Pirtó liczy 976 mieszkańców (2009) i zajmuje obszar 34,48 km².

</doc>
<doc id="1039981" url="https://pl.wikipedia.org/wiki?curid=1039981" title="Zsana">
Zsana

Zsana – wieś i gmina w południowej części Węgier, w pobliżu miasta Kiskunhalas.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunhalas. Gmina Zsana liczy 875 mieszkańców (2009) i zajmuje obszar 87,94 km².

</doc>
<doc id="1039982" url="https://pl.wikipedia.org/wiki?curid=1039982" title="Brzoza Toruńska">
Brzoza Toruńska

Brzoza Toruńska – przystanek kolejowy w Brzozie, w powiecie toruńskim, w województwie kujawsko-pomorskim, w Polsce.
Lokalizacja.
Przystanek znajduje się w zachodniej części wsi Brzoza, w sąsiedztwie granicy administracyjnej Torunia, między przystankiem Toruń Czerniewice a stacją Otłoczyn.
Charakterystyka.
Przystanek powstał 1861 roku w ramach budowy Kolei Warszawsko-Bydgoskiej. W jego sąsiedztwie 19 sierpnia 1980 roku miała miejsce, największa w historii powojennej Polski, katastrofa kolejowa, w której zginęło 67 osób. Od 2000 roku funkcjonuje tu posterunek bocznicowy szlakowy. W 2017 roku przystanek obsługiwał 0–9 pasażerów na dobę.

</doc>
<doc id="1039983" url="https://pl.wikipedia.org/wiki?curid=1039983" title="Konstandinos Kanaris">
Konstandinos Kanaris

Konstandinos Kanaris, spolszczone Konstanty Kanaris (; ur. ok. 1790 na Psarze, zm. 2 września 1877 w Atenach) – bohater walk o niepodległość Grecji, dowódca floty, mąż stanu, pięciokrotny premier Grecji.
Życiorys.
Lata młodości.
Konstandinos Kanaris urodził się i dorastał na wyspie Psara, niedaleko Chios, na Morzu Egejskim. Dokładny rok jego narodzin nie jest znany. Oficjalne zapisy greckiej marynarki wojennej wskazują na rok 1795, jednak współcześni historycy greccy uważają rok 1790 za bardziej prawdopodobny.
We wczesnym okresie życia został osierocony i wybrał zawód marynarza, jak większość członków jego rodziny od początku XVIII wieku.
Kariera wojskowa.
W 1821 roku wybuchło powstanie ludności greckiej przeciwko władzy osmańskiej, które przekształciło się w wojnę o wyzwolenie Grecji. Kanaris zasłynął bohaterskimi akcjami z wykorzystaniem branderów zapalających okręty floty tureckiej. Największym jego sukcesem było spalenie okrętu flagowego wroga u wybrzeży wyspy Chios w nocy z 6 na 7 czerwca 1822 roku, zabijając kapudana paszę Kara Aliego, w odpowiedzi na pacyfikację tej wyspy dokonaną przez wojska osmańskie kilka tygodni wcześniej.
Powstańcze dokonania Kanarisa szeroko znane były w Europie i przyczyniały się do wzrostu nastrojów filhelleńskich. Już w 1826 roku Alexandre Dumas poświęcił mu wydany w Paryżu pochwalny utwór poetycki "Canaris". Z autorów polskich pisał o nim później Juliusz Słowacki w trzeciej i czwartej pieśni poematu "Podróż do Ziemi Świętej z Neapolu", a spotkanie z nim w 1874 roku Władysław Tarnowski opisał w wierszu '. W swym utworze "Admirał Miaulis" z cyklu "", francusko-grecki dyplomata Eugène Yemeniz określił Kanarisa jako prekursora stosowanej przez Greków partyzanckiej metody walki z flotą turecką.
Po zakończeniu wojny i uzyskaniu niepodległości przez Grecję, doszedł do stopnia admirała w nowo utworzonej marynarce wojennej i stał się zasłużonym politykiem.
Kariera polityczna.
Kanaris rozpoczął swoją karierę polityczną w rządzie Joanisa Kapodistriasa, który w 1927 roku wybrany został pierwszym przywódcą niepodległej Grecji. Po jego śmierci, odszedł z życia publicznego aż do 1832 roku, kiedy proklamowane zostało Królestwo Grecji. Za rządów Ottona I był dowódcą i ministrem marynarki wojennej, później działał w opozycji wobec króla, aż do jego abdykacji na rzecz Jerzego I. W latach 1844–1877 pięciokrotnie sprawował urząd premiera Grecji.
W maju 1877 roku został po raz ostatni ministrem marynarki wojennej i premierem gabinetu koalicyjnego. Obydwa stanowiska zajmował aż do śmierci, która nastąpiła kilka miesięcy później. Został pochowany na Pierwszym cmentarzu w Atenach.
Rodzina.
W 1817 roku Konstandinos Kanaris poślubił Despinę Maniatis z historycznej rodziny z Psary. Z małżeństwa tego pochodziło siedmioro dzieci:
Niemiecki admirał Wilhelm Canaris spekulował, że mógł być potomkiem Konstandinosa Kanarisa. Oficjalne badanie genealogiczne wykonane w 1938 roku wykazało jednak, że miał pochodzenie włoskie i nie stwierdzono jakiegokolwiek pokrewieństwa z Kanarisem, pomimo greckiej formy nazwiska.
Upamiętnienie.
Konstandinos Kanaris jest przez Greków uważany za bohatera narodowego i jednego z najwybitniejszych uczestników wojny o niepodległość. Na jego cześć wzniesiono wiele posągów i popiersi w całym kraju. Widniał również na 1-drachmowych monetach i na 100-drachmowych banknotach wyemitowanych przez Bank Grecji.
Na cześć Kanarisa jego imieniem nazwano następujące okręty greckiej marynarki wojennej:

</doc>
<doc id="1039984" url="https://pl.wikipedia.org/wiki?curid=1039984" title="Isidore Exelmans">
Isidore Exelmans

Rémy Isidore Joseph Exelmans (ur. 13 listopada 1775 w Bar-le-Duc, zm. 22 lipca 1852 w Paryżu) – francuski dowódca wojskowy, generał, uczestnik wojen napoleońskich, marszałek Francji, par Francji, baron i Kawaler Cesarstwa, Wielki Kanclerz Legii Honorowej.

</doc>
<doc id="1039986" url="https://pl.wikipedia.org/wiki?curid=1039986" title="Dysydenci">
Dysydenci

Dysydenci (ang. "dissenter", z łac. "dissentire" = "odłączony", "odstępca") – tradycyjne, wychodzące już z użycia, określenie wiernych tych Kościołów protestanckich, które w Anglii, Walii, Szkocji i Irlandii były odrębne od Kościołów państwowych tj. Kościoła Anglii i Kościoła Szkocji.
Po raz pierwszy oficjalnie użyto tego określenia ("Protestant Dissenters") w ustawie o tolerancji ("Act of Toleration") z 1688 roku. Nazywani tak byli przede wszystkim prezbiterianie, kongregacjonaliści, baptyści, kwakrzy i metodyści.
W XVIII wieku dysydentami nazywano także brytyjskich katolików. Od połowy tego wieku na określenie dysydentów zaczęto zamiennie stosować nazwę "nonkonformiści" (ang. "Nonconformists").

</doc>
<doc id="1039987" url="https://pl.wikipedia.org/wiki?curid=1039987" title="Rémy Isidore Joseph Exelmans">
Rémy Isidore Joseph Exelmans



</doc>
<doc id="1039989" url="https://pl.wikipedia.org/wiki?curid=1039989" title="Rémy-Isidore Exelmans">
Rémy-Isidore Exelmans



</doc>
<doc id="1039990" url="https://pl.wikipedia.org/wiki?curid=1039990" title="Rémi Isidore Exelmans">
Rémi Isidore Exelmans



</doc>
<doc id="1039991" url="https://pl.wikipedia.org/wiki?curid=1039991" title="Audi A7 Sportback">
Audi A7 Sportback

Audi A7 Sportback − samochód osobowy klasy wyższej produkowany pod niemiecką marką Audi od 2010 roku. Od 2018 roku produkowana jest druga generacja pojazdu.
Pierwsza generacja.
Audi A7 Sportback I został zaprezentowany po raz pierwszy 26 lipca 2010 roku.
Nadwozie pojazdu w dużym stopniu wykonane zostało z aluminium i nowoczesnej stali.
W roku 2013 na targach motoryzacyjnych w Detroit zadebiutowała sportowa wersja modelu – RS 7 Sportback. Samochód napędzany jest silnikiem 4.0 TFSI o mocy 412 kW (560 KM). Od 0 do 100 km/h przyspiesza w 3,9 sekundy, a na życzenie klient może zrezygnować z fabrycznego ograniczenia prędkości maksymalnej, która w tym wypadku wynosi nawet 305 km/h. Średnie spalanie to 9,8 l benzyny na 100 km. RS 7 Sportback standardowo wyposażony jest w napęd na cztery koła quattro.
Wiosną 2014 roku samochód został poddany liftingowi. Zmieniono głównie przednią część nadwozia, w tym zderzak, osłonę chłodnicy i kształt świateł. Te ostatnie standardowo wykonane są w technologii LED. Jednocześnie zwiększono poziom wyposażenia, a także zmodyfikowano ofertę jednostek napędowych.
Wyposażenie.
Standardowo pojazd wyposażony jest w reflektory bi-ksenonowe z wbudowaną nowoczesną funkcją świateł na każda pogodę, które zastępują klasyczne reflektory przeciwmgielne oraz diodowe światła tylne, system MMI z centralnym pokrętłem menu, który łączy system nawigacji z twardym dyskiem; podgrzewane dysze spryskiwaczy, alarm, czujniki deszczu i zmierzchu, spojler z tyłu pojazdu wysuwany przy prędkości 130 km/h, funkcję Start/Stop, 17-calowe alufelgi, elektryczne sterowanie szyb i elektryczne sterowanie lusterek.
Opcjonalnie samochód wyposażyć można w m.in. reflektory diodowe w technologii LED. Diodowa technika Audi Matrix polega na podziale przednich reflektorów samochodu na szereg małych, pojedynczych diod, które współpracują z połączonymi szeregowo soczewkami lub elementami odblaskowymi. Zarządzane szybkim sterownikiem, zależnie od sytuacji na drodze, włączają się i wyłączają lub zmieniają intensywność świecenia. Dzięki temu, zawsze precyzyjnie doświetlają drogę i oświetlają maksymalnie duży obszar, bez potrzeby stosowania mechanizmu regulującego położenie reflektorów. Gdy podczas jazdy specjalna kamera zidentyfikuje pojazdy nadjeżdżające z przeciwka, to reflektory Audi Matrix automatycznie dostosują zasięg i moc świateł drogowych, wyłączając odpowiednie zespoły diod. System pracuje tak precyzyjnie, że nadjeżdżające z naprzeciwka lub wyprzedzane pojazdy nie są oślepiane, natomiast przestrzeń pomiędzy samochodami oraz wokół auta jest nadal doskonale oświetlona. Im bliżej znajduje się nadjeżdżający pojazd, tym więcej diod wyłącza się lub przyciemnia.  Po zakończeniu manewru wyprzedzania, światła drogowe świecą znów pełną mocą, na nowo włączając przyciemnione wcześniej sekcje diod.
Audi A7 wyposażono również w wyświetlacz Head-up,wyświetlający na przedniej szybie, na wysokości wzroku kierowcy, wszystkie najważniejsze informacje dotyczące np. prędkości, czy przebytych odległości, lusterka zewnętrzne z funkcją przeciwoślepieniową, kamerę na podczerwień z funkcją wykrywania pieszych, powiększony o 10 l zbiornik paliwa, Adaptive air suspension oraz szklany dach, 18, 19 i 20-calowe alufelgi; Adaptive Cruise Control z systemem Audi pre sense front, ogrzewanie postojowe oraz wspomaganie domykania drzwi, przyciemnione szyby, osłonę przeciwsłoneczną na tylnej szybie, trójramienną skórzaną kierownicę z funkcją zmiany przełożeń, elektryczną regulację przednich foteli z funkcją pamięci ustawień kierowcy.
Druga generacja.
 Audi A7 Sportback II została po raz pierwszy zaprezentowana 19 października 2017 roku.
Druga generacja Audi A7 Sportback pod względem stylistycznym przywodzi na myśl koncept o nazwie Prologue Coupe, a także czwartą generację Audi A8. Pięciodrzwiowe coupe mierzy 4969 mm długości, 1908 mm szerokości, 1422 mm wysokości przy rozstawie osi 2926 mm. W jego bagażniku pomieści się od 535 do 1390 l. Zamówienia na ten model będzie można składać od początku 2018 roku, a pierwsze egzemplarze trafią do właścicieli w drugim kwartale tego samego roku. W momencie debiutu Audi A7 Sportback dostępne będzie z jednostką 3.0 TFSI V6 o mocy 340 KM i 500 Nm maksymalnego momentu obrotowego. Silnik ma współpracować z automatyczną, dwusprzęgłową, 7-biegową przekładnią S tronic oraz napędem Quattro. W takiej konfiguracji Audi jest w stanie rozpędzić się od 0 do 100 km/h w 5,3 s i osiągnąć ograniczoną elektronicznie prędkość maksymalną 250 km/h. Zgodnie ze standardami NEDC, samochód ma zadowalać się średnim zużyciem paliwa na poziomie 6,8 l/100 km i emitować przy tym 154 g CO na każdy przejechany kilometr. Drugą oferowaną w Audi A7 jednostką jest V6 TDI o mocy 286 KM i momencie 620 Nm. Wysokoprężne Audi A7 nosi oznaczenie 50 TDI i do 100 km/h rozpędza się w 5,7 s.

</doc>
<doc id="1039992" url="https://pl.wikipedia.org/wiki?curid=1039992" title="Csólyospálos">
Csólyospálos

Csólyospálos – wieś i gmina w południowej części Węgier, w pobliżu miasta Kiskunmajsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunmajsa.
Gmina Csólyospálos liczy 1699 mieszkańców (2009) i zajmuje obszar 65,1 km².

</doc>
<doc id="1039993" url="https://pl.wikipedia.org/wiki?curid=1039993" title="Kömpöc">
Kömpöc

Kömpöc – wieś i gmina w południowej części Węgier, w pobliżu miasta Kiskunmajsa.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunmajsa. Gmina Kömpöc liczy 744 mieszkańców (2009) i zajmuje obszar 29,98 km².

</doc>
<doc id="1039994" url="https://pl.wikipedia.org/wiki?curid=1039994" title="Antonio Muñoz Molina">
Antonio Muñoz Molina

Antonio Muñoz Molina (ur. 10 stycznia 1956 w Úbeda) – hiszpański pisarz, członek Królewskiej Akademii Hiszpańskiej.
Studiował dziennikarstwo na Uniwersytecie Madryckim oraz ukończył historię sztuki w Grenadzie. Debiutował zbiorem felietonów napisanych w latach 1982–1983 zatytułowanym "El Robinsón urbano". Pierwszą powieść – "Beatus ille" – opublikował w 1986. Jej akcję umieścił w Máginie, fikcyjnym miasteczku posiadającym jednak cechy jego rodzinnej Úbedy. Mágina będzie tłem wielu jego utworów, m.in. autobiograficznego "Jeźdźca polskiego".
Twórczość Muñoza Moliny pozostaje pod wpływem Marcela Prousta, Juana Carlosa Onettiego oraz Juana Marsé. W wielu ze swoich dzieł wykorzystuje wątki kryminalno-sensacyjne rodem z filmu noir ("Zima w Lizbonie", "Beltenebros"), jego bohaterami są z reguły samotni mężczyźni.
Członkiem Królewskiej Akademii Hiszpańskiej został w 1996. Był dyrektorem Instytutu Cervantesa w Nowym Jorku w latach 2004–2005. Jego teksty regularnie pojawiają się w "El País" i "Die Welt". Obecnie mieszka w Lizbonie. Jego żoną jest hiszpańska pisarka i dziennikarka Elvira Lindo.
W czerwcu 2018 odwiedził Warszawę, gdzie był jednym z gości Big Book Festival.

</doc>
<doc id="1039997" url="https://pl.wikipedia.org/wiki?curid=1039997" title="These Words">
These Words

"These Words" – piosenka pop autorstwa Natashay Bedingfield, Steve'a Kipnera, Andrew Framptona i Wayne'a Wilkinsa. Znalazła się ona na debiutanckim albumie Bedingfield, "Unwritten" (2004). Utwór został wydany jako drugi singel w Europie dnia 16 sierpnia 2004, natomiast jako pierwszy w Stanach Zjednoczonych dnia 10 maja 2005. Singel sprzedał się w wysokich ilościach i został odznaczony platyną w Stanach Zjednoczonych oraz Australii natomiast nominowany do nagrody BRIT Awards jako "Najlepszy brytyjski singel".
Wydanie singla.
"These Words" pojawił się na brytyjskiej liście przebojów "UK Singles Chart" dnia 30 sierpnia 2005 debiutując na miejscu #1. Utwór okupował szczyt notowania przez dwa tygodnie. Piosenka również zajęła pozycję #1 na irlandzkim notowaniu; ogółem, utwór znajdował się na liście przez siedemnaście tygodni.
Również w innych krajach Europy singel cieszył się powodzeniem. Utwór zajmował miejsce #2 na listach przebojów w Austrii, Niemczech, Norwegii i pozycje w Top 10 w Holandii, Szwecji oraz Szwajcarii.
W Australii "These Words" zadebiutował na miejscu #6 jednak trzy tygodnie później zmienił swą pozycję na #5. Pod koniec roku 2004 ARIA skomponowała końcoworoczną listę największych przebojów Top 100; utwór zajął pozycję #49 i został odznaczony złotem. W Nowej Zelandii utwór zajął pozycję #2.
W Stanach Zjednoczonych utwór zajął miejsce #17.
Teledysk.
Do singla zostały nakręcone dwa różne teledyski. Zostały one podzielone na wersję brytyjską i amerykańską. Wersję brytyjską reżyserowali Scott Lyon and Sophie Muller; premiera nastąpiła w sierpniu 2004. Klip przedstawia Natashę siedzącą przy stole w swojej hiszpańskiej willi, sfrustrowaną brakiem weny twórczej do napisania tekstu piosenki. Potem artystka idzie na dach swego domu przez różne pomieszczenia, w których to tnie kwiaty, siedzi pośród stosu książek, tańczy pomiędzy krzesłami, siedzi na leżance. Następnie wokalistka przedstawiona jest na dachu willi, gdzie "marze" po swoim notesie. Na jego kartkach ukazuje się labirynt, który Natasha przemierza swoim flamastrem – w rzeczywistości kontroluje ona swojego chłopaka rysując drogę po której on przemierza. Na koniec klipu, Bedingfield strąca z dachu kubek z wodą, który trafia w mężczyznę; zmoczony i zmęczony upada na ziemię. Wtedy to Natasha wychodzi na balkon, patrząc się na chłopaka oraz pytając, czy jest z nim "wszystko OK".
Amerykańska wersja teledysku reżyserowana była przez Chrisa Milka i kręcona w Rio de Janeiro (Brazylia), w marcu 2005. Treść klipu została narzucona przez wytwórnię płytową. Videoclip zaczyna się w momencie, kiedy Natasha budzi się obok magnetofonu, następnie ubiera się i wychodzi na zewnątrz razem z wcześniej wspomnianym przedmiotem. Podczas występu na plaży, artystka kopie magnetofon, gdy ten nagle ożywa i zaczyna tańczyć. Na koniec Bedingfield wraca do domu razem z wszystkimi, tańczącymi przedmiotami.
Videoclip zadebiutował na miejscu #10 amerykańskiej listy przebojów programu "TRL" stacji MTV. W sumie, klip okupował miejsce przez sześć dni. VH1 uznał klip jako godny umieszczenia go na notowaniu najlepszych klipów 2005 roku, umiejscowiając teledysk na pozycji #22 w Top 40.
Listy utworów i formaty singla.
Brytyjski dwunagraniowy CD singel
Brytyjski CD maxi-singel
Międzynarodowy Cd singel
USA Download

</doc>
<doc id="1040002" url="https://pl.wikipedia.org/wiki?curid=1040002" title="Szank">
Szank

Szank – wieś i gmina w południowej części Węgier, w pobliżu miasta Kiskunmajsa. Gmina liczy 2408 mieszkańców (styczeń 2011) i zajmuje obszar 74,83 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskunmajsa.

</doc>
<doc id="1040004" url="https://pl.wikipedia.org/wiki?curid=1040004" title="Louis-Eugene Cavaignac">
Louis-Eugene Cavaignac



</doc>
<doc id="1040005" url="https://pl.wikipedia.org/wiki?curid=1040005" title="Jean Isidore Harispe">
Jean Isidore Harispe

Jean Isidore Harispe (ur. 7 grudnia 1768 w Saint-Étienne-de-Baïgorry, zm. 26 maja 1855 w Lacarre) – francuski generał, marszałek Francji i par Francji. Uczestnik bitew okresu wojen napoleońskich.

</doc>
<doc id="1040007" url="https://pl.wikipedia.org/wiki?curid=1040007" title="Karabin POF PK7">
Karabin POF PK7

POF PK7 – opracowany w Pakistan Ordnance Factories karabin automatyczny kalibru 7,62 mm. Po raz pierwszy zaprezentowany w 2006 roku. Powstał na bazie karabinu G3 (produkowanego w POF na licencji niemieckiej). Jeden z kandydatów (obok POF PK8) na następcę używanych przez armię pakistańską karabinów G3.

</doc>
<doc id="1040008" url="https://pl.wikipedia.org/wiki?curid=1040008" title="Jean Arago">
Jean Arago



</doc>
<doc id="1040009" url="https://pl.wikipedia.org/wiki?curid=1040009" title="Dynasty Recordings">
Dynasty Recordings

Dynasty – stowarzyszenie założonym w 1999 przez 3 fińskie zespoły: The Rasmus, Killer i Kwan. Grupa Killer rozpadła się przez co nie jest już członkiem Dynasty.
Dynasty.
Nazwa Dynasty powstała od przyjaźni łączącej te 3 grupy. Wielu członków z zespołów nosi tatuaże z logo Dynasty, mają je na paskach od gitar itd. Zespoły często wspomagały się muzycznie. Aki Hakala z The Rasmus grywał w Killer oraz Kwan; pojawił się także w teledysku Kwanu "Padam". Killer był reprodukowany oraz zarządzany przez Lauriego Ylönena i Pauliego Rantasalmiego z The Rasmus. Lauri zaśpiewał razem z Mariko i Tidjanem z Kwanu i Siiri z Killera piosenkę „Chillin' at the Grotto” oraz tylko z Siiri 'All i want'.
Killer odszedł na początku 2005, w Dynasty zostali tylko The Rasmus i Kwan. Tego samego roku, Ylönen i Rantasalmi założyli wytwórnię płytową w Helsinkach. Wytwórnia nazywała się Dynasty Recordings. Rok później,dwa zespoły grające rocka alternatywnego Von Hertzen Brothers i Happiness podpisały kontrakt z Dynasty Recordings.
Dynasty Recordings.
Dynasty Recordings jest małą wytwórnią rekrutującą fińskich wykonawców. Jej właścicielami są:

</doc>
<doc id="1040012" url="https://pl.wikipedia.org/wiki?curid=1040012" title="Dekanat Biecz">
Dekanat Biecz

Dekanat Biecz (łac. "Decanatus Biecensis") – dekanat diecezji rzeszowskiej.
Historia.
Powstanie dekanatu bieckiego datuje się na około 1436 - 1446 rok. Dekanat w swoich dziejach zmieniał przynależność do diecezji: na początku należał do diecezji krakowskiej, następnie tarnowskiej, później do diecezji przemyskiej (od ok. 1805) następnie od 28.10.1925 wraca do diecezji tarnowskiej aż do 25.03.1992 r. kiedy utworzono diecezje rzeszowską dekanat zostaje do niej włączony i należy do niej do dziś. 
W ciągu wieków zmieniały się parafie przynależne do dekanatu. W XVI wieku do bieckiego dekanatu należał: Biecz, Bieniarowa (Binarowa), Cieszkowice (Ciężkowice), Gorlice, Gromnik, Kobylanka Niższa (Kobylanka), Libusza, Lipinki, Łużna, Moszczenica Polska (Moszczenica), Ołpiny Wyższe (Ołpiny), Ropa, Rozembark (Rożnowice), Rzepiennik (Rzepiennik Biskupi), Sękowa, Staszkówka, Szerzyny, Szymbark, Swięcany, Turza, Wójtowa, Zagórzany. 
Około roku 1820 dekanat był nadal wielki obszarowo, należały do niego wówczas parafie: Biecz, Gorlice, Zagórzany, Moszczenica, Łużna, Szalowa, Polna, Siedliska (k. Bobowej), Zborowice, Staszkówka, Turza, Rzepiennik, Rożnowice, Binarowa, Libusza, Kobylanka, Sękowa, Szymbark, Ropa (19 parafii). W roku 1903 wielki dekanat został pomniejszony na rzecz dekanatu rzepiennickiego (nowo powstałego). Wtedy do Biecza było przypisane 11 parafii. 
Dekanat Biecz.
Obecnie do dekanatu Biecz należą parafie:

</doc>
<doc id="1040013" url="https://pl.wikipedia.org/wiki?curid=1040013" title="Karabin POF PK8">
Karabin POF PK8

POF PK8 – opracowany w Pakistan Ordnance Factories karabin automatyczny kalibru 5,56 mm. Po raz pierwszy zaprezentowany w 2007 roku. Powstał na bazie karabinu G3 (produkowanego w POF na licencji niemieckiej) i jest odpowiednikiem niemieckiego HK33. Jeden z kandydatów (obok POF PK7) na następcę używanych przez armię pakistańską karabinów G3. W marcu 2007 roku partia prototypowa 50 karabinów PK8 zostało przekazane armii pakistańskiej. Mają być one wyposażone w celowniki kolimatorowe Aimpoint i szyny przeznaczone do montażu wyposażenia dodatkowego. Przekazane karabiny będą użyte do testów w różnych warunkach klimatycznych.

</doc>
<doc id="1040014" url="https://pl.wikipedia.org/wiki?curid=1040014" title="Przedjądrze">
Przedjądrze

Przedjądrze – jądro plemnika lub komórki jajowej podczas procesu zapłodnienia, po wniknięciu plemnika do komórki jajowej, ale zanim nastąpi fuzja przedjądrzy (kariogamia). Przedjądrza są haploidalne, po ich zespoleniu powstaje diploidalne jądro zygoty.

</doc>
<doc id="1040015" url="https://pl.wikipedia.org/wiki?curid=1040015" title="Castelgandolfo">
Castelgandolfo



</doc>
<doc id="1040018" url="https://pl.wikipedia.org/wiki?curid=1040018" title="Nicki Paull">
Nicki Paull

Nicki Paull, właściwie Nicola Paull (ur. 1962 w Queensland) – australijska aktorka telewizyjna.
Życiorys.
W 1983 ukończyła szkołę artystyczną Victorian College of the Arts. Występowała na scenie w przedstawieniach: "Sinbad żeglarz", "Pennies Before the Holidays", "Romeo i Julia" jako lady Capulet, "Makbet", "Rany do twarzy" ("Wounds to The Face") Howarda Barkera, "Hamlet" jako Gertruda i Ofelia, "Lens" jako Grace.
Zadebiutowała na małym ekranie rolą prostytutki w kłosokształtnych tlenionych blond włosach w serialu "Więźniarki" ("Prisoner", 1984-86). Po debiucie kinowym w melodramacie "Niel Lynne" (1985), zdobyła popularność jako Sara Harper, córka Stephanie, bogatej właścicielki domu mody 'Tara' w miniserialu "Powrót do Edenu" ("Return To Eden", 1986).
Pojawiła się potem w serialach: "Latający doktorzy" ("The Flying Doctors", 1989), "Bony" (1992), "Cluedo" (1992), "Sąsiedzi" ("Neighbours", 1999).
Zagrała przekonywająco postać żony młodego legendarnego amerykańskiego aktora australijskiego pochodzenia Errola Flynna w dramacie biograficznym "Flynn" (1996) u boku Guya Pearce.
Była narratorką audiobooka "The Independence of Miss Mary Bennett" autorstwa Colleen McCullough.
Życie prywatne.
18 listopada 2006 wyszła za mąż za australijskiego muzyka Keitha Potgera (ur. 21 marca 1941), gitarzystę, grającego na banjo i śpiewaka folkowej grupy The Seekers.

</doc>
<doc id="1040020" url="https://pl.wikipedia.org/wiki?curid=1040020" title="François Achille Bazaine">
François Achille Bazaine

François Achille Bazaine (ur. 13 lutego 1811 w Versailles, zm. 23 września 1888 w Madrycie) − francuski generał, od 1864 marszałek Francji.
Zarys biografii.
W 1850 mianowany dowódcą pułku Legii Cudzoziemskiej w Algierii. W latach 1853-1856 uczestnik wojny krymskiej, a także wojny włosko-francusko-austriackiej w 1859. W okresie 1863-1867 dowodził ekspedycją w Meksyku. Podczas wojny francusko-pruskiej okazał się nieudolnym dowódcą. Poniósł klęskę w bitwie pod Gravelotte, po której wycofał się do twierdzy Metz, którą poddał 27 października 1870. Za błędy w dowodzeniu postawiony przed sądem, który w 1873 skazał go na śmierć i degradację. Najwyższy wymiar kary zamieniono na 20 lat pozbawienia wolności. Rok później uciekł z więzienia i ukrył się w Hiszpanii.

</doc>
<doc id="1040022" url="https://pl.wikipedia.org/wiki?curid=1040022" title="Akasztó">
Akasztó

Akasztó – wieś i gmina w środkowo-południowej części Węgier, w pobliżu miasta Kiskunmajsa. Gmina liczy 3247 mieszkańców (styczeń 2011) i zajmuje obszar 64,88 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.

</doc>
<doc id="1040024" url="https://pl.wikipedia.org/wiki?curid=1040024" title="Bócsa">
Bócsa

Bócsa – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Bócsa liczy 1816 mieszkańców (2009) i zajmuje obszar 97,04 km².

</doc>
<doc id="1040025" url="https://pl.wikipedia.org/wiki?curid=1040025" title="Császártöltés">
Császártöltés

Császártöltés – wieś i gmina w środkowo-południowej części Węgier, w pobliżu miasta Kiskunmajsa. Gmina liczy 2354 mieszkańców (styczeń 2011) i zajmuje obszar 82,06 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.

</doc>
<doc id="1040026" url="https://pl.wikipedia.org/wiki?curid=1040026" title="Bohdan Dzitko">
Bohdan Dzitko

Bohdan Edward Dzitko (ur. 13 lutego 1941 w Jagintach pod Grodnem) – polski radca prawny, dwukrotny dziekan Okręgowej Izby Radców Prawnych w Olsztynie, adwokat, a także pisarz; autor powieści historycznych i młodzieżowych. Członek Stowarzyszenia Pisarzy Polskich i Stowarzyszenia Dziennikarzy Polskich.
Bibliografia.
 

</doc>
<doc id="1040027" url="https://pl.wikipedia.org/wiki?curid=1040027" title="Csengőd">
Csengőd

Csengőd – wieś i gmina w środkowo-południowej części Węgier, w pobliżu miasta Kiskunmajsa. Gmina Csengőd liczy 2077 mieszkańców (styczeń 2011) i zajmuje obszar 48,89 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.

</doc>
<doc id="1040028" url="https://pl.wikipedia.org/wiki?curid=1040028" title="Fülöpszállás">
Fülöpszállás

Fülöpszállás – wieś i gmina w środkowo-południowej części Węgier, w pobliżu miasta Kiskunmajsa. Gmina liczy 2285 mieszkańców (styczeń 2011) i zajmuje obszar 91,32 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.

</doc>
<doc id="1040030" url="https://pl.wikipedia.org/wiki?curid=1040030" title="Imrehegy">
Imrehegy

Imrehegy – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Imrehegy liczy 738 mieszkańców (2009) i zajmuje obszar 70,31 km².

</doc>
<doc id="1040031" url="https://pl.wikipedia.org/wiki?curid=1040031" title="Kaskantyú">
Kaskantyú

Kaskantyú – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Kaskantyú liczy 937 mieszkańców (2009) i zajmuje obszar 58,28 km².

</doc>
<doc id="1040034" url="https://pl.wikipedia.org/wiki?curid=1040034" title="Páhi">
Páhi

Páhi – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Páhi liczy 1213 mieszkańców (2009) i zajmuje obszar 38,96 km².

</doc>
<doc id="1040035" url="https://pl.wikipedia.org/wiki?curid=1040035" title="Herb powiatu grójeckiego">
Herb powiatu grójeckiego

Herb powiatu grójeckiego – półokrągła tarcza trójdzielna w odwróconą literę "T". 
Opis.
W polu pierwszym na czerwonym ("gules") tle widnieje mazowiecki Orzeł Biały. W drugim zielony ("vert") smok na białym ("argent") tle. W trzecim polu umieszczone zostało symetryczne, zielone (również pień) drzewo owocowe, z jedenastoma czerwonymi owocami (jabłkami?).
Symbolika.
Herb został ustanowiony "Uchwałą Rady Powiatu Grójeckiego Nr XVII/122/2000 z dnia 28 listopada 2000 r."

</doc>
<doc id="1040036" url="https://pl.wikipedia.org/wiki?curid=1040036" title="Let It Loose / Anything for You">
Let It Loose / Anything for You

Let It Loose/Anything For You – trzeci i zarazem ostatni albumu latynoamerykańskiej artystki Glorii Estefan, który został nagrany wraz z zespołem Miami Sound Machine. Ukazał się w sprzedaży w roku 1987.
Od 1989 roku Estefan oficjalnie rozpoczęła solową karierę, podczas gdy zespół Miami Sound Machine występował sporadycznie na jej płytach. Po sukcesie poprzedniego albumu "Primitive Love" z 1985 roku, który zawierał międzynarodowy hit "Conga", Miami Sound Machine weszło ponownie do studia by nagrać materiał na kolejny album. W tym czasie podjęto decyzję aby grupę przemianować na Gloria Estefan &amp; Miami Sound Machine, co wskazywało na rosnącą popularność wokalistki zespołu. Album "Let It Loose" zdołał odnieść sukces komercyjny docierając do pierwszej dziesiątki najpopularniejszych płyt po obu stronach Atlantyku. Krążek ostatecznie sprzedano na całym świcie w blisko dziesięciu milionach egzemplarzy. Płyta promowana była pięcioma singlami, z których cztery dotarły do TOP 10 w Stanach Zjednoczonych, a trzy spośród nich zyskały status złotych krążków. Single: "Rhythm Is Gonna Get You" oraz "1,2,3..." dotarły również na szczyt dyskotekowych zestawień. Ballada "Anything For You" skomponowana przez Estefan stała się pierwszym numerem jeden na amerykańskiej liście przebojów w karierze grupy. Singel ten cieszył się tak wielką popularnością, że postanowiono zmienić tytuł całej płyty na "Anything For You". Album pod tym tytułem ukazał się jednak tylko w Europie i oprócz piosenek znanych z amerykańskiej wersji krążka zawierał dodatkowo dwa remiksy oraz nową okładkę. Promocję albumu uzupełniła światowa trasa koncertowa "Let It Loose World Tour", która cieszyła się wielką popularnością wśród fanów grupy. Wydana w 1988 roku kaseta VHS z zapisem koncertu wieńczącego światowe tournée grupy okryła się w samych tylko Stanach platyną.

</doc>
<doc id="1040039" url="https://pl.wikipedia.org/wiki?curid=1040039" title="Soltszentimre">
Soltszentimre

Soltszentimre – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Soltszentimre liczy 1302 mieszkańców (2009) i zajmuje obszar 44,49 km².

</doc>
<doc id="1040041" url="https://pl.wikipedia.org/wiki?curid=1040041" title="Tabdi">
Tabdi

Tabdi – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Tabdi liczy 1127 mieszkańców (2009) i zajmuje obszar 21,39 km².

</doc>
<doc id="1040042" url="https://pl.wikipedia.org/wiki?curid=1040042" title="Tázlár">
Tázlár

Tázlár – wieś i gmina w środkowo-południowej części Węgier, w pobliżu miasta Kiskunmajsa. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kiskőrös.
Gmina Tázlár liczy 1782 mieszkańców (2009) i zajmuje obszar 73,38 km².

</doc>
<doc id="1040043" url="https://pl.wikipedia.org/wiki?curid=1040043" title="Aimable Pélissier">
Aimable Pélissier

Aimable Jean Jacques Pélissier książę de Malakoff, (ur. 6 listopada 1794 w Maromme, Sekwana Nadmorska; zm. 22 maja 1864 w Algierze) – francuski generał, marszałek Francji, uczestnik wojny krymskiej; znany jako zdobywca Algierii i twierdzy Sewastopol.
Jego ojcem był miał być czeski kapral Peter Pelisek (Petr Pelíšek), który w czerwcu 1791 r. wraz z 60 austriackimi huzarami próbował w Varennes uwolnić Marię Antoninę i króla Ludwika XVI.

</doc>
<doc id="1040046" url="https://pl.wikipedia.org/wiki?curid=1040046" title="School">
School



</doc>
<doc id="1040047" url="https://pl.wikipedia.org/wiki?curid=1040047" title="LVB-250F">
LVB-250F

LVB-250F – serbska bomba kierowana laserowo, bomba burząca.
LVB-250F powstała przez wyposażenie bomby burzącej FAB-250 w zamocowany z przodu blok naprowadzania i kierowania, i zamocowany z tyłu zespół powierzchni nośnych. Kierowanie bomby jest prowadzone przez system sterów. Zamocowany na bombie czujnik światła laserowego wykrywa promienie laserowe odbite od celu, do którego bomba jest kierowana. Promień lasera wysyłany jest przez podświetlacz celu zamocowany w samolocie lub umieszczony na powierzchni (woda , ląd).
Bomba LVB-250F może być podwieszana pod belkami bombowymi NATO (rozstaw zamków 356 mm), jak i Układu Warszawskiego (rozstaw zamków 250 mm). Może być zrzucana z wysokości do 5000 m, przy kącie natarcia nosiciela w zakresie 0-45° i prędkości do 0,9 macha. Odchylenie kołowe punktu trafienia w założeniu nie przekracza 5 m.
Do 2007 roku przetestowano wszystkie podzespoły bomby, ale badania kompletnej bomby kierowanej nie zostały przeprowadzone.

</doc>
<doc id="1040048" url="https://pl.wikipedia.org/wiki?curid=1040048" title="Kościół Szkocji">
Kościół Szkocji

Kościół Szkocji (ang. "Church of Scotland", scots "Kirk o Scotland", szkoc. gael. "Eaglais na h-Alba") – jest największym (42% ludności w 2005 r.) i jedynym narodowym kościołem w Szkocji. Należy do prezbiteriańskiego nurtu kalwinizmu. Jest członkiem Światowej Wspólnoty Kościołów Reformowanych.
Mniejszościowy szkocki Kościół anglikański jest znany jako Szkocki Kościół Episkopalny ("Episcopal Church of Scotland").
Historia.
Chrześcijaństwo zostało wprowadzone w Szkocji w V-VI w. przez św. Niniana i św. Kolumbę. Bogactwo kościoła budziło w ubogiej Szkocji rosnący sprzeciw, który w XVI w. ułatwił wprowadzenie w tym kraju reformacji przez Johna Knoxa. W 1560 parlament szkocki ogłosił kalwinizm religią państwową i utworzył Kościół Szkocki. Trwały jednak spory na temat struktury zarządzania Kościołem, który wbrew zaleceniom Kalwina zachował urząd biskupa (episkopalizm). Naciski rządu angielskiego, aby upodobnić Kościół Szkocki do anglikanizmu (w tym wprowadzenie liturgii, zbliżonej do katolickiej), wywołały w 1637 wybuch powstania, broniącego prezbiteriańskiego Kościoła Szkocji. Dopiero w 1690 Anglia przyznała temu Kościołowi niezależność i odrębność, uznając go za narodowy. Unia Anglii i Szkocji potwierdziła w 1707 te ustalenia. Pełne oddzielenie Kościoła od państwa nastąpiło dopiero w 1921. Od 1968 kobiety mogą zostać pastorami i obecnie stanowią ich większość. W 2004 Alison Elliot jako pierwsza kobieta została moderatorem Zgromadzenia Ogólnego Kościoła (jest to najwyższa funkcja). Kościół Szkocki jest do dziś jednym z ważnych czynników, kształtujących odrębność narodową Szkotów.
Kwestie społeczne.
Od 1968 roku wszystkie posługi i urzędy w Kościele Szkocji są otwarte na równych zasadach dla kobiet i mężczyzn. W 2004 roku Alison Elliot została pierwszą kobietą wybraną na Moderatora Zgromadzenia Ogólnego Kościoła Szkocji.
W 2009 roku Scott Rennie został pierwszym jawnie homoseksualnym duchownym w Kościele Szkocji, którego nominacja została zatwierdzona – pomimo protestów niektórych frakcji. W 2022 roku Kościół Szkocji po raz pierwszy zagłosował za zezwoleniem duchownym na udzielanie małżeństw osób tej samej płci.
W ostatnich latach Kościół odnotowuje ogromny spadek członkostwa co jest tłumaczone zmieniającą się teologią i innymi wewnętrznymi spięciami. Np. w 2011 roku odłączył się "Trinity Church", który następnie dołączył do Międzynarodowego Kościoła Prezbiteriańskiego. W 2014 roku ponad 200 członków "Stornoway High Church" wyszło z Kościoła i dołączyło do Wolnego Kościoła Szkocji. 

</doc>
<doc id="1040054" url="https://pl.wikipedia.org/wiki?curid=1040054" title="Synchronicity">
Synchronicity

Synchronicity – ostatni, piąty, album studyjny The Police, wydany w 1983 roku.
Zawiera takie przeboje grupy jak "Every Breath You Take" (nagroda Grammy za utwór pop w 1984 roku), "King of Pain", "Wrapped Around Your Finger", czy przedzielony na dwie części utwór tytułowy (za drugą część zespół otrzymał Grammy w kategorii utworu rockowego).
W 2003 album został sklasyfikowany na 455. miejscu listy 500 albumów wszech czasów magazynu Rolling Stone.

</doc>
<doc id="1040056" url="https://pl.wikipedia.org/wiki?curid=1040056" title="Flybe">
Flybe

Flybe – brytyjskie byłe linie lotnicze z siedzibą w Exeter. Obsługiwały połączenia do krajów europejskich. 5 marca 2020 firma ogłosiła upadłość.
Głównymi hubami były: Port lotniczy Exeter, Port lotniczy Birmingham i Port lotniczy Southampton.

</doc>
<doc id="1040061" url="https://pl.wikipedia.org/wiki?curid=1040061" title="Turzno (przystanek kolejowy)">
Turzno (przystanek kolejowy)

Turzno – przystanek kolejowy z posterunkiem odgałęźnym i ładownią w Turznie, w powiecie toruńskim, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 100–149 pasażerów na dobę.

</doc>
<doc id="1040063" url="https://pl.wikipedia.org/wiki?curid=1040063" title="Deutschlandsberg">
Deutschlandsberg

Deutschlandsberg (słoweń. "Lonč") – miasto powiatowe w Austrii, w kraju związkowym Styria, siedziba i jedyne miasto w powiecie Deutschlandsberg. Liczy 11434 mieszkańców (1 stycznia 2015).

</doc>
<doc id="1040065" url="https://pl.wikipedia.org/wiki?curid=1040065" title="The Essential Gloria Estefan">
The Essential Gloria Estefan

The Essential Gloria Estefan – dwupłytowy album kompilacyjny piosenkarki Glorii Estefan, który ukazał się na rynku muzycznym w 2006 roku. Na pierwszej płycie artystka zamieściła swoje najpopularniejsze dyskotekowe przeboje, takie jak: "Conga", "Dr Beat", "Rhythm Is Gonna Get You" czy "Get On Your Feet". Dodatkowo na krążku znalazły się hiszpańskojęzyczne hity: "Si! Seńor", "Mi Tierra" oraz "No Me Dejes De Querer", a także specjalny remiks przeboju "Dr Beat", który latem 2006 roku zdołał dotrzeć do TOP 10 brytyjskiej listy bestsellerów. Na składance nie znalazło się jednak wiele piosenek, które zdołały zająć względnie wysokie pozycje na światowych listach przebojów, min. "Betcha Say That", "Can't Forget You", "Seal Our Fate", "Higher" i "Cuba Libre".
Na drugiej płycie Gloria umieściła swoje największe i najbardziej znane ballady, takie jak: "Anything for You", "Don't Wanna Lose You" oraz "Coming Out of the Dark". Dodatkowo na krążku znalazły się też piosenki dedykowane jej dzieciom: "Along Came You" oraz "Nayib's Song", a także utwór "Music of My Heart", który artystka wykonała z zespołem N'Sync. Album "The Essential" chociaż otrzymał w większości dobre recenzje nie zdołał stać się światowym bestsellerem. Kompilacja zdołała przedostać się do TOP 100 najpopularniejszych płyt w Szwajcarii.
Lista utworów.
CD1:
CD2:

</doc>
<doc id="1040068" url="https://pl.wikipedia.org/wiki?curid=1040068" title="Litschau">
Litschau

Litschau – miasto w Austrii, w kraju związkowym Dolna Austria, w powiecie Gmünd. Według Austriackiego Urzędu Statystycznego liczyło 2 283 mieszkańców (1 stycznia 2014).
Współpraca.
Miejscowość partnerska:

</doc>
<doc id="1040072" url="https://pl.wikipedia.org/wiki?curid=1040072" title="Radenthein">
Radenthein

Radenthein (słoweń. "Radenče") – miasto w Austrii, w kraju związkowym Karyntia, w powiecie Spittal an der Drau. Liczy 5951 mieszkańców. 
W mieście rozwinął się przemysł metalowy, odzieżowy, spożywczy oraz drzewny.
Współpraca.
Miejscowości partnerskie:

</doc>
<doc id="1040073" url="https://pl.wikipedia.org/wiki?curid=1040073" title="Amber (piosenkarka)">
Amber (piosenkarka)

Amber, właściwie "Marie-Claire Creamers" (ur. 9 maja 1970 w Ubbergen w Holandii) – holenderska piosenkarka i producentka. Zasłynęła dzięki piosenkom „This Is Your Night”, „One More Night”, „If You Could Read My Mind”, „Sexual (Li Da Di)”, „Yes!” i „You Move Me”.

</doc>
<doc id="1040076" url="https://pl.wikipedia.org/wiki?curid=1040076" title="Kamionki Jezioro">
Kamionki Jezioro

Kamionki Jezioro – przystanek kolejowy nieopodal Jeziora Kamionkowskiego, w województwie kujawsko-pomorskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1040077" url="https://pl.wikipedia.org/wiki?curid=1040077" title="Pierre Bosquet">
Pierre Bosquet

Pierre Joseph François Bosquet (ur. 8 listopada 1810 w Mont-de-Marsan, Landy; zm. 5 lutego 1861 w Pau), francuski generał, uczestnik wojny algierskiej i wojny krymskiej, marszałek Francji.
Bosquet kształcił się na École polytechnique w Paryżu. Służył w Algierii. Od sierpnia 1848 w stopniu generała brygady. W lutym 1856 został senatorem i marszałkiem Francji. W 1858 objął naczelne dowództwo w Tuluzie. Zmarł po długiej chorobie 5 lutego 1861.

</doc>
<doc id="1040078" url="https://pl.wikipedia.org/wiki?curid=1040078" title="Xankandi">
Xankandi



</doc>
<doc id="1040080" url="https://pl.wikipedia.org/wiki?curid=1040080" title="Pierre Joseph François Bosquet">
Pierre Joseph François Bosquet



</doc>
<doc id="1040081" url="https://pl.wikipedia.org/wiki?curid=1040081" title="Pierre François Joseph Bosquet">
Pierre François Joseph Bosquet



</doc>
<doc id="1040084" url="https://pl.wikipedia.org/wiki?curid=1040084" title="Władcy Sri Lanki">
Władcy Sri Lanki

Władcy Sri Lanki – lista władców historycznych królestw na Cejlonie.

</doc>
<doc id="1040086" url="https://pl.wikipedia.org/wiki?curid=1040086" title="Stare słowa i nazwy w Shire">
Stare słowa i nazwy w Shire



</doc>
<doc id="1040087" url="https://pl.wikipedia.org/wiki?curid=1040087" title="Nicoló Acciaioli">
Nicoló Acciaioli



</doc>
<doc id="1040089" url="https://pl.wikipedia.org/wiki?curid=1040089" title="Rychnowo Wielkie">
Rychnowo Wielkie

Rychnowo Wielkie – przystanek kolejowy w Wielkim Rychnowie, w województwie kujawsko-pomorskim, w Polsce. Dawniej była to stacja "Rychnowo".
W roku 2017 przystanek obsługiwał 150–199 pasażerów na dobę.

</doc>
<doc id="1040090" url="https://pl.wikipedia.org/wiki?curid=1040090" title="Citroën C-crosser">
Citroën C-crosser



</doc>
<doc id="1040092" url="https://pl.wikipedia.org/wiki?curid=1040092" title="Ulica Wiatraczna w Warszawie">
Ulica Wiatraczna w Warszawie

Ulica Wiatraczna – ulica w warszawskiej dzielnicy Praga-Południe. 
Od jej nazwy pochodzi nazwa ronda Wiatraczna.
Przebieg.
Ulica rozpoczyna się na skrzyżowaniu z ulicą Grochowską, a następnie kieruje się w kierunku północnym, kolejno przecinając ulice: Zakole, Kobielską, Prochową, Michała Paca, Nizinną, Szaserów i Wojciecha Chrzanowskiego oraz Józefa Dwernickiego. Następnie dochodzi do linii kolejowej Warszawa Wschodnia-Mińsk Mazowiecki, gdzie znajduje się szlaban i dalej droga przeznaczona jest już tylko do ruchu pieszego. Dalszy ciąg ulicy przechodzi przez teren głównej stacji technicznej kolei polskich Grochów - i, mimo widocznych informacji o zakazie wstępu, jest to najszybsza droga dla mieszkańców, z Grochowa. Po przejściu przez tereny kolejowe (dawne dobra Emilianów), dalej ulica przecina ogródki działkowe (w większości opuszczone) i kończy swój bieg przy elektrowni kolejowej w okolicach ulicy Gwarków.
Historia.
W XIX wieku podczas parcelacji okolicznych gruntów w miejscu obecnej ulicy wytyczono drogę prowadzącą z ulicy Grochowskiej do działki oznaczonej hipotecznie jako "Dobra Grochów nr 26 – Wiatrak". 
Pod koniec XIX wieku na rogu Wiatracznej i Grochowskiej wzniesiono zachowane do dzisiaj budynki piekarni Teodora Reicherta.
W 1916 ten teren, wraz z całym Grochowem, został przyłączony do Warszawy. Ulica powstała w 1919 jako mało znacząca droga łącząca ulice Kobielską z Józefa Dwernickiego. W latach 30. XX wieku połączyła Grochowską z Dwernickiego. 14 września 1957 na ulicę Wiatraczną wyjechał pierwszy miejski autobus o oznaczeniu 127. W latach 60. XX wieku ulicę przedłużono w kierunku północnym do ul. Chrzanowskiego.
W przyszłości ul. Wiatraczna ma stać się częścią obwodnicy śródmiejskiej, biegnącej w śladzie ulicy Wiatracznej poprzez tory kolejowe, a następnie poszerzoną ul. Zabraniecką oraz jej przedłużeniem do ronda Żaba. Inną planowaną inwestycją w sąsiedztwie jest budowa przystanku kolejowego Warszawa Wiatraczna.

</doc>
<doc id="1040099" url="https://pl.wikipedia.org/wiki?curid=1040099" title="Browar Braniewo">
Browar Braniewo

Browar Braniewo – browar w Braniewie.
Historia.
Browar w Braniewie został założony w 1854 przez Jacoba von Roy. Do II wojny światowej działał jako spółka akcyjna. W roku 1871 browar, po przejęciu od kolejnego właściciela Carla Mückenbergera, przekształcono w spółkę akcyjną pod nazwą Bergschlößchen-Aktien-Bier-Brauerei. Specjalnością browaru były pilznery i piwo pszeniczne. W 1927, z powodu silnej konkurencji na rynku piwowarskim, browar braniewski wszedł do dużej spółki akcyjnej, gdzie największym udziałowcem był szczeciński koncern Ruckforth, skupiającej browary z Królewca, Wystruci i Tylży. Pod koniec II wojny światowej, po wkroczeniu Armii Czerwonej do miasta, browar uległ zniszczeniu. Został odbudowany w latach 1962-1965. Później wchodził w skład Elbląskich Zakładów Piwowarskich.
W 1991 Elbląskie Zakłady Piwowarskie zostały sprywatyzowane i zakupione przez australijską spółkę zarejestrowaną w Holandii. W latach 1992–1993 zakład wchodził w skład firmy Elbrewery Co. Ltd. Dzięki inwestycjom nowego właściciela zmodernizowano zakład i rozpoczęto w nim produkcję popularnej marki piwa EB.
Pod koniec lat 90. XX wieku główny akcjonariusz w Elbrewery firma Brewpole PTY Ltd. postanowiła wycofać się z działalności w Polsce i w 1998 sprzedała swoje udziały w Elbrewery Co. Ltd. spółce Grupa Żywiec S.A.
W 2001 Grupa Żywiec zaprzestała produkcji piwa w Braniewie i w 2003 sprzedała zakład firmie produkującej soki owocowe Dr Witt S.A. W 2006 browar został zakupiony przez przedsiębiorcę z Elbląga, Andrzeja Konończuka. Właściciel przedsiębiorstwa PPUH Chemikals powołał spółkę Browar Braniewski Sp. z o.o., wznowił produkcję piwa marki Barkas i rozpoczął rozbudowę oraz modernizację zakładu piwowarskiego w Braniewie.
W 2007 browar braniewski rozpoczął promocję marki piwa Batory. Podjął również próbę ekspansji na rynki północno-wschodniej Polski oraz obwodu kaliningradzkiego. Przedsiębiorstwo nie odniosło jednak zamierzonych celów i na początku 2008 wstrzymało produkcję.
W sierpniu 2010 roku chęć zakupu browaru zgłosiła spółka Van Pur, która zamierzała w nim produkować piwo na zlecenie sieci dyskontów spożywczych i supermarketów. Do transakcji kupna jednak nie doszło.
W 2014 roku zakład został kupiony przez Browar Namysłów Sp. z o.o. W połowie 2014 roku została wznowiona produkcja piwa i trwa do dzisiaj.
Wyłącznie w browarze w Braniewie warzone i rozlewane jest piwo na bazie wody oligoceńskiej wydobywanej z ujęć głębinowych znajdujących się na terenie browaru o nazwie "Braniewo". 
Od 1 kwietnia 2019 należał do Grupy Żywiec. 21 grudnia 2020 spółka Van Pur odkupiła od Grupy Żywiec Browar Braniewo. Van Pur S.A. przejęła 100 procent udziałów w spółce Browar Braniewo Sp. z o.o., prawa do marek „Kuflowe”, „Braniewo” oraz „Jasne, że Pełne”, a także nieruchomości i aktywa związane z produkcją tych piw w browarze.
Charakterystyka.
Po pracach modernizacyjnych przeprowadzonych w latach 2006–2007 przez spółkę Browar Braniewo Sp. z o.o. zdolności wytwórcze zakładu wynosiły około 1 miliona hektolitrów piwa rocznie z możliwością ich zwiększenia do 4 milionów hektolitrów.

</doc>
<doc id="1040102" url="https://pl.wikipedia.org/wiki?curid=1040102" title="Achille Baraguey d’Hilliers">
Achille Baraguey d’Hilliers

Louis Achille Baraguey d’Hilliers (ur. 6 września 1795 w Paryżu, zm. 6 czerwca 1878 w Amélie-les-Bains) – francuski generał, marszałek Francji.
Achille był synem napoleońskiego generała Louisa Baraguey d'Hilliers zmarłego w 1813 roku.
Miał tylko jedenaście lat, kiedy wcielono go do 9. pułku dragonów, co miało miejsce w 1806 roku. W następnym roku wstąpił do Prytanée National Militaire. W 1812 roku służył w 2 pułku strzelców w randze porucznika. Brał udział w wyprawie na Rosję w 1812 roku. W sierpniu 1813 roku został mianowany porucznikiem i adiutantem marszałka Marmonta. Kilka miesięcy później, 18 października 1813, stracił nadgarstek lewej ręki od kuli armatniej w bitwie pod Lipskiem. Walczył pod rozkazami Napoleona pod Quatre-Bras.
W latach 1823–1825 pozostawał w Hiszpanii. W 1830 po zdobyciu Algieru został pułkownikiem.
W 1854 roku dowodził francuską ekspedycją na Bałtyku w czasie wojny krymskiej. Zdobył fortecę Bomarsund w Sund. To niewielkie zwycięstwo dało mu tytuł marszałka Francji, co stało się 28 sierpnia 1854.

</doc>
<doc id="1040104" url="https://pl.wikipedia.org/wiki?curid=1040104" title="John Holt">
John Holt

John Kenneth Holt (ur. 11 lipca 1947 w Kingston, zm. 19 października 2014 w Londynie) – jamajski wokalista reggae.
W latach 1964–1970 był wokalistą The Paragons, z którymi nagrał m.in. międzynarodowy przebój "The Tide is High" (spopularyzowany przez amerykańską grupę Blondie). W latach 70. rozpoczął karierę solową, w 1974 nagrał swój najpopularniejszy album "1000 Volts of Holt". 
W latach 80. zapuścił dreadlocki i stał się zaangażowanym rastafarianinem. W 1983 odniósł sukces albumem "Police in Helicopter".
Był żonaty, miał dziesięcioro dzieci.

</doc>
<doc id="1040106" url="https://pl.wikipedia.org/wiki?curid=1040106" title="Kowalewo Pomorskie (stacja kolejowa)">
Kowalewo Pomorskie (stacja kolejowa)

Kowalewo Pomorskie – stacja kolejowa w Kowalewie Pomorskim, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 150–199 pasażerów na dobę.
Przez stację przebiegają linie kolejowe nr 353 oraz 209.

</doc>
<doc id="1040117" url="https://pl.wikipedia.org/wiki?curid=1040117" title="Podkowa Leśna Główna">
Podkowa Leśna Główna

Podkowa Leśna Główna – stacja Warszawskiej Kolei Dojazdowej położona przy ul. Jana Pawła II i Brwinowskiej w Podkowie Leśnej.
W roku 2018 stacja obsługiwała 3–4 tys. pasażerów na dobę.
Wygląd.
Perony.
Stacja składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Budynek stacyjny.
Przy peronie pierwszym znajduje się budynek stacyjny.
Wyposażenie:
Stacja objęta jest monitoringiem kamer wideo. Do kwietnia 2016 w budynku stacji znajdowała się również kawiarnia „Wu-Cafe”. 
Do budynku dobudowana jest wiata, która zadasza część peronu pierwszego.
Przejazd kolejowy.
Na wschodniej głowicy peronów, przy wejściu na stację, znajduje się przejazd kolejowy łączący ul. Brwinowską z ul. Jana Pawła II.

</doc>
<doc id="1040118" url="https://pl.wikipedia.org/wiki?curid=1040118" title="Louis Baraguey d’Hilliers">
Louis Baraguey d’Hilliers

Louis Baraguey d'Hilliers (ur. 13 sierpnia 1764 w Paryżu, zm. 6 stycznia 1813 w Berlinie) - francuski generał; jego strategie wojenne do dziś uchodzą za podręcznikowe i należą do materiału obowiązkowego nauczania w szkołach oficerskich.
W 1794 Baraguey został 1784 podporucznikiem, szybko piął się po szczeblach kariery wojskowej. Wreszcie został generałem.
Jego syn Achille Baraguey d'Hilliers był marszałkiem Francji w okresie panowania Napoleona III.

</doc>
<doc id="1040125" url="https://pl.wikipedia.org/wiki?curid=1040125" title="Herb Dzierzgonia">
Herb Dzierzgonia

Herb Dzierzgonia – jeden z symboli miasta Dzierzgoń i gminy Dzierzgoń w postaci herbu.
Wygląd i symbolika.
Herb przedstawia na złotej tarczy św. Katarzynę Aleksandryjską. W prawej ręce trzyma miecz koloru srebrnego, lewa ręka oparta na kole koloru brązowego. Głowa przechylona jest lekko w lewą stronę, na głowie korona koloru złotego. Na sobie ma niebieską tunikę, okrytą czerwonym płaszczem. Buty złote, kolor włosów biały, aureola wokół głowy wycina z tła koło w kolorze białym. Postać Świętej Katarzyny stoi na podstawie wycinka kuli koloru zielonego.
Historia.
Najstarszy wizerunek herbowy pochodzi z dokumentu z 1604 roku, który opatrzony był pieczęcia wytłoczoną tłokiem z XIII wieku, która przedstawiała Św. Katarzynę. Niemiecki heraldyk z XIX wieku, profesor Otto Hupp stworzył herb dla Dzierzgonia wzorując się na pieczęciach dawnych. 

</doc>
<doc id="1040126" url="https://pl.wikipedia.org/wiki?curid=1040126" title="Vestmannaeyjar (miasto)">
Vestmannaeyjar (miasto)

Vestmannaeyjar – miasto i gmina (Vestmannaeyjabær) na Islandii, położona na archipelagu o tej samej nazwie. Zamieszkuje je blisko 4,3 tys. mieszkańców (2018). Rozwinął się tutaj przemysł spożywczy.
W 1627 roku miejscowość doznała najazdu piratów berberyjskich z Północnej Afryki. Uprowadzono wówczas część mieszkańców. 
W 1973 wulkan Eldfell na islandzkiej wyspie Heimaey ożył po trwającym 5000 lat uśpieniu, pokrywając całe to miasteczko popiołem wulkanicznym, sięgającym do dachów domostw mierzących 4 m.

</doc>
<doc id="1040130" url="https://pl.wikipedia.org/wiki?curid=1040130" title="Adam Philippe de Custine">
Adam Philippe de Custine

Adam Philippe de Custine (ur. 4 lutego 1740 w Metz; zm. 28 sierpnia 1793 w Paryżu) – francuski generał, zwany wąsatym generałem ("général moustache").
Custine pochodził z rodu szlacheckiego o żołnierskich tradycjach. Jako wojskowy wykazał się podczas wojny siedmioletniej, kiedy to minister Étienne-François de Choiseul przekazał mu dowództwo nad swoim pułkiem dragonów.
Od 1780 do 1782 roku przebywał w Ameryce, gdzie brał udział w wojnie o niepodległość Stanów Zjednoczonych. Po powrocie do Francji uhonorowany tytułem maréchal de camp (tj. generała-brygady) i mianowany wojskowym gubernatorem Tulonu. 
W roku 1789 deputowany szlachty z okręgu Metz do Stanów Generalnych. W czasie monarchii konstytucyjnej generał-porucznik (1791). Podczas wojny w obronie rewolucyjnej Francji zwolennik zdecydowanych działań ofensywnych przeciwko wojskom I koalicji antyfrancuskiej.
W latach 1792–1793 pełnił rolę dowódcy Armii Wogezów, na czele której odniósł kilka cennych sukcesów militarnych. Wojska pod jego dowództwem od września do października 1792 roku zajęły Spirę, Wormację, Moguncję i Frankfurt. Z racji swojego specyficznego wyglądu (głównie ogromnych wąsów) bardzo popularny wśród żołnierzy i zwany przez nich "wąsatym generałem". W marcu 1793 roku mianowany dowódcą Armii Renu. Od połowy maja 1793 roku dowódca Armii Północy i Ardenów. 
W lipcu roku 1793 odwołany ze stanowiska przez rząd Republiki, uwięziony i skazany na śmierć z powodu arystokratycznego pochodzenia oraz rzekomej zdrady. 28 sierpnia 1793 roku został zgilotynowany. Do śmierci Custine'a przyczynili się rojaliści. Kontrrewolucjonista, hrabia d'Antraigues, który z emigracji manipulował siatką swych agentów w Paryżu, twierdził w poufnej korespondencji z września tegoż roku, że dziewięciu świadków oskarżenia to rojaliści występujący przeciwko generałowi, żeby go „wykończyć” za zdradę własnej warstwy społecznej.
Jego wnukiem był pisarz Astolphe de Custine.

</doc>
<doc id="1040131" url="https://pl.wikipedia.org/wiki?curid=1040131" title="Antonio Munoz Molina">
Antonio Munoz Molina



</doc>
<doc id="1040141" url="https://pl.wikipedia.org/wiki?curid=1040141" title="Axolotl">
Axolotl



</doc>
<doc id="1040145" url="https://pl.wikipedia.org/wiki?curid=1040145" title="Sądy I instancji w Polsce">
Sądy I instancji w Polsce

Postępowanie karne.
W postępowaniu karnym sądami I instancji są sądy rejonowe oraz sądy okręgowe.
Zgodnie z art. 25 § 1 Kodeksu postępowania karnego sąd okręgowy orzeka w pierwszej instancji w sprawach o następujące przestępstwa:
Ponadto, zgodnie z art. 25 § 2 KPK, sąd apelacyjny na wniosek sądu rejonowego może przekazać do rozpoznania sądowi okręgowemu, jako sądowi pierwszej instancji, sprawę o każde przestępstwo, ze względu na szczególną wagę lub zawiłość sprawy.
Na podstawie art. 24 KPK sąd rejonowy orzeka w pierwszej instancji we wszystkich sprawach, z wyjątkiem spraw przekazanych ustawą do właściwości innego sądu, a także rozpoznaje środki odwoławcze w wypadkach wskazanych w ustawie.
Postępowanie karne przed sądami wojskowymi.
W postępowaniu karnym przed sądami wojskowymi sądami I instancji są wojskowe sądy garnizonowe oraz wojskowe sądy okręgowe.
Zgodnie z art. 654 § 1 KPK wojskowy sąd okręgowy orzeka w pierwszej instancji w sprawach o następujące przestępstwa:
Ponadto, zgodnie z art. 654 § 4 KPK wojskowy sąd okręgowy rozpoznaje ponadto sprawy przewidziane dla sądu wyższego rzędu nad wojskowym sądem garnizonowym oraz inne sprawy przekazane mu przez ustawę. Wojskowy sąd okręgowy ma poza tym uprawnienia i obowiązki procesowe, które w postępowaniu przed sądami powszechnymi przysługują sądowi okręgowemu.
Na podstawie art. 653 § 1 KPK wojskowy sąd garnizonowy orzeka w pierwszej instancji we wszystkich sprawach, z wyjątkiem spraw przekazanych ustawą do właściwości innego sądu, a także rozpoznaje w zakresie swej właściwości środki odwoławcze od orzeczeń i zarządzeń wydanych w postępowaniu przygotowawczym. Wojskowy sąd garnizonowy ma poza tym uprawnienia i obowiązki procesowe, które w postępowaniu przed sądami powszechnymi przysługują sądowi rejonowemu.
Postępowanie w sprawach o wykroczenia.
Zgodnie z art. 9 § 1 Kodeksu postępowania w sprawach o wykroczenia w sprawach o wykroczenia w pierwszej instancji orzekają sądy rejonowe.
W sprawach o wykroczenia popełnione przez:
zgodnie z art. 10 § 1 KPW orzekają w pierwszej instancji wojskowe sądy garnizonowe.
Postępowanie w sprawach nieletnich.
Zgodnie z art. 15 ustawy o postępowaniu w sprawach nieletnich postępowanie w sprawach nieletnich toczy się przed sądem rejonowym (rodzinnym).
Zgodnie z art. 18 § 1 ustawy, sąd właściwy według przepisów Kodeksu postępowania karnego rozpoznaje sprawę, jeżeli:
Postępowanie cywilne.
W postępowaniu cywilnym sądami I instancji są sądy rejonowe oraz sądy okręgowe.
Zgodnie z art. 17 Kodeksu postępowania cywilnego sąd okręgowy orzeka w pierwszej instancji w sprawach o:
Zgodnie z art. 16 KPC sądy rejonowe rozpoznają wszystkie sprawy z wyjątkiem spraw, dla których zastrzeżona jest właściwość sądów okręgowych.
Jeżeli przy rozpoznawaniu sprawy w sądzie rejonowym powstanie zagadnienie prawne budzące poważne wątpliwości, sąd ten może, na podstawie art. 18 KPC, przekazać sprawę do rozpoznania sądowi okręgowemu. Postanowienie o przekazaniu sprawy wymaga uzasadnienia. Sąd okręgowy może przed pierwszą rozprawą odmówić przyjęcia sprawy do rozpoznania i zwrócić sprawę sądowi rejonowemu, jeżeli uzna, że poważne wątpliwości nie zachodzą. Postanowienie zapada w składzie trzech sędziów i wymaga uzasadnienia. Ponowne przekazanie tej samej sprawy przez sąd rejonowy nie jest dopuszczalne.
Ponadto sąd okręgowy orzeka w sprawach własności intelektualnej w postępowaniu odrębnym (dotyczy to także zapobiegania i zwalczania nieuczciwej konkurencji, ochrony dóbr osobistych w zakresie, w jakim dotyczy ona wykorzystania dobra osobistego w celu indywidualizacji, reklamy lub promocji przedsiębiorcy, towarów lub usług, jak również ochrony dóbr osobistych w związku z działalnością naukową lub wynalazczą).
Postępowanie w sprawach z zakresu prawa osobowego oraz rodzinnego i opiekuńczego.
W postępowaniu tym sądami I instancji są sądy rejonowe i sądy okręgowe.
Sąd rejonowy orzeka w pierwszej instancji w sprawach z zakresu prawa rodzinnego i opiekuńczego dotyczących m.in.:
Sąd okręgowy orzeka w pierwszej instancji w sprawach z zakresu prawa rodzinnego i opiekuńczego oraz osobowego dotyczących:
Postępowanie w sprawach z zakresu prawa pracy i prawa ubezpieczeń społecznych.
W postępowaniu tym sądami I instancji są sądy rejonowe oraz sądy okręgowe.
Zgodnie z art. 461 KPC sąd rejonowy orzeka w pierwszej instancji bez względu na wartość przedmiotu sporu w sprawach z zakresu prawa pracy o:
Ponadto sądy te rozpoznają sprawy dotyczące kar porządkowych i świadectwa pracy oraz roszczenia z tym związane
Sądy rejonowe rozpatrują także inne sprawy z zakresu prawa pracy, które dotyczą roszczeń ze stosunku pracy lub z nim związanych, jeżeli wartość przedmiotu sporu w sprawach o prawa majątkowe nie przekracza 75 000 złotych. W przypadku większej wartości sprawę w pierwszej instancji rozpatrują sądy okręgowe.
Zgodnie z art. 4778 § 2 KPC sąd rejonowy orzeka w pierwszej instancji w sprawach z zakresu ubezpieczeń społecznych dotyczących:
W pozostałych sprawach z zakresu prawa ubezpieczeń społecznych, zgodnie z art. 4778 § 1 KPC, w pierwszej instancji orzekają sądy okręgowe.
Postępowanie administracyjnosądowe.
W postępowaniu administracyjnosądowym sądami I instancji są wojewódzkie sądy administracyjne.
Zgodnie z art. 13 § 1 ustawy – Prawo postępowania przed sądami administracyjnymi wojewódzkie sądy administracyjne rozpoznają wszystkie sprawy administracyjnosądowe z wyjątkiem spraw, dla których zastrzeżona jest właściwość Naczelnego Sądu Administracyjnego.
Wojewódzkie sądy administracyjne, zgodnie z art. 3 § 2 ustawy, orzekają w pierwszej instancji w sprawach skarg na:

</doc>
<doc id="1040147" url="https://pl.wikipedia.org/wiki?curid=1040147" title="Józef Antoni Kraus">
Józef Antoni Kraus

Józef Antoni Kraus właśc. Joseph Anton Kraus (ur. w Berlinie, zm. 21 stycznia 1721 w Gdańsku) – rzeźbiarz niemiecki z XVIII w., działający również w Polsce.
W źródłach występuje również jako Krause, Krauss, Krausse, Kruse, Krusse. W 1705 r. zawarł w Berlinie związek małżeński z Elisabeth z d. Frauensohn. Był związany z warsztatem królewskiego rzeźbiarza Georga Gottfrieda Weyhenmeyera, który realizował dekorację Arsenału projektu Andreasa Schlütera. W 1708 r. przyjechał do Słobit, gdzie do 1719 r. na zlecenie Alexandra von Dohna tworzył rzeźbiarską dekorację pałacu i parku (Pałac w Słobitach). Od 1711 r. mieszkał w Królewcu, skąd realizował również inne zamówienia. Działał w Kwidzynie, gdzie w katedrze wykonał około 1716 r. dwa konfesjonały. Przypisuje mu się ponadto wystrój rzeźbiarski tamtejszej kaplicy Groebenów (co bywa kwestionowane), jak również ołtarz kościoła św. Jana Chrzciciela w Bartoszycach (datowany na lata 1715–1720). W 1716 r. na zlecenie hr. Bogusława von Döhnhoffa wykonał niezachowany ołtarz i konfesjonał w kościele w Drogoszach (d. nazwa Wilkowo Wielkie). Około 1719 r. działał w Gdańsku. Był wykonawcą rzeźbiarskiego wystroju kościoła jezuitów w Grudziądzu, datowanego na lata 1715–1740 (kontrakt na wykonanie ołtarza głównego podpisał w 1721 r.). Prace malarskie wykonał o. Ignacy Steiner, wraz z którym miał też tworzyć wystrój niezachowanego kościoła jezuickiego w Międzyrzeczu, zbudowanego w latach 1722–1729.

</doc>
<doc id="1040148" url="https://pl.wikipedia.org/wiki?curid=1040148" title="Zmartwychwstańcy">
Zmartwychwstańcy



</doc>
<doc id="1040154" url="https://pl.wikipedia.org/wiki?curid=1040154" title="Zgromadzenie Córek Maryi Wspomożycielki Wiernych">
Zgromadzenie Córek Maryi Wspomożycielki Wiernych



</doc>
<doc id="1040155" url="https://pl.wikipedia.org/wiki?curid=1040155" title="Yorkshire and the Humber">
Yorkshire and the Humber

Yorkshire and the Humber – jeden z dziewięciu regionów Anglii, w jej północno-wschodniej części, obejmujący zasadniczą część historycznego hrabstwa Yorkshire oraz obszar wokół estuarium Humber. Zajmuje powierzchnię 15 408 km² (12% terytorium Anglii). W 2021 roku zamieszkany był przez 5 481 400 osób (9,7% ludności Anglii).
Największe miasta regionu to Sheffield (liczba mieszkańców w 2011 r. – 518 090), Leeds (474 632), Bradford (349 561), Kingston upon Hull (284 321), Huddersfield (162 949), York (152 841), Doncaster (109 805) i Rotherham (109 961).
Najwyższe wzniesienie regionu to Whernside (737 m n.p.m.) na terenie Yorkshire Dales. Największe jezioro to Hornsea Mere (1,9 km²), leżące w East Riding of Yorkshire.
Podział terytorialny.
Region Yorkshire and the Humber obejmuje trzy hrabstwa ceremonialne w całości, a dwa częściowo. Podzielony jest na 8 jednostek administracyjnych niższego rzędu: 2 hrabstwa metropolitalne i 6 jednostek typu "unitary authority".

</doc>
<doc id="1040156" url="https://pl.wikipedia.org/wiki?curid=1040156" title="Zbigniew Musiał (polityk)">
Zbigniew Musiał (polityk)

Zbigniew Musiał (ur. 3 maja 1954 w Radomsku) – polski polityk, prawnik, poseł na Sejm IV kadencji.
Życiorys.
Ukończył w 1977 studia na Wydziale Prawa i Administracji Uniwersytetu Wrocławskiego. Od 1978 do 1988 pracował jako specjalista w fabryce maszyn w Radomsku, następnie jako kierownik w wojewódzkiej dyrekcji inwestycji. Pod koniec lat 80. pełnił funkcję naczelnika gminy Gidle. W 1993 zaczął prowadzić własną kancelarię „Casus”, uzyskał uprawnienia likwidatora i syndyka.
Sprawował mandat posła na Sejm IV kadencji z okręgu piotrkowskiego, wybranego z ramienia Sojuszu Lewicy Demokratycznej. Pracował w Komisji Ustawodawczej. W trakcie kadencji odszedł do Partii Ludowo-Demokratycznej, a po jej przekształceniu znalazł się w szeregach Stronnictwa Gospodarczego. W 2005 nie ubiegał się o reelekcję.

</doc>
<doc id="1040157" url="https://pl.wikipedia.org/wiki?curid=1040157" title="Córki świętego Franciszka">
Córki świętego Franciszka



</doc>
<doc id="1040158" url="https://pl.wikipedia.org/wiki?curid=1040158" title="Carl D. Anderson">
Carl D. Anderson



</doc>
<doc id="1040159" url="https://pl.wikipedia.org/wiki?curid=1040159" title="Ojcowie Najświętszych Serc">
Ojcowie Najświętszych Serc



</doc>
<doc id="1040161" url="https://pl.wikipedia.org/wiki?curid=1040161" title="Louis Franchet d’Espérey">
Louis Franchet d’Espérey

Louis Félix Marie François Franchet d’Espérey (ur. 25 maja 1856 w Mustaghanam, zm. 3 lipca 1942 w zamku de Amance) − francuski dowódca wojskowy, generał dywizji okresu I wojny światowej, marszałek Francji.
Życiorys.
Urodził się w Mustaghanam (dzisiejsza Algieria) jako syn oficera kawalerii formacji "Chasseurs d'Afrique". Kształcił się w Szkole Wojskowej Saint-Cyr (specjalność piechota), którą ukończył w 1876. Następnie ukończył Akademię Sztabu Generalnego. Długie lata służył w Algierii; uczestnik ekspedycji w Wietnamie, wojen kolonialnych w Indochinach Francuskich, Chinach (tłumił „powstanie bokserów”) w 1900 oraz w Maroku (1912). W czasie wojny w Chinach był naczelnym dowódcą wojsk francuskich w rejonie Pekinu. Od 1908 był dowódcą brygady, a od 1912 dywizji. W 1913 został mianowany generałem dywizji i wyznaczony na dowódcę 1 Korpusu w Lille.
W początkach I wojny światowej, w ramach tzw. planu XVII generalnej ofensywy armii francuskiej, dowodził 1 Korpusem Armijnym w składzie 5 Armii gen. Charlesa Lanrezaca. W walkach 22 sierpnia 1914, broniąc przepraw na rzece Maas, odrzucił atak przeważających sił niemieckich pod Charleroi. Po zakończeniu bitwy granicznej, 5 września (w przededniu kontrofensywy francuskiej nad Marną), na rozkaz głównodowodzącego Joffre'a, zastąpił Lanrezaca jako dowódca 5 Armii. Jego armia w czasie bitwy nad Marną swoim prawym skrzydłem wspierała 9 Armię gen. Ferdynanda Focha, a lewym i centrum ugrupowania dokonywała pogłębienia luki pomiędzy niemieckimi 1 i 2 Armią. W marcu 1916 służył jako dowódca Wschodniej Grupy Armii. 27 grudnia 1916 zastąpił gen. Focha na stanowisku dowódcy Północnej Grupy Armii i uczestniczył w wiosennej operacji zaczepnej gen. Roberta Nivelle (ofensywa Nivelle’a). Od czerwca 1918 dowodził Armia Wschodnią w Macedonii w składzie 29 dywizji koalicyjnych wojsk (Francji, Grecji, Serbii, Wielkiej Brytanii, Włoch i Rosji), liczących łącznie ponad 400 tys. żołnierzy (10 dywizji greckich, 8 francuskich, 5 serbskich, 4 angielskie, 1 włoska i 1 rosyjska), zajmując pozycje od Morza Egejskiego do rzeki Strumy. W drugiej połowie września 1918 siłami Armii Wschodniej, przy przełamaniu na głównym kierunku siłami dywizji serbskiej, przerwał front bułgarski, w wyniku czego po dwóch tygodniach zostało podpisane zawieszenie broni w Salonikach na warunkach zwycięskiej Ententy.
W 1918, w uznaniu dokonań na polu bitwy, został mu przez Serbów nadany najwyższy serbski stopień wojskowy vojvody, odpowiadający stopniu marszałka w armii francuskiej.
Został wyznaczony na Naczelnego Dowódcę Wszystkich Sił Sprzymierzonych na Bałkanach. Podpisał układy pokojowe z Turcją i Węgrami. We wrześniu 1918 otrzymał rozkaz o przerzucie części sił na Ukrainę. Niezadowolony z decyzji, wyraził się negatywnie w imieniu wojsk o niechęci podejmowania walki „w wielkiej i mroźnej Rosji”.
Od marca 1919 Naczelny Komisarz Francji w południowej Rosji. 20 marca przybył do Odessy, pod którą podchodziły oddziały Armii Czerwonej. Opuścił Odessę, pozostawiając wojska białych, chociaż wcześniej obiecywał im wsparcie. Morzem udał się do Sewastopola. W 1919 dowodził operacjami przeciwko Węgierskiej Republice Rad. W połowie tego samego roku został wyznaczony na stanowisko inspektora Wojsk Północno Afrykańskich i Misji Zagranicznych.
Od 1920 członek Wyższej Rady Wojennej. W 1921 mianowany marszałkiem Francji. W latach 1923−1931 generalny inspektor Wojsk Francuskich w Afryce Północnej. W 1934 wybrany na członka Akademii Francuskiej.
W serbskiej stolicy (Belgradzie) jeden z bulwarów został nazwany jego imieniem.

</doc>
<doc id="1040162" url="https://pl.wikipedia.org/wiki?curid=1040162" title="Louis Franchet d'Esperey">
Louis Franchet d'Esperey



</doc>
<doc id="1040163" url="https://pl.wikipedia.org/wiki?curid=1040163" title="Misjonarze Krwi Chrystusa">
Misjonarze Krwi Chrystusa



</doc>
<doc id="1040165" url="https://pl.wikipedia.org/wiki?curid=1040165" title="Nominoë">
Nominoë

Nominoë (br. "Nevenoe", zm. 7 marca 851 niedaleko Vendôme), pierwszy książę Bretanii od 846 r. do śmierci, nazywany przez bretońskich działaczy narodowych "ojcem ojczyzny" ("Tad ar Vro").
Życiorys.
W maju 831 r. na zjeździe w Ingelheim otrzymał od cesarza Ludwika I Pobożnego władzę nad Bretanią jako cesarski missus dominicus. Niektóre źródła określają go mianem hrabiego Vannes. Nominoë był wiernym stronnikiem cesarza Ludwika. Wspierał go podczas licznych rebelii jakim musiał stawić czoło cesarz w latach 30. Nominoë wspierał klasztor w Redon, gdzie zamawiał modły za spokój duszy cesarza Ludwika.
Po śmierci Ludwika (840) Nominoë pozostawał w przyjaznych stosunkach z jego synem, Karolem Łysym. Wiosną 841 r. Nominoë pomógł Karolowi stłumić bunt w Neustrii. Pozostał również wierny królowi przez kolejne lata wojen domowych. Latem 843 r. nastąpiło jednak zerwanie między Karolem a Nominoë. Nie wiadomo, czy stało się to dzięki namowom hrabiego Lamberta II z Nantes, czy też cesarza Lotara (brata Karola Łysego). W każdym razie od tego czasu Nominoë pozostawał wrogiem Karola.
Bretończyk współdziałał ze wszystkimi oponentami Karola Łysego – cesarzem Lotarem, Lambertem z Nantes i Pepinem Akwitańskim. Kiedy w czerwcu 843 r. Karol obległ stolicę Pepina Tuluzę, Nominoë zaatakował i spustoszył Maine. Listopadowa wyprawa odwetowa Karola dotarła do Rennes, ale nie przyniosła oczekiwanych przez króla rezultatów.
W październiku 844 r. synod biskupów w Yütz zażądał od Nominoë, Lamberta i Pepina przysięgi wierności Karolowi pod groźbą zbrojnej interwencji. Lambert i Pepin ugięli się i złożyli przysięgę, ale Nominoë zignorował wezwanie. Część Bretończyków przeszła jednak na stronę Karola. Ten spróbował więc zaatakować Bretanię, ale 22 listopada 845 r. został pobity pod Ballon.
Dwukrotnie, w 844 i 847 r., Nominoë prowadził wojnę z wikingami.
Latem 846 r. Karol Łysy ponownie pomaszerował na Bretanię, ale tym razem doszło do rozmów z Nominoë. Szczegóły frankijsko-bretońskiego pokoju nie są znane, ale Nominoë po raz pierwszy pojawia się w źródłach z tytułem księcia ("dux"). Wierność Nominoë nie trwała długo i już w grudniu zaatakował Neustrię. Działał prawdopodobnie na polecenie cesarza Lotara. Kolejne najazdy miały miejsce na wiosnę i pod koniec 849 r. Nominoe zaatakował również Andegawenię.
W 850 r. doszło do porozumienia Nominoë i jego dotychczasowego wroga, Lamberta z Nantes. Obaj sprzymierzeńcy zaatakowali Maine. W sierpniu Karol Łysy ponownie wyruszył na Bretanię i obsadził garnizonami Nantes i Rennes. Rychło po jego odejściu Nominoë i Lambert odzyskali utracone miasta. Do ich niewoli dostał się nowy hrabia Nantes, Amalryk.
Nominoë zmarł 7 marca 851 r. niedaleko Vendôme, podczas kolejnego najazdu na Andegawenię. Ze swoją żoną Argentaelą miał syna Erispoë, swojego następcę.

</doc>
<doc id="1040178" url="https://pl.wikipedia.org/wiki?curid=1040178" title="Leszek Zieliński (ur. 1956)">
Leszek Zieliński (ur. 1956)

Leszek Stanisław Zieliński (ur. 28 marca 1956 w Krakowie) – polski polityk, poseł na Sejm II i IV kadencji.
Życiorys.
Ukończył w 1977 Technikum Budowlane w Krakowie. Od 1979 do 1983 pracował w Krakowskich Zakładach Elektronicznych „Unitra-Telpod”. W 1980 wstąpił do „Solidarności”. W stanie wojennym został internowany na kilka dni, następnie skazany na karę dwóch lat pozbawienia wolności z warunkowym zawieszeniem jej wykonania. Na początku lat 90. był dyrektorem Biura Rady Miasta Krakowa. W tym samym czasie kierował wojewódzkimi strukturami Porozumienia Centrum. W 1998 założył przedsiębiorstwo projektowe.
Pełnił funkcję posła II kadencji z listy Bezpartyjnego Bloku Wspierania Reform. Był przewodniczącym powstałego na skutek rozpadu BBWR Bloku dla Polski, z listy którego bez powodzenia kandydował do Sejmu w 1997. Ponownie uzyskał mandat poselski na Sejm IV kadencji z listy Polskiego Stronnictwa Ludowego w okręgu chrzanowskim (w ramach umowy między PSL a BdP). Klub PSL opuścił, gdy partia ta wystąpiła z koalicji rządowej, przechodząc do FKP (następnie działając w kole Stronnictwa Gospodarczego). W rządach Leszka Millera i Marka Belki zajmował stanowisko sekretarza stanu i pełnomocnika rządu do spraw osób niepełnosprawnych w MGPiPS (od 21 kwietnia 2004 do 5 maja 2004), następnie tożsame w MPS (od 6 maja 2004 do 4 listopada 2005). W 2003 założył nowe ugrupowanie pod nazwą „Chrześcijańska Demokracja”. W 2005 nie ubiegał się o reelekcję. Po niezłożeniu sprawozdania finansowego za rok 2009 kierowana przez niego partia została w 2010 wykreślona z ewidencji.
W 2014 otrzymał Krzyż Wolności i Solidarności.

</doc>
<doc id="1040181" url="https://pl.wikipedia.org/wiki?curid=1040181" title="Kama Kowalewska">
Kama Kowalewska

Kama Kowalewska-Kulawinek (ur. 17 października 1976 w Łodzi) – polska aktorka filmowa i teatralna.
Życiorys.
Dzieciństwo spędziła w Łodzi. Ukończyła I stopień Szkoły Muzycznej im. Stanisława Moniuszki w Łodzi w klasie fortepianu.
Na dużym ekranie zadebiutowała jako trzynastolatka w filmie Macieja Dejczera "300 mil do nieba", grając Elkę. Wcześniej piosenkarka dziecięca; wykonawczyni piosenek (i bohaterka teledysków do nich): „Zielone ufoludki” i „Moja fantazja” (wraz z siostrą Mają, obecnie Jabłońską), wielokrotnie emitowanych w programach telewizyjnych i radiowych dla dzieci, takich jak "Fasola", "Tik-Tak" czy "Radio dzieciom", w których również występowała.
Na deskach teatralnych zadebiutowała w 1998. W 1999 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Od tego samego roku jest aktorką Teatru im. Wojciecha Bogusławskiego w Kaliszu. Od 2013 współpracuje również z Niepublicznym Teatrem Impresaryjnym „SCENA TAM2” w Kaliszu.
Ukończyła studia podyplomowe na Uniwersytecie Łódzkim na wydziale socjologiczno-ekonomicznym (metody wspierania relacji międzyludzkich – life coaching). Od 2017 roku pracuje z dziećmi i młodzieżą prowadząc zajęcia indywidualne i grupowe oparte o rozwój osobisty i zarządzanie emocjami. Warsztatami z emocji i komunikacji obejmuje także przedszkola.
Życie prywatne.
Jest córką basisty Trubadurów – Sławomira Kowalewskiego.

</doc>
<doc id="1040182" url="https://pl.wikipedia.org/wiki?curid=1040182" title="Selby">
Selby

Selby – miasto i civil parish w Anglii, w hrabstwie North Yorkshire, w dystrykcie Selby. Leży 19,5 km od miasta York i 261,2 km od Londynu. W 2001 roku miasto liczyło 15 807 mieszkańców. W 2011 roku civil parish liczyła 14 731 mieszkańców.

</doc>
<doc id="1040186" url="https://pl.wikipedia.org/wiki?curid=1040186" title="James Reyne">
James Reyne

James Michael Nugent Reyne (ur. 19 maja 1957 w Lagos) – australijski wokalista, autor tekstów piosenek i aktor.
Życiorys.
Wczesne lata.
Przyszedł na świat w Nigerii. Jego ojciec, Rodney Michael Reyne, urodził się w Anglii i służył jako adiutant gubernatora Victorii w Royal Marines, Sir Dallasa Brooksa, a następnie pracował dla British Petroleum. Jego dziadek ze strony ojca, Cecil Nugent Reyne, był angielskim kontradmirałem. Jego matka, Judith Graham (z domu Leask), była nauczycielką. Jego młodszy brat, David Reyne (ur. 1959), również urodził się w Nigerii. Rodzina przeniosła się do Victorii pod koniec 1959, gdzie urodziła się młodsza siostra Elisabeth. Na początku lat 60. przeniósł się do Australii. Dorastał w Mornington Peninsula w stanie Wiktoria. Porzucił studia prawnicze i uczył się sztuk dramatycznych w Victorian College of Arts przy Uniwersytecie w Melbourne.
Kariera.
W 1978 z Simonem Binksem założył zespół pod nazwą Australian Crawl, który w latach 80. wylansował m.in. takie przeboje jak „Reckless”, „Errol”, „Boys Light Up”, „Downhearted”, „Oh No Not You Again” i „Unpublished Critics”. Zadebiutował w roli aktorskiej na scenie w musicalu Howarda Ashmana "Sklepik z horrorami" ("Little Shop Of Horrors") oraz jako czarny charakter – przebiegły, podstępny i chciwy tenisista Greg Marsden, trzeci mąż najbogatszej kobiety (Rebecca Gilling]) w Australii, który podczas wspólnej wyprawy zostawia małżonkę pośród krwiożerczych krokodyli w miniserialu "Powrót do Edenu" ("Return To Eden", 1983).
W 1986 rozpoczął karierę solową, a rok później wydał swój pierwszy album "James Reyne" (1987) i platynowe single: „Fall of Rome” (1987), „Hammerhead” (1987) i „Motor’s Too Fast” (1988). Po narodowym sukcesie występu z przebojem „Rip It Up” przed australijskim koncertem Tiny Turner w 1988, zrealizował w Londynie kolejne dwie płyty – "Hard Reyne" (1989) i "Electric Digger Dandy" (1991). W 1992 singel „Way Out West” pochodzący z albumu "Company Of Strangers" (1992) trafił na pierwsze miejsce australijskiej listy. Po raz pierwszy pojawił się na kinowym ekranie w roli menadżera Tiny Turner w biograficznym dramacie muzycznym Briana Gibsona "Tina" ("What’s Love Got to Do with It", 1993) z Angelą Bassett i Laurence’em Fishburne. Następnie w Los Angeles nagrał album "The Whiff Of Bedlam" (1995).
Życie prywatne.
Ze związku z Kim Ellmer ma syna Jaime-Robbie’go (ur. 11 maja 1985). Ma także córkę Molly. W 2017 ożenił się z Leanne Woolrich, przyjaciółką i byłą asystentką Kylie Minogue.

</doc>
<doc id="1040192" url="https://pl.wikipedia.org/wiki?curid=1040192" title="Monggar-dzong">
Monggar-dzong

Monggar-dzong – miasto w Bhutanie. W roku 2005 liczyło 3 502 mieszkańców. Zajmuje się przemysłem spożywczym.

</doc>
<doc id="1040195" url="https://pl.wikipedia.org/wiki?curid=1040195" title="Adam Woś">
Adam Woś

Adam Woś (ur. 11 grudnia 1955 w Sieniawie) – polski polityk, samorządowiec, senator III kadencji (1993–1997), poseł na Sejm IV kadencji (2001–2005), od 2006 burmistrz Sieniawy.
Życiorys.
Ukończył szkołę podstawową w Piganach, Liceum Ogólnokształcące w Sieniawie oraz Policealne Studium Zawodowe w Rzeszowie, gdzie w 1977 uzyskał dyplom technika budowlanego instalacji sanitarnych. Należał do ZMW i ZSL. W 2001 ukończył studia ekonomiczne na Akademii Ekonomicznej w Krakowie.
W latach 1977–1989 pracował w przedsiębiorstwie instalacji sanitarnych w Rzeszowie i na zagranicznych budowach kontraktowych. W latach 1989–1993 był dyrektorem Zakładu Gospodarki Komunalnej i Mieszkaniowej w Sieniawie. Zasiadał w radzie miejskiej Sieniawy i był jej delegatem na Sejmik Samorządowy Województwa Przemyskiego, wchodząc w skład jego prezydium. W 1993 został wybrany na senatora III kadencji z ramienia Polskiego Stronnictwa Ludowego w województwie przemyskim. Od 1997 do 2001 prowadził gospodarstwo rolne.
W 2001 uzyskał mandat posła IV kadencji z listy PSL w okręgu krośnieńskim. Klub PSL opuścił, gdy partia ta wystąpiła z koalicji rządowej. Przeszedł do Partii Ludowo-Demokratycznej, po której przekształceniu działał w kole Stronnictwa Gospodarczego. W Sejmie pracował w Komisji Ochrony Środowiska, Zasobów Naturalnych i Leśnictwa oraz w Komisji Edukacji, Nauki i Młodzieży.
W 2005 nie ubiegał się o reelekcję. W wyborach samorządowych w 2006 jako kandydat bezpartyjny został wybrany na stanowisko burmistrza miasta i gminy Sieniawa. Później związany z Platformą Obywatelską. W 2010, 2014 i 2018 uzyskiwał reelekcję z lokalnego komitetu wyborczego. W 2019 z listy Koalicji Obywatelskiej kandydował bez powodzenia do Sejmu.
Jest bratem polityka Franciszka Wosia.

</doc>
<doc id="1040200" url="https://pl.wikipedia.org/wiki?curid=1040200" title="Tadeusz Kaleniecki">
Tadeusz Kaleniecki

Tadeusz Kaleniecki (ur. 6 czerwca 1949 w Wałbrzychu) – polski polityk, poseł na Sejm IV kadencji.
Życiorys.
Ukończył Szkołę Chorążych Wojsk Personelu Lotniczego w Dęblinie (1969) oraz studia na Wydziale Turystyki Wyższej Szkoły Ekonomicznej w Warszawie. Od 1969 do 1981 był zawodowym żołnierzem (dowódcą klucza lotniczego). Od 1993 był zatrudniony w prywatnych przedsiębiorstwach.
Od 1971 do rozwiązania należał do Polskiej Zjednoczonej Partii Robotniczej. Od 1982 do 1989 zasiadał w Radzie Krajowej Patriotycznego Ruchu Odrodzenia Narodowego.
W latach 1998–2001 był radnym Krosna. Sprawował mandat posła na Sejm IV kadencji z okręgu krośnieńskiego, wybranego z listy Sojuszu Lewicy Demokratycznej. Pracował w Komisji Obrony Narodowej. W 2005 nie uzyskał ponownie mandatu.
W 2008 był kandydatem Polskiej Lewicy w wyborach uzupełniających do Senatu w okręgu krośnieńskim. Uzyskał w nich 993 głosy, zajmując 7. miejsce spośród 12 kandydatów. W 2010 jako bezpartyjny kandydował na burmistrza miasta i gminy Rymanów z ramienia komitetu Solidarna Gmina Rymanów (zajął 3. miejsce spośród 4 kandydatów) i do rady powiatu krośnieńskiego z listy komitetu Wspólny Dom Europejski (także nie uzyskał mandatu). W 2014, również bezskutecznie, kandydował do rady Rymanowa z listy komitetu Rozwój. W 2018 ubiegał się bez powodzenia o mandat radnego powiatu z listy Koalicji Obywatelskiej.

</doc>
<doc id="1040201" url="https://pl.wikipedia.org/wiki?curid=1040201" title="FK Ústí nad Labem">
FK Ústí nad Labem

FK Ústí nad Labem – czeski klub piłkarski mający swoją siedzibę w Ústí nad Labem. Aktualnie występuje w rozgrywkach czeskiej Fotbalova národní liga.

</doc>
<doc id="1040205" url="https://pl.wikipedia.org/wiki?curid=1040205" title="Rees's Cyclopaedia">
Rees's Cyclopaedia



</doc>
<doc id="1040216" url="https://pl.wikipedia.org/wiki?curid=1040216" title="Adam Sosnowski (polityk)">
Adam Sosnowski (polityk)

Adam Michał Sosnowski (ur. 7 czerwca 1947 w Cisowniku) – polski polityk, samorządowiec, poseł na Sejm IV kadencji.
Życiorys.
Ukończył w 1972 studia na Wydziale Maszyn Górniczych i Hutniczych Akademii Górniczo-Hutniczej w Krakowie. Od 1968 do rozwiązania należał do Polskiej Zjednoczonej Partii Robotniczej (był I sekretarzem komitetu zakładowego partii). Od 1981 do 1996 był dyrektorem fabryki farb w Końskich (po przekształceniu w spółkę z o.o. objął stanowisko prezesa tej spółki).
W latach 90. był wiceprzewodniczącym rady wojewódzkiej Socjaldemokracji Rzeczypospolitej Polskiej. W latach 1996–1998 pełnił funkcję wicewojewody kieleckiego. Od 1998 do 2001 był starostą powiatu koneckiego. Sprawował mandat posła na Sejm IV kadencji z okręgu kieleckiego, wybranego z ramienia Sojuszu Lewicy Demokratycznej. Pracował w Komisji do Spraw Kontroli Państwowej oraz w Komisji Gospodarki. W 2005 nie został ponownie wybrany.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1040217" url="https://pl.wikipedia.org/wiki?curid=1040217" title="Franz Rohr von Denta">
Franz Rohr von Denta

Franz Rohr od 1917 Baron von Denta (ur. 30 października 1854 w Aradzie, wówczas Królestwo Węgier, ob. Rumunia, zm. 9 grudnia 1927 w Rodaun pod Wiedniem) – marszałek polny cesarskiej i królewskiej Armii.
Życiorys.
Franz Rohr urodził się w rodzinie oficera cesarsko-królewskiej Armii. Uczył się w Szkole Wojskowej w Wiener Neustadt. Po jej ukończeniu został mianowany podporucznikiem ze starszeństwem z 1 września 1876 i wcielony do 3. Galicyjskiego Pułku Ułanów. W 1878 pełnił funkcję adiutanta tego pułku. W latach 1879-1881 był słuchaczem Szkoły Wojennej w Wiedniu. Na stopień porucznika został mianowany ze starszeństwem z 1 maja 1881. Po ukończeniu studiów otrzymał tytuł „oficer przydzielony do Sztabu Generalnego” i przydział na stanowisko oficera sztabu 50 Brygady Piechoty w Wiedniu. W 1896 awansował do stopnia pułkownika. 1 maja 1903 został mianowany generałem majorem. W 1904 został wyznaczony na stanowisko komendanta V Dystryktu cesarsko-królewskiej Obrony Krajowej w Székesfehérvár. 30 stycznia 1918 został mianowany marszałkiem polny ze starszeństwem z 9 lutego tego roku. 1 grudnia 1918 został przeniesiony w stan spoczynku.

</doc>
<doc id="1040218" url="https://pl.wikipedia.org/wiki?curid=1040218" title="Franz Rohr">
Franz Rohr



</doc>
<doc id="1040219" url="https://pl.wikipedia.org/wiki?curid=1040219" title="III bitwa pod Ypres">
III bitwa pod Ypres



</doc>
<doc id="1040221" url="https://pl.wikipedia.org/wiki?curid=1040221" title="Zhonghe">
Zhonghe

Zhonghe () – dzielnica () miasta wydzielonego Nowe Tajpej na Tajwanie. Znajduje się w zachodniej części miasta. Przemysł spożywczy, elektroniczny.
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta (), jak Zhonghe, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Zhonghe w 2016 roku liczyła 414 266 mieszkańców – 212 434 kobiet i 201 832 mężczyzn. Liczba gospodarstw domowych wynosiła 164 248, co oznacza, że w jednym gospodarstwie zamieszkiwało średnio 2,52 osób.

</doc>
<doc id="1040222" url="https://pl.wikipedia.org/wiki?curid=1040222" title="Robert Smoleń">
Robert Smoleń

Robert Smoleń (ur. 20 maja 1964 w Żaganiu) – polski polityk, poseł na Sejm IV kadencji.
Życiorys.
Ukończył w 1988 studia na Wydziale Dziennikarstwa Moskiewskiego Państwowego Instytutu Stosunków Międzynarodowych. Od 1988 do 1995 pracował w Ministerstwie Spraw Zagranicznych.
W latach 1997–2001 był podsekretarzem stanu w Kancelarii Prezydenta Aleksandra Kwaśniewskiego. Sprawował mandat posła na Sejm IV kadencji z okręgu zielonogórskim, wybranego z listy Sojuszu Lewicy Demokratycznej. Pełnił funkcję zastępcy przewodniczącego Komisji Samorządu Terytorialnego i Polityki Regionalnej oraz rzecznika klubu parlamentarnego SLD. W 2004 (od 1 maja do 19 lipca) pełnił mandat posła do Parlamentu Europejskiego. W 2005 nie ubiegał się o reelekcję w wyborach do Sejmu.
Pracował w Polskim Instytucie Spraw Międzynarodowych jako analityk, następnie wrócił do MSZ.
W przedterminowych wyborach parlamentarnych w 2007 bez powodzenia kandydował do Sejmu z listy koalicji Lewica i Demokraci. W tym samym roku opuścił SLD, a w wyborach do Parlamentu Europejskiego w 2009 startował z listy koalicyjnego komitetu o nazwie Porozumienie dla Przyszłości – CentroLewica. W wyborach prezydenckich w 2010 był szefem sztabu Andrzeja Olechowskiego. We wrześniu tego samego roku założył struktury Stronnictwa Demokratycznego w Zielonej Górze, a 11 grudnia 2010 został członkiem zarządu głównego tej partii. 21 kwietnia 2012 został wybrany na szefa lubuskiej rady regionalnej SD. 23 marca 2013 został ponownie wybrany na tę funkcję, a 20 kwietnia tego samego roku na wiceprzewodniczącego partii. 7 marca 2015 przyjęto jego rezygnację z funkcji szefa SD w województwie lubuskim. W tym samym roku znalazł się w sztabie wyborczym Partii Demokratycznej (jako opiekun regionu lubuskiego). Po kongresie SD 23 kwietnia 2016 nie znalazł się ponownie we władzach krajowych partii.

</doc>
<doc id="1040224" url="https://pl.wikipedia.org/wiki?curid=1040224" title="Tucheng">
Tucheng

Tucheng () – dzielnica () miasta wydzielonego Nowe Tajpej na Tajwanie. Znajduje się w zachodniej części miasta. Przemysł spożywczy, elektroniczny.
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta (), jak Tucheng, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Tucheng w 2016 roku liczyła 238 500 mieszkańców – 120 721 kobiet i 117 779 mężczyzn. Liczba gospodarstw domowych wynosiła 86 503, co oznacza, że w jednym gospodarstwie zamieszkiwało średnio 2,76 osób.

</doc>
<doc id="1040230" url="https://pl.wikipedia.org/wiki?curid=1040230" title="Ascii art">
Ascii art



</doc>
<doc id="1040231" url="https://pl.wikipedia.org/wiki?curid=1040231" title="Aldona Michalak">
Aldona Michalak

Aldona Michalak (ur. 2 listopada 1955 w Gostyninie) – polska polityk, ekonomistka, posłanka na Sejm IV kadencji.
Życiorys.
Wykształcenie i praca zawodowa.
Ukończyła w 1980 studia na Wydziale Rolnym Szkoły Głównej Gospodarstwa Wiejskiego, w 1986 studia z zakresu nauk politycznych w Moskiewskiej Wyższej Szkole Partyjnej, a w 1999 – studia podyplomowe z zarządzania bankowością w Szkole Głównej Handlowej. Została także absolwentką studiów z zakresu kredytowania podmiotów gospodarczych w Międzynarodowej Szkole Bankowości i Finansów w Katowicach. Do 1988 była zatrudniona jako instruktor w Komitecie Wojewódzkim partii oraz w zarządzie wojewódzkim ZSMP. W latach 90. pracowała w windykacji wierzytelności w Banku Handlowym w Warszawie oraz jako specjalista ds. małych przedsiębiorstw w centrali PKO BP. W latach 1998–2000 zasiadała w komisji rewizyjnej Robotniczej Spółdzielni Mieszkaniowej „Praga”, pełniąc funkcję przewodniczącej tego organu.
W listopadzie 2006 została doradcą p.o. prezesa PKO BP Sławomira Skrzypka. Od lipca 2007 do maja 2008 sprawowała funkcję wiceprezesa tego banku. Następnie została zastępcą dyrektora Departamentu Organizacji i Zarządzania w Banku Ochrony Środowiska i przewodniczącą rady Fundacji BOŚ.
Działalność publiczna.
Od 1974 do rozwiązania należała do Polskiej Zjednoczonej Partii Robotniczej. Od 1998 do 2001 była radną gminy Warszawa-Targówek. Sprawowała mandat posła na Sejm IV kadencji z okręgu płockiego, wybranego z listy Sojuszu Lewicy Demokratycznej. Pracowała w Komisji Finansów Publicznych oraz w Komisji Gospodarki. Pełniła także funkcje przewodniczącej dwóch podkomisji nadzwyczajnych. Była pomysłodawczynią tzw. ustawy o walce z lichwą.
W 2005 przeszła do Samoobrony RP, z ramienia której w wyborach do Sejmu tym samym roku bezskutecznie ubiegała się o reelekcję z okręgu gliwickiego (otrzymała 2061 głosów). Doradzała później Andrzejowi Lepperowi w trakcie pełnienia przez niego funkcji wicepremiera. W 2007 wystąpiła z Samoobrony RP i wycofała się z działalności politycznej.

</doc>
<doc id="1040238" url="https://pl.wikipedia.org/wiki?curid=1040238" title="Andrzej Szarawarski">
Andrzej Szarawarski

Andrzej Szarawarski (ur. 25 lutego 1948 w Czeladzi) – polski polityk, działacz PZPR, poseł na Sejm I, II, III i IV, były wiceminister gospodarki oraz skarbu państwa.
Życiorys.
W 1973 ukończył studia na Wydziale Mechanicznym Technologicznym Politechniki Śląskiej. Zasiadał we władzach wojewódzkich Związku Socjalistycznej Młodzieży Polskiej. Od lat 70. do rozwiązania należał do Polskiej Zjednoczonej Partii Robotniczej. W latach 80. był sekretarzem Rady Wojewódzkiej Patriotycznego Ruchu Odrodzenia Narodowego. W latach 1973–1988 pracował w Hucie Ferrum i kopalni węgla kamiennego w Czechosłowacji. W latach 90. prezesował spółkom prawa handlowego.
Przystąpił do Socjaldemokracji Rzeczypospolitej Polskiej, a następnie do Sojuszu Lewicy Demokratycznej. Od 1991 do 2005 sprawował mandat posła na Sejm I, II, III i IV z okręgów sosnowieckich: nr 35, nr 15 i nr 32 z ramienia SLD. Pełnił m.in. funkcję przewodniczącego struktur SLD w województwie śląskim. W latach 2001–2004 zajmował stanowiska wiceministra gospodarki, następnie skarbu państwa. W 2005 bezskutecznie ubiegał się o mandat senatora z własnego komitetu. W tym samym roku prokurator przedstawił mu zarzut przekroczenia uprawnień w ramach nadzoru sprawowanego nad prywatyzacją Polskich Hut Stali.
W 2015 Andrzej Szarawarski był kandydatem na posła z ramienia Zjednoczonej Lewicy.

</doc>
<doc id="1040276" url="https://pl.wikipedia.org/wiki?curid=1040276" title="Alexander von Krobatin">
Alexander von Krobatin

Alexander Krobatin od 1881 "Ritter von Krobatin", od 1915 "Freiherr von Krobatin" (ur. 12 września 1849 w Ołomuńcu, zm. 28 września 1933 w Wiedniu) – marszałek polny cesarskiej i królewskiej Armii.
Życiorys.
Na stopień kapitana został mianowany ze starszeństwem z 1 maja 1879. W 1888 pełnił służbę w 14. Ciężkim Dywizjonie w Lugoj. Na stopień majora został mianowany ze starszeństwem z 1 maja 1889 i został przeniesiony do 7. Węgierskiego Pułku Artylerii Korpuśnej na stanowisko komendanta 7. Dywizjonu Artylerii Konnej. W następnym roku został przydzielony do Szkoły Kadetów Artylerii w Wiedniu na stanowisko komendanta, pozostając oficerem nadetatowym 7. Pułku Artylerii Korpuśnej. Na stopień podpułkownika został mianowany ze starszeństwem z 1 maja 1892. W 1893 został przeniesiony do Sztabu Artylerii z pozostawieniem na zajmowanym stanowisku komendanta Szkoły Kadetów Artylerii. 8 czerwca 1895 został mianowany na stopień pułkownika. W tym samym roku został przeniesiony do 1. Pułku Artylerii Korpuśnej w Krakowie na stanowisko komendanta pułku. W 1896 został przydzielony do Ministerstwa Wojny Rzeszy w Wiedniu na stanowisko szefa 7. Oddziału, pozostając oficerem nadetatowym 1. Pułku Artylerii Korpuśnej. 6 listopada 1900 został mianowany na stopień generała majora ze starszeństwem z 1 listopada tego roku. W 1904 został przesunięty w ministerstwie na stanowisko jednego z czterech szefów sekcji. Na tym stanowisku 13 maja 1905 został mianowany na stopień marszałka polnego porucznika.
W latach 1912-1917 był ministrem wojny. Od 12 kwietnia 1917 służył jako dowódca 10. armii austro-węgierskiej w Tyrolu. 5 listopada 1917 został mianowany na stopień marszałka polnego. 26 października 1918 mianowano go dowódcą grupy armii wojsk lądowych w Tyrolu i pełnił tę funkcję do 7 listopada 1918. 1 grudnia 1918 został przeniesiony w stan spoczynku.

</doc>
<doc id="1040277" url="https://pl.wikipedia.org/wiki?curid=1040277" title="Jerzy Müller">
Jerzy Müller

Jerzy Tomasz Müller (ur. 28 grudnia 1946 w Tczewie) – polski polityk, nauczyciel, wykładowca akademicki, działacz związkowy i społeczny, poseł na Sejm IV kadencji.
Życiorys.
Wykształcenie i praca zawodowa.
Ukończył w 1967 Studium Nauczycielskie w Gdańsku, a w 1972 studia na Akademii Wychowania Fizycznego w Poznaniu. W 1979 ukończył także studia podyplomowe w Instytucie Kształcenia Nauczycieli i Badań Oświatowych w Kaliszu, a w 1984 – studia trenerskie na Akademii Wychowania Fizycznego im. Jędrzeja Śniadeckiego w Gdańsku.
W latach 1964–1967 pracował w Rejonowych Zakładach ZPZZ w Tczewie. Od 1967 pracował jako nauczyciel w szkołach w Elblągu, był m.in. dyrektorem szkoły podstawowej (1975–1990), kierował też delegaturą kuratorium oświaty (1990–1994). W latach 1990–1994 zasiadał w radzie miasta Elbląg, przez następne cztery lata pełnił funkcję wiceprezydenta tego miasta. Od 1998 do 2001 był wykładowcą w Wyższej Szkole Zarządzania i Przedsiębiorczości im. Bogdana Jańskiego w Elblągu, a równocześnie do 2000 pracował w Międzyszkolnym Ośrodku Sportowym.
Od 1962 do 1989 pełnił funkcję podharcmistrza ZHP. Od 1967 działa w Związku Nauczycielstwa Polskiego. Pełnił funkcję wiceprezesa zarządu okręgowego i przewodniczącego głównej komisji rewizyjnej ZNP. W 1978 został członkiem zarządu elbląskiego WOPR. W latach 1978–1989 był członkiem Zarządu Wojewódzkiego Towarzystwa Wiedzy Powszechnej. Od 1987 do 2001 pełnił funkcję wiceprezesa Zrzeszenia Sportu i Rekreacji „Start”. We wrześniu 2008 został kierownikiem pływalni w Elblągu.
Działalność polityczna.
Od 1971 do 1980 należał do Polskiej Zjednoczonej Partii Robotniczej. Następnie wstąpił do NSZZ „Solidarność”. W latach 1990–1992 zasiadał w radzie krajowej „Solidarności Pracy”, a od 1992 do 2005 był członkiem władz krajowych UP. Bez powodzenia kandydował z jej listy do Sejmu w wyborach parlamentarnych w 1993 oraz wyborach w 1997.
Sprawował mandat posła na Sejm IV kadencji z okręgu elbląskiego, wybranego liczbą 15 638 głosów z listy SLD-UP (jako przedstawiciel Unii Pracy). Pełnił funkcję zastępcy przewodniczącego Komisji Odpowiedzialności Konstytucyjnej. Zasiadał również w Komisji Łączności z Polakami za Granicą. W 2004 odszedł z UP i ogłosił budowę nowego ugrupowania pod nazwą „Lewica Demokratyczna RP”, która nie rozpoczęła działalności. W sierpniu 2005 wstąpił do Samoobrony RP, z ramienia której bezskutecznie ubiegał się o reelekcję w wyborach parlamentarnych w tym samym roku (otrzymał 1330 głosów).
Odznaczenia.
Został odznaczony m.in. Brązowym i Złotym Krzyżem Zasługi, Medalem „Za Zasługi dla Elbląga”, Odznaką Przyjaciela ZHP, Błękitnym Krzyżem WOPR, Złotą Odznaką PZW, Złotą Odznaką Towarzystwa Wiedzy Powszechnej oraz Medalem Działacza Kultury Fizycznej i Sportu.
Życie prywatne.
Jest żonaty, ma dwoje dzieci.

</doc>
<doc id="1040278" url="https://pl.wikipedia.org/wiki?curid=1040278" title="Alexander Krobatin">
Alexander Krobatin



</doc>
<doc id="1040279" url="https://pl.wikipedia.org/wiki?curid=1040279" title="Podbór">
Podbór



</doc>
<doc id="1040291" url="https://pl.wikipedia.org/wiki?curid=1040291" title="Louis Franchet d'Espèrey">
Louis Franchet d'Espèrey



</doc>
<doc id="1040301" url="https://pl.wikipedia.org/wiki?curid=1040301" title="Alfred Owoc">
Alfred Owoc

Alfred Antoni Owoc (ur. 7 czerwca 1955 w Zielonej Górze) – polski polityk, lekarz i nauczyciel akademicki, profesor nauk medycznych, poseł na Sejm III i IV kadencji, rektor Lubuskiej Wyższej Szkoły Zdrowia Publicznego w Zielonej Górze.
Życiorys.
Wykształcenie i działalność zawodowa.
Ukończył w 1980 studia na Wydziale Lekarskim Akademii Medycznej w Poznaniu. W 1980 podjął pracę jako lekarz w Sulechowie. W 1999 uzyskał stopień doktora habilitowanego nauk medycznych. 15 kwietnia 2015 prezydent RP nadał mu tytuł naukowy profesora nauk medycznych.
Jako nauczyciel akademicki obejmował m.in. funkcje rektora Lubuskiej Wyższej Szkoły Zdrowia Publicznego w Zielonej Górze, profesora na Wydziale Nauk Przyrodniczych Uniwersytetu Szczecińskiego, profesora Uniwersytetu Zielonogórskiego oraz profesora Instytutu Medycyny Wsi im. Witolda Chodźki. Wykładał również m.in. na Uniwersytecie Medycznym w Lublinie. W okresie rządu Leszka Millera pełnił funkcję konsultanta krajowego w dziedzinie zdrowia publicznego. Członek m.in. Polskiego Towarzystwa Lekarskiego, powołany na prezesa Polskiego Towarzystwa Medycyny Społecznej i Zdrowia Publicznego.
W 2016 otrzymał tytuł honorowego profesora Narodowego Uniwersytetu Medycznego w Tarnopolu.
Działalność publiczna.
Należał do Polskiej Zjednoczonej Partii Robotniczej, w 1984 był wśród założycieli Ogólnopolskiego Porozumienia Związków Zawodowych. Od 1997 do 2005 sprawował mandat posła III i IV kadencji z ramienia Sojuszu Lewicy Demokratycznej z okręgów zielonogórskich: nr 52 i nr 8.
W 2000 był uczestnikiem kolizji drogowej. Przybyłych policjantów według ich relacji zapewniał, że wyczuwalna woń alkoholu pochodzi od użytego płynu do spryskiwacza. W 2003 został usunięty z klubu parlamentarnego SLD po aferze z głosowaniem na „cztery ręce”. Wstąpił później do klubu poselskiego (a następnie koła) Unii Pracy. Bezskutecznie kandydował w 2005 do Senatu z własnego komitetu i w 2010 oraz w 2014 do sejmiku lubuskiego z listy SLD. W 2011 władze wojewódzkie SLD rekomendowały go do startu do Senatu, jednak ostatecznie nie znalazł się wśród kandydatów.

</doc>
<doc id="1040302" url="https://pl.wikipedia.org/wiki?curid=1040302" title="`">
`



</doc>
<doc id="1040305" url="https://pl.wikipedia.org/wiki?curid=1040305" title="Hubert Lyautey">
Hubert Lyautey



</doc>
<doc id="1040306" url="https://pl.wikipedia.org/wiki?curid=1040306" title="John Sturges">
John Sturges

John Eliot Sturges (ur. 3 stycznia 1910 w Oak Park, zm. 18 sierpnia 1992 w San Luis Obispo) – amerykański reżyser filmowy.
Kariera.
Pracę w kinematografii rozpoczął w 1932 roku jako montażysta w wytwórni RKO Radio Pictures. W czasie II wojny światowej był członkiem grupy realizującej filmy dokumentalne oraz szkoleniowe. Po wojnie wyreżyserował swój pierwszy film "The Man Who Dared" dla wytwórni Columbia Pictures. Największy rozgłos przyniósł mu western "Siedmiu wspaniałych" (remake filmu "Siedmiu samurajów" Akiry Kurosawy), którego był zarówno reżyserem, jak i producentem.
Filmografia.
1969

</doc>
<doc id="1040307" url="https://pl.wikipedia.org/wiki?curid=1040307" title="Gong (dziecięcy zespół muzyczny)">
Gong (dziecięcy zespół muzyczny)

Gong – polska dziecięca grupa muzyczna (oficjalna nazwa: "GONG" – Dziecięcy Zespół Wokalny), założona w roku 1982 w klubie osiedlowym "Tytus" na Ochocie (Rakowiec) w Warszawie z inicjatywy Joanny Kalinowskiej. Do samego końca działalności (do roku 2014) jego siedzibą był Dom Kultury "Rakowiec" w Warszawie.
Pierwszy publiczny występ zespołu miał miejsce 8 marca 1982 w Szkole Podstawowej Nr 10 w Warszawie.
W swojej historii zespół dał ponad 800 koncertów, nagrał kilkanaście płyt. Popularność zdobył występami w znanych w latach 80. programach dziecięcych, takich jak "Fasola", "Tik-Tak", "Teleferie", "5-10-15", "Tęczowy Music Box" "Muzyczna skakanka" i innych. Piosenka "A co to jest Dziabąg?" przyniosła zespołowi kolejny teledysk i prawdziwą sławę. Dwie kolejne piosenki ("Jadą misie" i "Biega lato") gościły nawet na radiowej Liście Przebojów Trójki. Wielokrotnie piosenki "Gongu" gościły na dziecięcej liście przebojów w telewizyjnym programie "Fasola" i w telewizyjnej "Dyskotece pana Jacka" (Jacka Cygana).
Kilkakrotnie zespół uczestniczył w ogólnopolskich Festiwalach Kultury Młodzieży Szkolnej w Kielcach gdzie zdobywał główne nagrody (Złota Jodła). Odwiedził Rosję, Litwę, Ukrainę, Słowację, Czechy, Chorwację, Włochy, Węgry, Niemcy, Danię.

</doc>
<doc id="1040312" url="https://pl.wikipedia.org/wiki?curid=1040312" title="Grzegorz Tuderek">
Grzegorz Tuderek

Grzegorz Konstanty Tuderek (ur. 10 marca 1938 w Księżomierzu) – polski polityk, menedżer, inżynier, poseł na Sejm III i IV kadencji.
Życiorys.
Wykształcenie i praca zawodowa.
W 1966 ukończył studia na Wydziale Budownictwa Lądowego Wyższej Szkoły Inżynierskiej w Warszawie. Od lat 70. pracuje jako menedżer. W latach 1978–1983 był konsulem handlowym Polski w Chicago. Od 1985 do 1998 pełnił funkcję prezesa zarządu spółki akcyjnej Budimex.
Był inicjatorem Klubu Wschodniego, stowarzyszenia do spraw współpracy ze Wschodem, pełnił funkcję jego prezesa, następnie został przewodniczącym rady. Należy do założycieli Polsko-Niemieckiego Centrum Młodzieży w Olsztynie, przewodniczył zarządowi tej organizacji. W 1999 został prezesem zarządu Beton Stalu w Warszawie. W 1996 znalazł się na 100. pozycji listy 100 najbogatszych Polaków tygodnika „Wprost”.
Działalność polityczna.
Należał do Polskiej Zjednoczonej Partii Robotniczej. W 1989 bez powodzenia ubiegał się o mandat posła z listy tej partii. W 1997 został posłem III kadencji z listy ogólnopolskiej Sojuszu Lewicy Demokratycznej. W styczniu 1998 złożył mandat z uwagi na niemożność jego łączenia z kierowaniem spółką.
W wyborach w 2001 bez powodzenia kandydował z listy SLD-UP w okręgu rzeszowskim (dostał 5343 głosy). W 2002 zastąpił w Sejmie Edwarda Brzostowskiego. Zasiadał w Komisji Skarbu Państwa, Komisji do Spraw Unii Europejskiej oraz w Komisji Infrastruktury. Pełnił funkcję przewodniczącego dwóch podkomisji nadzwyczajnych.
W trakcie kadencji wystąpił z SLD, przechodząc do Socjaldemokracji Polskiej, a wkrótce później wstąpił do Samoobrony RP, z ramienia której bezskutecznie ubiegał się o reelekcję w wyborach w tym samym roku (otrzymał 3981 głosów), a rok później o mandat w sejmiku mazowieckim. W maju 2006 został przewodniczącym struktur Samoobrony RP w Warszawie, z funkcji tej zrezygnował w 2007. Był twórcą programu tej partii dla Warszawy. Doradzał Andrzejowi Lepperowi w trakcie pełnienia przez niego urzędu wicepremiera. Następnie wystąpił z Samoobrony RP.
W marcu 2008 przystąpił do Polskiej Lewicy. Następnie wrócił do SLD, kandydował z ramienia tej partii w wyborach do Sejmu w 2011 i 2015. W 2018 kandydował natomiast na radnego stołecznej dzielnicy Ochota. W 2022 wystąpił z powstałej z przekształcenia SLD Nowej Lewicy.
Odznaczenia.
W 1997, "za wybitne zasługi dla rozwoju gospodarki narodowej", został odznaczony przez prezydenta Aleksandra Kwaśniewskiego Krzyżem Oficerskim Orderu Odrodzenia Polski.

</doc>
<doc id="1040313" url="https://pl.wikipedia.org/wiki?curid=1040313" title="Volvo B10BLE 6x2">
Volvo B10BLE 6x2



</doc>
<doc id="1040317" url="https://pl.wikipedia.org/wiki?curid=1040317" title="Ryszard Maraszek">
Ryszard Maraszek

Ryszard Maraszek (ur. 18 maja 1947 w Ławicach) – polski polityk i ekonomista, poseł na Sejm IV kadencji.
Życiorys.
Ukończył w 1972 studia w Leningradzkim Instytucie Mechaniki Precyzyjnej i Optyki. W 1984 uzyskał stopień doktora nauk ekonomicznych Akademii Nauk Społecznych (działającej przy Komitecie Centralnym PZPR) w Warszawie. Do rozwiązania należał do Polskiej Zjednoczonej Partii Robotniczej.
W latach 1984–1990 był prezydentem Lubina. W latach 90. prowadził własną działalność gospodarczą, zajmował też kierownicze stanowiskach w oddziałach banków. Od 1994 do 1997 pełnił funkcję wojewody legnickiego. W latach 1998–2001 zasiadał w sejmiku dolnośląskim.
Był posłem na Sejm IV kadencji z okręgu legnickiego, wybranym z listy Sojuszu Lewicy Demokratycznej. Pracował w Komisji Finansów Publicznych. W 2005 bezskutecznie ubiegał się o mandat senatora jako kandydat niezależny.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1040320" url="https://pl.wikipedia.org/wiki?curid=1040320" title="Pomocnicza jednostka pływająca">
Pomocnicza jednostka pływająca

Pomocnicza jednostka pływająca – rodzaj uzbrojonego lub nieuzbrojonego okrętu pełniącego pomocniczą rolę w stosunku do okrętów bojowych – często rolę wsparcia niebędącego działaniami bojowymi, jednak krytyczną dla działań okrętów bojowych.
Do pomocniczych jednostek pływających zalicza się przede wszystkim kutry patrolowe, kutry trałowe, przerywacze zagród minowych, zbiornikowce, pływające stacje demagnetyzacyjne oraz holowniki. Są to przeważnie niewielkie jednostki, zabezpieczające działalność sił głównych w portach wojennych oraz na obszarach operacyjnych froty.
W Polsce pomocnicze jednostki pływające zazwyczaj nie mają nadanych nazw, a do ich identyfikacji służy numer burtowy lub znak taktyczny. W oficjalnej klasyfikacji (rangi okrętów) przyporządkowana jest im IV ranga. Jednostki pływające tej rangi mają numery burtowe złożone z litery (bądź dwóch liter) i liczby, w odróżnieniu od okrętów rang I-III, opisanych wyłącznie ciągiem składającym się z trzech cyfr. Litery służą do określania klasy, a następujące po nich liczby określają numer porządkowy danej jednostki. Przykładowo oznaczenia burtowe holowników zaczynają się od "H", motorówek od "M", stacji demagnetyzacyjnych od "SD", natomiast zbiornikowców od "Z". Pomocniczymi jednostkami pływającymi są wyłącznie statki wodne, a barki, warsztaty pływające (oznaczone odpowiednio literami "B i "W") oraz inne jednostki pływające pozbawione własnego napędu nie są zaliczane do pomocniczych jednostek pływających i nie noszą jakiejkolwiek bandery.
Banderę pomocniczych jednostek pływających stanowi prostokątny płat tkaniny koloru błękitnego, którego stosunek szerokości do długości wynosi 3:5. W lewym górnym rogu widnieje wizerunek bandery wojennej Rzeczypospolitej Polskiej. Stosunek długości bandery wojennej do całkowitej długości bandery pomocniczych jednostek pływających wynosi 1:2.
W 2007 roku pomocnicze jednostki pływające zgrupowane były w dwóch dywizjonach pomocniczych jednostek pływających przy komendach portów wojennych w Gdyni i Świnoujściu. Jeszcze około 2000 roku istniały: 42 dywizjon Pomocniczych Jednostek Pływających w Świnoujściu, 43 dywizjon Pomocniczych Jednostek Pływających w Helu, 45 dywizjon Pomocniczych Jednostek Pływających w Gdyni oraz grupa Pomocniczych Jednostek Pływających w Kołobrzegu. Reorganizacja jednostek wojskowych tego typu związana była z rozformowaniem komend portów wojennych w Helu i Kołobrzegu oraz redukcją liczby pomocniczych jednostek pływających w polskiej Marynarce Wojennej.

</doc>
<doc id="1040329" url="https://pl.wikipedia.org/wiki?curid=1040329" title="Marian Stępień (polityk)">
Marian Stępień (polityk)

Marian Stanisław Stępień (ur. 15 listopada 1957 w Katowicach) – polski polityk, działacz związkowy, poseł na Sejm IV kadencji.
Życiorys.
Ukończył Technikum Wieczorowe dla Pracujących w Tychach. Do 1986 pracował w Fabryce Samochodów Małolitrażowych. Od końca lat 80. był etatowym pracownikiem związkowym. W 1991 stanął na czele Związku Zawodowego „Metalowcy” w Tychach. W latach 2000–2001 był przewodniczącym tyskiej rady miejskiej.
Sprawował mandat posła IV kadencji z ramienia Sojuszu Lewicy Demokratycznej, wybranego w okręgu katowickim. W 2005 nie został ponownie wybrany, rok później bezskutecznie kandydował w wyborach do rady miasta Tychy z ramienia lokalnego komitetu.
Otrzymał Srebrny (2001) oraz Złoty (2005) Krzyż Zasługi.

</doc>
<doc id="1040330" url="https://pl.wikipedia.org/wiki?curid=1040330" title="Juan Marsé">
Juan Marsé

Juan Marsé właśc. Juan Faneca Roca (ur. 8 stycznia 1933 w Barcelonie, zm. 18 lipca 2020 tamże) – hiszpański pisarz, dziennikarz i scenarzysta.
Matka pisarza zmarła tuż po jego urodzeniu i został adoptowany przez rodzinę Marsé. Od trzynastego roku życia pracował w zakładzie jubilerskim. W latach 1961–1963 mieszkał w Paryżu, gdzie został zatrudniony w Instytucie Pasteura.
Jako nastolatek publikował recenzje filmowe. W prozie debiutował opowiadaniem pod koniec lat 50. Pierwszą powieść, "Encerrados con un solo juguete", wydał w 1962. Pracował jako autor tekstów reklamowych i dialogów do scenariuszy. Jego książki wielokrotnie były nagradzane. Ich akcja często rozgrywa się w Barcelonie w czasie wojny domowej i okresie powojennym.

</doc>
<doc id="1040331" url="https://pl.wikipedia.org/wiki?curid=1040331" title="Dekanat Gorlice">
Dekanat Gorlice

Dekanat Gorlice (łac. "Decanatus Gorlicensis") – dekanat wchodzący w skład rzymskokatolickiej diecezji rzeszowskiej.
Historia.
Dekanat został powołany w 1928 r. Od 28 października 1925 m.in. dekanat Biecz w tym należąca do niego parafia Gorlice zostały włączone do diecezji tarnowskiej z diecezji przemyskiej. 8 września 1928 roku na mocy dekretu biskupa tarnowskiego Leona Wałęgi dokonano zmian w dekanatach i powołano nowe, w tym utworzono dekanat Gorlice. Do dekanatu gorlickiego weszły wówczas parafie: Gorlice (stolica dekanatu), Bystra, Kobylanka, Łużna, Moszczenica, Sękowa, Staszkówka, Szymbark, Turza i Zagórzany (10 parafii). 
3 czerwca 1986 dekanat gorlicki został podzielony na dwa tj.: Gorlice-Południe oraz Gorlice-Północ. 
25 marca 1992 r. odbyła się reorganizacja diecezji i prowincji kościelnych w Polsce na mocy bulli papieskiej "Totus tuuus Poloniae Populus". Dekanaty Gorlice - Południe (z wyjątkiem 5 parafii) i Gorlice - Północ (z wyjątkiem 7 parafii) zostały włączone do nowo utworzonej diecezji rzeszowskiej tworząc znów jeden dekanat Gorlice do dziś.
Parafie dekanatu Gorlice.
Obecnie dekanat gorlicki tworzy 11 parafii:

</doc>
<doc id="1040332" url="https://pl.wikipedia.org/wiki?curid=1040332" title="Juan Marse">
Juan Marse



</doc>
<doc id="1040333" url="https://pl.wikipedia.org/wiki?curid=1040333" title="Juan Faneca Roca">
Juan Faneca Roca



</doc>
<doc id="1040339" url="https://pl.wikipedia.org/wiki?curid=1040339" title="Alton Ellis">
Alton Ellis

Alton Ellis (ur. 1 września 1938 w Kingston, zm. 10 października 2008 w Londynie) – jamajski muzyk reggae, nazywany "ojcem chrzestnym rocksteady".
Dorastał w slumsach Trenchtown. Od 1959 występował z Eddie Perkinsem (jako duet "Alton &amp; Eddie"), wraz z którym nagrał kilka utworów dla Studio One, m.in. swój pierwszy przebój "Muriel". Po wyjeździe Perkinsa do USA. Ellis rozpoczął współpracę ze studiem Treasure Isle Duke'a Reida, nagrywając i występując z triem The Flames. W połowie lat 60. wraz z m.in. klawiszowcem Jackiem Mittoo wprowadził innowacje do stylu ska, zwalniając tempo i zmieniając role instrumentów; w 1966 ukazał się singel "Get Ready - Rock Steady", który dał nazwę nowemu stylowi w muzyce jamajskiej. W następnych latach Ellis nagrywał zarówno dla Reida jak i dla "Coxsone" Dodda. Rozczarowany wolnym rozwojem jamajskiej sceny muzycznej w 1972 przeprowadził się na stałe do Anglii. Założył własną wytwórnię Altone Records. Regularnie nagrywał płyty i koncertował.

</doc>
<doc id="1040345" url="https://pl.wikipedia.org/wiki?curid=1040345" title="Kabylowie">
Kabylowie

Kabylowie (kabylski "Leqbayel") – naród berberyjski, zamieszkujący głównie w północno-wschodniej Algierii i przygranicznych obszarach Tunezji (rejon Kabylia w Atlasie Tellskim), a także w diasporze, zwłaszcza we Francji. Według niektórych szacunków poza swą ojczyzną żyje nawet połowa całej populacji tego ludu, zaś łączna liczebność Kabylów szacowana jest na ok. 5–6 mln osób.
Posługują się głównie językiem kabylskim, czasem też arabskim. Niemal wszyscy wyznają islam sunnicki, istnieje wśród nich też niewielka mniejszość chrześcijańska.
Historia.
Kabylowie stanowią wyraźnie wyodrębnioną wśród Berberów grupę narodową zamieszkującą prawdopodobnie od czasów rewolucji neolitycznej obszary górskie w dzisiejszej północno-wschodniej Algierii i przygranicznych obszarach Tunezji (dzisiejszy rejon Kabylia w Atlasie Tellskim). Używana w większości języków nazwa tego ludu wywodzi się od arabskiego słowa "al-kabajel" (plemiona), sami Kabylowie określają się mianem "Leqbayel". Zamieszkiwane przez nich góry stanowiły zawsze obszar ucieczki przed agresorami. Byli nimi Fenicjanie, Rzymianie, Wandalowie, czy Bizantyjczycy. Ostatecznie w VIII wieku tereny Kabylów podbili Arabowie, wywierając piętno na ich historii i zmuszając do przyjęcia islamu. Od VIII wieku na terenach Kabylii żyły grupy ludności wyznające islam i chrześcijaństwo. W latach kolejnych liczba chrześcijańskich Kabylów malała i dziś religię tę wyznaje jedynie nieliczna ich grupa.
Od VIII wieku do 1830 roku Kabylowie stanowili ludność drugiej kategorii, po Arabach, a później Turkach, sprawujących tam władzę od XVI wieku.
Dzieje Kabylów zmieniła dopiero akcja podboju Algierii przez Francuzów. Początkowo nie byli niepokojeni, a część z nich zaczęła współpracę z najeźdźcami (patrz → żuawi). Z czasem jednak stali się obiektem zainteresowania Francji. Po ustanowieniu w Algierii francuskiej administracji i narzuceniu na ludność podatków doszło do wybuchu powstania, które ogarnęło też Kabylię. Jego przywódcą został Abd al-Kadir. Walki trwały do 1847 roku.
Po zakończeniu powstania Kabylia stała się już integralną częścią metropolii. Dla ludności kabylskiej rządy francuskie były szansą na awans ekonomiczny, socjalny i kulturalny. Wielu Kabylów wykorzystało to, migrując w poszukiwaniu pracy do miast na wybrzeżu, bardzo dużo osiedlało się we Francji. Kabylia, ze względu na ciężkie warunki życia, nie była kolonizowana przez Francuzów, stąd zachowała oryginalną kulturę, jak też towarzyszący jej system wartości. Bardzo surowe otoczenie kształtowało charakter mieszkańców. Kabylowie byli cenieni przez Francuzów za inteligencję, energiczne usposobienie, solidność i duże poczucie obowiązkowości. Na terenie Kabylii przed aneksją francuską istniało bardzo słabo rozwinięte rolnictwo. W czasach francuskich, by pozyskać miejscową ludność dla Francji, rozbudowano je, poprzez utworzenie przemysłu spożywczego. Zwiększyło to zapotrzebowanie na uprawiane tam figi, oliwki oraz winorośl. Zapotrzebowanie na te produkty rozwinęło rynek wewnętrzny i spowodowało szybkie wzbogacanie się miejscowej ludności i wzrost jej liczby. Szczególnie rozwinęło się Tizi Wuzu – miasto na wschód od Algieru. Mieszkańcami do dziś w większości są przede wszystkim Kabylowie. Miasto uchodzi też do dziś za centrum kulturalne Kabylii. Produkowano tam wina, owoce, soki. Dzięki bardzo sprawnemu zarządzaniu przez Kabylów własnym terytorium i wykorzystywaniu rynku zbytu w metropolii udało się zapewnić harmonijny rozwój gospodarczy, społeczny i kulturalny. Stopniowo rozwijała się ich kultura, zwłaszcza język. Zapoczątkowało to proces narodotwórczy. Język kabyle, by wyodrębnić się od zagrożenia arabizacją, przyjął alfabet łaciński.
Sytuacja Kabylów zmieniła się po uzyskaniu przez Algierię niepodległości. W czasie wojny z Francuzami w latach 1954–1962 na obszarach Algierii przewagę zdobył FLN – ugrupowanie o charakterze lewicowym i nacjonalistycznym. Określiło się ono jedynym reprezentantem Algierczyków – do których należeli nie tylko Arabowie, ale też Berberowie, Turcy, algierscy Żydzi, czy wreszcie stanowiąca ok. 15% ogółu ludność europejska. Spowodowało to podział wśród mieszkańców Kabylii. Część popierała FLN, gdzie zdobyła silną pozycję a spora grupa sympatyzowała z Francuzami. Rekruci – Kabylowie walczyli też przeciw FLN, które stosowało metody terrorystyczne w czasie walk z Francuzami, w szeregach wojska, oddziałów paramilitarnych, oraz Legii Cudzoziemskiej.
Kapitulację Francji w traktacie z Evian i wycofanie się jej z Algierii przyjęli z niedowierzaniem, a zwolennicy Francji wśród Kabylów stali się obiektem represji. Tragiczny zwłaszcza był powojenny los kabylskich żołnierzy walczących u boku Francuzów jako – harkis, magzhens na terenie Algierii, czy członków „komand myśliwskich” (Commando de Chasse) i Grup Samoobrony (GAD) w samej Kabylii. Represje były tak silne, że doprowadziły do zahamowania procesu narodotwórczego i emigracji najbardziej uświadomionej części narodu kabylskiego do Francji i próby zasiedlania miast, podjętej przez rząd, przez element arabski.
Po 1962 roku niepodległa już Algieria rozpoczęła budowę własnej tożsamości – wyraźnie arabskiej i socjalistycznej. Proces arabizacji wykluczył od razu z dostępu do administracji, oświaty, wojska i sądownictwa spore grupy ludności, w tym Kabylów. Zniszczył też szanowaną wcześniej przez Francję ich strukturę samorządową. W miejsce samorządu wprowadzano na ich terytoriach scentralizowaną administrację na wzór socjalistyczny. Nie mogąc się odnaleźć w nowej rzeczywistości, jak i nie mogąc awansować społecznie i rozwijać się ekonomicznie, sporo mieszkańców Kabylii wybrało z konieczności emigrację. We Francji, gdzie osiedlali się najchętniej szczególnie w latach 70. XX wieku, mieszka prawie 50% wszystkich Kabylów. Stopniowo poprzez fatalne administrowanie, wzrost obecnej we władzach korupcji i centralnie sterowanie gospodarką, nie uwzględniające interesu społeczności lokalnej nastąpiło wśród Kabylów coraz bardziej widoczne rozczarowanie algierską państwowością. Dodatkowym czynnikiem była polityka unifikacji obywateli Algierii. Zaczęto wprowadzać klasyczny arabski, nieznany szerzej nie tylko wśród Arabów, ale wręcz znikomo wśród Kabyli posługujących się własnym językiem tamazight.
W marcu 1980 roku nastąpiło wydarzenie, które symbolicznie uznaje się za przełom we wzajemnych relacjach rządu i Kabyli. Na uniwersytecie w Tizi-Wuzu, stolicy Kabylii władze odwołały wykład o starokabylskiej poezji. Nazajutrz ponad półtora tysiąca studentów zebrało się pod lokalną siedzibą rządzącej partii domagając się równego statusu dla ich języka. Zapoczątkowało to falę strajków, a później zamieszek, które szybko rozprzestrzeniły się do innych miast Kabylii i do Algieru. W dniu 20 kwietnia 1980 roku rząd Algierii zdecydował się na stłumienie siłą protestów. W nocy na uczelnie i do wszystkich zakładów, których pracownicy przyłączyli się do strajku, wtargnęły oddziały policji. Strajkujących bito, szczuto psami i aresztowano, a część zabito.
Arabizacja w konsekwencji przybrała na sile w 1981 roku, ponieważ Kabylowie stali się osobami postrzeganymi jako potencjalne zagrożenie dla państwa. Utworzono wówczas Najwyższą Radę ds. Arabskiego Języka Narodowego. Szykany wobec Kabylów przybierały na sile wszędzie, a ich widownią stały się zwłaszcza uczelnie wyższe, gdzie dochodziło do otwartych protestów studentów – Kabyli przeciw zmuszaniu ich do posługiwania się klasycznym arabskim w rozmowach towarzyskich. Arabizacja stała się procesem nasilonym na terenach górskich, zdominowanych przez Kabylów.
Masowa emigracja Kabylów nie oznaczała utraty kontaktów z ich ojczyzną. Pamiętali o niej cały czas. Inwestowano w niej zarobione pieniądze. Kapitał przywożony przez emigrantów z Francji spowodował rozwój miejscowej gospodarki, sparaliżowanej po utracie rynku metropolii. Rozwinęło się zwłaszcza budownictwo, kamieniarstwo, oraz usługi i handel. Kabylię zaczęto nazywać „Małą Szwajcarią”. Dopływ kapitału w latach 60. i 70. XX wieku spowodował wzmocnienie ekonomiczne lokalnej społeczności i silniejsze artykułowanie swoich poglądów na politykę czy system społeczny. Cechą charakterystyczną jest ich pogląd, że wszystkim powinien zajmować się samorząd i tam powinny zostawać płacone przez obywateli podatki, silny demokratyzm oraz antyislamistyczna orientacja polityczna, która w Algierii przysparza im wielu zaciekłych wrogów. Nie tylko w obozie fundamentalistycznym, ale także wśród nomenklatury, której przedstawicielem jest obecny prezydent Algierii, generał Abdelaziz Buteflika, dzierżący najwyższe funkcje partyjne i państwowe od odzyskania niepodległości w 1962 roku.
Po 1962 roku życie polityczne Kabylii było zdominowane przez osobę Ait Ahmeda, który wsławił się już w latach pięćdziesiątych, podczas krwawej wojny z Francuzami o niepodległość Algierii. Po powstaniu Algierii jako państwa niepodległego polityk ten przegrał walkę o władzę w Algierii z narodowcami, podobnie jak prozachodni liberałowie skupieni wokół Muhammada Budiafa i umiarkowani tradycjonaliści z obozu Ferhat Abbasa. Kiedy po 1988 roku nastąpiła demokratyzacja, Ait Ahmed założył własną partię – Związek Sił Socjalistycznych. Podczas wyborów parlamentarnych 1991 roku, zakończonych triumfem skrajnych fundamentalistów islamskich, którzy zdobyli bezwzględną większość głosów, Związek Sił Socjalistycznych stał się po islamistach i narodowcach trzecią siłą polityczną Algierii. Wygrał na terenie Kabylii. Kabylowie okazali się obok silnie zeuropeizowanej inteligencji z Algieru przeciwnikami utworzenia w Algierii republiki islamskiej, zdecydowanie opowiadając się za świeckim ustrojem i obecnym u nich równouprawnieniem kobiet. Islamiści zostali odsunięci od władzy. Powstało GIA – Islamska Grupa Zbrojna prowadząca walkę metodami terrorystycznymi. Na terenie Kabylii wytępili ją doszczętnie sami Kabylowie.
Arabizacja prowadzona odgórnie doprowadziła do wyraźnego wyodrębnienia się Kabylów spośród ludności Algierii. Mając inną mentalność, inny system wartości, wychowani w kulturze pracy prowadzili bierny opór przeciw działaniom władz. Konsekwencją była działalność władz marginalizująca Kabylię i pomijanie jej przy ważniejszych inwestycjach i rozdziale środków państwowych, jak i próby kolonizacji przez element arabski miast Kabylii. W latach 80. i 90. stopniowo konflikt między Kabylami a państwem narastał. Czekano tylko na „iskrę”. Niewyjaśnione okoliczności śmierci uwielbianego przez wielu kabylskiego piosenkarza Lounes’a Matoub stały się w 1998 roku kolejnym zarzewiem konfliktu. Artysta nie krył się ze swoimi poglądami politycznymi i często wypowiadał się przeciwko polityce algierskiego rządu wobec mniejszości kabylskiej. Walczył też o równouprawnienie języka tamazight. W niedługi czas po śmierci Lounes’a Matouba, władze wprowadziły nakaz używania języka arabskiego w większości dziedzin życia publicznego. Dla Berberów był to kolejny powód do upomnienia się o swoje podstawowe prawa. Publiczne demonstracje nie przyniosły jednak oczekiwanych efektów.
W dniu 18 kwietnia 2001 roku w małym kabylskim miasteczku Beni Duala, podczas niewielkiej demonstracji przeciw polityce władz, policja zamordowała ucznia miejscowej szkoły średniej w tamtejszym komisariacie żandarmerii. Osiemnastoletni Berber oficjalnie został zatrzymany i oskarżony o chuligaństwo i zginął na skutek „nieszczęśliwego wypadku”. Oficjalnie chłopak umarł wskutek ran odniesionych „od serii z karabinu maszynowego, który nieszczęśliwie wypadł z ręki żandarma”. Dla Berberów wersja ta nie była przekonywająca i rozpętały się zamieszki. Mieszkańcy kabylskiej wioski podpalali samochody żandarmerii, obrzucili komisariat kamieniami oraz protestowali przed siedzibą władz lokalnych, a jego pogrzeb przerodził się w manifestację. Uczestniczyły w nim tysiące ludzi, którzy po ceremonii udali się pod komisariaty żandarmerii. Protesty w krótkim czasie zaczęły pojawiać się także w innych miejscowościach Kabylii. Zginęło wówczas około 80 osób, a 572 zostały ranne. Wiadomość ta podziałała na Kabylów jak „iskra na beczkę prochu”. Wybuchło spontaniczne powstanie przeciwko postkomunistycznemu rządowi prezydenta Butefliki. Demonstranci zniszczyli komisariaty policji, koszary armii, banki, gmachy administracji państwowej. Związek Sił Socjalistycznych został zbojkotowany. Stosowano ostracyzm wobec służby w wojsku i płacenia podatków. W miejsce organów administracji państwowej Kabylowie utworzyli samorząd, zgromadzenia wiejskie zwane „aarsz”. Wyłaniały one delegatów na zjazdy o szerszym zasięgu sejmiki regionalne. Delegaci zostali zobowiązani do posłuszeństwa instrukcjom nadawanym przez swoje społeczności przy pomocy przysięgi honoru i mogli być w razie jej złamania odwołani. W czerwcu 2001 roku rząd algierski stracił kontrolę nad Kabylią. Prezydent Buteflika zdecydował się na podjęcie negocjacji.
Kabylowie odmówili. Rząd stworzył organizację złożoną z kolaborantów pod nazwą El-Kser. Żądała ona wypuszczenia więźniów politycznych oraz całkowitego wycofania policji z terenów Kabylii, jej mieszkańcy ją zignorowali, a jej liderów obrzucono kamieniami, gdy próbowali perswazji wobec buntowników. Rząd przekupywał delegatów aarsz i w wielu wypadkach się to udawało, ale przekupionych delegatów ich zgromadzenia odwoływały. Nieprzekupnych zamykano w więzieniach jako zakładników, lecz apelowali oni do swoich społeczności o niepoddawanie się państwowemu terrorowi i zazwyczaj byli oni odbijani lub uwalniani nawet siłą.
Cechą kabylskiego powstania była żywiołowa niechęć do jakichkolwiek form władzy, obieralnej czy też nie. Przysięga honoru, składana przez delegatów aarsz zakazuje im jakiegokolwiek sprawowania władzy nad społecznościami.
W ciągu 2002 roku władze państwowe wielokrotnie próbowały spacyfikować zbuntowane obszary. Próby te nie odniosły zamierzonego efektu.
Abdelaziz Buteflika, który w wyborach 1997 roku był jedynym kandydatem na urząd prezydenta jest przeciwnikiem przyznania Kabylom autonomii. Niechętny jest też uznania języka kabylskiego za urzędowy. Wielu obserwatorów podkreśla, że Buteflika jest zabawką w rękach wojskowych, którzy wcześniej zgodzili się na jego kandydaturę. Pod naciskiem armii nie doszło do publicznych procesów osób odpowiedzialnych za masakry ludności cywilnej w połowie lat 90. Rozważający po kwietniowych wydarzeniach 2001 roku swoją ewentualną dymisję prezydent, został bardzo szybko odwiedziony od tego pomysłu. Szef sztabu generalnego, generał Mohammed Lamari, wytłumaczył prezydentowi, że „w obecnej sytuacji taka alternatywa nie może być rozważana”. Inny generał, Larbi Belkheir – formalnie szef gabinetu prezydenta, a zdaniem specjalistów „oko i ucho armii” – dodał, że odejście Butefliki może tylko pogorszyć sytuację. Wydarzenia z kwietnia 2001 roku przyczyniły się do nadania w kwietniu 2002 roku statusu języka narodowego dla tamazight. Nie oznacza to jednak, iż język Kabylów równy jest statusem oficjalnemu. W połowie 2003 roku władze zgodziły się też na wprowadzenie języka kabylskiego do szkół.
W 2004 roku nad Algierią znów jednak zawisło widmo zamieszek. Przedmiotem sporu stały się ponownie postulaty Kabylów o nadanie dla języka tamazight statusu oficjalnego języka Algierii na równi z arabskim. Władze zasłoniły się jednak dobrem ogółu. Premier Ahmed Ujahia przewrotnie uznał, że „ta sprawa dotyczy wszystkich Algierczyków” i że w związku z tym powinno odbyć się referendum ogólnokrajowe. Kabylowie odrzucili jednak taką możliwość. Przeciwni byli rozstrzyganiu spraw tożsamości narodowej przez głosowanie. Istotną rolę grały tu też najprawdopodobniej proporcje ludnościowe, gdyż Kabylowie, tworzący mniejszość narodową, nie mogliby liczyć na sukces. Uznanie suwerenności Kabylii najprawdopodobniej nie nastąpi szybko. Przemawiającą za tym przesłanką może być obawa przed nadszarpnięciem wciąż silnie funkcjonującego mitu arabskości, tym samym rozpadu państwa i utraty władzy przez rządzących.
Sztuka.
Ludność Kabylii trudniła się rolnictwem i rzemiosłem, w którym szczególne miejsce zajmowało garncarstwo. Ceramika kabylska cechuje się ładnym wykonaniem, przede wszystkim zaś oryginalnym sposobem zdobienia. Reprezentują ją świeczniki, dzbany, misy, wazony, jak również inne naczynia o przeznaczeniu użytkowym i dekoracyjnym. Wszystkie barwiono kolorową polewą, a następnie wypalano i dodatkowo pokrywano cienką warstwą szkliwa. Niezależnie od przeznaczenia przedmiotu zawsze stosowano trzy kolory: żółty, czerwony i czarny. Barwy te tworzyły geometryczny, precyzyjny wzór, będąc charakterystycznym znakiem rozpoznawczym kabylskich wyrobów garncarskich. Do ciekawszych wyrobów zaliczają się też noże zdobione geometrycznymi wzorami na rękojeści, czy wyroby jubilerskie ze srebra.
Chrześcijaństwo w Kabylii.
Według przyjętej w 1976 r. i zrewidowanej w 1996 r. konstytucji „islam jest religią państwową” (art. 2). Ponadto „wolność sumienia oraz wolność przekonań są nienaruszalne” (art. 36). Należy zaznaczyć, że w ordynacji sądowej w Algierii nie istnieje przestępstwo apostazji. W tym 33-milionowym kraju chrześcijanie są bardzo nieliczni, jednak od lat 90. obserwuje się falę przechodzenia muzułmańskich Algierczyków na chrześcijaństwo, szczególnie w Kabylii. Konwersje budzą niepokój władz lokalnych i muzułmańskich przywódców religijnych. Tylko w pierwszej połowie 2008 r. zamknięto 30 kościołów, a dziesiątki chrześcijan zostało aresztowanych za „prozelityzm”. W maju 2008 r. zamknięto połowę z 52 kościołów protestanckich. Reszta otrzymała pisemny nakaz zakazujący działalności do końca 2008 roku.
Algieria jest krajem prawie całkowicie muzułmańskim, a wyjątkiem są chrześcijanie miejscowi, zwłaszcza w regionie Kabylii. Pierwsze znaki obecności Kościoła w Algierii pochodzą z końca II wieku, są to przede wszystkim świadectwa męczenników.
Wielką znaną figurą Kościoła ówczesnego jest św. Augustyn z V wieku. Kościół był wówczas bardzo rozwinięty z setkami biskupstw na całym terytorium Algierii. Chrześcijanie ówcześni byli prześladowani przez ariańskich Wandalów, potem podczas dominacji Bizancjum Kościół odebrał trochę swoich dóbr. W VII wieku pierwsze ekspedycje arabsko-muzułmańskie znowu powodują, że między VII a XII wiekiem obecność chrześcijańska stopniowo zanika, zostając w formie ograniczonej wśród Kabylów. Dopiero kolonizacja francuska w 1830 roku przyniosła ze sobą nowy obraz chrześcijaństwa; powstały nowe biskupstwa. Dużą rolę odegrał Kościół również w czasie wojny o niepodległość, głosząc braterską miłość, prawa dla ubogich i dialog. Od 1990 kraj znowu popada w bezład i terroryzm. 100 tys. ludzi zostało zabitych lub zginęło, między innymi 19 zakonników i zakonnic oraz biskup Oranu Pierre Claverie i Trapiści z Tibhirine. Od czasu niepodległości wspólnota chrześcijańska stała się mniej liczna i tworzą ją szczególnie Kabylowie, w regionie północnym, pochodzący z wiosek, które przechowały katolicyzm mimo szykan i jeszcze z całych wiosek chrzczonych przez misjonarzy pochodzących ze Zgromadzenia Ojców Białych za czasów kolonizacji francuskiej. Nowo nawróceni w większości żyją dyskretnie i przychodzą na modlitwę do rozsianych gdzieniegdzie małych wspólnot. Ich życie nie jest łatwe w środowisku całkowicie muzułmańskim, ale pełnią oni specjalną misję w swoich rodzinach i społeczeństwie. Są też trzy oficjalne kościoły: bazylika Matki Bożej Afryki w Algierze oraz kościoły w Annabie (Hipponie) i Oranie. co ciekawe – do algierskiej bazyliki przychodzi wiele muzułmanek wraz z rodzinami, by oddawać cześć Maryi, którą nazywają "Laila Mariam".
Wyznania:
Mitologia.
Itherther – pierwszy bawół w mitologii Kabylów. Ten lud z Algierii przechował w swych legendach elementy pojęć starożytnych ludów berberyjskich, które rozwijały się w Afryce Północnej przed najazdem arabskim (643–700). Początkowo na ziemi przebywał bawół Itherther i młoda jałówka Thamuaztz. Oboje wynurzyli się z ciemnego miejsca pod ziemią, zwanego Tlam i nie chcieli tam wracać. Ich potomek, młody byczek Achimi, uciekł i przybył do wsi, zbudowanej przez pierwszych ludzi. Gdy ci usiłowali go pojmać, wrócił pospiesznie do swych rodziców. Tymczasem mądra mrówka opowiedziała ludziom o młodym byczku, a jemu o innych zwierzętach. Choć sugerowała, że dla zwierząt lepsze jest służenie ludziom, którzy są w stanie odpędzić rozbójników i dostarczyć wiele pokarmu, Achimi nie skorzystał z tej rady. Powrócił natomiast do domu, związał się ze swą matką i niedawno urodzoną siostrą, a ojca swego wygnał. I oto Itherther zaczął tułać się w górach. Nie mógł zapomnieć krowy Thamuatz. Ilekroć ją sobie przypominał, jego nasienie wpadało do skalnego kielicha. Z tego nasienia słońce tworzyło zwierzęta – pierwszymi były gazele, a Itherther był dla nich matką. Wszystkie dzikie zwierzęta świata zrodziły się z owego kielicha, poza lwem. Według Kabylów bowiem pierwszym lwem był człowiek ludożerca.

</doc>
<doc id="1040346" url="https://pl.wikipedia.org/wiki?curid=1040346" title="Meldunek bojowy">
Meldunek bojowy

Meldunek bojowy – informacja przekazana dowódcy (przełożonemu) dotycząca aktualnej sytuacji bojowej.
Złożenie meldunku winno rozpocząć się od umiejscowienia pod względem taktycznym i topograficznym punktu rekonesansowego.
Układ meldunku (przykład).
Orientowanie.
Panie Pułkowniku znajdujemy się w punkcie dowódczo obserwacyjnym dowódcy 1kz 1 bz, 200 m na zachód od drogi WIRKI – KLUSY i 450 m na południe od punktu 46,4
Wskazuję dozory:
Budynek z czerwonym dachem na północnym skraju osiedla MIODKI – Dozór 1 – 1500, lub Dozór "CZERWONY" – 1500. (kolejne dozory podobnie)
Położenie sił przeciwnika.
wojska będące w styczności.
Przeciwnik siłami dwóch brygad dąży do opanowania ADAMOWA. Do chwili obecnej opanował rubież: płd. ROSTKI – 300m zachód osiedle RAJ – droga: Osiedle RAJ- osiedle MIODKI.
Na kierunku KLUSY- WIRKI naciera 2BZ która ma aktualnie zaangażowane w walce dwa bataliony. Jej 21 bz nacierający w kierunku: 
Dozór 1 – osiedle RAJ uzyskał największe powodzenie i opanował rubież:
płd. skraj lasu RAJ – 300 m zachodni skraj zabudowań osiedla RAJ – skrzyżowanie ulic KOPERNIKA REJA. 
Batalion ma zaangażowane w walce w pierwszym rzucie dwie kompanie. Odwód batalionu kz na drodze: KLUSY – Osiedle MIODKI, czołem 2000m płn. osiedle MIODKI 
Kompania zatrzymana SOZ "LIPA". Możliwość wprowadzenia kompanii do walki za ok. 60 min.
Działanie batalionu wspiera das ze SO w rejonie: Kol. KLUSY
Wykryto SO kwsp w rejonie: wsch. Las MIODKI
odwody które mogą mieć wpływ na naszą sytuację.
Ponadto wykryto kolumnę ok. 30 BWP na drodze: ŁAZIE – KLUSY, prawdopodobnie podchodzące siły kolejnej brygady przeciwnika.
działanie przeciwnika podczas okresu objętego meldunkiem.
Oceniam, że przeciwnik w wyniku poniesionych strat w pododdziałach pierwszego rzutu zmuszony będzie za ok. godzinę wprowadzić do walki odwody pierwszorzutowych batalionów. (itd.)
prawdopodobny sposób jego dalszego działania.
Przewiduję, że w wyniku poniesionych strat, po opanowaniu siłami 2 i 4BZ ADAMOWA, dążył będzie do wprowadzenia do walki kolejnej brygady uchwycenia, przesmyków międzyjeziornych i przejścia do obrony na dogodnej rubieży, prawdopodobnie wykorzystując wzgórza ZIELONE, płn. brzeg jeziora KLIN i kanał GŁĘBOKI .
Sytuacja własnych wojsk.
krótki opis i wyniki działań, przeprowadzony w okresie objętym meldunkiem.
11 bz zgodnie z otrzymanym zadaniem broni ADAMOWA i przesmyku międzyjeziornego KLUKI. Skutecznie wzbrania przeciwnikowi opanowania miejscowości zatrzymując jego natarcie na przedpolach miasta.
Aktualnie pododdziały 11bz walczą na rubieży: płn. KLUKI –zachód osiedle RAJ, droga: osiedle RAJ- osiedle MIODKI.
położenie własnych elementów ugrupowania bojowego.
1kz z powodzeniem broni osiedla RAJ. Zatrzymała natarcie przeciwnika na linii: skraj lasu RAJ 300 m zachodni skraj zabudowań osiedla RAJ- skrzyżowanie ulic KOPERNIKA REJA. Kompania nie użyła w walce swojego odwodu. Straty kompanii 2 BWP zniszczone 1 uszkodzony, 5 zabitych 12 rannych.
linie rozgraniczenia, położenie i zadania sąsiednich jednostek.
Na prawo broni się 12bz. Linia rozgraniczenia wzdłuż płd. brzegu jeziora KLIN.
Z tyłu, na stoku pagórka, przeszedł do obrony 13 bcz – odwód brygady z zadaniem ostatecznego załamania natarcia przeciwnika na zajmowanej rubieży. Jest też w gotowości do wsparcia częścią sił działań mojego batalionu.
1 das – wspiera walkę batalionu z rejonu: płd. KLUKI wykonał na korzyść batalionu SOZ: "BUK", "LIPA", – wskazuje w terenie (" tu należy wskazać miejsca SOZ"), oraz jest w gotowości do wykonania kolejnych dwu ogni zaporowych na rubieży (" tu należy również wskazać miejsca SOZ").
Inne informacje.
"(Informacje nie występujące gdzie indziej}"
Własna ocena rozwoju sytuacji i zamiar działania.
Zamierzam siłami pierwszorzutowych kompanii niedopuścić do wdarcia się przeciwnika w kompleks zabudowań ADAMOWA. W wypadku włamania się przeciwnika na jednym z kierunków, działaniem odwodu we współdziałaniu z kompaniami pierwszego rzutu w rejonie włamania wykonać kontratak i wypchnąć przeciwnika z miasta.
Prośby.
Proszę o ZO na skrzyżowanie ulic: 1 MAJA, FORTECZNA za ok. 5 min.

</doc>
<doc id="1040348" url="https://pl.wikipedia.org/wiki?curid=1040348" title="Sytuacja prawna i społeczna osób LGBT w Ameryce Południowej">
Sytuacja prawna i społeczna osób LGBT w Ameryce Południowej

Prawo wobec kontaktów homoseksualnych.
Kontakty homoseksualne są legalne w 11 z 12 suwerennych państw Ameryki Południowej oraz dwóch terytoriach zależnych – Gujanie Francuskiej i Falklandach. Jako pierwsza zalegalizowała je w 1830 roku Brazylia, a jako ostatnie w 1998 roku Boliwia, Chile i Ekwador. W Gujanie obowiązuje zakaz kontaktów homoseksualnych pomiędzy mężczyznami.
Wiek osób legalnie dopuszczających się kontaktów homo- i heteroseksualnych zrównano w 9 spośród 13 autonomicznych krajów Ameryki Południowej oraz w Gujanie Francuskiej (gdzie obowiązuje prawo francuskie). Spośród państw i terytoriów zależnych, w których homoseksualizm jest legalny, nierówny próg wiekowy dla inicjacji seksualnej (wyższy dla kontaktów homoseksualnych) zachowano w Chile i Surinamie oraz Falklandach (nie obowiązuje tam prawo brytyjskie).
Ochrona prawna przed dyskryminacją.
W pięciu krajach Ameryki Południowej istnieją ogólnokrajowe przepisy zapewniające ochronę przed dyskryminacją przez wzgląd na orientację seksualną we wszystkich dziedzinach życia lub tylko w miejscu pracy. Boliwia i Ekwador podobny zakaz zawarły w konstytucji. Tego typu przepisy wprowadziły również Urugwaj i Wenezuela. W Brazylii i Argentynie prawo zapewnia taką ochronę tylko w pewnych regionach (państwa te są federacjami). Urugwaj jest jedynym państwem kontynentu, które zabrania podburzania do nienawiści przez wzgląd na orientację seksualną.
Geje są wykluczeni ze służby wojskowej z powodu swojej orientacji seksualnej w Gujanie i Wenezueli. W ostatnich latach wiele państw Ameryki Południowej usunęło ze swojego ustawodawstwa taki zakaz, np. Kolumbia w 1999 roku, Peru w 2004 roku czy Argentyna w 2009 roku.
Uznanie związków tej samej płci.
Małżeństwa osób tej samej płci
Obecnie małżeństwa osób tej samej płci są legalne w Argentynie, Brazylii, Urugwaju, Ekwadorze i Kolumbii. 
Związki partnerskie
Związki partnerskie są obecnie uznawane na kontynencie południowoamerykańskim w Brazylii, Chile, Ekwadorze, Kolumbii oraz Urugwaju. Ponieważ na Gujanie Francuskiej obowiązuje francuskie prawo, pary homoseksualne od 1999 roku mogą tam zawierać Pacte civil de solidarité.
Sytuacja prawna osób LGBT w poszczególnych krajach Ameryki Południowej.
1 tylko regionalnie
2 ale w 2005 r. sąd w São Paulo przyznał opiekę nad dziećmi homoseksualnej parze
3 departament zamorski Francji
4 terytorium zależne Wielkiej Brytanii
Życie osób LGBT w Ameryce Południowej.
"Źródło: Pew Global Attitudes Project"
W wielu krajach południowoamerykańskich (Boliwia, Chile, Ekwador, Peru) policja nadal stosuje nieuzasadnione aresztowania oraz przemoc wobec osób homoseksualnych.
W większości państw Ameryki Południowej corocznie odbywają się parady mniejszości seksualnych. Manifestacja gejów i lesbijek w São Paulo jest największą tego typu imprezą na świecie. W 2007 roku wzięło w niej udział około 3,5 miliona osób.

</doc>
<doc id="1040355" url="https://pl.wikipedia.org/wiki?curid=1040355" title="Anton Karas">
Anton Karas

Anton Karas (ur. 7 lipca 1906 w Wiedniu, zm. 10 stycznia 1985 tamże) był jednym z najwybitniejszych wirtuozów cytry oraz kompozytorem.
Życie.
Karas dorastał w klasycznej wiedeńskiej dzielnicy pracy Brigittenau wraz z trójką rodzeństwa. Uczęszczał do wieczorowej szkoły muzycznej Polluxa na cytrę. Pogrywał czasami w pobliskich lokalach i restauracjach.
W 1925 r. dostał oficjalnie pierwszą pracę jako muzyk grający na cytrze w restauracji by umilać czas klientom.
W roku 1948 Karas spotkał się z angielskim reżyserem Carolem Reedem, który kręcił właśnie w Wiedniu swój najnowszy film "Trzeci człowiek" (ang. „The third man”) i dlatego szukał kogoś, kto by mógł skomponować pasującą muzykę do tegoż filmu. W 1949 r. Karas skomponował światowy hit o nazwie „Harry Lime Theme” – od nazwiska głównego bohatera filmu "Trzeci człowiek" (granego przez Orsona Wellesa) – i wzniósł swoją muzyką film Reeda na szczyty szczebli światowego kina.
Gdy utwór „Harry Lime Theme” odniósł liczne sukcesy, Karas, z nieznanego grajka stał się wielką gwiazdą. W trzy tygodnie po premierze "Trzeciego człowieka" sprzedał 100 tys. płyt winylowych. Wkrótce wyjechał w kilkuletnie Tournée i podróżował po całym świecie. Zaprosili go m.in. obecny wtedy papież Pius XII i cesarz Japonii Hirohito. Jednorazową lekcję gry na cytrze pobrał od Karasa ówczesny następca tronu (a obecnie cesarz Japonii) Akihito.
Ponownie w Wiedniu w roku 1953 w części dzielnicy Döbling o nazwie Sievering zainicjował uroczyste otwarcie luksusowego lokalu „Zum dritten Mann” (pol. „U trzeciego człowieka”).
W październiku 1955 r. Karas zagrał na uroczystości obchodzenia rocznicy niepodległości Austrii – oczywiście zagrał też utwór „Harry Lime Theme”.
Słynna cytra Karasa zagrała po raz ostatni w roku 1985, na pogrzebie muzyka. Został on pochowany na Sieveringowskim Cmentarzu w Wiedniu – po dziś dzień jest miejscem „pielgrzymek” fanów Antona Karasa którzy przybywają tutaj z całego świata.
Po dzień dzisiejszy filmy z muzyką Karasa graną na cytrze uważane są za wielkie osiągnięcia powojennego Wiednia.

</doc>
<doc id="1040362" url="https://pl.wikipedia.org/wiki?curid=1040362" title="Hermann Kövess von Kövesshaza">
Hermann Kövess von Kövesshaza

Hermann Kövess von Kövesshaza (ur. 30 marca 1854 w Temeszwarze, zm. 22 września 1924 w Wiedniu) – marszałek polny i ostatni Naczelny Dowódca cesarskiej i królewskiej Armii, protestant.
Życiorys.
Ukończył studia w wiedeńskiej Technische Militar-Akademie. We wrześniu 1872 promowany na porucznika otrzymał przydział do 2 pułku inżynieryjnego w Wiedniu. W 1896 awansował na pułkownika, a dwa lata później przejął dowództwo 23 pułku piechoty, stacjonującego w Wiedniu. W 1902 otrzymał swój pierwszy awans generalski. Szybka kariera Kövessa uległa nagłemu zahamowaniu w 1912, w związku ze skandalem o podłożu religijnym. W tym czasie dowodził XII Korpusem i tylko wsparciu cesarza Franciszka Józefa zawdzięczał pozostanie na stanowisku.
Początek I wojny światowej zastał go na froncie wschodnim, gdzie działał dowodzony przez niego korpus. W latach 1915–1916 dowodził 3 Armią, działającą na froncie serbskim. Pod jego dowództwem 3 armia zajmowała Belgrad i podjęła pościg za nieprzyjacielem w kierunku Czarnogóry i Albanii. Po zwycięstwie nad Serbią objął stanowisko gubernatora wojskowego obszaru okupowanego, którą to funkcję pełnił do lutego 1916. W latach 1916–1918 dowodził 7 armią, która miała za zadanie zablokować ewentualne uderzenie rosyjskie w kierunku Węgier. Oddziały dowodzone przez Kövessa nie tylko zablokowały Rosjan, ale przeprowadziły kontrnatarcie, zajmując Czerniowce. Za ten sukces Kövess otrzymał awans na marszałka polnego, a w sierpniu 1917 tytuł barona. Pod koniec wojny przeniesiony do Budapesztu, w listopadzie 1918 otrzymał stanowisko głównodowodzącego armii austro-węgierskiej. W 1919 przeszedł w stan spoczynku.

</doc>
<doc id="1040363" url="https://pl.wikipedia.org/wiki?curid=1040363" title="CakePHP">
CakePHP

CakePHP – framework do szybkiego tworzenia aplikacji webowych. Został napisany w języku PHP, jest inspirowany frameworkiem Ruby on Rails i dystrybuowany na zasadach otwartej licencji X11 (MIT).
Historia.
Projekt rozpoczął Michał Tatarynowicz w roku 2005, kiedy Ruby on Rails zaczął zdobywać popularność wśród developerów. CakePHP nie jest portem Ruby on Rails napisanym w PHP, jest natomiast do niego zbliżony w założeniach. Obecnie jego rozwojem zajmuje się Cake Software Foundation, Inc.

</doc>
<doc id="1040364" url="https://pl.wikipedia.org/wiki?curid=1040364" title="Hermann Kövess">
Hermann Kövess



</doc>
<doc id="1040369" url="https://pl.wikipedia.org/wiki?curid=1040369" title="Zakrzepowa plamica małopłytkowa">
Zakrzepowa plamica małopłytkowa

Zakrzepowa plamica małopłytkowa (zespół Moschcowitza, ang. thrombotic thrombocytopenic purpura, TTP) – choroba hematologiczna spowodowana powstawaniem licznych czopów zakrzepłej krwi w małych naczyniach krwionośnych całego ciała. Z tego też powodu zaliczana jest do grupy chorób zwanych mikroangiopatiami zakrzepowymi. Jej następstwem jest małopłytkowa skaza krwotoczna wynikająca ze zużycia płytek, anemia hemolityczna prowadzącą do niedokrwienia narządów, w ciężkich przypadkach prowadząca do niewydolności nerek, serca i uszkodzenia mózgu. Objawami mogą być duże siniaki, gorączka, osłabienie, duszność, splątanie i bóle głowy. Choroba może nawracać.
W około połowie przypadków udaje się zdiagnozować przyczynę choroby, podczas gdy przyczyna reszty pozostaje nieznana. Do znanych czynników etiologicznych należą infekcje bakteryjne, niektóre leki, choroby autoimmunologiczne takie jak np. toczeń oraz ciąża. W mechanizmie leżącym u podłoża plamicy biorą zazwyczaj udział przeciwciała hamujące enzym ADAMTS13. Jego niedobór uniemożliwia efektywne rozkładanie dużych oligomerów czynnika von Willebranda (vWF) do mniejszych cząsteczek. Rzadziej zakrzepowa plamica małopłytkowa dziedziczona jest od rodziców chorej osoby. Zwana jest ona wtedy zespołem Upshawa-Schulmana, a jej objawy są obecne już od urodzenia. Diagnoza na ogół stawiana jest na podstawie objawów i badania krwi. Może być ona dodatkowo poparta badaniem aktywności enzymu ADAMTS13, lub skierowanych przeciw niemu przeciwciał.
Dzięki plazmaferezom ryzyko śmierci w wyniku choroby zmalało z 90% do mniej niż 20%. Leki immunosupresyjne takie jak glukokortykoidy i rituximab także są stosowane. Przetaczanie płytek krwi na ogół jest niezalecane.
Choroba została opisana przez Eliego Moschcovitza w 1924 roku. Mechanizm leżący u podstawy choroby został opisany w latach 80. i 90. XX w.
Epidemiologia.
Epizody TTP występują u około 1 osoby na 100 000, czyli u 4–6 mln ludzi rocznie. Częściej chorują kobiety niż mężczyźni (3:2) w wieku 30–40 lat. Około 10% przypadków zaczyna się w dzieciństwie. Zwiększoną częstość występowania obserwuje się w ciąży i okresie poporodowym.
Patogeneza.
Za objawy TTP odpowiedzialne są zakrzepy z płytek krwi i nieznacznej ilości włóknika powstające w naczyniach włosowatych i drobnych tętniczkach wszystkich narządów. Do tworzenia skrzepów dochodzi na skutek uszkodzenia śródbłonka oraz niedoboru mieloproteinazy ADAMTS-13, która rozkłada „niezwykle wielkie multimery czynnika von Willebranda” (ULvWF – "ultra large von Willebrand factor multimers") wiążące się z antygenami powierzchniowymi trombocytów powodując ich agregację. Wrodzony niedobór ADAMTS-13 mogący dziedziczyć się autosomalnie recesywnie (zespół Upshawa-Schulmana) jest charakterystyczny dla formy przewlekłej TTP z powtarzającymi się epizodami. Za ostre postacie choroby jest odpowiedzialne pojawiające się przeciwciało anty-ADAMTS-13 (wykrywa się je u 59–100% chorych z nabytym niedoborem ADAMTS-13).
Objawy.
Choroba przeważnie rozpoczyna się nagle. Najczęstsze objawy to:
Leczenie.
Leczenie zakrzepowej plamicy małopłytkowej polega obecnie na:
Pomimo leczenia śmiertelność u osób dorosłych dotkniętych TTP jest wysoka i wynosi około 20%. Przed wprowadzeniem terapii śmiertelność sięgała 90%. Ryzyko kolejnego epizodu TTP wynosi 30%. Do nawrotu najczęściej dochodzi w ciągu około 2 miesięcy od pierwszego epizodu.
Historia.
Zakrzepowa plamica małopłytkowa została opisana po raz pierwszy w 1924 roku przez nowojorskiego lekarza Eliego Moschcowitza u jego 16-letniej pacjentki. Moschcowitz nieprawidłowo przyczyny choroby upatrywał w działaniu toksyn.

</doc>
<doc id="1040373" url="https://pl.wikipedia.org/wiki?curid=1040373" title="Echograf">
Echograf

Echograf – echosonda z urządzeniem zapisującym. Zapis z echografu to echogram, zaś metoda badania odległości echografem to echografia.

</doc>
<doc id="1040374" url="https://pl.wikipedia.org/wiki?curid=1040374" title="Turwia">
Turwia



</doc>
<doc id="1040376" url="https://pl.wikipedia.org/wiki?curid=1040376" title="Semipałatyńsk">
Semipałatyńsk



</doc>
<doc id="1040382" url="https://pl.wikipedia.org/wiki?curid=1040382" title="Echogram">
Echogram

Echogram

</doc>
<doc id="1040390" url="https://pl.wikipedia.org/wiki?curid=1040390" title="Adrian Klepczyński">
Adrian Klepczyński

Adrian Klepczyński (ur. 1 kwietnia 1981 w Częstochowie) – polski piłkarz występujący na pozycji obrońcy. Od 2018 gra w RKS Radomsko.
Jego klubami były m.in. Piast Gliwice, Raków Częstochowa, Warta Działoszyn, RKS Radomsko, Stal Głowno, Widzew Łódź oraz Polonia Bytom.

</doc>
<doc id="1040393" url="https://pl.wikipedia.org/wiki?curid=1040393" title="Gdyńska Brygada Lotnictwa Marynarki Wojennej im. kmdr. pil. Karola Trzaski-Durskiego">
Gdyńska Brygada Lotnictwa Marynarki Wojennej im. kmdr. pil. Karola Trzaski-Durskiego



</doc>
<doc id="1040396" url="https://pl.wikipedia.org/wiki?curid=1040396" title="Kadyki (powiat nidzicki)">
Kadyki (powiat nidzicki)

Kadyki (niem. "Kadicki", w latach 1938–1945 "Klein Sakrau, Abbau") – wieś w Polsce położona w województwie warmińsko-mazurskim, w powiecie nidzickim, w gminie Kozłowo. Wchodzi w skład sołectwa Zakrzewko.
W latach 1975–1998 miejscowość należała administracyjnie do województwa olsztyńskiego.

</doc>
<doc id="1040398" url="https://pl.wikipedia.org/wiki?curid=1040398" title="Wyrażenie Pfaffa">
Wyrażenie Pfaffa



</doc>
<doc id="1040402" url="https://pl.wikipedia.org/wiki?curid=1040402" title="Jean Toussaint Arrighi de Casanova">
Jean Toussaint Arrighi de Casanova

Jean-Toussaint Arrighi de Casanova, książę Padwy, (ur. 8 marca 1778 w Corte na Korsyce, zm. 22 marca 1853 w Paryżu) – francuski generał i polityk.
Arrighi, kuzyn Napoleona Bonapartego, wstąpił do szkoły wojskowej w Rebais bei Meaux, a w 1796 roku do armii. Walczył w Egipcie w stopniu kapitana i został ciężko ranny pod St. Jean d’Acre. Brał udział w bitwach pod Marengo oraz Austerlitz. Awansował na pułkownika dragonów gwardyjskich. Pod Frydlandem cesarz mianował go generałem brygady.
Zmarł 22 marca 1853 w Paryżu.
Jego syn, Louis Arrighi de Casanova, był ministrem spraw wewnętrznych Francji za Napoleona III.

</doc>
<doc id="1040404" url="https://pl.wikipedia.org/wiki?curid=1040404" title="Jean-Toussaint Arrighi de Casanova">
Jean-Toussaint Arrighi de Casanova



</doc>
<doc id="1040406" url="https://pl.wikipedia.org/wiki?curid=1040406" title="Białoskrzydł">
Białoskrzydł

Białoskrzydł – polski herb szlachecki z nobilitacji. Nazwa herbu jest stylizowana na staropolską, co było częstą praktyką w przypadku herbów nadawanych w epoce Stanisława Augusta Poniatowskiego.
Opis herbu.
W polu czerwonym z muru srebrnego o pięciu rzędach - pół gryfa srebrnego w prawo, z dziobem i szponami złotymi. 
W klejnocie nad hełmem w koronie trzy pióra strusie.
Labry czerwone podbite srebrem.
Historia herbu.
Nadany wraz ze szlachectwem w 1791 r. podporucznikowi Janowi Antony.
Herbowni.
Antony.

</doc>
<doc id="1040413" url="https://pl.wikipedia.org/wiki?curid=1040413" title="Kalwaria (herb)">
Kalwaria (herb)



</doc>
<doc id="1040414" url="https://pl.wikipedia.org/wiki?curid=1040414" title="Josh Evans">
Josh Evans

Josh Evans, właściwie Joshua R. Evans (ur. 16 stycznia 1971 w Nowym Jorku) – amerykański aktor, reżyser, producent, scenarzysta i kompozytor filmowy.
Życiorys.
Jest synem aktorki Ali MacGraw i producenta filmowego Roberta Evansa. Mając 18 lat trafił na duży ekran w epizodycznej roli Tommy’ego Kovica w biograficznym dramacie wojennym Olivera Stone’a "Urodzony 4 lipca" ("Born on the Fourth of July", 1989) u boku Toma Cruise, Toma Berengera i Willema Dafoe oraz komedii "Spełnione marzenie" ("Dream a Little Dream", 1989) z Coreyem Feldmanem, Jasonem Robardsem, Piper Laurie i Harrym Deanem Stantonem. Potem wystąpił w biograficznym dramacie Olivera Stone’a "The Doors" (1991) u boku Vala Kilmera, Kyle’a MacLachlana i Meg Ryan oraz dreszczowca "Rykoszet" ("Ricochet", 1991) z Denzelem Washingtonem, Lindsay Wagner i Ice'em-T. Dołączył do obsady horroru "Dotyk przeznaczenia" ("The Killing Box", 1993) z Rayem Wise, Adrianem Pasdarem, Alexisem Arquette, Martinem Sheenem, Davidem Arquette i Billym Bobem Thorntonem.
W 1994 zadebiutował jako reżyser i scenarzysta niezależnego filmu "Wewnątrz złotej kopalni" ("Inside the Goldmine") z udziałem Drew Barrymore. W 1998 w Los Angeles otrzymał specjalną nagrodę i stypendium dla Młodego Artysty. Kolejnym jego filmem był dreszczowiec "The Price of Air" (2000) z Michaelem Madsenem i Alexisem Arquette. Jest twórcą muzyki do swojego dramatu "Glam" (2001) z Valérie Kaprisky.
Życie prywatne.
W latach 1990-1997 spotykał się z Natashą Gregson Wagner, córką Natalie Wood i pasierbicą Roberta Wagnera, znaną z serialu "4400". 11 września 2003 poślubił Charis Michelsen. W 2012 doszło do rozwodu. W październiku 2012 ożenił się z Roxy Saint. Mają syna Jacksona (ur. 2010).

</doc>
<doc id="1040424" url="https://pl.wikipedia.org/wiki?curid=1040424" title="Louis Buffet">
Louis Buffet

Louis Joseph Buffet (ur. 26 października 1818 w Mirecourt, zm. 7 lipca 1898 w Paryżu) – francuski polityk; w latach 1875–1876 premier i minister spraw wewnętrznych Francji.

</doc>
<doc id="1040427" url="https://pl.wikipedia.org/wiki?curid=1040427" title="Louis Joseph Buffet">
Louis Joseph Buffet



</doc>
<doc id="1040428" url="https://pl.wikipedia.org/wiki?curid=1040428" title="Matador (film)">
Matador (film)

Matador − hiszpański thriller erotyczny z 1986 roku w reżyserii Pedro Almodóvara. W obrazie tym swoją pierwszą ważną rolę w karierze zagrał Antonio Banderas.
Zarys fabuły.
Młody mężczyzna, Angel, mieszkający z surową matką, członkinią Opus Dei, w tajemnicy przed nią uczęszcza do szkoły toreadorów. Pewnego dnia jego nauczyciel, Diego, pyta go, czy nie jest homoseksualny. Urażony tą sugestią Angel postanawia udowodnić swoją męskość i jeszcze tego samego dnia podejmuje próbę gwałtu na swojej sąsiadce − znanej modelce i zarazem dziewczynie Diega. Później przyznaje się policji do dokonania czterech brutalnych morderstw, jakie miały miejsce w ciągu poprzednich miesięcy w Madrycie. Jego obrończynią zostaje prawniczka Maria. Z czasem okazuje się, że Diega i Marię łączy perwersyjna skłonność do balansowania na granicy życia i śmierci − szczytowe zaspokojenie osiągają uśmiercając swych seksualnych partnerów. Każde z nich zabiło dotąd już dwoje kochanków i to właśnie do tych mordów przyznał się Angel.

</doc>
<doc id="1040430" url="https://pl.wikipedia.org/wiki?curid=1040430" title="Czerwona Gwardia (Star Wars)">
Czerwona Gwardia (Star Wars)



</doc>
<doc id="1040431" url="https://pl.wikipedia.org/wiki?curid=1040431" title="Lower Largo">
Lower Largo

Lower Largo – wioska w środkowej Szkocji, w hrabstwie Fife, położona nad zatoką Firth of Forth w pobliżu miasta Kirkcaldy. Miejsce urodzin Alexandra Selkirka, żeglarza będącego pierwowzorem bohatera powieści Daniela Defoe „Robinson Crusoe”.

</doc>
<doc id="1040432" url="https://pl.wikipedia.org/wiki?curid=1040432" title="Wincenty Wierzchowiecki">
Wincenty Wierzchowiecki

Wincenty Wierzchowiecki (ur. 12 kwietnia 1875 w Stanisławowie, zm. 31 lipca 1942 w Jałowęsach) – ziemianin, właściciel majątku Zakrzewo i Stefanowo.
Życiorys.
Urodził się w rodzinie Piotra Wierzchowieckiego (1835–1922) i Antoniny z Siudzińskich (1850–1929). Był właścicielem ziemskim i udziałowcem przedsiębiorstw wielkopolskich. Gospodarkę rolną uznawał za zasadniczą działalność rodzinną i narodową. Po I wojnie światowej, jako właściciel majątku ziemskiego Zakrzewo i folwarku Stefanowo, wprowadził unowocześnienia w produkcji rolnej, wdrażając jednocześnie wzorową organizację pracy w swoich dobrach. 
Był koordynatorem akcji społecznych w terenie, m.in. zbiórki FON na zakup broni dla polskiej armii w 1938 r. Był fundatorem i patronem kościoła parafialnego w Zbąszyniu. Sprawował funkcje samorządowe. Był m.in. wójtem gminy w Zbąszyniu. 
Gdy jesienią 1938 r. Niemcy deportowali (w ramach akcji "Polenaktion") ok. 8000 obywateli polskich (posiadających polskie paszporty) wyznania mojżeszowego, pośpieszył żydowskim wygnańcom z pomocą, dając im do dyspozycji pomieszczenia w swoim majątku ziemskim w Stefanowie, a następnie wspierał ich materialnie i finansowo
Wysiedlony w czasie okupacji niemieckiej do Generalnego Gubernatorstwa, zmarł w Jałowęsach w 1942 roku. Pochowany został na cmentarzu w Opatowie.
Z małżeństwa z Władysławą Deplewską (1879–1945) miał ośmioro dzieci.
Linki zewnętrzne.
Ma przekór dniom. Pałac w Zakrzewie

</doc>
<doc id="1040437" url="https://pl.wikipedia.org/wiki?curid=1040437" title="Jelcz M121M/4 CNG">
Jelcz M121M/4 CNG

Jelcz M121M/4 Mastero CNG – autobus miejski produkowany przez firmę Jelcz w latach 2006-2008.
Historia modelu.
Pod koniec 2006 roku zaprezentowano wersję modelu rodziny M121x Mastero napędzaną silnikiem MAN E2866DUH03 na gaz ziemny CNG, autobus ten posiada 4-biegową automatyczną skrzynię Voith D854.3E. Zastosowano oś przednią MAN VOK-07B, oraz tylną Jelcz MT 1032A.
Na dachu autobusu znajdują się 4 kompozytowe zbiorniki paliwa. Są one wkomponowane w konstrukcję dachu i częściowo wnikają do wnętrza pojazdu, dzięki takiemu rozwiązaniu udało się zmniejszyć wysokość autobusu oraz poprawić jego prowadzenie.
Obecnie model ten eksploatowany jest w MPK Rzeszów a do 2018 był eksploatowany również w MPK Kraków. 
Wyprodukowano 13 egzemplarzy.

</doc>
<doc id="1040438" url="https://pl.wikipedia.org/wiki?curid=1040438" title="Objaw dzwonu śmierci">
Objaw dzwonu śmierci

Objaw dzwonu śmierci – objaw kliniczny uwidaczniający się najczęściej przy niedrożności jelit, gdy ustają ruchy perystaltyczne, a badający przykładając stetoskop przy podbrzuszu, słyszy tętno aorty niezagłuszone przez ruchy perystaltyczne jelit.

</doc>
<doc id="1040440" url="https://pl.wikipedia.org/wiki?curid=1040440" title="Wola Duchacka (zajezdnia autobusowa)">
Wola Duchacka (zajezdnia autobusowa)

Zajezdnia autobusowa Wola Duchacka – największa zajezdnia autobusowa w Krakowie. Mieści się przy ulicy Walerego Sławka w XI Dzielnicy Krakowa. Została oddana do użytku w 1980 roku. Po likwidacji zajezdni w Czyżynach w roku 1998 trafiła tu większość autobusów (głównie Ikarusy 280).

</doc>
<doc id="1040442" url="https://pl.wikipedia.org/wiki?curid=1040442" title="Přerov nad Labem">
Přerov nad Labem

Přerov nad Labem – miejscowość i gmina (obec) w Czechach, w kraju środkowoczeskim, w powiecie Nymburk. W 2022 roku liczyła 1217 mieszkańców.

</doc>
<doc id="1040447" url="https://pl.wikipedia.org/wiki?curid=1040447" title="Jacques Necker">
Jacques Necker

Jacques Necker (ur. 30 września 1732 w Genewie, zm. 9 kwietnia 1804 w Coppet w Szwajcarii) – genewski finansista i polityk, w latach 1789–1790 pierwszy minister króla francuskiego Ludwika XVI Burbona.
Życiorys.
Współcześni uważali Neckera za geniusza ekonomii, choć tak naprawdę umiał on rozwiązywać jedynie doraźne problemy ekonomiczne, posługując się metodą zaciągania pożyczek u bankierów, wśród których miał liczne znajomości. Jego ponowne zwolnienie z urzędu generalnego kontrolera finansów, mimo iż uzasadnione, wywołało prawdziwą burzę wśród mieszczan Paryża i kryzys zaufania do monarchii.
Jacques Necker był ojcem Anne-Louise Germaine Necker (1766–1817) – baronowej de Staël‐Holstein, francuskiej pisarki i krytyk literackiej, znanej jako Madame de Staël.

</doc>
<doc id="1040449" url="https://pl.wikipedia.org/wiki?curid=1040449" title="Aleksandr Gładkij">
Aleksandr Gładkij



</doc>
<doc id="1040454" url="https://pl.wikipedia.org/wiki?curid=1040454" title="Fregaty rakietowe typu Maestrale">
Fregaty rakietowe typu Maestrale

Fregaty rakietowe typu Maestrale – włoskie fregaty rakietowe, których służba w marynarce wojennej Włoch - "Marina Militare" - rozpoczęła się w latach 80. XX wieku. Zastąpiły okręty klasy Centauro.
Historia.
Okręty typu "Maestrale" są powiększoną i zmodernizowaną wersją fregat typu "Lupo". Większe rozmiary tych pierwszych spowodowały spadek prędkości maksymalnej w stosunku do ich poprzedniczek. Dzięki zmianom możliwe było jednak m.in. powiększenie lądowiska i hangaru dla śmigłowców oraz wyposażenie okrętu w nowy, holowany, sonar. Dzięki zastosowanej przy konstruowaniu okrętu technologii modułowej, udało się znacznie ograniczyć koszty budowy.
Głównym zadaniem opisywanych jednostek jest zwalczanie okrętów podwodnych, połączone z możliwością atakowania celów powietrznych i nawodnych. Okręty tego typu, zbudowane w liczbie 8 sztuk, stanowią obecnie trzon włoskiej marynarki wojennej i są intensywnie wykorzystywane w misjach pod auspicjami ONZ i NATO. W październiku 1994 roku fregata „Grecale” (F 571) odwiedziła Gdynię, by wspólnie z polskimi okrętami wziąć udział w ćwiczebnym strzelaniu artyleryjskim na poligonie morskim.
Od chwili wprowadzenia okrętów tego typu do służby, w roku 1982, ich uzbrojenie nie uległo zasadniczej zmianie; wyjątek stanowią dwa dodatkowe działka 20 mm, przeznaczone do obrony przed szybkimi łodziami wypełnionymi materiałem wybuchowym.
W dniu 24 grudnia 2015 roku wycofano pierwszą fregatę Maestrale (F 570). Reszta ma zostać wycofana ze służby w latach 2017-2024. Zastąpi je 10 fregat typu "FREMM".
Zbudowane okręty.
Wodowanie pierwszego okrętu serii "Maestrale" (F570) miało miejsce 2 lutego 1981. Okręt wszedł do służby 7 marca 1982.
Łącznie w latach 1982 - 1985 zbudowano 8 okrętów typu "Maestrale", z czego 7 powstało w stoczni Fincantieri S.p.A w Riva Trigoso, a jedna w stoczni Fincantieri S.p.A. w Muggiano i La Spezia.

</doc>
<doc id="1040455" url="https://pl.wikipedia.org/wiki?curid=1040455" title="Oosterbeek">
Oosterbeek

Oosterbeek – miasteczko w Holandii w prowincji Gelderland, w gminie Renkum około 5 km od Arnhem.
Najstarsza część osady to Benedendorp (Dolna Osada), na północnym brzegu Renu. Fragmenty kościoła Hervormde Kerk są datowane na drugą połowę X wieku.
W XIX wieku wybudowano kilka posiadłości na północ od starej części osady takich jak De Hemelse Berg (zniszczona w 1944) i Hartenstein. Rozwój tej części wioski doprowadził do powstania Bovendorp (Górnej Osady).
We wrześniu 1944 osada została poważnie zniszczona podczas operacji „Market Garden”. Generał Robert Urquhart (dowódca brytyjskiej 1 Dywizji Powietrznodesantowej) posiadał swoją kwaterę we wspomnianym Hartenstein, w którym obecnie mieści się Muzeum Wojsk Spadochronowych.
Nieopodal miasta mieści się Cmentarz Wojenny w Arnhem-Oosterbeek, na którym pochowano 1759 żołnierzy poległych w operacji Market Garden, w tym 73 Polaków walczących w Oosteerbeek w ramach 1 Samodzielnej Brygady Spadochronowej.
W mieście tym w Hotelu de Bilderberg w maju 1954 roku powstała Grupa Bilderberga z inicjatywy Józefa Retingera.

</doc>
<doc id="1040456" url="https://pl.wikipedia.org/wiki?curid=1040456" title="Stanisław Wysocki (rzeźbiarz)">
Stanisław Wysocki (rzeźbiarz)

Stanisław Wysocki (ur. 1949 w Ełku) – polski rzeźbiarz.
W latach 1978-1980 studiował na Akademii Sztuk Pięknych w Poznaniu. W roku 1980 rozpoczął praktykę w "Hermann Noack Bildgiesserei" w Berlinie Zachodnim – w renomowanej odlewni rzeźb. Przez trzy lata doskonalił tam technikę odlewów na wosk tracony. W tym czasie realizowane tam były rzeźby takich artystów jak Henry Moore, Kenneth Armitage. W trakcie praktyki rozpoczął studia w Hochschule der Künste, akademii sztuki w Berlinie.
W 1986 roku powrócił do Wrocławia. W 1990 roku wraz z grupą wrocławskich artystów wystawił swoje prace w Cannden Art Center w Londynie. Pierwszą samodzielną wystawę zrobił w roku 1991 we wrocławskiej "Desie" przy pl. Kościuszki. Jego pracami zainteresowały się wówczas prestiżowe, skandynawskie galerie. Od tego czasu jego rzeźby znane są w Anglii, Danii, Szwecji, Belgii, Francji i w Niemczech.
Nagrody.
W 2009 r. otrzymał Nagrodę Wrocławia.

</doc>
<doc id="1040457" url="https://pl.wikipedia.org/wiki?curid=1040457" title="Jerzy Mouton">
Jerzy Mouton



</doc>
<doc id="1040460" url="https://pl.wikipedia.org/wiki?curid=1040460" title="Choroba Moschcowitza">
Choroba Moschcowitza



</doc>
<doc id="1040462" url="https://pl.wikipedia.org/wiki?curid=1040462" title="Zespół Martina-Bella">
Zespół Martina-Bella



</doc>
<doc id="1040463" url="https://pl.wikipedia.org/wiki?curid=1040463" title="MS Liberty of the Seas">
MS Liberty of the Seas

MS Liberty of the Seas - statek pasażerski typu "Freedom" należący do Royal Caribbean International, odbywający regularne rejsy wycieczkowe od maja 2007. Statek składa się z 18 pokładów, na których może znajdować się 4370 pasażerów oraz 1360 członków załogi. Jednostka została zbudowana w stoczni Aker Finnyards w Turku, w Finlandii, gdzie wcześniej została zbudowana siostrzana jednostka MS "Freedom of the Seas". Wraz z siostrzanym statkiem "Freedom of the Seas" w momencie wejścia do służby, w maju 2007, był największym statkiem pasażerskim jaki kiedykolwiek został wybudowany. Jego długość wynosi 339 m i może się poruszać z prędkością 21,6 węzłów (40 km/h).

</doc>
<doc id="1040464" url="https://pl.wikipedia.org/wiki?curid=1040464" title="Grant Hill">
Grant Hill

Grant Henry Hill (ur. 5 października 1972 w Dallas) – amerykański koszykarz, występujący na pozycji niskiego skrzydłowego, mistrz olimpijski z Atlanty. Swoją karierę zakończył 2 czerwca 2013, jako zawodnik Los Angeles Clippers. Obecnie analityk koszykarski NBA TV oraz współwłaściciel zespołu Atlanta Hawks.
W 1990 wystąpił w meczu gwiazd amerykańskich szkół średnich - McDonald’s All-American.
Mierzący 203 cm wzrostu koszykarz studiował na uniwersytecie Duke (dwa tytuły mistrza NCAA). Do NBA został wybrany z 3. numerem w drafcie 1994 przez Detroit Pistons. Szybko stał się gwiazdą ligi, w pierwszym roku gry został debiutantem roku (wspólnie z Jasonem Kiddem). Jako pierwszy rookie w historii został wybrany do udziału meczu gwiazd NBA z największą liczbą głosów. W sumie brał w nim udział siedmiokrotnie.
Niezwykle wszechstronny zawodnik (point forward), w sezonie 1995/1996 był liderem zespołu w trzech najważniejszych statystykach - punktów, zbiórek i asyst. Wyczyn ten powtórzy jeszcze dwukrotnie. Znalazł się w składzie reprezentacji na igrzyska w Atlancie. Koszykarzem Pistons był do 2000, kiedy to odszedł do Orlando Magic. W tym okresie zaczęły się problemy Hilla z kontuzjami - przez siedem lat (2000-2007) tylko dwa razy rozegrał więcej niż połowę spotkań w sezonie regularnym, a sezon 2003/04 stracił całkowicie. Po zakończeniu kontraktu w Orlando - latem 2007 - został graczem Suns. W 2012 roku podpisał dwuletni kontrakt z Los Angeles Clippers.
Grant Hill przez całą swoją karierę w NBA nosi na koszulce nr 33 (taki sam jak w college’u). W 2013 roku ogłosił zakończenie kariery sportowej.

</doc>
<doc id="1040465" url="https://pl.wikipedia.org/wiki?curid=1040465" title="Lang">
Lang

Lang (ang. "Langhian")
Nazwa pochodzi od regionu w północnych Włoszech – Langhe.

</doc>
<doc id="1040466" url="https://pl.wikipedia.org/wiki?curid=1040466" title="Mury miejskie w Raciborzu">
Mury miejskie w Raciborzu

Mury miejskie – fortyfikacje miejskie otaczające Stare Miasto w Raciborzu. Do dziś zachowało się tylko kilka ich fragmentów.
Historia.
Pierwsze fortyfikacje składały się podobno z fosy, drewnianych przegród, glinianych lub drewnianych murów i bram powstałe w XIII wieku, kiedy formowało się miasto. W 1255 roku Morawianie spalili miasto; podczas odbudowy książę Władysław opolski poszerzył je w kierunku południowym. Za panowania tego księcia miasto otoczone było prawdopodobnie umocnieniami drewniano-ziemnymi. Pierwsza udokumentowana wzmianka o murach miejskich pochodzi z roku 1299; wtedy to książę Przemysław raciborski zlecił wójtowi budowę murów obronnych i pokrycie kosztów związanych z tą inwestycją. W XIV wieku mury rozbudowano i otoczono fosą.
W 1666 roku zmodernizowane w obliczu zbliżającego się najazdu tatarskiego. W XVII wieku mury miejskie wzmocnione zostały dziewięcioma basztami, z których jedna, tzw. "baszta więzienna", ocalała do dziś. Na przełomie XVIII i XIX wieku mury miejskie były stopniowo rozbierane. Po trzeciej wojnie śląskiej (1763) zasypano większą część fosy. Jej pozostałości były wypełnione wodą jeszcze w latach trzydziestych XIX wieku, a do 1828 roku część fosy ciągnąca się wzdłuż dzisiejszej ulicy Wojska Polskiego służyła bractwu kurkowemu jako strzelnica. W 1818 roku została zniesiona Brama Wielka, a w 1828 rozebrano grożącą zawaleniem Bramę Odrzańską.
Opis.
Mury miejskie były wysokie – od wewnątrz na 6-7 stóp (1,9-2,2 m) – od zewnątrz na 12-15 stóp (3,8-4,7 m), a miejscami nieraz wysokie na 9 metrów. Ich grubość wynosiła około 4-5 stóp (1,3-1,6 m). Szacuje się, że łączna długość murów wynosiła około 1,8 km, a obejmowały teren dwudziestu hektarów. Głównymi elementami konstrukcji murów obronnych to ceglane oblicowania wewnętrzne i zewnętrzne oraz rdzeń, których cegły wiąże zaprawa wapienna.
Mury miejskie wzmocnione były 9 basztami, co stanowiło istotny element fortyfikacji miejskich. Wnętrze murów było wypełnione gruzem lub kamieniami polnymi związane zaprawą wapienną do wysokości około 3 stóp (0,9 m). Fosa otaczająca mury od zewnątrz miała około 12 stóp (3,7 m) głębokości. Po jej zewnętrznej stronie usypane były wały ziemne. Ostatnia brama, tzw. "Wodna", która powstała w 1835 roku (u wylotu obecnej ulicy Bankowej), miała za zadanie zaopatrywanie miasta w pochodzącą z Psiny wodę do celów przeciwpożarowych. Otwierano ją także w dzień targowy, tj. czwartek.
Najlepiej strzeżonym odcinkiem, były mury biegnące od Bramy Nowej do Starowiejskiej, które były dodatkowo wzmocnione sześcioma wieżami oraz trzema basztami.
Położenie.
Miasto było położone blisko Odry, która na północy i wschodzie tworzyła moczary. Mur otaczał całe miasto, również od strony moczarów. Początkowo miasto miało dwie bramy. Pierwsza, znajdująca się u wylotu ulicy Odrzańskiej, zwana była "Bramą Odrzańską" lub "Bramą Zamkową", przez nią bowiem można było się dostać do zamku piastowskiego. Od niej mury biegły wzdłuż obecnej ulicy Chopina, a za Zespołem Szkół Ekonomicznych skręcały w kierunku ulicy Długiej, gdzie znajdowała się druga brama miejska – "Brama Wielka" – zwana także bramą "Mikołajską", "Kozielską", "Głubczycką" lub "Przedmiejską". Stąd mury ciągnęły się między ulicą Wojska Polskiego a Solną i od zbiegu ulic Leczniczej i Bankowej prowadziły do – powstałej znacznie później – trzeciej bramy, tzw. "Bramy Nowej". Dalej wiodły wzdłuż ulicy Basztowej, następnie równolegle do ulicy Drzymały; w okolicach ulicy Zborowej przecinały obecną ulicę Mickiewicza, skąd biegły w stronę placu Targowego, a następnie łukiem do Bramy Odrzańskiej.
Obecnie zachowały się fragmenty murów przy ul. Basztowej, Batorego, Drzymały, Leczniczej i Drewnianej oraz jedna baszta.

</doc>
<doc id="1040467" url="https://pl.wikipedia.org/wiki?curid=1040467" title="Ulica Wincentego Witosa w Wodzisławiu Śląskim">
Ulica Wincentego Witosa w Wodzisławiu Śląskim

Ulica Wincentego Witosa w Wodzisławiu Śląskim – główny ciąg komunikacyjny łączący Wodzisław Śląski (za pośrednictwem ul Rybnickiej) z Rybnikiem i dalej Gliwicami. Natomiast od strony południowej (za pośrednictwem ul. Bogumińskiej) z granicą z Czechami w Chałupkach.
Ulicę tę wyznacza skrzyżowanie ulic Bogumińskiej z Kopernika, a kończy rondo w kształcie nerki na skrzyżowaniu z ulicami Jana Pawła II, Rybnickiej oraz Dworcowej. W jednym miejscu przecina ją rzeka Leśnica. W okresie PRL-u ulica ta nosiła nazwę Armii Czerwonej. Podczas „Praskiej Wiosny” przemaszerowały tą ulicą siły Układu Warszawskiego w stronę Czechosłowacji. Dzisiaj ulica ta ma nadal takie samo znaczenie jak kiedyś – jest drogą krajową. Przy ulicy tej zaczęły powstawać takie instytucje jak ZUS, czy supermarket Kaufland, stacja paliw Statoil, czy też restauracja McDonald’s. Długość tej ulicy w przybliżeniu wynosi 1,6 km.

</doc>
<doc id="1040468" url="https://pl.wikipedia.org/wiki?curid=1040468" title="Ordynacja podatkowa">
Ordynacja podatkowa

Ordynacja podatkowa – ustawa uchwalona 29 sierpnia 1997, regulująca polskie prawo podatkowe materialne i postępowanie podatkowe, określająca organy podatkowe i ich właściwość oraz zawierająca normy prawa karnego skarbowego.

</doc>
<doc id="1040469" url="https://pl.wikipedia.org/wiki?curid=1040469" title="Zdzisław Kieszkowski">
Zdzisław Kieszkowski

Zdzisław Władysław Kieszkowski (ur. 12 października 1937 w Skaryszewie) – polski polityk, samorządowiec, senator III kadencji.
Życiorys.
Ukończył studia w Szkole Głównej Gospodarstwa Wiejskiego. W latach 1954–1975 i 1982–1987 pracował w spółdzielniach i kółkach rolniczych. Od 1973 do 1982 pełnił funkcje publiczne, m.in. naczelnika gminy Skaryszew. W latach 1987–1991 zajmował stanowisko wicewojewody radomskiego.
Sprawował mandat senatora III kadencji z ramienia Polskiego Stronnictwa Ludowego z województwa radomskiego. W 2001 po raz ostatni ubiegał się bez powodzenia o mandat senatora. Od 1998 do 2006 był radnym i starostą powiatu radomskiego. W 2006 nie uzyskał mandatu radnego.
Działacz Ochotniczej Straży Pożarnej. Należy do PSL.
W 2000 odznaczony Krzyżem Oficerskim Orderu Odrodzenia Polski.

</doc>
<doc id="1040472" url="https://pl.wikipedia.org/wiki?curid=1040472" title="Funeral">
Funeral

Funeral - norweski zespół muzyczny założony w 1991, pionierzy gatunku funeral doom. W 1993 zespół nagrał pierwsze demo "Tristesse", wydane później w 1994 na mini CD przez amerykańską wytwórnię. Według oficjalnej strony grupy demo dało im tytuł "najsmutniejszego zespołu świata". Na demie "Beyond All Sunsets" zespół zdecydował się na bardziej symfoniczne brzmienie. W 1994 pozyskano wokalistkę Toril Snyen. W 1995 wydano album "Tragedies".
W styczniu 2003 basista i twórca utworów Einar Frederiksen popełnił samobójstwo i zespół zawiesił działalność do końca roku.
28 października 2006, gitarzysta Funeral Christian Loos został znaleziony martwy w swoim domu.

</doc>
<doc id="1040473" url="https://pl.wikipedia.org/wiki?curid=1040473" title="Stefan Szańkowski">
Stefan Szańkowski

Stefan Tadeusz Szańkowski (ur. 31 sierpnia 1955 w Łosicach) – polski polityk, samorządowiec, poseł na Sejm I kadencji.
Życiorys.
Ukończył w 1980 studia na Wydziale Chemicznym Politechniki Warszawskiej. Pracował jako nauczyciel, prowadził też gospodarstwo rolne. Działał w NSZZ „Solidarność” i NSZZ „Solidarność” RI. Na początku lat 90. pełnił funkcję wiceburmistrza miasta i gminy Łosice. Sprawował mandat posła I kadencji z ramienia Polskiego Stronnictwa Ludowego - Porozumienia Ludowego.
W latach 1998–2002 był starostą powiatu łosickiego. Następnie pracował jako dyrektor delegatury mazowieckiego urzędu marszałkowskiego. W 2007 został powołany na urząd sekretarza gminy Kąkolewnica Wschodnia.
Należał do Ligi Polskich Rodzin, z listy której bez powodzenia kandydował do Sejmu w 2005 (otrzymał 1088 głosów). W 2006 wraz z Bogusławem Kowalskim odszedł do Ruchu Samorządowego. W wyborach samorządowych w tym samym roku oraz w 2010 bez powodzenia kandydował do rady powiatu z listy Prawa i Sprawiedliwości.
Odznaczony Brązowym (1998), Srebrnym (2006) i Złotym (2017) Krzyżem Zasługi.

</doc>
<doc id="1040474" url="https://pl.wikipedia.org/wiki?curid=1040474" title="Taniec z gwiazdami (IV edycja)">
Taniec z gwiazdami (IV edycja)



</doc>
<doc id="1040476" url="https://pl.wikipedia.org/wiki?curid=1040476" title="Sławomir Hardej">
Sławomir Hardej

Sławomir Janusz Hardej (ur. 27 kwietnia 1956 w Sokołowie Podlaskim) – polski polityk, samorządowiec, poseł na Sejm I kadencji.
Życiorys.
Ukończył w 1982 studia na Wydziale Rolniczym Wyższej Szkoły Rolniczo-Pedagogicznej w Siedlcach. Działa w rolniczej „Solidarności”. Na początku lat 90. pełnił funkcję wójta gminy Jabłonna Lacka. Sprawował mandat posła I kadencji z ramienia PSL - Porozumienie Ludowe. Bez powodzenia ubiegał się o reelekcję w 1993. W 1997 również bezskutecznie kandydował do Sejmu z listy Akcji Wyborczej Solidarność.
W 2001 wstąpił do Prawa i Sprawiedliwości, z listy którego bez powodzenia ubiegał się o mandat poselski w wyborach w tym samym roku. Objął stanowisko prezesa Okręgowej Spółdzielni Mleczarskiej w Sokołowie Podlaskim. W 2006 zasiadł w radzie powiatu sokołowskiego, został jej przewodniczącym. W 2010 uzyskał reelekcję. W 2014 nie został ponownie wybrany.
Jest żonaty, ma dwie córki.

</doc>
<doc id="1040481" url="https://pl.wikipedia.org/wiki?curid=1040481" title="Henryk Suchora">
Henryk Suchora

Henryk Suchora (ur. 19 lutego 1951 w Osinkach) – polski polityk, rolnik, poseł na Sejm I kadencji.
Życiorys.
Ukończył w 1965 szkołę podstawową w Potoku-Stany. Został działaczem rolniczej „Solidarności”. Na początku lat 90. kierował strukturami związku w województwie tarnobrzeskim. Sprawował mandat posła I kadencji z ramienia PSL-PL.
Zajął się prowadzeniem indywidualnego gospodarstwa rolnego. Był też sołtysem Osinek. W 2001 bezskutecznie kandydował do Sejmu (otrzymał 1363 głosy), a w 2002 – do sejmiku lubelskiego z listy Ligi Polskich Rodzin, w 2006 ubiegał się o mandat radnego powiatu janowskiego z ramienia Prawa i Sprawiedliwości, w 2014 z listy lokalnego komitetu. Należy do Stronnictwa Ludowego „Ojcowizna”.
Odznaczenia.
W 2011, za "wybitne zasługi w działalności na rzecz przemian demokratycznych w Polsce", został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1040484" url="https://pl.wikipedia.org/wiki?curid=1040484" title="Tadeusz Wójcik (polityk)">
Tadeusz Wójcik (polityk)

Tadeusz Bronisław Wójcik (ur. 17 lutego 1944 w Bziance) – polski polityk, rolnik i działacz związkowy, poseł na Sejm I kadencji.
Życiorys.
Ukończył w 1964 Zasadniczą Szkołę Zawodową dla Pracujących w Sanoku. Prowadził gospodarstwo rolne. Działał w rolniczej „Solidarności”. Na początku lat 90. kierował strukturami związku w województwie krośnieńskim. Sprawował mandat posła I kadencji z ramienia PSL-PL. Bez powodzenia ubiegał się o reelekcję w 1993.
W 2006 został wybrany radnym gminy Haczów z ramienia lokalnego komitetu. W 2010 i w 2014 uzyskiwał reelekcję.

</doc>
<doc id="1040486" url="https://pl.wikipedia.org/wiki?curid=1040486" title="Konkursowa Jazda Samochodem">
Konkursowa Jazda Samochodem

Konkursowa Jazda Samochodem (w skrócie KJS) – impreza samochodowa o charakterze otwartym dla kierowców nieposiadających licencji sportów samochodowych. W odrębnej „kategorii gość” dopuszcza się udział innych zawodników licencjonowanych klasyfikowanych.
Zasady i regulamin.
Do startów dopuszczane są samochody posiadające homologację drogową i aktualne badanie techniczne. Nie są wymagane inne środki bezpieczeństwa (odzież sportowa, klatki bezpieczeństwa, pasy wielopunktowe, systemy gaśnicze etc.). Jedynym dodatkowym wymogiem w stosunku do jazdy drogowej – jest posiadanie kasku.
Konkursowa Jazda Samochodem odbywa się według regulaminów PZM i powinna zawierać:
Przynajmniej dwie próby powinny być zakończone metą lotną.
Próby zwrotności, slalomowe oraz zrywu i hamowania są zawierane naraz w jednej bądź kilku próbach o charakterze rajdowym, które od prawdziwych odcinków specjalnych różnią się mniejszą długością próby oraz znacznie niższą średnią prędkością, jaką da się uzyskać.
Załoga.
Załogę stanowi kierowca i pilot, który musi mieć ukończone co najmniej 17 lat. Może on posiadać licencję kierowcy wyścigowego lub rajdowego, lecz w czasie zawodów nie może prowadzić samochodu.

</doc>
<doc id="1040490" url="https://pl.wikipedia.org/wiki?curid=1040490" title="Unijny kodeks celny">
Unijny kodeks celny

Unijny kodeks celny (UKC) – akt normatywny obowiązujący w krajach Unii Europejskiej dotyczący prawa celnego, ustanowiony rozporządzeniem Parlamentu Europejskiego i Rady (UE) nr 952/2013 z dnia 9 października 2013 r. ().
Poprzednikiem UKC był wspólnotowy kodeks celny (WKC) – pierwotnie ustanowiony "rozporządzeniem Rady (EWG) nr 2913/92 z dnia 12 października 1992 r. ustanawiającym wspólnotowy kodeks celny" (), następnie zastąpiony wspólnotowym kodeksem celnym (zmodernizowanym kodeksem celnym, ZKC) ustanowionym "rozporządzeniem Parlamentu i Rady (WE) nr 450/2008 z dnia 23 kwietnia 2008 r. ustanawiającym wspólnotowy kodeks celny (zmodernizowany kodeks celny)" (). Wprowadzenie Kodeksu miało na celu zebranie w jednym miejscu przepisów wspólnotowego prawa celnego, zawartych w licznych rozporządzeniach i dyrektywach.

</doc>
<doc id="1040491" url="https://pl.wikipedia.org/wiki?curid=1040491" title="Sarajewska róża">
Sarajewska róża



</doc>
<doc id="1040492" url="https://pl.wikipedia.org/wiki?curid=1040492" title="Henryk Rospara">
Henryk Rospara

Henryk Rospara (ur. 15 grudnia 1930 w Wólce Mińskiej, zm. 29 listopada 2004) – polski rzemieślnik, poseł na Sejm I kadencji.
Życiorys.
Syn Wacława i Julii. Był absolwentem liceum ogólnokształcącego w Mińsku Mazowieckim. Prowadził własny zakład rzemieślniczy. W 1963 wstąpił do Stronnictwa Demokratycznego, pełnił funkcje wiceprzewodniczącego SD w Kole Rzemiosł Różnych (1964–1968), członka (1966–1969), skarbnika prezydium (1969–1971) i wiceprzewodniczącego prezydium (1972–1978) dzielnicowego komitetu SD Warszawa-Śródmieście, przewodniczącego koła przy spółdzielni „Szczotkarz” w Warszawie (od 1968), członka prezydium stołecznego komitetu (1976–1981) oraz członka Centralnego Komitetu (od 1985). Był członkiem grupy doradczej ds. rzemiosła przy dzielnicowym komitecie SD Warszawa-Śródmieście.
Pełnił funkcję prezesa zarządu Związku Rzemiosła Polskiego. Od 1968 do 1972 był radnym Dzielnicowej Rady Narodowej Warszawa-Śródmieście, a następnie radnym Rady Narodowej miasta stołecznego Warszawy. Sprawował mandat posła I kadencji wybranego z ramienia Chrześcijańskiej Demokracji. Był przewodniczącym Chrześcijańskiej Partii Pracy, przemianowanej następnie na Federację Polskiej Przedsiębiorczości. W 1993 bez powodzenia kandydował do Sejmu z listy Katolickiego Komitetu Wyborczego „Ojczyzna”.
Pochowany na cmentarzu Powązkowskim w Warszawie.

</doc>
<doc id="1040502" url="https://pl.wikipedia.org/wiki?curid=1040502" title="Manifest surrealizmu">
Manifest surrealizmu

Manifest surrealizmu (fr. "Manifeste du surréalisme") – manifest artystyczny napisany przez André Bretona w 1924 roku. Był pierwszą publikacją przedstawiającą początkowe założenia surrealizmu, szczególnie te odnoszące się do literatury kierunku. Wydany wraz z prozą poetycką pt. "Rozpuszczalna ryba". Pełna teoria surrealizmu została przedstawiona w "Drugim manifeście surrealizmu", uzupełniającym pierwszy.
"Manifest" to przede wszystkim rozważania nad funkcją i znaczeniem wyobraźni oraz snu. Breton poddaje pod krytykę postawę realistyczną wywodzącą się z teorii pozytywizmu, którą określa jako "zaprzeczenie wzlotu intelektualnego i moralnego". Krytykuje literaturę mającą czysto informacyjny styl, najczęściej charakteryzujący powieść, dodając, że "każdy się naprasza ze swoją drobną »obserwacją«" wobec czego nastąpiło zatrzęsienie powieści, których opisy "to po prostu nagromadzenie katalogowych obrazków; autor pozbywa się ostatnich skrupułów i korzysta z okazji, aby mi podrzucić widokówki, licząc na to, że zjedna mnie komunałami". Obszerną część manifestu zajmują rozważania na temat marzenia sennego. Autor przedstawia teorię na temat malarstwa głoszącą, iż w takim dziele ważniejsza od wartości czysto malarskich jest treść, zawartość – intencja, uczucie bądź emocja kierująca malarzem – "Wartość obrazu zależy od piękności otrzymanej iskry". To twierdzenie było szczególnie sprzeczne z poglądami prezentowanymi przez Charlesa Baudelaire'a. 
W części pt. "Tajemnice sztuki magicznej surrealizmu" Breton przedstawia możliwość stworzenia poematu surrealistycznego z fragmentów tytułów gazet. Wymienił kilka stworzonych przez siebie, np. "Na odosobnionym folwarku z każdym dniem pogarsza się to co przyjemne", lub "Uważajcie na tlejący ogień w modłach o dobrą pogodę" i "Wędrowny śpiewak gdzie go szukać? w pamięci w domu na balu żarliwych". Korzystał tym samym z doświadczeń dadaizmu, proponując odwoływanie się do przypadku i kombinatoryki. Przedstawił także bardzo istotną dla surrealizmu ideę automatycznego pisania.
Breton wyraża również swój pogląd o współczesnym człowieku i jego sytuacji umysłowej. Stwierdził, iż charakteryzuje go ubóstwo moralne i intelektualne, podyktowane podporządkowaniu praktycznym wymogom życia, jak i rezygnacja z twórczej funkcji wyobraźni. Podkreślił również istotnie znaczenie wolności, jako wartości, która jest jedyną mogącą go jeszcze poruszyć.
W tym samym roku, w którym wydano "Manifest", powstało Biuro Poszukiwań Surrealistycznych, które w 1925 roku wydało "Deklarację Biura Poszukiwań Surrealistycznych" w pewnym sensie uzupełniającą założenia zawarte w "Manifeście". W dziele tym autorzy zawarli kilka sprostowań dotyczących określenia czym jest surrealizm, skierowanych do "niezdarnej krytyki współczesnej, literackiej, dramatycznej, filozoficznej, a nawet teologicznej". W "Deklaracji" oznajmiono, że "surrealizm nie jest nowym czy też ułatwionym środkiem wyrazu ani nawet metafizyką poezji. Jest natomiast sposobem całkowitego wyzwolenia ducha."

</doc>
<doc id="1040507" url="https://pl.wikipedia.org/wiki?curid=1040507" title="Bogumił Szreder">
Bogumił Szreder

Bogumił Edward Szreder (ur. 31 lipca 1956 w Gdańsku, zm. 7 października 2003) – polski polityk i samorządowiec, rolnik, poseł na Sejm X i I kadencji.
Życiorys.
Ukończył w 1977 Zasadniczą Szkołę Ogólnokształcącą w Tczewie. Od 1979 prowadził indywidualne gospodarstwo rolne. Od 1969 działał w Związku Młodzieży Wiejskiej, kierował strukturami wojewódzkimi ZMW i był wiceprzewodniczącym zarządu krajowego tej organizacji. Działał też w Gminnej Spółdzielni „Samopomoc Chłopska”. W 1980 wstąpił do Zjednoczonego Stronnictwa Ludowego, zasiadał w Komitecie Naczelnym partii. W latach 1989–1993 pełnił funkcję posła na Sejm X i I kadencji. Po rozwiązaniu ZSL należał do Polskiego Stronnictwa Ludowego „Odrodzenie” i Polskiego Stronnictwa Ludowego. Bez powodzenia kandydował do Sejmu w 2001. Przewodniczył radzie sołeckiej w Bałdowie. Pod koniec życia był radnym gminy Tczew.
W 1984 odznaczony Brązowym Krzyżem Zasługi, a pośmiertnie w 2006 medalem „Za zasługi dla gminy Tczew”.

</doc>
<doc id="1040512" url="https://pl.wikipedia.org/wiki?curid=1040512" title="Fabrizio Moretti">
Fabrizio Moretti

Fabrizio Moretti (ur. 2 czerwca 1980 w Rio de Janeiro) - brazylijski perkusista w amerykańskim zespole The Strokes. Jego ojciec jest Włochem, a matka Brazylijką. Ma brata. Gdy Moretti miał 2 lata, przeprowadził się wraz z rodziną do Nowego Jorku, gdzie jako nastolatek uczęszczał do Dwight School wraz z kolegami z zespołu - Nickiem Valensi, Julianem Casablancas i Nikolaiem Fraiture. Zaczął grać na perkusji w wieku trzech lat.
W 2006 roku wraz z wokalistką Binki Shapiro i gitarzystą Rodrigo Amarante założył zespół pod nazwą Little Joy.
Od 2002 do stycznia 2007 spotykał się z amerykańską aktorką Drew Barrymore.

</doc>
<doc id="1040513" url="https://pl.wikipedia.org/wiki?curid=1040513" title="Kamienice przy rynku krakowskim">
Kamienice przy rynku krakowskim



</doc>
<doc id="1040516" url="https://pl.wikipedia.org/wiki?curid=1040516" title="TrES-4 b">
TrES-4 b

TrES-4 b – planeta pozasłoneczna odkryta w 2006 roku w ramach projektu Trans-Atlantic Exoplanet Survey (TrES). Planeta obiega gwiazdę GSC 02620-00648 położoną w gwiazdozbiorze Herkulesa, co 3,5 dnia przechodząc przed jej tarczą. Układ znajduje się w odległości około 1560 lat świetlnych od Ziemi.
W momencie odkrycia planeta była największą znaną planetą. Jej średnica jest około 1,7 raza większa niż Jowisza. Mimo tego, jej masa jest równa tylko 0,92 . Oznacza to, że planeta ma niewielką średnią gęstość, ok. 0,2 g/cm³ (podobną do gęstości korka).

</doc>
<doc id="1040519" url="https://pl.wikipedia.org/wiki?curid=1040519" title="Jerzy Turczynowicz">
Jerzy Turczynowicz

Jerzy Turczynowicz (ur. 20 stycznia 1915 w Nowym Targu, zm. 4 sierpnia 2007 w Warszawie) – polski inżynier budownictwa lądowego, projektant konstrukcji żelbetowych, donator Fundacji im. Tadeusza Łopuszańskiego.
Był uczniem gimnazjum w Rydzynie. Po wybuchu II wojny światowej, uczestniczył w działaniach obronnych, po czym dostał się do niewoli. W latach 1945-1976 pracował jako projektant konstrukcji żelbetonowych i kierownik pracowni terenowych w biurze techniczno-budowlanym „Społem”. Był między innymi projektantem PDT Praga (Państwowy Dom Towarowy) w Warszawie.

</doc>
<doc id="1040520" url="https://pl.wikipedia.org/wiki?curid=1040520" title="Vasile Stati">
Vasile Stati

Vasile Stati (ur. 20 września 1939) – mołdawski językoznawca, publicysta, historyk, poeta i polityk; jest autorem pierwszego słownika mołdawsko-rumuńskiego.
Życie.
Vasile Stati pochodzi z wieloetnicznej, mołdawsko-rosyjskiej rodziny. Studia ukończył na Państwowym Uniwersytecie w Kiszyniowie, na Fakultecie historyczno-filologicznym, w Sekcji Języka i Literatury Mołdawskiej. Jego profesorami byli m.in.: Nicolae Corlăteanu, Vasile Coroban, T. Vasilieva i P. Mezenţev. Był współpracownikiem Instytutu Języka i Literatury przy Mołdawskiej Akademii Nauk, gdzie pracował w sektorze dialektologii pod kierownictwem Rubina Udlera. W 1972 roku otrzymał tytuł doktora nauk filologicznych. Od 1992 roku mieszka w Moskwie, gdzie pracuje w Instytucie Etnograficznym im. Nikołaja Mikłucho-Makłaja przy Akademii Nauk Federacji Rosyjskiej.
Twórczość.
Zajmuje się przede wszystkim historią Mołdawii i języka mołdawskiego. Stati uważa, że mołdawski nie musi być traktowany jako jeden z dialektów języka rumuńskiego. Jest wręcz przeciwnego zdania – we wstępie do swojego "Słownika mołdawsko-rumuńskiego" stwierdza, że to język rumuński jest dialektem języka mołdawskiego, z którego się rozwinął. Jego argumentami są:
Wbrew powszechnie panującej w Rumunii opinii, Vasile Stati nie traktuje rumuńskiego i mołdawskiego jako dwóch całkowicie odrębnych języków. W jednym z napisanych przez niego wierszy pt. "Mama limbii româneşti" język mołdawski jest nazwany "matką" języka rumuńskiego.

</doc>
<doc id="1040521" url="https://pl.wikipedia.org/wiki?curid=1040521" title="Nes (gmina)">
Nes (gmina)

Nes (far. "Nes kommuna") – jedna z 30 gmin archipelagu Wysp Owczych, duńskiego terytorium zależnego na Oceanie Atlantyckim. Do Nes kommuny przylega jedynie gmina Runavík. Siedzibą władz gminy jest Toftir.
Gmina znajduje się w południowej części wyspy Eysturoy. Zajmuje powierzchnię 13,9 km².
Według danych na 1 stycznia 2014 roku zamieszkuje ją 1212 osób.
Historia.
Od 1872 roku istniała Eysturoyar Prestagjalds kommuna, w której skład wchodziły tereny współczesnej gminy Nes. Od tej jednostki w 1894 roku odłączyła się Nes og Gøtu kommuna, z tej zaś osiemnaście lat później oddzieliła się gmina Nes. W 1967 odłączyła się od niej gmina Runavík.
Populacja.
Gminę zamieszkuje obecnie 1212 osób. Współczynnik feminizacji wynosi ponad 91 (na 579 kobiet przypada 633 mężczyzn). Społeczeństwo jest stosunkowo młode, ponad 30% ludności stanowią osoby poniżej dziewiętnastego roku życia, zaś ludzie starsi niż 60 lat ok. 20%. Największą grupą w przedziałach dziesięcioletnich są mężczyźni poniżej dziesiątego roku życia (110 osób).
Ogólnodostępne dane dotyczące liczby ludności gminy liczone są od roku 1970. Liczba ludności sukcesywnie wzrastała od tamtego czasu do roku 1990 (z 869 do 1148 osób). Wówczas na Wyspach Owczych miał miejsce kryzys gospodarczy i wielu mieszkańców emigrowało, głównie do Danii, dlatego już w 1995 roku populacja wyniosła 1074 osoby. Ponowny jej wzrost odnotowano w do roku 2010, gdy wyniosła 1264 mieszkańców, a następnie ponownie zauważany jest odpływ ludności z terenów gminy.
Polityka.
Burmistrzem gminy jest Jóhannus Danielsen z Partii Ludowej. Prócz niego w składzie rady gminnej znajduje się sześć osób. Ostatnie wybory samorządowe na Wyspach Owczych odbyły się w roku 2012, a ich wyniki w Nes kommuna przedstawiały się następująco:
Frekwencja wyniosła 84,19% (na 873 uprawnionych zagłosowało zagłosowało 736 osób). Oddano jedną kartę wypełnioną błędnie i ani jednej niewypełnionej.

</doc>
<doc id="1040524" url="https://pl.wikipedia.org/wiki?curid=1040524" title="Dendrocacalia">
Dendrocacalia

Dendrocacalia (jap. "dendorokakariya") – zbiór opowiadań. Jedno z wczesnych (1949) dzieł japońskiego pisarza Kōbō Abe.
Treść.
Bohaterem jest Komon-kun (z angielskiego "kolega Zwyczajny"), postać zwyczajna, o typowym u Abe zagubieniu świadomości. Dopada go dziwna i niebezpieczna przypadłość - w nieoczekiwanych momentach staje się bezsilny i bezwładnie zamienia się w roślinę (opisuje to przez charakterystyczne wywracanie się twarzy na zewnątrz. Odkrywa tą osobliwość niejaki K., jak się później okazuje dyrektor ogrodu botanicznego, który doprowadza do umieszczenia Zwyczajnego w zapewniających bezpieczne roślinie warunkach.
Interpretacja.
K. reprezentuje myślenie naukowo-techniczne, nie widząc niczego dziwnego w transformacjach mężczyzny.
Zwyczajny ukazuje istniejący też w człowieku romantyzm: w poszukiwaniu odpowiedzi sięga do mitologii (nazywa K. Harpią i "Boskiej komedii" Dantego (skąd wie, że zamiana w roślinę jest karą samobójców).
Autorskim uzasadnieniem całej sytuacji zdaje się sugestia, że Zwyczajny już za życia był jak wegetująca roślina.

</doc>
<doc id="1040528" url="https://pl.wikipedia.org/wiki?curid=1040528" title="Natalia Siwek">
Natalia Siwek



</doc>
<doc id="1040532" url="https://pl.wikipedia.org/wiki?curid=1040532" title="Bill Vukovich">
Bill Vukovich

Bill Vukovich (ur. 13 grudnia 1918 we Fresno, zm. 30 maja 1955 w Indianapolis) – kierowca wyścigowy ze Stanów Zjednoczonych. Dwukrotnie zwyciężył w wyścigu Indianapolis 500.
Zginął w tragicznym wypadku podczas wyścigu na torze Indianapolis. Samochód Vukovicha wpadł na kolidujące ze sobą pojazdy próbujące ominąć rozbity chwilę wcześniej samochód, wypadł z toru i rozbił się. Kierowca zginął na miejscu.
Był uznawany za jednego z najwybitniejszych kierowców w owym czasie. Jego starty w Indianapolis 500 przypadły na okres gdy wyścig ten był zaliczany do klasyfikacji Mistrzostw Świata Formuły 1, w związku z czym Vukovich ma w statystykach Formuły 1 zapisane dwa zwycięstwa, jedno pole position, trzy najszybsze okrążenia i 19 zdobytych punktów.

</doc>
<doc id="1040533" url="https://pl.wikipedia.org/wiki?curid=1040533" title="Karin Fossum">
Karin Fossum

Karin Fossum (ur. 6 listopada 1954 w Sandefjordzie) – norweska pisarka, tworząca głównie powieści kryminalne; znana także jako „norweska królowa zbrodni”.
Twórczość.
Fossum zadebiutowała w 1974 roku tomem wierszy. Jest laureatką nagrody literackiej im. Tarjei Vesaasa, przyznawaną dla debiutantów. Dużą popularność przyniósł jej cykl powieści kryminalnych, których bohaterem jest inspektor Konrad Sejer. Były one tłumaczone na szereg języków europejskich. Za powieść "Se deg ikke tilbake" Karin Fossum otrzymała w 1996 roku Nagrodę Rivertona, przyznawaną za najlepszą powieść kryminalną autora norweskiego, a w 1997 roku nagrodę Szklany Klucz, przyznawaną w krajach skandynawskich za najlepszą w danym roku powieść kryminalną.
Powieści Karin Fossum wyróżniają się literackim opracowaniem, co jest dość nietypowe w przypadku powieści kryminalnych czy thrillerów. Zwraca również uwagę subtelny zarys psychologiczny postaci bohaterów, wiążący się zapewne z doświadczeniami Fossum jako pielęgniarki w szpitalu psychiatrycznym. Dość często rezygnuje z tradycyjnej struktury powieści kryminalnej po to, by przesunąć zainteresowanie czytelnika na indywidualny rozwój bohaterów, ich sposób myślenia i działania.
Życie prywatne.
Mieszka w Tyrifjorden, niedaleko Oslo.
Cykl z Conradem Sejerem.
Cykl, w którym występuje inspektor Conrad Sejer składa się z następujących części:

</doc>
<doc id="1040534" url="https://pl.wikipedia.org/wiki?curid=1040534" title="Pleszewska Kolej Wąskotorowa">
Pleszewska Kolej Wąskotorowa



</doc>
<doc id="1040538" url="https://pl.wikipedia.org/wiki?curid=1040538" title="Kuchnia (powieść)">
Kuchnia (powieść)

 – powieść, debiut japońskiej pisarki Banany Yoshimoto.
Yoshimoto napisała tę powieść, gdy miała 23 lata. Po ukazaniu się "Kuchni" w 1988 roku w Japonii zapanowała prawdziwa "bananomania". Debiut dobrze przyjęto w świecie. 
W Polsce książka ukazała się nakładem Państwowego Instytutu Wydawniczego w 2004 roku w tłumaczeniu Anny Zielińskiej-Elliott.
Książka stała się podstawą scenariuszy dwóch filmów.
Składa się z dwóch dopełniających się opowiadań: "Kuchni" i "Moonlight Shadow" – napisanych zwiewnym, eleganckim stylem – opowiadających o jedzeniu, zmianie płci, miłości i utracie najbliższych.
"Kuchnia".
Ulubionym miejscem Mikage Sakurai, w którym najchętniej spędza czas jest kuchnia, obojętnie czy własna, czy cudza. Mieszka z babcią, która wkrótce umiera. Niedługo potem Mikage zostaje przygarnięta przez Yūichiego, chłopca znającego z widzenia babcię Mikage (sprzedawał jej często kwiaty) na prośbę jego mamy. Mikage wprowadza się, śpi na kanapie w pobliżu kuchni.
Matka Yūichiego, Eriko, jest tak naprawdę jego ojcem, wdowcem po matce chłopaka. Po jej śmierci został kobietą i odgrywa w naturalny sposób rolę matki. Ta piękna i silna kobieta pracująca w klubie gejowskim, fascynuje ogromnie Mikage. Burzliwe relacje układają trudne do określenia relacje całej trójki.
"Pełnia księżyca – Kuchnia 2".
Druga część "Kuchni" pokazuje życie dwójki młodych bohaterów bez Eriko, która została zamordowana w pracy. Oboje żyją oddzielnie (Mikage gotuje u znanej kucharki, prowadzącej show telewizyjny). Znów spotykają się po telefonie Yūichiego, który długo po śmierci Eriko, informuje Mikage o tym fakcie. Dziewczyna jedzie do niego i po rozmowie usypiają – Yūichi pijany, Mikage na kanapie jak dawniej. Ich nieokreślona sytuacja irytuje koleżankę Yūichiego ze studiów. Przybywa z gorzkimi pretensjami do Mikage w czasie jej pracy. Złość i zazdrość zmieniają nieco nastawienie Mikage, jednak nadal relacje jej i Yūichiego są dość niezdecydowane.
"Moonlight Shadow".
Satsuki straciła w wypadku swojego chłopaka o imieniu Hitoshi. Zaprzyjaźnia się z jego młodszym bratem, którego dziewczyna zginęła w tym samym wypadku. Mały Hiiragi chodzi w dziewczęcym szkolnym mundurku, gdyż jest to jego metodą na przetrwanie. Przypadkowo przechodzą w miejscu, gdzie zginęły ich sympatie, Hitoshi i Yumiko.
Satsuki również postanawia znaleźć jakiś sposób, aby nie dać się zwariować. Postanawia codziennie rano biegać. Na moście spotyka dziwną kobietę, która przedstawia się jej jako Urara. Wystraszona jej słowami wypuszcza z rąk do rzeki termos. Tajemnicza Urara, która również w tajemniczych okolicznościach utraciła kogoś bliskiego, nawiązuje z nią kontakt telefoniczny. Odkupuje jej termos i umawiają się znów na moście, by skorzystać z rzadkiej okazji mistycznego przeżycia w czasie festiwalu Tanabata, który ma wypalić ich wspólny smutek.

</doc>
<doc id="1040539" url="https://pl.wikipedia.org/wiki?curid=1040539" title="Tanabata">
Tanabata

 – święto japońskie, obchodzone 7 lipca, gdy zbliżają się do siebie dwie gwiazdy północnego nieba Wega i Altair, rozdzielone przez Amanogawa (Drogę Mleczną).
Wedle chińskiej legendy Tanabata to para kochanków: Zhinü (Wega) i Niulang (Altair), którzy mogą się spotkać tylko raz w roku. W japońskiej wersji legendy noszą imiona Orihime i Hikoboshi. Dla Japończyków jest to dzień, w którym spełniają się marzenia.
Historia.
Święto to wywodzi się z chińskiego festiwalu pochwały dla umiejętności (乞巧節, "qǐ qiǎo jié"), zwanego także Qixi. Od okresu Heian święto było obchodzone w pałacu cesarskim w Kioto. Na początku okresu Edo zostało rozpowszechnione wśród społeczeństwa. Przejęło ono część tradycji związanych ze świętem O-bon i przekształciło się w dzisiejszą Tanabatę. W okresie Edo dziewczęta życzyły sobie biegłości w szyciu i krawiectwie, chłopcy natomiast biegłości w piśmie. Życzenia pisano na paskach papieru. W tamtych czasach tradycją było wykorzystywanie rosy pozostałej na liściach taro do wytworzenia atramentu, przy pomocy którego wypisywano życzenia.
Legendy, z których wywodzi się Tanabata.
 była córką . Tkała ona wspaniałe szaty nad brzegiem . Wiedząc, że ogromnie podobają się one jej ojcu poświęcała pracy cały swój czas. Była jednak bardzo nieszczęśliwa, gdyż przez swoją pracę nigdy nie zaznała miłości. 
Widząc to Tenkō bardzo się zmartwił i zorganizował jej spotkanie z , zwanym też , który żył i pracował po drugiej stronie rzeki Amanogawa. Gdy się spotkali, od razu zakochali się w sobie i wkrótce zostali małżeństwem. Jednak po ślubie Orihime nie tkała już szat dla swego ojca, a Hikoboshi pozwolił swemu stadu rozpierzchnąć się po całym Niebie. 
W przypływie gniewu Tenkō rozdzielił kochanków i nakazał im pozostać po przeciwnych stronach rzeki. Orihime była bardzo przygnębiona z powodu utraty męża i prosiła ojca, aby pozwolił im się jeszcze raz spotkać. Widząc łzy własnej córki, Tenkō zmienił zdanie i zezwolił parze spotykać się każdego siódmego dnia siódmego miesiąca, pod warunkiem, że Orihime przez resztę dni w roku będzie ciężko pracowała nad szatami dla ojca. 
Podczas ich pierwszego ponownego spotkania spostrzegli, iż nie mogą przekroczyć rzeki, gdyż nie było tam mostu. Orihime płakała tak mocno, że aż przyleciało stado i ptaki obiecały utworzyć most z własnych skrzydeł. Jeżeli pada deszcz, sroki nie mogą przylecieć i para kochanków musi czekać cały rok na kolejną szansę spotkania.
W Chinach i Japonii znana jest też inna wersja tej historii. Młody rolnik Mikeran znalazł na swoim polu nieznaną mu szatę, która należała do bogini Tanabata. Wkrótce go ona odwiedziła i spytała, czy nie widział jej szaty. Mikeran skłamał i powiedział, że nie, ale może pomóc bogini w poszukiwaniach. W końcu zakochali się w sobie, zostali małżeństwem i mieli wiele dzieci. Jednak pewnego dnia Tanabata zauważyła na dachu chaty Mikerana kawałek szaty, która ongiś należała do niej. Gdy odkryła kłamstwo męża, zgodziła się mu wybaczyć pod warunkiem, że wyplecie on tysiąc par słomianych butów. Kochankowie nie spotkają się do czasu, aż Mikeran wykona powierzone mu zadanie. W przeciągu swojego życia nie był on w stanie wypleść tylu par butów i dlatego para nigdy więcej się nie spotkała. Jednak mówi się, że kochankowie spotykają się raz w roku, gdy gwiazdy Altair i Wega krzyżują się.
Zwyczaje.
W dzisiejszej Japonii ludzie zazwyczaj świętują ten dzień poprzez pisanie życzeń, czasami w formie poezji. Zapisują je na , małych kawałkach papieru i wieszają je na krzewach bambusowych, niekiedy wraz z dodatkowymi dekoracjami. Często stroiki z bambusa są puszczane na okolicznych rzekach lub palone po zakończeniu festiwalu, bądź dnia następnego. Przypomina to zwyczaj puszczania papierowych łódeczek i świec podczas O-bon. W wielu rejonach Japonii występują różne zwyczaje związane z Tanabata, które w większości wywodzą się z lokalnych tradycji O-bon. Istnieje również tradycyjna piosenka śpiewana podczas Tanabata:
 Sasa no ha sara-sara (笹の葉　さらさら)
 Nokiba ni yureru (軒端にゆれる　　)
 Ohoshi-sama kira-kira (お星様　キラキラ)
 Kin-gin sunago (金銀砂ご　　　　)
Tłumaczenie:
 Liście bambusa szeleszczą, szeleszczą,
 Trzęsąc się pod strzechą.
 Gwiazdy zaczynają mrugać, mrugać;
 Jak złote i srebrne ziarenka piasku.
Data.
Pierwotnie Tanabata opierała się na japońskim kalendarzu księżycowo-słonecznym, w którym poszczególne daty są około jednego miesiąca później niż w kalendarzu gregoriańskim. W związku z tym część festiwali odbywa się 7 lipca, część w okolicach 7 lipca, podczas gdy inne nadal odbywają się 7 dnia 7 miesiąca księżycowego w tradycyjnym japońskim kalendarzu księżycowo-słonecznym, czyli w sierpniu według kalendarza gregoriańskiego.
7 dzień 7 miesiąca w japońskim kalendarzu księżycowo-słonecznym w ostatnich latach przypadał na następujące daty kalendarza gregoriańskiego:
Obchody Tanabaty.
Tanabata jest obchodzona na szeroką skalę w wielu miejscach w Japonii, najczęściej w pobliżu centrów handlowych, ozdobionych wielkimi, kolorowymi wstęgami. Najbardziej znany festiwal odbywa się w Sendai i trwa on od 5 do 8 sierpnia. W regionie Kantō największy festiwal Tanabata odbywa się w mieście Hiratsuka. Trwa tam przez kilka dni w pobliżu 7 lipca. Tanabata jest świętowana nawet w São Paulo w Brazylii. Tam obchodzona jest w pierwszy weekend lipca.
Chociaż festiwale Tanabata różnią się zależnie od regionu Japonii, podczas większości z nich odbywa się konkurs na najpiękniejszą dekorację. W czasie święta mogą odbywać się defilady lub też wybory miss Tanabata. Jak w czasie większości świąt w Japonii, wszędzie można znaleźć mnóstwo stoisk serwujących potrawy, lub oferujących przeróżne gry i zabawy.
Tanabata w Sendai.
W Sendai Tanabata jest obchodzona już od początków okresu Edo. Przez lata festiwal ten rozwijał się, zyskując na znaczeniu. Jego popularność zaczęła stopniowo słabnąć od początku okresu Meiji i święto to zostało niemal zapomniane w czasie kryzysu gospodarczego, który nastąpił po I wojnie światowej. Wolontariusze w Sendai wskrzesili zapomnianą już tradycję i ustanowili obchody festiwalu na dni od 6 do 8 sierpnia.
Podczas II wojny światowej święto nie mogło być obchodzone, tak więc w latach 1943-1945 w mieście prawie nie było świątecznych stoisk. Pierwszy większy festiwal odbył się w 1946 roku i liczył 52 stoiska. W 1947 roku, gdy cesarz Shōwa odwiedził miasto podczas Tanabaty, wystawiono 5 000 świątecznych stoisk. Święto stało się jednym z trzech największych letnich festiwali w regionie Tōhoku, jak i główną atrakcją turystyczną. Obecnie w program festiwalu wchodzi również pokaz sztucznych ogni, który odbywa się 5 sierpnia.
Podczas Tanabaty w Sendai tradycyjnie wystawia się 7 rodzajów dekoracji, które mają różne znaczenia.

</doc>
<doc id="1040541" url="https://pl.wikipedia.org/wiki?curid=1040541" title="Amanogawa">
Amanogawa

 – wyrażenie języka japońskiego oznaczające jedno z dwóch ciał niebieskich:

</doc>
<doc id="1040542" url="https://pl.wikipedia.org/wiki?curid=1040542" title="Krotoszyńska Kolej Wąskotorowa">
Krotoszyńska Kolej Wąskotorowa



</doc>
<doc id="1040545" url="https://pl.wikipedia.org/wiki?curid=1040545" title="Peter Horton">
Peter Horton

Peter William Horton (ur. 20 sierpnia 1953 w Bellevue) – amerykański aktor, reżyser, scenarzysta, producent telewizyjny i filmowy.
Życiorys.
Wczesne lata.
Urodził się w Bellevue w stanie Waszyngton jako syn kapitana statku i pracował w żegludze. W wieku jedenastu lat, w 1964 roku, wraz z rodziną przeprowadził się do Hongkongu, gdzie jego ojciec przeniósł swój okrętowy biznes. W 1971 roku ukończył Redwood High School w Larkspur w stanie Kalifornia, następnie uczęszczał do Principia College w Elsah w stanie Illinois i studiował na wydziale kompozycji muzycznej na University of California. 
Kariera.
Po gościnnym udziale w sitcomie ABC "Osiem to wystarczająco" ("Eight Is Enough", 1979), serialu 20th Century Fox "Biały cień" ("The White Shadow", 1979) jako koszykarz podejrzany o homoseksualizm, serialu CBS "Kaz" (1979) i operze mydlanej CBS "Dallas" (1979), pojawił się w telewizyjnym filmie kryminalnym NBC "Jej ubiór mordercy" ("She’s Dressed to Kill", 1979) z Connie Selleccą.
Na dużym ekranie wystąpił po raz pierwszy w dwóch komediach – "Serial" (1980) z Pamelą Bellwood i "Strawić czarne" ("Fade to Black", 1980) u boku Mickeya Rourke. Popularność przyniosła mu rola Crane’a McFaddena w serialu CBS "Siedem narzeczonych dla siedmiu braci" ("Seven Brides For Seven Brothers", 1982-83) oraz postać doktora Gary’ego Sheparda w serialu ABC "Trzydzieści coś" ("thirtysomething", 1987-91).
W 1985 roku zadebiutował jako reżyser jednego z odcinków serialu ABC "ABC Afterschool Specials". Za reżyserię dramatu "Wyprawa po życie" ("The Cure", 1995) otrzymał w Amsterdamie nagrodę Cinekid. Był także reżyserem sitcomu ABC "Cudowne lata (The Wonder Years", 1989) oraz serialów ABC: "O jeden za dużo" ("Once and Again", 2000) i "Chirurdzy" ("Grey’s Anatomy", 2005-2006) – epizodów sezonu pierwszego oraz drugiego.
Życie prywatne.
Był związany z Lindą Hamilton (1979-80). 5 października 1981 ożenił się z Michelle Pfeiffer, lecz w 1988 rozwiedli się. W 1995 poślubił Nicole Deputron, z którą ma dwie córki: Lily (ur. 2000) Ruby (ur. 2002).

</doc>
<doc id="1040548" url="https://pl.wikipedia.org/wiki?curid=1040548" title="Guelb er Richart">
Guelb er Richart



</doc>
<doc id="1040549" url="https://pl.wikipedia.org/wiki?curid=1040549" title="Kirma">
Kirma



</doc>
<doc id="1040550" url="https://pl.wikipedia.org/wiki?curid=1040550" title="Park Narodowy Iguazu">
Park Narodowy Iguazu



</doc>
<doc id="1040551" url="https://pl.wikipedia.org/wiki?curid=1040551" title="Skład ręczny">
Skład ręczny

Skład ręczny – część procesów przygotowania publikacji poligraficznej do druku (obecnie zw. DTP) sprzed epoki typesettingu i komputerów.
Skład ręczny odbywał się w zecerniach i polegał na ręcznym układaniu sekwencji ołowianych czcionek, które przechowywano w kasztach. Był to proces znacznie bardziej pracochłonny niż dzisiejszy skład komputerowy (DTP) i nie umożliwiał stosowania tylu efektów.

</doc>
<doc id="1040554" url="https://pl.wikipedia.org/wiki?curid=1040554" title="Obiekty z listy dziedzictwa UNESCO w Ameryce Północnej">
Obiekty z listy dziedzictwa UNESCO w Ameryce Północnej



</doc>
<doc id="1040564" url="https://pl.wikipedia.org/wiki?curid=1040564" title="Antoni Reginek">
Antoni Reginek

Antoni Reginek (ur. 31 maja 1948 w Wilczy koło Pilchowic na Górnym Śląsku) – prezbiter katolicki, dr hab. teologii, profesor zwyczajny (od 2014 roku), mgr muzykologii kościelnej, prałat, kanonik honorowy, profesor nadzwyczajny w Katedrze Teologii Biblijnej Starego i Nowego Testamentu na Wydziale Teologicznym Uniwersytetu Śląskiego w Katowicach. Pełnił funkcję Prodziekana ds. Studentów. Był także wykładowcą Wyższego Seminarium Duchownego Franciszkanów w Katowicach, p.o. Rektora Seminarium, wykładowcą Zakładu Dydaktyki Instrumentalnej UŚ w Cieszynie i kierownikiem sekcji katowickiej Polskiego Towarzystwa Teologicznego. Jest kapelanem Śląskiego Związku Chórów i Orkiestr, członkiem Archidiecezjalnej Komisji Muzyki Sakralnej oraz prezesem Stowarzyszenia Polskich Muzyków Kościelnych.
Życiorys.
Urodził się w rodzinie o tradycjach nauczycielskich. Wychował się w Czuchowie. Jego ojciec Karol pełnił w latach 1949-1969 funkcję dyrektora Szkoły Podstawowej nr 6 w Czuchowie, do której także uczęszczał Antoni w latach 1954-1961. Po jej ukończeniu kontynuował naukę w I Liceum Ogólnokształcącym im. Powstańców Śląskich w Rybniku, gdzie w 1965 roku zdał egzamin maturalny. Następnie wstąpił do Wyższego Śląskiego Seminarium Duchownego w Krakowie, gdzie w latach 1965-1972 odbył magisterskie studia teologiczne. 
Święcenia kapłańskie przyjął 30 marca 1972 roku w Katowicach. Po święceniach do 1975 pełnił posługę duszpasterską jako wikariusz w parafii św. Katarzyny w Czechowicach Dziedzicach. Następnie odbył studia specjalistyczne z zakresu muzykologii na Katolickim Uniwersytecie Lubelskim. Od 1980 do 2001 pełnił pracę pedagogiczną i wychowawczą w Wyższym Śląskim Seminarium Duchownym w Katowicach. Dwukrotnie był prefektem – od 10 października 1980 do 31 lipca 1984 oraz od 22 sierpnia 1985 do 21 sierpnia 1986. W przerwie pomiędzy pełnieniem tych funkcji, w 1985 roku zdobył doktorat z muzykologii kościelnej na KUL-u na podstawie dysertacji o hymnach gregoriańskich. Następnie od 22 sierpnia 1986 do 1 października 2001 pełnił funkcję wicerektora w Wyższym Śląskim Seminarium Duchownym w Katowicach. Od 5 października 1990 do 30 stycznia 1991 był jego rektorem. W latach 1985-2003 przewodniczył Archidiecezjalnej Komisji ds. Muzyki Sakralnej w Katowicach i pełnił funkcję duszpasterza organistów. W 2001 z chwilą powstania Wydziału Teologicznego Uniwersytetu Śląskiego, został jego pracownikiem naukowym, a w 2006 wybrano go na prorektora ds. studentów. W 2008 został wybrany na drugą kadencję.
Ks. Reginek w czerwcu 2005 uzyskał habilitację na Wydziale Teologicznym Uniwersytetu Opolskiego – rozprawa habilitacyjna pt. "Pieśni nabożne Franciszka Karpińskiego oraz psalmy w jego tłumaczeniu w przekazach źródłowych i tradycji ustnej". W 2009 roku uzyskał tytuł profesora nadzwyczajnego w Zakładzie Liturgiki i Homiletyki Uniwersytetu Śląskiego w Katowicach, a w 2014 tytuł profesora zwyczajnego. 
Publikacje naukowe.
Opublikował następujące pozycje naukowe:
Jako redaktor przyczynił się m.in. do wydania następujących pozycji: 

</doc>
<doc id="1040565" url="https://pl.wikipedia.org/wiki?curid=1040565" title="Osiemnaście elementów istnienia">
Osiemnaście elementów istnienia

Osiemnaście elementów istnienia – jedna z teorii wczesnej buddyjskiej psychologii. Termin sanskrycki to "aṭādaśadhātavah" – czyli dosłownie "osiemnaście krain".
Określenie to wiąże w jedną całość zmysły, przedmioty zmysłów i świadomości zmysłów. Sześć zmysłów to indrija (skt. indriya) czyli sześć "korzeni". Sześć świadomości zmysłów to widźniana (skt. vijñāna). Sześć przedmiotów zmysłów to guna lub wiśaja (skt. viśaya) czyli sześć kurzy.
Z tych sześciu organów zmysłów, pięć jest zewnętrznych (oczy, uszy, nos, język i ciało) i jeden, czyli umysł (skt manas), jest wewnętrzny. Są one konfrontowane z danymi zmysłowymi (barwo-kształt, dźwięk itd.). Zejście się razem dwóch odpowiednich elementów wywołuje rezultat widzenia i inne rodzaje poznania. Oko widzi kolor i kształt, ucho słyszy dźwięk itd.
Funkcję organów zmysłowych można uważać za czynnik aktywny, przez który rzeczy, zjawiska itd. są postrzegane.
Poniższa tabelka przedstawia 12 ajatan, czyli grupę 6 organów zmysłów (indriya) i 6 ich przedmiotów (guna) oraz 6 świadomości zmysłów (vijñāna). 
skt aṭādaśadhātavah; 
Pięć narządów zmysłów (bez umysłu) - skt pañcāindriya; chiń. wugen (五根), wuzhigen; kor. ogŭn, ojigŭn (오근); jap. gokon, gojikon; wiet. ngu căn, ngu tri căn 
Szósty zmysł zw. z umysłem - skt. manoindriya; yigen; kor. ŭigŭn; jap. ikon; wiet. i căn
Świadomość umysłu - skt manovijñāna; chiń. yishi; kor. ŭisik; jap. ishiki; wiet. i thu'c
Przedmioty zmysłów - skt guna; chiń. chen (塵); kor. chin (진); jap. jin; wiet. trân
Przedmioty zmysłów - skt guna; chiń. yuchen; yokjin; jap. yokujin; wiet. duc trân
Przedmioty zmysłów - skt guna; chiń. qiuna; kor. kuna; jap. guna; wiet. câu na
Wewnętrzne guna (zw. z umysłem) - chiń. neichen; kor. naejin; jap. neijin; wiet. ne trân

</doc>
<doc id="1040568" url="https://pl.wikipedia.org/wiki?curid=1040568" title="Toyoake">
Toyoake

 – miasto w Japonii, w prefekturze Aichi, na wyspie Honsiu, w okręgu przemysłowym Chūkyō, na południowy wschód od Nagoi.
Położenie.
Miasto leży w środkowej części prefektury, graniczy z:
Populacja.
Zmiany w populacji Toyoake w latach 1970–2015:

</doc>
<doc id="1040570" url="https://pl.wikipedia.org/wiki?curid=1040570" title="Tytan IV">
Tytan IV



</doc>
<doc id="1040571" url="https://pl.wikipedia.org/wiki?curid=1040571" title="Mistrzostwa Polski Seniorów w Lekkoatletyce 1985">
Mistrzostwa Polski Seniorów w Lekkoatletyce 1985

61. Mistrzostwa Polski Seniorów w Lekkoatletyce – zawody, które rozgrywane były w Bydgoszczy na stadionie Zawiszy między 2 a 4 sierpnia 1985.
Biegi przełajowe.
57. mistrzostwa Polski w biegach przełajowych rozegrano 23 marca w Pionkach. Kobiety rywalizowały na dystansie 4 kilometrów, a mężczyźni na 9 km.
Chód na 50 km.
Zawody mistrzowskie w chodzie na 50 kilometrów mężczyzn rozegrano 21 kwietnia w Sopocie.
Chód na 10 km.
Mistrzostwa w chodzie na 10 kilometrów kobiet rozegrano 4 maja w Poznaniu.
Maraton.
Rywalizacja w maratonie (kobiet i mężczyzn) miała miejsce 19 maja w Dębnie.
Bieg na 5000 m kobiet.
Mistrzostwa w biegu na 5000 metrów kobiet rozegrano 24 czerwca w Grudziądzu.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 6 i 7 lipca w Zabrzu.
Bieg na 10 000 m kobiet.
Mistrzostwa w biegu na 10 000 metrów kobiet rozegrano 20 lipca w Sopocie.
Półmaraton.
Półmaraton kobiet i mężczyzn odbył się 8 sierpnia w Brzeszczach. Rywalizowano na dystansie 20 kilometrów.

</doc>
<doc id="1040572" url="https://pl.wikipedia.org/wiki?curid=1040572" title="Klan dniepropietrowski">
Klan dniepropietrowski

Klan dniepropietrowski – umowna nazwa grupy politycznej, zajmującej jedno z czołowych miejsc w radzieckiej i ukraińskiej polityce i ekonomii od lat 60. XX wieku do początku XXI wieku.
W różnym czasie do grupy tej należeli między innymi: Leonid Breżniew, Wołodymyr Szczerbycki, Łeonid Kuczma, Pawło Łazarenko, Julia Tymoszenko.
Przedstawiciele grupy zajmowali najwyższe stanowiska rządowe, jednak nie zdołali zbudować silnej grupy finansowo-przemysłowej w końcu lat 90. XX wieku, i praktycznie zniknęli jako grupa po roku 2000 z ukraińskiej polityki i ekonomii.

</doc>
<doc id="1040573" url="https://pl.wikipedia.org/wiki?curid=1040573" title="Powstanie tatarbunarskie">
Powstanie tatarbunarskie

Powstanie tatarbunarskie – wynikłe w 1924 powstanie ukraińskiej ludności miasta Tatarbunary i sąsiednich wiosek znajdujących się w południowej Besarabii, skierowane przeciw władzy rumuńskiej, a za ustanowieniem władzy radzieckiej.
Przyczyną było niezadowolenie ludności wiejskiej z rumuńskiej reformy rolnej przeprowadzonej w 1921 oraz głód spowodowany suszą w lecie 1924.
Powstanie, w którym wzięło udział około 4000 osób, rozpoczęło się 16 września 1924. Kierował nim komitet rewolucyjny w składzie: W. Klużnikow, U. Batyszczew, M. Lisowyj, Ł. Curkan, H. Czernenko, A. Stecenko. Było prawdopodobnie inspirowane przez radzieckie służby wywiadowcze.
Powstanie zostało szybko rozbite przez rumuńską armię dysponującą flotą wojenną i artylerią. Kilkuset powstańców zginęło, około 500 osób aresztowano. W 1925 uczestnikom wytoczono proces, który odbywał się w Kiszyniowie, a trwał 103 dni. Oskarżonych zostało 386 osób, z tego 86 skazano na kary więzienia od 1 roku do 15 lat (U. Batyszczew został skazany na dożywocie).
Proces wzbudził zainteresowanie opinii publicznej sprawami Besarabii. W obronie sądzonych wystąpiło wiele światowych autorytetów.

</doc>
<doc id="1040577" url="https://pl.wikipedia.org/wiki?curid=1040577" title="Vasilie Alecsandri">
Vasilie Alecsandri



</doc>
<doc id="1040582" url="https://pl.wikipedia.org/wiki?curid=1040582" title="Drygulec (przystanek kolejowy)">
Drygulec (przystanek kolejowy)

Drygulec – przystanek kolejowy w Drygulcu, w województwie świętokrzyskim, w Polsce.

</doc>
<doc id="1040587" url="https://pl.wikipedia.org/wiki?curid=1040587" title="Port lotniczy Luksor">
Port lotniczy Luksor

Port lotniczy Luksor – międzynarodowy port lotniczy położony 6 km na wschód od Luksoru. Jest jednym z największych portów lotniczych w Egipcie. 20 lutego 2009 roku ukraiński samolot transportowy antonow An-12, po 700 metrach po starcie runął na ziemię. Prawdopodobnie przyczyną wypadku był pożar na pokładzie. Zginęło 5 członków załogi.

</doc>
<doc id="1040588" url="https://pl.wikipedia.org/wiki?curid=1040588" title="Antwerpen-Berchem">
Antwerpen-Berchem



</doc>
<doc id="1040590" url="https://pl.wikipedia.org/wiki?curid=1040590" title="Antwerpen-Noorderdokken">
Antwerpen-Noorderdokken



</doc>
<doc id="1040593" url="https://pl.wikipedia.org/wiki?curid=1040593" title="Wadodra">
Wadodra



</doc>
<doc id="1040595" url="https://pl.wikipedia.org/wiki?curid=1040595" title="Angrapa">
Angrapa



</doc>
<doc id="1040597" url="https://pl.wikipedia.org/wiki?curid=1040597" title="Bernard Freyberg">
Bernard Freyberg

Bernard Cyril Freyberg, 1. baron Freyberg (ur. 21 marca 1889 w Londynie, zm. 4 lipca 1963 w Windsorze) – wojskowy nowozelandzki, dowódca Nowozelandzkiego Korpusu Ekspedycyjnego w czasie obrony Krety, kampanii w Afryce Północnej i bitwy o Monte Cassino, w okresie powojennym w uznaniu zasług gubernator generalny Nowej Zelandii (1946–1952).
Dowódca obrony Krety urodził się w Londynie 21 marca 1889. Kiedy miał zaledwie dwa lata, jego rodzina wyjechała do Nowej Zelandii, gdzie w 1911 uzyskał prawo wykonywania zawodu stomatologa. Był też zapalonym sportowcem i dwukrotnie – w 1906 i 1910 – zdobył mistrzostwo tego kraju w pływaniu. W 1914 udał się do Meksyku, gdzie brał udział w toczącej się w tym kraju wojnie domowej.
Po wybuchu I wojny światowej powrócił do Wielkiej Brytanii i wstąpił do armii. W czasie spotkania z Winstonem Churchillem, pełniącym funkcję pierwszego lorda Admiralicji, zdołał przekonać go do nadania mu stopnia oficerskiego w nowo utworzonej Royal Naval Division. W 1915 brał udział w desancie na Gallipoli (obok Gelibolu, Turcja) i walczył tam aż do ewakuacji wojsk sprzymierzonych w grudniu.
Wiele razy wykazał się męstwem, za co został odznaczony Distinguished Service Order (DSO). W maju 1916 przybył do Francji i wziął udział w ostatniej fazie walk nad Sommą. Za uczestnictwo w walkach o Beaucourt otrzymał najwyższe brytyjskie odznaczenie – Krzyż Wiktorii; dziewięć razy był ranny. W kwietniu 1917 został awansowany do stopnia generała brygady i objął dowództwo nad 58. Dywizją. Był wtedy najmłodszym generałem armii brytyjskiej. Poważnie ranny we wrześniu, wrócił na front w styczniu 1918 jako dowódca brygady w 29. Dywizji. Jeszcze kilkakrotnie wykazał się męstwem, tak że przed końcem wojny po raz drugi został odznaczony DSO, a także Orderem św. Michała i św. Jerzego i francuskim Krzyżem Wojennym.
Na początku roku 1919, czyli już po zakończeniu I wojny światowej trafił do Grenadier Guards, a od 1921 do 1925 roku był oficerem sztabowym w 44. Dywizji. W tym czasie ożenił się i bezskutecznie próbował swych sił w wyborach parlamentarnych. Później był zatrudniony w Kwaterze Głównej Wschodniego Dowództwa, a następnie dowodził 1. batalionem pułku Manchester. W 1934 został awansowany do stopnia generała majora. W 1936 odznaczono go Orderem Łaźni, a 16 grudnia 1937, ze względu na szmery sercowe, odszedł z armii.
Po wybuchu II wojny światowej rząd Nowej Zelandii poprosił Freyberga o objęcie dowództwa nad korpusem ekspedycyjnym tego państwa wysłanym do udziału w wojnie w obronie Grecji. Jednocześnie został on dowódcą nowozelandzkiej 2. Dywizji. Dowodził m.in. oddziałami nowozelandzkimi broniącymi historycznego wąwozu Termopile. Po walkach o Kretę otrzymał awans do stopnia generała porucznika i dowodził 2. Dywizją w Afryce Północnej i na terenie Włoch. Nowozelandzka 2. Dywizja była organizacyjnie włączona do 8. Armii, ale Freyberg domagał się dla niej znacznej autonomii. Powodowało to liczne konflikty między nim a generałem Claude’em Auchinleckiem, dowódcą sił imperium brytyjskiego. Natomiast jego stosunki z dowódcą 8. Armii gen. Bernardem Lawem Montgomerym były bardzo dobre, a zwycięzca spod El-Alemejn cenił go wysoko.
Na froncie włoskim dowodził dywizjami nowozelandzkimi biorącymi udział w walkach o Monte Cassino. To na jego wniosek dowództwo alianckie podjęło decyzję o zbombardowaniu opactwa i miasta Cassino. Mimo to nowozelandzkie natarcie zakończyło się klęską.
We wrześniu 1944 został poważnie ranny w katastrofie lotniczej. Po sześciu tygodniach wrócił do dowodzenia dywizją, która wojnę zakończyła pod Triestem. Za kampanię włoską otrzymał po raz trzeci DSO i amerykańską Legię Zasługi. Dywizją dowodził do 22 listopada 1945, a następnie powrócił do Nowej Zelandii. W 1946 jako osoba bardzo popularna w tym kraju, otrzymał najwyższe stanowisko w tym państwie – gubernatora generalnego. Sprawował tę funkcję do 1952 roku. Rok wcześniej nadano mu szlachecki tytuł barona. Po powrocie do Wielkiej Brytanii zamieszkał w zamku Windsor jako jego honorowy wicegubernator. W roku 1963 odnowiła się jedna z jego ran wojennych i 4 lipca zmarł.

</doc>
<doc id="1040598" url="https://pl.wikipedia.org/wiki?curid=1040598" title="Blich">
Blich

 Blich albo blech – miejsce, w którym bielono płótno. Były to łąki położone w pobliżu rzek, na południowych stokach ze względu na wzmożone działanie promieni słonecznych. Tkaniny lniane lub konopne – najlepiej w maju lub czerwcu – rozkładano na trawie, by wysychając bielały na słońcu. W celu przyspieszenia bielenia, tkaniny polewano wodą. Czynność tę nazywano blichowaniem, a wykonującą ją osobę – blicharzem. Później blichem nazywano miejsce, gdzie znajdowały się blichownie (bielenie płótna, albo wosku), oraz folusze, pralnie, ługownie czy farbiarnie. Warsztaty te wymagały znacznej ilości wody i energii wodnej, dlatego lokalizowano je w pobliżu rzek.
Blich to również w wielu miastach nazwy ulic, które wzięły swą nazwę od dawnych blichowni. Ulice o nazwie Blich mają m.in. Gorlice, Łowicz, Kraków, Krosno, Jarosław i Kurów. Jest to też historyczna nazwa Żywieckiego Przedmieścia w Bielsku-Białej, dawnej dzielnicy płócienników. Jedna z dzielnic Lędzin – Blych wzięła swoją nazwę od istniejącego tam niegdyś blichu. W Jarosławiu ulice Na Blichu i Blichowa znajdują się w pobliżu starego koryta Sanu. 
Od tego określenia pochodzi także nazwisko Blicharz.

</doc>
<doc id="1040603" url="https://pl.wikipedia.org/wiki?curid=1040603" title="Mustafa Czokaj">
Mustafa Czokaj

Mustafa Czokaj, inne Mustafa Czokajew, Mustafa Çokay, kaz. Мұстафа Шоқайұлы, ros. Мустафа Шокай (ur. 25 grudnia 1890 w Kyzyłorda na terenie obecnego Kazachstanu, zm. 27 grudnia 1941 w Berlinie) – turkiestański działacz narodowy, prezydent Tymczasowego Rządu Autonomicznego Turkiestanu, publicysta i wydawca, emigrant polityczny, przewodniczący Turkiestańskiego Zjednoczenia Narodowego.
Życiorys.
Pochodził z arystokratycznego rodu Czokaj-ogly. Studiował prawo na Uniwersytecie w Petersburgu. W latach 1913–1917 był sekretarzem frakcji muzułmańskiej w IV Dumie (rosyjskim parlamencie). Po rewolucji lutowej 1917 r. współzakładał partię Shura-i-Islamiya (Muzułmańska Rada). Po rewolcie w Kokandzie w tym samym roku został wybrany przez nadzwyczajny kongres muzułmanów Turkiestanu prezydentem Tymczasowego Rządu Autonomicznego Turkiestanu. Kiedy został on obalony przez bolszewików, M. Czokaj prowadził działalność antykomunistyczną w Ufie (1918 r.) i Gruzji (1919 r.). Po zajęciu Gruzji przez bolszewików w 1921 r., udał się na emigrację do Turcji. Następnie zamieszkał we Francji, a pod koniec lat 20. w Niemczech. Jako działacz antykomunistyczny uzyskał w 1929 r. zgodę na wydawanie w Berlinie turkmeńskiego pisma narodowego „Yash Türkistan” („Młody Turkiestan”). Był to organ prasowy Narodowej Obrony Turkiestanu. Mustafa Czokaj przewodniczył emigracyjnemu Turkiestańskiemu Zjednoczeniu Narodowemu. Ponadto był autorem licznych artykułów dotyczących historii Środkowej Azji i narodowego ruchu turkiestańskiego. Związał się też z ruchem prometejskim, zostając redaktorem pisma „Prometeusz”, organu Narodowej Obrony Narodów Kaukazu, Ukrainy i Turkiestanu. Podczas II wojny światowej podjął kolaborację z Niemcami. Zaangażował się w tworzenie i organizację Legionów Turkiestańskich, dającego – jego zdaniem – możliwość walki o niezależny Turkiestan. Był to też sposób na uratowanie jeńców przed śmiercią w obozach. W tym celu we wrześniu i listopadzie 1941 r. wizytował obozy jenieckie dla żołnierzy Armii Czerwonej, aby wyciągnąć z nich ochotników pochodzących z obszarów Azji Środkowej. Zmarł pod koniec 1941 r. w Berlinie w niewyjaśnionych okolicznościach.Prawdopodobnie zaraził się tyfusem w czasie wizyt w obozach jenieckich.

</doc>
<doc id="1040605" url="https://pl.wikipedia.org/wiki?curid=1040605" title="Aero Asia International">
Aero Asia International

Aero Asia International – pakistańskie prywatne linie lotnicze z siedzibą w Karaczi. Obsługują połączenia krajowe, na Bliski Wschód i do Wielkiej Brytanii. Głównym hubem jest port lotniczy Karaczi.
Poziom obsługi tej linii nie jest oceniony przez agencję ratingową Skytrax.

</doc>
<doc id="1040609" url="https://pl.wikipedia.org/wiki?curid=1040609" title="Pelletier">
Pelletier



</doc>
<doc id="1040610" url="https://pl.wikipedia.org/wiki?curid=1040610" title="Krajka (ujednoznacznienie)">
Krajka (ujednoznacznienie)



</doc>
<doc id="1040611" url="https://pl.wikipedia.org/wiki?curid=1040611" title="Caspar Abel">
Caspar Abel

Caspar Abel (ur. 14 lipca 1676 r. w Hindenburg, zm. 11 stycznia 1763 r. w Westdorf) – niemiecki teolog, historyk i poeta.
Syn kaznodziei, był kształcony do stanu duchownego w Brunszwiku i Helmstadt. Od 1696 r. rektor szkoły w Osterburg (Altmark), od 1698 r. w szkole Świętego Jana w Halberstadt. W 1718 r. objął funkcję kaznodziei w Westdorf.
Autor licznych dzieł historycznych i krajoznawczych: "Preußische und Brandenburgische Reichs- und Staatshistorie" (2 t., 1710), "Preußische und Brandenburgische Staatsgeographie" (2 t., 1711), "Deutsche und Sächsische Alterthümer" (3 t., 1729-32), "Stift-, Stadt- und Landchronica des Fürstenthums Halberstadt" (1754). Był również autorem poezji okolicznościowych: "Jubelfest der branbdenburgischen Unterthanen" (1700), "Abbildung eines rechtschaffnen Predigers" (1710). Tłumaczył również poezje Owidiusza i Nicolasa Boileau.

</doc>
<doc id="1040613" url="https://pl.wikipedia.org/wiki?curid=1040613" title="Ohio players">
Ohio players



</doc>
<doc id="1040614" url="https://pl.wikipedia.org/wiki?curid=1040614" title="Barbara Walters">
Barbara Walters

Barbara Jill Walters (ur. 25 września 1929 w Bostonie, zm. 30 grudnia 2022 w Nowym Jorku) – amerykańska dziennikarka telewizyjna. Pierwsza kobieta-anchor w telewizji USA.
Była 11-krotnie nominowana do Nagrody Emmy, w 1983 zdobyła tę nagrodę, a w 1990 została wybrana do "Hall of Fame" Academy of Television Arts &amp; Sciences.
Życiorys.
Urodziła się w rodzinie pochodzenia żydowskiego, która wyemigrowała ze wschodniej Europy (dziadek Walters, Isaac Abrahams, urodził się w Łodzi). W USA jej ojciec był właścicielem sieci nocnych klubów, a także prowadził impresariat teatralny, przez co Barbara przebywała jako dziecko w otoczeniu sław. Miała dwoje rodzeństwa: jej brat zmarł w 1932 na zapalenie płuc, a niepełnosprawna siostra – w 1988.
Po ukończeniu college’u w 1951 pracowała w agencji reklamowej, po czym została asystentką dyrektora ds. reklamy w nowojorskiej stacji telewizyjnej stowarzyszonej z NBC. W NBC zdobyła doświadczenie zawodowe w zakresie produkcji telewizyjnej oraz opracowywaniu tekstów. Została zatrudniona jako producentka wiadomości i publicystyki w sieci CBS. Od 1961 pisała scenariusze do porannego programu NBC Today, a także tworzyła reportaże. Prowadziła, zwykle wspólnie z mężczyznami, programy "Today" (NBC, 1962–1976), "Evening News" (ABC, 1976–1978), "20/20" (ABC, 1984–2004). Od 1997 prowadziła w ABC program "The View", gdzie często dochodziło do gorących debat politycznych i obyczajowych. Przeprowadziła wywiady z wieloma światowymi przywódcami i gwiazdami rozrywki. W marcu 1999 przeprowadziła dla ABC wywiad z Moniką Lewinsky, który obejrzało 48,5 mln widzów. Zajmowała się też inauguracjami prezydentów i zamachami z 11 września 2001. W 2014 przeszła na emeryturę.
Miała trzech mężów, a także adoptowaną córkę.
Nagrody i wyróżnienia.
Była regularnie nominowana do wyróżnienia Nagrodą Emmy ("Primetime Emmy Award for Outstanding Hosted Nonfiction Series or Special"):
W 1990 została wybrana do "Hall of Fame" Academy of Television Arts &amp; Sciences. W 1996 Barbara Walters została sklasyfikowana na 34. miejscu listy „50 największych gwiazd telewizyjnych wszech czasów”.

</doc>
<doc id="1040616" url="https://pl.wikipedia.org/wiki?curid=1040616" title="Asimov’s Science Fiction">
Asimov’s Science Fiction

Asimov’s Science Fiction () – amerykańskie czasopismo publikujące literaturę science fiction i fantasy. Nazwa pochodzi od pisarza Isaaca Asimova, który jednak nie był jego wydawcą ani redaktorem. Obecnie pismo, wydawane przez , ukazuje się 10 razy w roku. 
Pismo rozpoczęło istnienie pod nazwą „Isaac Asimov’s Science Fiction Magazine” w 1977. W styczniu 1992, na krótko przed śmiercią Asimova, czasopismo zostało kupione przez wydawnictwo Doubleday, a tytuł został skrócony.
Polskie wydanie.
Polskie wydanie ukazywało się w okresie grudzień 1991 – listopad 1992, wydawane przez wydawnictwo Temark pod nazwą „Isaac Asimov’s Science Fiction Magazine”. Redaktorami byli Anna Calikowska i Michał Wroczyński. Ukazało się 10 numerów pisma (dwa numery były podwójne: styczeń/luty 1992 i sierpień/wrzesień 1992). Ostatni, z listopada 1992, wyszedł już pod nazwą „Asimov’s Science Fiction”. Od trzeciego numeru pismo otrzymało numer ISBN.

</doc>
<doc id="1040617" url="https://pl.wikipedia.org/wiki?curid=1040617" title="Isaac Asimov's Science Fiction Magazine">
Isaac Asimov's Science Fiction Magazine



</doc>
<doc id="1040618" url="https://pl.wikipedia.org/wiki?curid=1040618" title="M.C. Escher">
M.C. Escher



</doc>
<doc id="1040626" url="https://pl.wikipedia.org/wiki?curid=1040626" title="Franciszek Scheidt">
Franciszek Scheidt

Franciszek Scheidt (ur. 2 kwietnia 1759 w Krakowie, zm. w sierpniu 1807 w Krzemieńcu) – fizyk, chemik i botanik, absolwent i profesor Akademii Krakowskiej.
Życiorys.
Syn mieszczanina krakowskiego Pawła i Elżbiety Szulc. w latach 1768–1775 uczył się w Szkole Nowodworskiej, a następnie studiował fizykę w Akademii Krakowskiej pod kierunkiem profesora Rydulskiego. W czerwcu 1777 został bakałarzem, a 16 lipca 1779 doktorem filozofii.
Jego zdolności zwróciły uwagę Hugona Kołłątaja, współpracownika Komisji Edukacji Narodowej (KEN). W latach 1780–1783 z jego polecenia objął posadę nauczyciela fizyki w nowo utworzonej Szkole Wojewódzkiej w Lublinie. Prowadził tam również doświadczenia chemiczne. Podczas pobytu w Lublinie zaprzyjaźnił się z matematykiem Józefem Czechem oraz lekarzem Michałem Bergonzonim. Jesienią 1783 powrócił do Krakowa.
1 kwietnia 1784 wraz z Janem Jaśkiewiczem, Janem Śniadeckim i profesorem farmacji Janem Szasterem przeprowadził udany eksperyment ze wzlotu balonem wypełnionym ogrzanym powietrzem. KEN odmówiła jednak dalszego finansowania eksperymentów. 14 stycznia 1785 został profesorem Szkoły Głównej Koronnej. Wspólnie z Janem Jaśkiewiczem organizował gabinet chemiczny sprowadzając szkła i aparaturę z Wiednia. W 1786 opublikował rozprawę "O elektryczności uważanej w ciałach ziemskich i atmosferze". Towarzyszył królowi Stanisławowi Augustowi Poniatowskiemu w podróży po ziemi krakowskiej i sandomierskiej, a 27 czerwca 1787 roku odczytał w jego obecności rozprawę "O chemicznym powinowactwie ciał". W nagrodę otrzymał od króla pierścień brylantowy.
Władze uczelni poleciły mu przeprowadzenie wykładów z botaniki (początkowo miał wykładać ją bezpłatnie). Jako stypendysta KEN w 1788 uzupełniał swoją wiedzę z zakresu botaniki i chemii u profesora Józefa Jacquina w Wiedniu. Urządził i rozbudował Ogród Botaniczny sprowadzając okazy z Wiednia, Paryża i Petersburga. Jako pierwszy wyhodował w krakowskich cieplarniach banany. 22 czerwca 1790 otrzymał patent na katedrę historii naturalnej i chemii. W tym samym roku oprowadził po Krakowie, Krzemionkach i Wieliczce poetę Johanna Wolfganga von Goethe.
Uczestniczył w insurekcji kościuszkowskiej. Oddelegowany został do Sądu Kryminalnego Krakowskiego jako jeden z siedmiu sędziów. Po upadku powstania powrócił do obowiązków profesorskich na uczelni. w 1801 był jednym założycieli i członkiem rzeczywistym warszawskiego Towarzystwa Przyjaciół Nauk. W 1803 władze austriackie germanizujące uczelnię usunęły go ze stanowiska wyjechał na Wołyń, a w 1805 został profesorem chemii i historii naturalnej w Liceum Krzemienieckim. Zmarł w Krzemieńcu w sierpniu 1807. W farze krzemienieckiej uchwalono wznieść dla niego pomnik, nie wiadomo jednak, czy zamiar zrealizowano.

</doc>
<doc id="1040627" url="https://pl.wikipedia.org/wiki?curid=1040627" title="JavaFX Script">
JavaFX Script

JavaFX Script – skryptowy język programowania przeznaczony do tworzenia Rich Internet Application uruchamianych na wirtualnej maszynie Javy. Wchodzi w skład rodziny JavaFX. JavaFX Script ma w założeniu stać się konkurentem dla Adobe Flash i Flex, technologii AJAX oraz Microsoft Silverlight. 
Język JavaFX Script jest dostępny na zasadach Powszechnej Licencji Publicznej GNU. Wcześniejszą nazwą produktu było F3 (Form Follows Function). Język F3 został stworzony przez Chrisa Olivera, który został pracownikiem Sun Microsystems po przejęciu firmy SeeBeyond Technology Corporation we wrześniu 2005. 
Pierwsza prezentacja JavaFX Script miała miejsce na konferencji JavaOne w roku 2007. Kod źródłowy, dokumentację oraz demonstracje działania JavaFX Script można pobrać ze strony internetowej projektu OpenJFX. 
Przykładowy program, wyświetlający okno z napisem "Hello world", może w tym języku mieć postać:
 Frame {
 title: "Hello World F3"
 width: 200
 content: Label {
 text: "Hello World"
 visible: true

</doc>
<doc id="1040631" url="https://pl.wikipedia.org/wiki?curid=1040631" title="I Korpus Wielkiej Armii">
I Korpus Wielkiej Armii

I Korpus Wielkiej Armii – jeden z korpusów Wielkiej Armii I Cesarstwa Francuskiego.
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne. I Korpus marszałka Jeana Bernadotte'a szedł w centrum, od Bambergu przez Kronach, a razem z nim III Korpus marsz. Louisa Davouta, Korpus Jazdy marsz. Joachima Murata i Gwardia Cesarska dowodzona przez marsz. Jean-Baptiste’a Bessières’a. Miały one przekroczyć rzekę Soławę pod Saalburgiem.
Skład w sierpniu 1813.
Kwatera główna I Korpusu mieściła się w Budziszynie.

</doc>
<doc id="1040632" url="https://pl.wikipedia.org/wiki?curid=1040632" title="Alan Rosenberg">
Alan Rosenberg

Alan David Rosenberg (ur. 4 października 1950 w Passaic) – amerykański aktor teatralny, filmowy i telewizyjny. W latach 2005–2009 był prezesem Screen Actors Guild (SAG).
Życiorys.
Urodził się i dorastał w Passaic w stanie New Jersey w konserwatywnej rodzinie żydowskiej. Jego starszy brat Mark Rosenberg (1948–1992) w latach 60. był politycznym aktywistą, a później producentem filmowym. Ich pierwszym kuzynem, także z Passaic, był muzyk / autor piosenek Donald Fagen, współzałożyciel grupy Steely Dan. W 1972 ukończył Case Western Reserve University w Cleveland w stanie Ohio. Przez dwa lata studiował w Yale School of Drama z Meryl Streep.
Po raz pierwszy trafił na szklany ekran w jednym z odcinków serialu na kanale CBS "Barnaby Jones" (1978). Rok potem debiutował w filmie fabularnym - komediodramacie Philipa Kaufmana "Włóczęgi" ("The Wanderers", 1979) z Kenem Wahlem i Karen Allen. W miniserialu CBS "Robert Kennedy i jego czasy" ("Robert Kennedy &amp; His Times", 1985) wystąpił jako Jack Newfield. W dyskusyjnym i wywołującym wiele kontrowersji dramacie Martina Scorsese "Ostatnie kuszenie Chrystusa" ("The Last Temptation of Christ", 1988) zagrał postać apostoła Tomasza. W telewizyjnej adaptacji powieści Jackie Collins NBC "Uśmiechy losu" ("Lucky/Chances", 1990) z Nicollette Sheridan, Sandrą Bullock, Grantem Show i Stephanie Beacham pojawił się jako Costa. Wystąpił też w sitcomach CBS: "Cybill" (1995-98) jako Ira Woodbine / Zechariah i "Murphy Brown" (1998) jako Max Llewelyn.
Życie prywatne.
W latach 1976–1984 był żonaty z aktorką Robin Bartlett. W 1984 w Nowym Jorku na planie opery mydlanej ABC "Ryan’s Hope" poznał Marg Helgenberger. Oboje zostali przyjaciółmi i zaczęli spotykać się w 1986. Pobrali się 9 września 1989. I mieli syna Hugh Howarda (ur. 21 października 1990). 1 grudnia 2008 r. Rosenberg i Helgenberger ogłosili separację. W dniu 25 marca 2009 Helgenberger złożyła wniosek o rozwód.

</doc>
<doc id="1040633" url="https://pl.wikipedia.org/wiki?curid=1040633" title="Nakajima B5N">
Nakajima B5N

 – trzymiejscowy pokładowy samolot torpedowo-bombowy konstrukcji japońskiej z okresu drugiej wojny światowej. Alianci nadali mu nazwę kodową "Kate".
W odróżnieniu od przestarzałych modeli aliankich samolotów Douglas TBD Devastator i Fairey Swordfish Nakajima B5N na początku wojny był nowoczesną jednostką o bardzo dobrych parametrach bojowych.
W parze z torpedą lotniczą Typ 91 cechowały go duża prędkość i wysokość zrzutu, co zwiększało bezpieczeństwo samolotu oraz załogi w trakcie ataku, a także wydłużało czas lotu torpedy, skracając tym samym podwodną część jej drogi do celu. W konsekwencji zmniejszało to do minimum czas na reakcję celu i jego szanse na wymanewrowanie torpedy. Wykazały się skutecznością podczas ataku na Pear Harbor, w bitwie na Morzu Koralowym i podczas bitwy pod Midway.
Historia.
Zamówienie na ten samolot pokładowy złożono w 1935 roku. Opracowywana konstrukcja zastąpiła używane wcześniej w marynarce japońskiej pokładowe samoloty bombowe, budowane w układzie dwupłata. Projekt otrzymał nazwę Typ K.
Prototyp samolotu, oblatany w styczniu 1937 roku, nosił skrócone oznaczenie B5N1. Zamontowano w nim hydrauliczny mechanizm składania końcówek płata. Sprawiał on jednak problemy i zrezygnowano z niego na rzecz mechanizmu ręcznego.
Pierwsze samoloty seryjne, pod nazwą Samolot Pokładowy Torpedowo-Bombowy Wzór 98 Model 11, wysłano do Chin, gdzie sprawdzano ich przydatność w warunkach bojowych. Wstępnie zalecono mocniejszy silnik. W grudniu 1939 zaakceptowano do produkcji wersję B5N2 Model 12 z nowym silnikiem Nakajima Sakae o mniejszej średnicy i większej mocy, co pozwoliło na polepszenie osiągów, a węższa obudowa silnika poprawiła właściwości aerodynamiczne i widoczność z kabiny pilota. Samoloty tej wersji produkowano od lutego 1940, ponadto część samolotów B5N1 przebudowano do nowej wersji. 
Do sierpnia 1941 samolot budowano w firmie macierzystej. W 1942 roku produkcję wznowiono w 11. Arsenale Lotniczym Marynarki Wojennej (Dai-Juichi Kaigun Kokusho) w Hiro koło Kure oraz w zakładach Aichi Tokei Denki K.K., gdzie produkowano je do 1944 roku. Wielkość produkcji nie została ustalona z pewnością, łącznie zbudowano według różnych źródeł 1149 (dane amerykańskie), 1250 (dane japońskie) lub 1350 (wyliczenia J. Longa) egzemplarzy tego samolotu. 30 sztuk przebudowano na szkolny dwuster B5N1-K. W zakładach Nakajima wyprodukowano 669 samolotów (według innych danych 669 lub 870). 
Od 1943 roku B5N były stopniowo zastępowane przez nowsze Nakajima B6N, po raz ostatnio zostały użyte bojowo jako bombowce pokładowe podczas bitwy na Morzu Filipińskim w czerwcu 1944, gdzie już znacznie ustępowały konstrukcjom alianckim. Do końca wojny maszyny tego typu służyły w szkołach lotniczych oraz przebudowane na samoloty patrolowe wyposażone w radar do wykrywania wynurzonych okrętów podwodnych. Wykorzystywano je również pod koniec wojny do ataków kamikaze.
Samolot był uzbrojony w pojedynczy karabin maszynowy wz. 92 kalibru 7,7 milimetra w tylnej kabinie. Uzbrojenie podwieszane stanowiła torpeda typ 91 albo do 800 kg bomb w jednej z konfiguracji: jedna bomba przeciwpancerna lub burząca o masie 800 kg, dwie bomby 250 kg lub 6 bomb 60 kg albo (do celów szkolnych) 30 kg.

</doc>
<doc id="1040636" url="https://pl.wikipedia.org/wiki?curid=1040636" title="Růže kvetou dál">
Růže kvetou dál

Růže kvetou dál - debiutancki album Heleny Vondrackovej wydany w roku 1969 przez Supraphon.

</doc>
<doc id="1040638" url="https://pl.wikipedia.org/wiki?curid=1040638" title="Kombiwar">
Kombiwar

Kombiwar – sprzęt kuchenny, składający się z naczynia, panelu sterowniczego oraz pokrywy grzejnej, wyposażonej w wentylator, dzięki któremu znajdujące się w naczyniu produkty są owiewane strumieniem gorącego powietrza (termoobieg). Taka konstrukcja powoduje, iż produkty są pieczone szybko i równomiernie.

</doc>
<doc id="1040640" url="https://pl.wikipedia.org/wiki?curid=1040640" title="Ha, ha, ha">
Ha, ha, ha

Ha ha ha – limitowany album Heleny Vondráčkovej wydany w 2007 przez Universal w ekskluzywnym nakładzie 5 000 sztuk. 

</doc>
<doc id="1040641" url="https://pl.wikipedia.org/wiki?curid=1040641" title="Komisja Rządu Tymczasowego Wielkiego Księstwa Litewskiego">
Komisja Rządu Tymczasowego Wielkiego Księstwa Litewskiego

Komisja Rządu Tymczasowego Wielkiego Księstwa Litewskiego, Komisja Rządząca Tymczasowa Litewska – organ tymczasowej administracji ziem Wielkiego Księstwa Litewskiego wyzwolonych przez oddziały Wielkiej Armii w czasie wojny z Rosją w 1812. Powołana 1 lipca 1812 rozkazem dziennym cesarza Francuzów Napoleona I Bonaparte. Do głównych jej zadań należało stworzenie litewskich sił zbrojnych oraz zapewnienie aprowizacji wojskom napoleońskim. 
Prezesi: 
Sekretarz generalny:
Członkowie:
Nadzór nad komisją sprawował były rezydent francuski w Księstwie Warszawskim komisarz Louis Pierre Édouard Bignon.
Faktyczą władzę sprawował jednak holenderski generał Dirk van Hogendorp, były gubernator Jawy, mianowany gubernatorem Wilna.
Napoleon wbrew pokładanym w nim przez Konfederację Generalną Królestwa Polskiego nadziejom nie przywrócił państwowości polskiej na ziemiach polsko-litewskich. Powołał na terenach wyzwolonych jedynie administrację tymczasową, unikając tym samym rozstrzygnięć ostatecznych do czasu pokonania Rosji. Józef Wybicki, wysłany 11 lipca do Wilna z deputacją Rady Generalnej Konfederacji bezskutecznie zabiegał u cesarza o ogłoszenie przywrócenia Królestwa Polskiego, także na ziemiach zabranych. 
Dopiero 14 lipca 1812 komisja ta formalnie podporządkowała się Radzie Generalnej Konfederacji Królestwa Polskiego.
Po wkroczeniu wojsk rosyjskich na ziemie litewskie pod koniec 1812, działała formalnie poza Litwą.

</doc>
<doc id="1040643" url="https://pl.wikipedia.org/wiki?curid=1040643" title="Niżni Staw Rohacki">
Niżni Staw Rohacki

Niżni Staw Rohacki, zwany też Wielkim Stawem Rohackim (słow. "Veľké Roháčske pleso", "Prvé Roháčske pleso", "Dolné Roháčske pleso", niem. "Großer Rohácssee") – największy z czterech Rohackich Stawów, znajdujących się na trzech tarasach w górnej części słowackiej Doliny Rohackiej w Tatrach Zachodnich. Położony jest w malowniczej okolicy, na dnie polodowcowego kotła. Leży najdalej na wschodzie i najniżej z Rohackich Stawów. Niżni Staw jest największym jeziorem w całych Tatrach Zachodnich, ma 2,22 ha powierzchni i 7 m głębokości.
Od południowej strony opadają do niego stożki piargowe Zielonego Wierchu Rohackiego (szczyt północno-wschodniej grani Trzech Kop), od południowej strony niski wał Przedniego Zielonego wznoszący się nad Bufetem Rohackim. We wschodnim kierunku widok na Rakoń, Wołowiec, Rohacze. Powyżej ścieżki, po wschodniej stronie Niżniego Stawu jeszcze jeden maleńki stawek. Przy ścieżce turystycznej zbudowana w latach 1961–62 chatka THS (słowacki odpowiednik polskiego TOPR-u), której daszki w razie deszczu dają schronienie turystom. Turystyczny, dobrze utrzymany szlak prowadzi wzdłuż północnych brzegów stawu. Często przebywają na nim oswojone z widokiem turystów kaczki krzyżówki. Woda spływająca ze stawu zasila Rohacki Potok. W młakach na brzegach stawu bujne kępy knieci górskiej, omiegu górskiego, modrzyka górskiego, miłosnej górskiej i wszędobylskiego rdestu wężownika.

</doc>
<doc id="1040644" url="https://pl.wikipedia.org/wiki?curid=1040644" title="Peter Arnett">
Peter Arnett

Peter Arnett (ur. 13 listopada 1934 roku w Riverton, Nowa Zelandia) – dziennikarz. Debiutował w 1951 roku w gazecie The Southland Times w Invercargill. Pracował jako reporter Associated Press, dla której relacjonował konflikt w Laosie. Pisał dla National Geographic, potem dla różnych sieci telewizyjnych, w tym CNN. Zajmował się wojnami, między innymi wietnamską i Wojną w Zatoce. Za pracę w Wietnamie (dla Associated Press, 1962-75) dostał Pulitzera w 1966 roku.
Styl jego reportaży z Wietnamu niezbyt podobał się administracji Johnsona, gdyż ujawniał cierpienie cywilnej ludności. Demaskował też kłamstwa dowództwa amerykańskiej armii. Opisał starcie żołnierzy amerykańskich z Wietkongiem, które widział z pokładu helikoptera. Kolumna Zaopatrzenia 21 została zaskoczona i zmasakrowana. Po ukazaniu się artykułu dowództwo Marines zaprzeczyło, jakoby taka jednostka w ogóle istniała. Arnett i fotograf Tim Page, którzy ratowali rannych żołnierzy, mieli jednak dowód tych wydarzeń w postaci zdjęć.
Za artykuł o misji spod Hillem 875 zażądano usunięcia go z agencji i odwołania z Wietnamu. Prezydent Lyndon Johnson stwierdził w 1965 roku, że Arnett jest “bardziej szkodliwy dla sprawy amerykańskiej niż cały batalion Wietkongu”. Arnett Pozostał w Sajgonie po jego upadku i spotkał się z żołnierzami armii północnowietnamskiej.
Dla CNN pracował w latach 1981-99. W czasie Wojny w Zatoce stał się słynny na całym świecie dzięki nadawaniu przez 5 tygodni na żywo bezpośrednio z Bagdadu. Znów oskarżano go o "niepatriotyczne dziennikarstwo". Uzyskał wywiad z Saddamem Husajnem krótko po wybuchu wojny.
W marcu 1997 roku przeprowadził wywiad z Osamą bin Ladenem. Nadawał z Afganistanu w czasie amerykańskiej inwazji na przełomie 2001 i 2002 roku dla telewizji o wysokiej rozdzielczości HDNet.
W Iraku w 2003 roku udzielił wywiadu państwowej telewizji irackiej, krytycznie wypowiadając się o trwającej już wojnie. Spowodowało to odwrócenie się od niego głównych pracodawców (NBC, MSNBC, National Geographic). Przeszedł do mediów krytycznych wobec tego konfliktu.

</doc>
<doc id="1040649" url="https://pl.wikipedia.org/wiki?curid=1040649" title="Komisja Rządząca Tymczasowa Litewska">
Komisja Rządząca Tymczasowa Litewska



</doc>
<doc id="1040651" url="https://pl.wikipedia.org/wiki?curid=1040651" title="Jelonka (dopływ Łobżonki)">
Jelonka (dopływ Łobżonki)

Jelonka ("Jelonek") – struga, lewy dopływ Łobżonki o długości 14,47 km i powierzchni zlewni 49,19 km².
Do Łobżonki wpływa na północ od Dorotowa.

</doc>
<doc id="1040652" url="https://pl.wikipedia.org/wiki?curid=1040652" title="Wielki Rohacki Staw">
Wielki Rohacki Staw



</doc>
<doc id="1040667" url="https://pl.wikipedia.org/wiki?curid=1040667" title="Greatest Hits Vol.2">
Greatest Hits Vol.2

Greatest Hits Vol.2 – tytuł składankowego albumu Glorii Estefan z 2001 roku, będącego kontynuacją wydanego w 1992 roku albumu "Greatest Hits". "Greatest Hits Vol.2" zawiera największe singlowe przeboje, jakie artystka nagrała w okresie 1993-2000 oraz kilka premierowych utworów. Składanka omija hiszpańskojęzyczne przeboje wokalistki koncentrując się wyłącznie na jej anglojęzycznym repertuarze. Brak hiszpańskojęzycznych przebojów, takich jak: "Mi Tierra", czy "Abriendo Puertas" bywał często podkreślany przez krytyków. Album mimo promocji i wydaniu kilku singli (z których jeden otrzymał nominację do nagrody Grammy) nie zdołał odnieść spodziewanego sukcesu komercyjnego. Krążek w Stanach Zjednoczonych zdołał dotrzeć jedynie do pozycji 92. Znacznie lepiej poradził sobie natomiast w takich krajach, jak: Hiszpania czy Wielka Brytania. Na całym świecie sprzedał się w prawie milionowym nakładzie, stając się pierwszą od wielu lat płytą Estefan, która nie zyskała statusu co najmniej złotej płyty w Stanach Zjednoczonych.
Spis piosenek:
Dodatkowe informacje:

</doc>
<doc id="1040673" url="https://pl.wikipedia.org/wiki?curid=1040673" title="BetAB-500">
BetAB-500

BetAB-500 - sowiecka lotnicza bomba przeciwbetonowa. Wyposażona jest w spadochron hamujący i przyspieszacz rakietowy. Spadochron zakrzywia tor bomby i zapewnia optymalny kąt uderzenia w cel, przyśpieszacz zwiększa prędkość bomby i zwiększa w ten sposób głębokość penetracji. Bomba wyposażona jest w zapalnik działający z opóźnieniem.
Jest przeznaczona do niszczenia punktów umocnionych przeciwnika: stanowisk dowodzenia, podziemnych magazynów i składów amunicji, budynków o grubych ścianach (np. wzmocnionych hangarów lotniczych (schronohangarów), pasów startowych, dróg czy autostrad. 
Została wyposażona w spadochron hamujący, który zakrzywia jej tor opadania, co znacznie zwiększa celność i zapewnia pionowe uderzenie w cel, co zwiększa też jej skuteczność. Ma też mały silnik rakietowy, który przyspiesza opadanie, przez co zwiększa energię kinetyczną uderzenia.
Bomba BetAB-500 została najprawdopodobniej użyta w czsie wojny domowej w Syrii. Niemal na pewno użyto jej w czasie walk o Aleppo w 2016 roku.
Jej zmodernizowana wersja nosi oznaczenie BetAB-500U.

</doc>
<doc id="1040677" url="https://pl.wikipedia.org/wiki?curid=1040677" title="Apostag">
Apostag

Apostag – wieś i gmina w środkowej części Węgier, w pobliżu miasta Kunszentmiklós. Gmina liczy 1956 mieszkańców (styczeń 2009) i zajmuje obszar 31,94 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.

</doc>
<doc id="1040678" url="https://pl.wikipedia.org/wiki?curid=1040678" title="Dunaegyháza">
Dunaegyháza

Dunaegyháza – wieś i gmina w środkowej części Węgier, w pobliżu miasta Kunszentmiklós. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.
Gmina Dunaegyháza liczy 1543 mieszkańców (2009) i zajmuje obszar 10,12 km².

</doc>
<doc id="1040679" url="https://pl.wikipedia.org/wiki?curid=1040679" title="Kunadacs">
Kunadacs

Kunadacs – wieś i gmina w środkowej części Węgier, w pobliżu miasta Kunszentmiklós. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.
Gmina Kunadacs liczy 1612 mieszkańców (2009) i zajmuje obszar 89,9 km².

</doc>
<doc id="1040680" url="https://pl.wikipedia.org/wiki?curid=1040680" title="Kunpeszér">
Kunpeszér

Kunpeszér – wieś i gmina w środkowej części Węgier, w pobliżu miasta Kunszentmiklós. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.
Gmina Kunpeszér liczy 641 mieszkańców (2009) i zajmuje obszar 77,55 km².

</doc>
<doc id="1040681" url="https://pl.wikipedia.org/wiki?curid=1040681" title="Szalkszentmárton">
Szalkszentmárton

Szalkszentmárton – wieś i gmina w środkowej części Węgier, w pobliżu miasta Kunszentmiklós. Gmina liczy 2879 mieszkańców (styczeń 2011) i zajmuje obszar 82,08 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.

</doc>
<doc id="1040683" url="https://pl.wikipedia.org/wiki?curid=1040683" title="Tass">
Tass

Tass – wieś i gmina w środkowej części Węgier, w pobliżu miasta Kunszentmiklós. Gmina liczy 2944 mieszkańców (styczeń 2011) i zajmuje obszar 74,72 km².
Położenie.
Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.

</doc>
<doc id="1040684" url="https://pl.wikipedia.org/wiki?curid=1040684" title="Flaga Bolesławca">
Flaga Bolesławca



</doc>
<doc id="1040686" url="https://pl.wikipedia.org/wiki?curid=1040686" title="Újsolt">
Újsolt

Újsolt – wieś i gmina w środkowej części Węgier, w pobliżu miasta Kunszentmiklós. Miejscowość leży na obszarze Wielkiej Niziny Węgierskiej, w komitacie Bács-Kiskun, w powiecie Kunszentmiklós.
Gmina Újsolt liczy 152 mieszkańców (2009) i zajmuje obszar 32,98 km².

</doc>
<doc id="1040688" url="https://pl.wikipedia.org/wiki?curid=1040688" title="Reichssicherheitsdienst">
Reichssicherheitsdienst

Reichssicherheitsdienst, w skrócie RSD – Służba Bezpieczeństwa III Rzeszy, odpowiedzialna początkowo za osobiste bezpieczeństwo Adolfa Hitlera, w późniejszym okresie ochraniająca także inne osobistości Rzeszy.
Geneza.
Wkrótce po objęciu urzędu Kanclerza Rzeszy w 1933 Adolf Hitler polecił wybranemu w tym celu specjalnie z policji bawarskiej Johannowi Rattenhuberowi utworzenie Zespołu ds Specjalnych (niem. "Kommando zur besonderen Verwendung"), do którego zadań miało należeć: zapewnienie ogólnego bezpieczeństwa Führera i członków rządu, a w szczególności przeciwdziałanie zamachom. Początkowo zespół liczył 8 urzędników (funkcjonariuszy) policji kryminalnej, by w dwa lata później liczyć ok. 50 osób; agentów policji bawarskiej, pilotów, kierowców itd., przydzielonych do różnych osób, obiektów i zadań.
Ponieważ policjantom bawarskim nie wolno było działać poza granicami Bawarii, poza jej granicami, za bezpieczeństwo Hitlera od lutego 1932 do roku 1934 odpowiadał ośmioosobowy oddział towarzyszący SS (niem. "SS-Begleitkommando des Führers") – Oddziału (militarnej) Eskorty Wodza.
Wkrótce agenci policji kryminalnej bezpośrednio odpowiadający za bezpieczeństwo Führera stali się Strażą Hitlera (niem. "Führerschutzkommando"), która od 1934 przejęło także zadania SS-Begleitkommando des Führers.
15 marca 1935 Straż Hitlera (niem. "Führerschutzkommando") zostało przeformowane na Służbę Bezpieczeństwa Rzeszy (niem. "Reichssicherheitsdienst") – RSD.
Dowódcą RSD od chwili jej utworzenia, aż do końca wojny był SS-Gruppenführer Johann Rattenhuber.
Agentami RSD byli najlepsi detektywi (niem. "Kriminalpolizei (KRIPO)") – Policji Kryminalnej, nie mniej wobec faktu, iż od 1936 podporządkowani byli SS Heinricha Himmlera, nosili stopnie SS.
Zadania.
Do zadań RSD należało: zapewnienie bezpieczeństwa osobistego Hitlera, śledztwa w sprawach wykrytych lub domniemanych zamachów, lustracja tras przejazdu i miejsc pobytu Wodza. RSD miało zarówno prawo żądania pomocy od policji innych landów jak i wręcz objęcia dowództwa nad każdą lokalną policją.
Ponadto, ponieważ Naczelne Dowództwo Wehrmachtu – (OKW) przyznało RSD status żandarmerii wojskowej, jej agenci utworzyli automatycznie swym stanem Służbę Bezpieczeństwa Tajnego Oddziału Żandarmerii Polowej (niem. "Reichssicherheitsdienst Gruppe Geheime Feldpolizei z.b.V."), mogli więc również żądać wsparcia od żandarmerii polowej.
W zależności od aktualnie wykonywanego zadania, z przyczyn jw., agenci RSD mieli swobodę w wyborze noszonych mundurów: Wehrmachtu lub SS.
Struktura.
RSD dzieliła się na poszczególne (niem. "Dienststellen") – Biura, przeznaczone do ochrony konkretnych dygnitarzy.
"Dienstelle I" dowodzona przez Petera Högla odpowiadała za osobiste bezpieczeństwo Hitlera i po części przebywała w Berghofie, reszta zaś przemieszczała się wraz z Hitlerem.
Pozostałe biura i ochraniane obiekty;
Łączna liczebność RSD to ok. 250 agentów (1944/45).
Koniec.
30 kwietnia 1945 to właśnie agenci RSD dokonali kremacji zwłok Evy Braun i Adolfa Hitlera. 2 maja 1945 w toku nieudanej ucieczki z bunkra Hitlera pod Kancelarią Rzeszy Rattenhuber został ciężko ranny w nogę i pojmany przez żołnierzy Armii Czerwonej, Högl zaś poległ.

</doc>
<doc id="1040690" url="https://pl.wikipedia.org/wiki?curid=1040690" title="RSD">
RSD



</doc>
<doc id="1040691" url="https://pl.wikipedia.org/wiki?curid=1040691" title="Ali Chan Kantemir">
Ali Chan Kantemir



</doc>
<doc id="1040697" url="https://pl.wikipedia.org/wiki?curid=1040697" title="Helena Vondráčková &amp; Jiří Korn – Těch pár dnů">
Helena Vondráčková &amp; Jiří Korn – Těch pár dnů

Helena Vondráčková &amp; Jiří Korn – Těch pár dnů – album duetów Heleny Vondráčkovej oraz Jiří Korna wydany w 2007 roku przez Supraphon. Posiada status złotej płyty.

</doc>
<doc id="1040698" url="https://pl.wikipedia.org/wiki?curid=1040698" title="Into the Light World Tour">
Into the Light World Tour

Into The Light World Tour – światowej trasa koncertowa piosenkarki Glorii Estefan, która trwała od 1991 do 1992 roku i została obejrzana przez prawie dziesięć milionów fanów na kilku kontynentach, stając się tym samym jedną z najpopularniejszych i najbardziej dochodowych spektakli muzycznych początku lat dziewięćdziesiątych. Była to także pierwsza trasa koncertowa Glorii Estefan po wypadku jakiemu uległa w 1990 roku. 

</doc>
<doc id="1040701" url="https://pl.wikipedia.org/wiki?curid=1040701" title="Zastav se, ...a poslouchej">
Zastav se, ...a poslouchej

Zastav se, ...a poslouchej – album Heleny Vondráčkovej wydany w 2006 roku przez Universal Music. Ma status platynowej płyty.

</doc>
<doc id="1040702" url="https://pl.wikipedia.org/wiki?curid=1040702" title="RSHA">
RSHA



</doc>
<doc id="1040706" url="https://pl.wikipedia.org/wiki?curid=1040706" title="Make Me Better">
Make Me Better

Make Me Better – singel amerykańskiego rapera o pseudonimie Fabolous, w którym gościnnie wystąpił piosenkarz R&amp;B Ne-Yo z jego czwartego albumu From Nothin' to Somethin'. Wydany w 2007 roku.

</doc>
<doc id="1040707" url="https://pl.wikipedia.org/wiki?curid=1040707" title="Helena zpívá Ježka">
Helena zpívá Ježka

Helena zpívá Ježka – album Heleny Vondráčkovej wydany w 2006 roku przez Supraphon. Stanowi 16 część Kolekcji Heleny Vondrackovej.

</doc>
<doc id="1040711" url="https://pl.wikipedia.org/wiki?curid=1040711" title="Droga krajowa B110 (Niemcy)">
Droga krajowa B110 (Niemcy)

Droga krajowa nr 110 () – niemiecka droga krajowa przebiegająca z zachodu na wschód od skrzyżowania z autostradą A19 na węźle "Rostock-Süd" na wschód od Rostocku do granicy z Polską koło Świnoujścia w Meklemburgii-Pomorzu Przednim. Po polskiej stronie granicy jej kontynuację stanowi droga krajowa nr 93.
Miejscowości leżące przy B110.
Rostock, Neu Roggentin, Broderstorf, Sasnitz, Tessin, Vilz, Basse, Lühburg, Klein Nieköhr, Gnoien, Finkenthal, Dargun, Zernekow, Demmin, Eugenienberg, Kruckow, Tutow, Jarmen, Groß-Toitin, Padderow, Neetzow, Liepen, Görke, Anklam, Relzow, Murchin, Libnow, Pinnow, Usedom, Görke, Kutzow, Zirchow.

</doc>
<doc id="1040712" url="https://pl.wikipedia.org/wiki?curid=1040712" title="AO-2.5RT">
AO-2.5RT

AO-2.5RT – radziecka bomba odłamkowa małego wagomiaru. Zrzucana w bombach kasetowych RBK-250 AO-2.5RT i RBK-500 AO-2.5RT, RBK-500U oraz blokach kontenerowych BK (przenoszonych w kasetach wielokrotnego użytku KMGU i KMGU-2).
Bomba AO-2.5RT składa się z dwóch półkul połączonych ze sobą zapalnikiem i pierścienia pięciu łopatek. Łopatki zwiększają rozrzut i powodują odbezpieczenie bomby. W chwili uderzenia o ziemię bomba rozdziela się na dwie części, które są wyrzucane na wysokość 1,2-1,5 m, a następnie wybuchają.
Udoskonaloną wersją tej bomby jest AO-2.5RTM.

</doc>
<doc id="1040726" url="https://pl.wikipedia.org/wiki?curid=1040726" title="Aleksiej Gordiejew">
Aleksiej Gordiejew

Aleksiej Wasiliewicz Gordiejew (ros. Алексей Васильевич Гордеев, ur. 28 lutego 1955 we Frankfurcie nad Odrą) – rosyjski inżynier, ekonomista, działacz państwowy i polityczny; wicepremier od 2018 roku; członek władz partii Jedna Rosja; od sierpnia 1999 do lutego 2009 pełnił funkcję ministra rolnictwa Rosji. Od 12 marca 2009 gubernator obwodu woroneskiego.
Wykształcenie.
W latach 1973-1978 studiował w Moskiewskim Instytucie Inżynierów Transportu Kolejowego. W 1992 ukończył Akademię Gospodarki Narodowej przy Rządzie Federacji Rosyjskiej. Posiada stopień kandydata (odpowiednik stopnia doktora) nauk ekonomicznych. Jest członkiem Rosyjskiej Akademii Nauk Rolnych.
Życiorys.
Urodził się w rodzinie zawodowego wojskowego, służącego w oddziałach Armii Radzieckiej w NRD. Po trzech latach wyjechał do rodziny w Rosji, na wieś Uriadino w rejonie kasimowskim obwodu riazańskiego.
Po ukończeniu studiów przez kolejne dwa lata służył w Armii Radzieckiej jako oficer wojsk kolejowych w Kraju Chabarowskim. W latach 1980-1981 był kierownikiem robót w przedsiębiorstwie remontowo-budowlanym w Moskwie
W 1981 rozpoczął pracę w Głównym Zarządzie Zaopatrzenia Materiałowo-Technicznego w Ministerstwie Produkcji Owocowo-Warzywnej RFSRR, gdzie pełnił kolejno funkcje: głównego mechanika, naczelnika wydziału (od 1983) i zastępcy naczelnika Zarządu (od 1985). W 1986 pracował jako zastępca naczelnika Zarządu Produkcji i Dystrybucji Opakowań w Głównym Zarządzie Zaopatrzenia Materiałowo-Technicznego Państwowego Komitetu Przemysłu Rolnego (Gosagropromu) RFSRR, a następnie objął funkcję wicedyrektora generalnego ds. zaopatrzenia w Kombinacie Rolnoprzemysłowym „Moskwa” w obwodzie moskiewskim. W 1989 został prezesem przedsiębiorstwa „Agropromserwis” w Kombinacie „Moskwa”. W latach 1991-1992 był dyrektorem generalnym „Agropromserwisu”.
Od 1992 przez pięć lat kierował zarządem rolnictwa w rejonie lubereckim obwodu moskiewskiego, pełniąc jednocześnie funkcję zastępcy szefa administracji rejonu. W 1997 rozpoczął pracę w Ministerstwie Rolnictwa Federacji Rosyjskiej. Początkowo kierował Departamentem Ekonomiki, a w latach 1998-1999 był pierwszym zastępcą ministra. 19 sierpnia 1999 został mianowany na stanowisko ministra rolnictwa w nowo powstałym rządzie Władimira Putina. 20 maja 2000, zachowując kierownictwo resortu rolnictwa, objął stanowisko wicepremiera w rządzie Michaiła Kasjanowa i zajmował je do dymisji gabinetu 24 lutego 2004. Do czasu powołania nowego rządu był pełniącym obowiązki ministra.
Od 9 marca do 7 maja 2004 był ministrem rolnictwa w rządzie Michaiła Fradkowa. W kolejnym gabinecie, także pod przewodnictwem Michaiła Fradkowa zachował stanowisko szefa resortu rolnictwa. Jego nominacja została podpisana 20 maja 2004.
W przeszłości Gordiejew związany był z Agrarną Partią Rosji. W 2002 stanął na czele organizacji społecznej „Rosyjski Ruch Agrarny”. Obecnie zasiada w Biurze Wyższej Rady partii Jedna Rosja.

</doc>
<doc id="1040730" url="https://pl.wikipedia.org/wiki?curid=1040730" title="Przesiedleniec">
Przesiedleniec

Przesiedleniec (niem. "Aussiedler" lub "Spätaussiedler"), potocznie także "wypędzony" (niem. "Vertriebene") – według niemieckiego prawa przesiedleńczego ("Bundesvertriebenengesetz") to osoba, która posiadała niemieckie obywatelstwo w okresie międzywojennym (według stanu na 31 grudnia 1937) oraz jej mąż bądź żona nieniemieckiego pochodzenia i ich potomkowie, lub (od 1993) jest niemieckiego pochodzenia i przybyła z zagranicy na pobyt stały do Niemiec. Przesiedleńcy przybywający do Niemiec po 1 stycznia 1993 nazywani są oficjalnie "Spätaussiedler" (późnymi przesiedleńcami). 
W latach 1949–1969 sprawami przesiedleńców zajmowało się specjalne Federalne Ministerstwo do spraw Wypędzonych, Uchodźców i Ofiar Wojny.
Historia.
Pierwsza regulacja prawna dotycząca statusu osób przesiedlonych do Niemiec pochodziła z 19 maja 1953. Z uzyskaniem statusu „przesiedleńca” wiązały się np. prawo do odszkodowania za pozostawione mienie i przywileje podatkowe. Przepisy prawne w tym zakresie zmieniały się od ich powstania wielokrotnie, np. ostatnie zmiany z 1990 i 1997 roku dotyczyły procedury uzyskania statusu przesiedleńca. Status ten mogą uzyskać teraz jedynie osoby przybyłe do Niemiec po sprawdzeniu ich pochodzenia i wydaniu przez niemieckie placówki dyplomatyczne za granicą stosownego zaświadczenia ("Aufnahmebescheid"). Dodatkowo od 1997 r. sprawdzana jest znajomość języka niemieckiego. 
Pochodzenie przesiedleńców.
Pierwsi przesiedleńcy pochodzili przeważnie z terenów utraconych przez Niemcy po II wojnie światowej i innych obszarów Europy wschodniej i południowo-wschodniej, jak np. Kraj Sudetów (Niemcy sudeccy), Siedmiogród (Niemcy karpaccy) itd. i to oni do początku lat 90. XX w. stanowili większość tej grupy migracyjnej. Od lat 90. XX w. większość przesiedleńców przybywa do Niemiec z krajów byłego ZSRR (Niemcy kaukascy, reszta Niemców bałtyckich, Niemcy nadwołżańscy, Niemcy krymscy i Niemcy z Kazachstanu).
Organizacje przesiedleńcze.
W Niemczech przesiedleńcy, zorganizowani są w organizacjach jak Związek Wypędzonych lub różnego typu ziomkostwach. Okres wzrostu organizacje te mają od ok. końca lat 1970. za sobą, a wielu ich członków urodziło się już w Niemczech.
Mniejszość polska.
Potomkowie przedwojennej polskiej mniejszości w Niemczech (która utraciła status mniejszości w czasie reżimu nazistowskiego w 1940 r.), którzy po II wojnie światowej pozostali na przyłączonych do Polski tzw. ziemiach odzyskanych, byli również uprawnieni do uzyskania statusu "przesiedleńców", ponieważ ich przodkowie w okresie międzywojennym posiadali niemieckie obywatelstwo.

</doc>
<doc id="1040739" url="https://pl.wikipedia.org/wiki?curid=1040739" title="Sanya Richards-Ross">
Sanya Richards-Ross

Sanya Richards-Ross (ur. 26 lutego 1985 w Kingston na Jamajce) – amerykańska lekkoatletka, złota i brązowa medalistka olimpijska w biegu na 400 m, dwukrotna mistrzyni olimpijska w sztafecie 4x400 m.
W wieku 12 lat opuściła Jamajkę i przeniosła się do USA. Wkrótce potem zaczęła reprezentować ten kraj na arenach międzynarodowych. W 2006 wspólnie z Jeremym Warinerem i Asafą Powellem dostała milion dolarów do podziału za zwycięstwo w każdym z 6 biegów Złotej Ligi. Rok później ponownie dokonała tej sztuki. Tym razem z tyczkarką Jeleną Isinbajewą otrzymały po pół miliona dolarów każda. W 2009 Richards ponownie uczestniczyła w podziale miliona dolarów w (w 2008 bieg na 400 metrów nie znalazł się w głównym programie cyklu Złotej Ligi) a oprócz niej wszystkie mityngi wygrali: Kenenisa Bekele i Jelena Isinbajewa.
Jej rekord życiowy w biegu na 400m – 48,70 - jest 8. wynikiem na świecie w historii biegów na 400m kobiet i do 2019 był rekordem Stanów Zjednoczonych oraz Ameryki Północnej i Środkowej.
18 sierpnia 2009 na mistrzostwach świata w Berlinie zdobyła złoty medal na 400 m.
26 lutego 2010 wyszła za mąż za amerykańskiego futbolistę Aarona Rossa.
Dwukrotnie (w 2006 i w 2009) przyznano jej nagrodę Track &amp; Field Athlete of the Year.

</doc>
<doc id="1040741" url="https://pl.wikipedia.org/wiki?curid=1040741" title="Punkt życia">
Punkt życia

Punkt życia (skr. PŻ) albo zdrowia, trafień lub wytrzymałości (od ang. "hit point" lub "health point", HP) – jednostka życiowej energii, używana w wielu grach fabularnych i bitewnych (oraz ich komputerowych odpowiednikach). Symbolizują stan zdrowia postaci oraz pokazują, ile ataków może jeszcze wytrzymać, zanim umrze.
Gry fabularne.
W grze fantasy „"Dungeons &amp; Dragons"” (oraz grach, które z niej wyewoluowały) postać gracza posiada pewną liczbę punktów wytrzymałości zależną od jej klasy oraz poziomu doświadczenia. Także postacie posiadające wysoką cechę „budowa” mają owych punktów więcej. Potwory z kolei otrzymują punkty wytrzymałości na podstawie Kości Wytrzymałości – cechy podobnej do poziomu doświadczenia.
Zwykle w grach fabularnych liczba punktów życia spada, gdy postać otrzymuje różnego rodzaju obrażenia. Najczęściej występuje tutaj zależność: im potężniejszy atak tym większe obrażenia (i tym samym większa strata punktów wytrzymałości). Oznacza to, że silny wojownik używający topora odbierze postaci więcej PŻ niż słabowity czarownik walczący sztyletem. Gdy liczba punktów życia osiągnie zero, postać najczęściej umiera, traci przytomność lub jest w inny sposób wyłączona z walki.
System punktów życia jest często krytykowany jako „nierealistyczny”. Postacie posiadające jeszcze pewną liczbę punktów życia mogą bowiem kontynuować walkę, mimo iż wcześniej otrzymały np. kilka ciosów. W rzeczywistości osoba poraniona walczy z mniejszą efektywnością niż osoba w pełni zdrowa – trudno jednak oddać to w grach fabularnych za pomocą mechaniki.
Historia.
Punkty życia są integralną częścią prawie wszystkich gier, w których dochodzi do konfliktów rozwiązywanych drogą siłową. . Gdy Arneson razem z Garym Gygaxem adaptowali grę bitewną "Chainmail" do świata fantasy tworząc tym samym setting Blackmoor i ostatecznie grę „"Dungeons &amp; Dragons”" napotkali problem z którym musieli się uporać. W grach bitewnych gracz kierował wielkimi armiami, natomiast w grach fabularnych kierowało się małą drużyną bohaterów (każdy gracz kieruje tylko jedną postacią). Gracze zaczęli przywiązywać się do swoich herosów i nie chcieli oni, by jeden nieudany rzut kostką decydował o tym, czy ich postać przeżyje czy też nie. W grach bitewnych bowiem istniały tylko dwa wyniki starcia dla konkretnej jednostki – albo przeżywała ona atak i zostawała na planszy albo ginęła i była z planszy ściągana. Każdy z graczy posiadał dziesiątki lub setki jednostek w swojej armii (lub flocie), więc strata jednej lub kilku jednostek nie kończyła gry. W grach fabularnych natomiast gracze posiadali tylko jednego bohatera, więc jego śmierć oznaczała dla nich koniec zabawy. Punkty życia, pomysł o którym Arneson mówi, iż został on pożyczony z gry zwanej „"Ironclads"”, rozwiązały ów problem. Wynik starcia mógł być już inny niż życie (co sprowadzałoby gry fabularne do opowiadania opowieści o nieśmiertelnych bohaterach) i śmierć (co szybko doprowadzałoby graczy do frustracji). Dzięki pomocy punktów życia gracze mogli być trzymani w napięciu – mimo iż potwór zranił ich bohatera, ten wciąż żyje.

</doc>
<doc id="1040744" url="https://pl.wikipedia.org/wiki?curid=1040744" title="Becske">
Becske

Becske – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Balassagyarmat, wchodzącego w skład komitatu Nógrád.
Gmina Becske liczy 574 mieszkańców (2009) i zajmuje obszar 15,66 km².

</doc>
<doc id="1040745" url="https://pl.wikipedia.org/wiki?curid=1040745" title="Josh Brolin">
Josh Brolin

Josh Brolin, właściwie Joshua James Bruderlin (ur. 12 lutego 1968 w Santa Monica) – amerykański aktor, reżyser i producent filmowy, teatralny i telewizyjny.
Życiorys.
Wczesne lata.
Urodził się Santa Monica w stanie Kalifornia jako starszy syn Jane Cameron (z domu Agee; ur. 19 października 1939, zm. 13 lutego 1995 w wypadku samochodowym) i aktora Jamesa Brolina. Jego rodzina miała korzenie angielskie, szwajcarskie, niemieckie, szkockie, irlandzkie i walijskie. Ma młodszego brata o imieniu Jesse (ur. 7 lutego 1972). Dorastał na ranczo w stanie Kalifornia. Uczęszczał do High School Santa Barbara. Studiował pod kierunkiem Anthony’ego Zerbe’a.
Kariera.
Po raz pierwszy na kinowym ekranie wystąpił mając 17 lat w przygodowej komedii familijnej Richarda Donnera "Goonies" ("The Goonies", 1985) u boku Coreya Feldmana i Roberta Daviego. Rok później zagrał okapturzonego jeźdźca na deskorolce w dramacie sensacyjnym "Thrashin" (1986) i trafił gościnnie do serialu fantasy NBC "Autostrada do nieba" ("Highway to Heaven", 1986). Zyskał na popularności jako policjant w serialu NBC "Prywatne oko" ("Private Eye", 1987–1988) i w roli Jamesa Butlera Hickoka w seryjnym westernie ABC "Młodzi jeźdźcy" ("The Young Riders", 1989-92) ze Stephenem Baldwinem.
Powrócił na duży ekran w filmach: "Droga śmierci" ("The Road Killers", 1994) u boku Christophera Lamberta, Craiga Sheffera i Davida Arquette, "Gang w błękitnych mundurach" ("Gang in Blue", 1996) Mario Van Peeblesa, "Usłane różami" ("Bed of Roses", 1996) z Christianem Slaterem, "Igraszki z losem" ("Flirting with Disaster", 1996) z Benem Stillerem i Patricią Arquette oraz debiucie reżyserskim swojego ojca "Mój brat wojenny" ("My Brother’s War", 1997) z Jennie Garth. Za rolę Matthew Kensingtona, naukowca rywalizującego z kierownikiem grupy eksperymentalnej (Kevin Bacon) w dramacie sensacyjnym sci-fi Paula Verhoevena "Człowiek widmo" ("Hollow Man", 2000) zdobył nominację do nagrody Blockbuster Entertainment. Wystąpił gościnnie w serialu "Po tamtej stronie" ("The Outer Limits", 1995), komedii Woody’ego Allena "Melinda i Melinda" ("Melinda and Melinda", 2005) oraz w jednej z części dylogii "Grindhouse" – "" (2007) w reż. Roberta Rodrigueza. Zagrał jedną z głównych ról w filmie braci Joela i Ethana Coenów "To nie jest kraj dla starych ludzi" (2007). Za rolę Dana White w "Obywatel Milk" ("Milk", 2008) był nominowany do Oscara dla najlepszego aktora drugoplanowego.
Po występach w spektaklach "Czarownice z Salem" Arthura Millera, "Tramwaj zwany pożądaniem" Tennessee Williamsa i "Sen nocy letniej" Williama Szekspira oraz pięcioletniej pracy reżyserskiej – na Reflections Festival w GeVa Theatre w nowojorskim Rochester – w 2000 zadebiutował na scenie Broadwayu w spektaklu Sama Sheparda "Prawdziwy Zachód" ("True West") u boku Eliasa Koteasa.
W 2009 wziął udział w akcji ochrony ryb w wodach europejskich Międzynarodowej Unii Ochrony Przyrody.
W 2015 podczas gali Independent Spirit Awards otrzymał nagrodę im. Roberta Altmana za rolę detektywa Christiana F. „Bigfoota” Bjornsena w komediodramacie kryminalnym Paula Thomasa Andersona "Wada ukryta" ("Inherent Vice", 2014). Wystąpił jako Eddie Mannix w komedii muzycznej braci Joela i Ethana Coenów "Ave, Cezar!" ("Hail, Caesar!", 2016).
Życie prywatne.
W latach 1988–1992 był żonaty z Alice Adair, z którą ma syna Trevora Mansura (ur. 1988) i córkę Eden (ur. 1994). W latach 1999–2001 spotykał się z Minnie Driver. 15 sierpnia 2004 poślubił Diane Lane, z którą 27 listopada 2013 rozwiódł się. 24 września 2016 podczas prywatnej ceremonii w Cashiers w Karolinie Północnej ożenił się z modelką Kathryn Boyd. Mają dwie córki: Westlyn (ur. 4 listopada 2018) i Chapel Grace (ur. 25 grudnia 2020). Jest pasierbem Barbry Streisand.
Bibliografia.
 

</doc>
<doc id="1040749" url="https://pl.wikipedia.org/wiki?curid=1040749" title="Bercel">
Bercel

Bercel – wieś i gmina w północnej części Węgier, w pobliżu miasta Balassagyarmat. Gmina liczy 2073 mieszkańców (styczeń 2011) i zajmuje obszar 35,88 km².
Położenie.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.

</doc>
<doc id="1040750" url="https://pl.wikipedia.org/wiki?curid=1040750" title="Fender Jazz Bass">
Fender Jazz Bass

Fender Jazz Bass (lub J-Bass) – drugi z kolei model gitary basowej zbudowanej przez Leo Fendera. W przeciwieństwie do Precision Bassu posiada zwiększone możliwości brzmieniowe dzięki zastosowaniu dwóch przetworników typu single-coil umieszczonych przy mostku i gryfie, które w połączeniu ze sobą generują bardzo charakterystyczne, „warczące” brzmienie.
Historia.
Pierwszy raz zaprezentowany w 1960 roku J-Bass był przedstawiany jako model „Deluxe”, podobnie jak jego sześciostrunny kuzyn – gitara Jazzmaster. Przydomek „Jazz” dla tych obu gitar wziął się z założenia, iż bardziej smukła oraz zaokrąglona szyjka przypadnie do gustu gitarzystom jazzowym. Jazz Bass posiada dwa przetworniki typu single coil, z dwoma magnesami przypadającymi na każdą strunę. Takie rozwiązanie daje wzmocnione środkowe pasmo brzmienia, charakterystyczne dla basów przedsiębiorstwa Rickenbacker, z którymi produkt Fendera dzieli jeszcze jedną cechę – asymetryczny kształt korpusu, ale budzący mniej kontrowersji niż konkurencyjne modele Rickenbackera. Gryf przykręcany do korpusu (technika bolt-on) to standardowy sposób łączenia tych obu elementów dla wszystkich gitar Fendera; Jazz Bass nie jest wyjątkiem. Jak wygląd P-Bassu był inspirowany modelem Telecaster, tak Jazzmaster był inspiracją dla kształtu gitary Jazz Bass. Pierwsze J-Bassy posiadały dwa koncentryczne pokrętła regulujące głośność (volume) i brzmienie (tone) indywidualnie dla każdej przystawki. Instrumenty o takiej konfiguracji są dzisiaj poszukiwane przez wielu kolekcjonerów na rynkach gitar typu vintage, gdyż są one bardzo rzadkimi egzemplarzami. W roku 1963 Jazz Bass otrzymał trzy pokrętła; dwa z nich regulowały głośność przetworników, a trzeci – brzmienie końcowe (overall tone). Kilka zmian kosmetycznych miało miejsce w roku 1965, kiedy to korporacja CBS kupiła przedsiębiorstwo Fender. Na przełomie lat 1965–1966 palisandrowa podstrunnica instrumentu otrzymała ozdobne inkrustacje z pearloidu w kształcie prostokąta oraz jasną obwódkę, a główka z owalnymi kluczami była malowana w kolorze korpusu. Podobne wyposażenie gitary z klonową podstrunnicą pojawiło się w roku. W roku 1972 Fender wprowadził trójśrubowe mocowanie gryfu i mechanizm „Micro-Tilt”, który został wycofany razem z prostokątnymi inkrustacjami w roku 1983. Na ich miejscu pojawiło się tradycyjne mocowanie czterośrubowe oraz markery w kształcie kropek, bez obwódki podstrunnicy.
Charakterystyczny wygląd J-Bassu jest naśladowany przez wielu renomowanych producentów, takich jak przedsiębiorstwo Sadowsky czy Modulus, oraz jest inspiracją dla wielu lutników. Ekonomiczne kopie gitary basowej Fendera są produkowane najczęściej na Dalekim Wschodzie.
Wersje specjalne.
Pierwsze wersje specjalne gitar Jazz Bass zaczęły powstawać w Japonii w latach 80. XX wieku – m.in. Jazz Bass Special z przystawką split-coil zapożyczoną z basu Precision przy gryfie i single-coil przy mostku; pojawiły się także pierwsze fabryczne wersje bezprogowe. W latach 90. zaczęto produkcję J-Bassów Deluxe wyposażonych w aktywną elektronikę (preamp). Instrumenty z tej grupy można rozpoznać po tym, że w miejscu gniazda jack i tradycyjnego pokrętła brzmienia (tone) znajdują się trzy (w serii American Deluxe) potencjometry odpowiedzialne za ustawienia equalizera: regulujące górne pasmo brzmienia (treble), środkowe (middle) i dolne (bass). Gitary basowe Fendera z tą konfiguracją występują w wersjach z 20, 21 i 22 progami, oraz z dziewięciowoltowym przedwzmacniaczem (czasem z osiemnastowoltowym). Dzisiaj montowane są w nich aktywne przetworniki bezszumowe Samarium Cobalt Noiseless, zaprojektowane przez Billa Lawrence’a. Wcześniej były to pickupy typu single coil z pojedynczymi magnesami pod jedną struną (1995-1999) i przystawki Vintage Noiseless (2000-2003). W serii Deluxe produkowanej w Stanach Zjednoczonych można doszukać się unikalnego kształtu korpusu, który umożliwia dostęp do wyższych rejestrów na podstrunnicy. Przycisk S-1 zmieniający połączenie przetworników z równoległego na szeregowe i odwrotnie pojawił się w Jazz Bassach produkcji amerykańskiej w roku 2003 wraz z debiutem edycji American Series. Kiedy oba przetworniki były połączone szeregowo, a więc gdy przycisk był wciśnięty, gitara generowała dźwięk podobny do brzmienia P-Bassu, lecz ich głośność regulowana była jednym pokrętłem. Seria Highway One posiadała mostki typu BadAss II oraz wygląd przypominający basy typu vintage, jednak została zastąpiona przez serie Classic i Road Worn, wnoszące postarzany osprzęt i lakier nitro, upodabniający gitarę do dużo starszych instrumentów z lat 60. Linię American Series zastąpiono w 2008 roku serią American Standard, w której nowością są lżejsze o 30% klucze Hipshot oraz ulepszony mostek. Nowym rozwiązaniem jest także cieńsza warstwa lakieru. W latach 2001–2007 produkowane były droższe wersje Jazz Bassu z serii Deluxe, takie jak QMT i FMT. Pierwsza z nich charakteryzowała się topem korpusu wykonanym z klonu oczkowego, natomiast druga – z klonu płomienistego. Oba modele charakteryzowały się prostokątnymi inkrustacjami na podstrunnicy oraz złotym osprzętem.
Artyści.
Specyficzne, funkowe brzmienie J-Bassu ma bardziej wyraźną, szklistą górę od P-Bassu, co sprawia, że idealnie się nadaje do grania zarówno techniką slappingu, jak i zwykłej gry palcami. Instrument ten stał się klasyką nurtu jazz fusion dzięki wybitnemu basiście, Jaco Pastoriusowi. Fender Jazz Bass zaistniał w dłoniach takich muzyków, jak Geddy Lee (Rush), Adam Clayton, Marcus Miller, John Paul Jones (Led Zeppelin), John Entwistle (The Who), Larry Graham (Graham Central Station), Bert Ruiter (Focus), Noel Redding (The Jimi Hendrix Experience), Les Claypool (Primus), Frank Bello (Anthrax), Aston Barrett (Bob Marley and The Wailers), Martin Mendez (Opeth), Tim Commerford (Rage Against The Machine), Flea (Red Hot Chili Peppers), Carlos Dengler (Interpol), Conrad Lant (Venom), Mike Kroeger (Nickelback), Waldemar Tkaczyk, Bogusław Mietniowski, Paweł Mścisławski (Oddział Zamknięty oraz Lady Pank) oraz wielu innych artystów, którzy odcisnęli swoje piętno w niemal wszystkich dziedzinach muzyki rozrywkowej.

</doc>
<doc id="1040751" url="https://pl.wikipedia.org/wiki?curid=1040751" title="Cserháthaláp">
Cserháthaláp

Cserháthaláp – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Cserháthaláp liczy 371 mieszkańców (2009) i zajmuje obszar 10,47 km².

</doc>
<doc id="1040752" url="https://pl.wikipedia.org/wiki?curid=1040752" title="Cserhátsurány">
Cserhátsurány

Cserhátsurány – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Cserhátsurány liczy 857 mieszkańców (2009) i zajmuje obszar 18,8 km².

</doc>
<doc id="1040753" url="https://pl.wikipedia.org/wiki?curid=1040753" title="Kościół św. Michała Archanioła w Szalowej">
Kościół św. Michała Archanioła w Szalowej

Kościół św. Michała Archanioła w Szalowej – rzymskokatolicki kościół parafialny z pierwszej połowy XVIII wieku. 
Kościół w Szalowej znajduje się na szlaku architektury drewnianej województwa małopolskiego i uznawany jest za jeden z najcenniejszych drewnianych barokowych kościołów w Polsce. Obiekt o charakterze bazylikowym unikatowym na skalę europejską. 23 listopada 2017 prezydent RP wpisał kościół na listę pomników historii.
Historia.
Kościół został wzniesiony w 1736 lub 1739 roku wg projektu nieznanego architekta dzięki staraniom ówczesnego właściciela wsi Krzysztofa Jordana i proboszcza szalowskiego Wojciecha Stefanowskiego. Poświęcony był w 1756 roku. Remontowany: w 1808 roku, kiedy uzupełniono polichromię; w 1911 roku, kiedy dachy kościoła pokryto blachą oraz w latach 1952-54. W 2012 roku rozpoczęto w kościele i jego otoczeniu prace remontowo-konserwatorskie finansowane przez Ministerstwo Kultury i Dziedzictwa Narodowego. Oszalowano ściany i dachy pokryto gontem.
Architektura i wyposażenie.
Kościół jest orientowany, konstrukcji zrębowej z drzewa jodłowego. Trójnawowy w układzie bazylikowym, do nawy głównej przylegają arkadami o falistym wykroju wspartymi na słupach, niższe nawy boczne oświetlone własnymi oknami. Do trójbocznie zamkniętego prezbiterium tej samej szerokości co nawa główna dostawione są dwie zakrystie. Do korpusu nawowego od frontu przylegają trzy kruchty. Dachy: nad nawą główną i prezbiterium dwuspadowy, przechodzący nad prezbiterium w wielopołaciowy, z ośmioboczną sygnaturką zwieńczoną hełmem z latarnią; nad nawami bocznymi pulpitowe; łamane nad kruchtami. Unikatowym elementem konstrukcyjnym są dostawione w zachodniej części nawy dwie zrębowe wieże z baniastymi hełmami, które z trójkątnym frontonem pomiędzy nimi tworzą jednolitą fasadę. Fronton ozdobiony jest XVIII-wieczną rzeźbą św. Michała Archanioła walczącego z szatanem w postaci smoka.
Wewnątrz w prezbiterium i nawie pozorne sklepienia kolebkowe, a strop płaski w nawach bocznych. Świątynię zdobi rokokowa polichromia z połowy XVIII wieku: na ścianach wielobarwne kompozycje kwiatowe, na sklepieniach sceny figuralne.
Wyposażenie kościoła bogate i jednolite w stylu pochodzi głównie z XVIII wieku. Główne jego elementy to:
Otoczenie kościoła.
Obiekt otacza masywny kamienny mur, w obrębie którego stoi od północy barokowa kaplica Miłosierdzia Bożego z 1739 roku oraz od południa XIX-wieczna murowana arkadowa dzwonnica, w której wiszą trzy dzwony: mały o imieniu św. Jan Chrzciciel - 130 kg, średni św. Sebastian - 220 kg; oba odlane w odlewni dzwonów w Białej w 1947 z fundacji rodaka szalowskiego - ks. Sebastiana Jana Jerzaka oraz duży zabytkowy - 400 kg z roku 1701 z inskrypcją: "ET VERBUM CARO FACTUM EST ET HABITAVIT IN NOBIS A.D. 1701".
Lista światowego dziedzictwa UNESCO.
W 2000 został wytypowany, wraz z kilkoma innymi kościołami drewnianymi z terenu Małopolski, do wpisania na listę światowego dziedzictwa UNESCO. Jednak w 2003, ze względu na swą odrębność (pozostałe były gotyckie), nie został na tę listę wpisany.

</doc>
<doc id="1040755" url="https://pl.wikipedia.org/wiki?curid=1040755" title="Csesztve">
Csesztve

Csesztve – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Csesztve liczy 327 mieszkańców (2009) i zajmuje obszar 16,25 km².

</doc>
<doc id="1040756" url="https://pl.wikipedia.org/wiki?curid=1040756" title="Dymiące Zwierciadło">
Dymiące Zwierciadło



</doc>
<doc id="1040758" url="https://pl.wikipedia.org/wiki?curid=1040758" title="PŻ">
PŻ



</doc>
<doc id="1040759" url="https://pl.wikipedia.org/wiki?curid=1040759" title="Metzli">
Metzli



</doc>
<doc id="1040760" url="https://pl.wikipedia.org/wiki?curid=1040760" title="Csitár">
Csitár

Csitár – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Csitár zajmuje obszar 16,85 km²; w 2009 roku była zamieszkana przez 398 osób.

</doc>
<doc id="1040762" url="https://pl.wikipedia.org/wiki?curid=1040762" title="Debercsény">
Debercsény

Debercsény – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Debercsény zajmuje obszar 5,43 km²; w 2009 roku była zamieszkana przez 77 osób.

</doc>
<doc id="1040763" url="https://pl.wikipedia.org/wiki?curid=1040763" title="Lot czarterowy">
Lot czarterowy



</doc>
<doc id="1040764" url="https://pl.wikipedia.org/wiki?curid=1040764" title="Loty czarterowe">
Loty czarterowe



</doc>
<doc id="1040765" url="https://pl.wikipedia.org/wiki?curid=1040765" title="Dejtár">
Dejtár

Dejtár – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Dejtár zajmuje obszar 21,74 km²; w 2009 roku liczyła 1472 mieszkańców.

</doc>
<doc id="1040767" url="https://pl.wikipedia.org/wiki?curid=1040767" title="Chata Zverovka">
Chata Zverovka



</doc>
<doc id="1040769" url="https://pl.wikipedia.org/wiki?curid=1040769" title="Drégelypalánk">
Drégelypalánk

Drégelypalánk – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Drégelypalánk liczy 1580 mieszkańców (2009) i zajmuje obszar 22,18 km².

</doc>
<doc id="1040770" url="https://pl.wikipedia.org/wiki?curid=1040770" title="Érsekvadkert">
Érsekvadkert

Érsekvadkert – wieś i gmina w północnej części Węgier, w pobliżu miasta Balassagyarmat. Gmina liczy 3526 mieszkańców (styczeń 2011) i zajmuje obszar 55,37 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.

</doc>
<doc id="1040773" url="https://pl.wikipedia.org/wiki?curid=1040773" title="Galgaguta">
Galgaguta

Galgaguta – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Galgaguta liczy 659 mieszkańców (2009) i zajmuje obszar 15,89 km².

</doc>
<doc id="1040774" url="https://pl.wikipedia.org/wiki?curid=1040774" title="Herencsény">
Herencsény

Herencsény – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Herencsény zajmuje obszar 33,18 km²; w 2009 roku była zamieszkana przez 653 osób.

</doc>
<doc id="1040775" url="https://pl.wikipedia.org/wiki?curid=1040775" title="Hont">
Hont

Hont – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Hont liczy 532 mieszkańców (2009) i zajmuje obszar 24,13 km².
W pobliżu osady znajdują się pozostałości średniowiecznego grodu.

</doc>
<doc id="1040777" url="https://pl.wikipedia.org/wiki?curid=1040777" title="Summer Love (singel)">
Summer Love (singel)

Summer Love - jest to czwarty singel Justina Timberlake’a z jego drugiego solowego albumu FutureSex/LoveSounds wydany w 2007 roku

</doc>
<doc id="1040778" url="https://pl.wikipedia.org/wiki?curid=1040778" title="Hugyag">
Hugyag

Hugyag – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Hugyag zajmuje obszar 10,9 km²; w 2009 roku była zamieszkana przez 886 osób.

</doc>
<doc id="1040779" url="https://pl.wikipedia.org/wiki?curid=1040779" title="Iliny">
Iliny

Iliny – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Iliny zajmuje obszar 6,46 km²; w 2009 roku była zamieszkana przez 170 osób.

</doc>
<doc id="1040780" url="https://pl.wikipedia.org/wiki?curid=1040780" title="Unwritten (singel)">
Unwritten (singel)

Unwritten – piosenka pop stworzona przez brytyjską wokalistkę Natashę Bedingfield, Danielle Brisebois i Wayne Rodrigues na debiutancki album Bedingfield, "Unwritten" (2004). Utwór został wydany jako trzeci, międzynarodowy singel z krążka natomiast jako drugi – amerykański. „Unwritten” to do tej pory największy hit wokalistki, gdyż zajął on pozycje w Top 10 notowań większości krajów świata. W USA singel zajął pozycję #5 na liście "Billboard Hot 100". W marcu 2006, singel został odznaczony platynowym certyfikatem w Stanach Zjednoczonych, sprzedając się w sieci (system digital download) w ponad milionie egzemplarzy.
W Grecji, Włoszech i Hiszpanii „Unwritten” został wydany jako pierwszy singel z albumu "N.B." (2007).
Teledysk.
Do singla zostały nagrane dwa różne teledyski. Jeden z nich filmowany był w roku 2004, w Wielkiej Brytanii i promowany międzynarodowo; drugi, nagrywany w roku 2006 w Stanach Zjednoczonych, promowany był w USA i Hiszpanii.
Wersja międzynarodowa: ukazuje Bedingfield jako animowana okładka książki, która podróżuje po różnych miejscach na ziemi; zgodnie ze zmianami pogody, odpowiedznio zmienia ubrania. Pod koniec klipu, kiedy animowana książka dociera na sam koniec swojej podróży, wolumin zostaje przestraszony przez białego ptaka. Księga spada i rozrywa się na ulicę pełną przechodniów. Ci biorą kartki i spoglądają w niebo.
Wersja amerykańska i hiszpańska: reżyserowana przez Chrisa Applebauma, ukazuje Bedingfield w windzie oraz na różnych piętrach, gdzie artystka doświadcza różnych wydarzeń (śpiewa z kościelnym chórem, spogląda na roześmianych dzieci bawiących się w wodzie, pociesza dziewczynę, podziwia woźnego, który liczy swoje oszczędności, patrzy na całującą się parę), a także miłości (mężczyzna, z którym Natasha jechała windą na koniec klipu biegnie za artystką).
Listy utworów i formaty singla.
Brytyjski dwunagraniowy CD singel 
Brytyjski CD-maxi singel 
Międzynarodowy CD singel

</doc>
<doc id="1040783" url="https://pl.wikipedia.org/wiki?curid=1040783" title="Przeciw wszystkim (film 1984)">
Przeciw wszystkim (film 1984)

Przeciw wszystkim (ang. "Against All Odds") − amerykański film z 1984 roku, w reżyserii Taylora Hackforda, na podstawie scenariusza Daniela Mainwaringa z 1947 roku. Remake filmu "Człowiek z przeszłością".
Piosenka do filmu „Against All Odds (Take a Look at Me Now)” Phila Collinsa była wielkim przebojem, otrzymała nominację do Oscara i Złotego Globu.
Tytułowa piosenka została napisana przez Philla Collinsa w roku 1981. Nosiła wtedy tytuł „How Can You Just Sit There”. Nagranie jej w roku 1984 zajęło Collinsowi zaledwie dwa dni.
Film kręcono w Los Angeles oraz w Meksyku.
Obsada.
i inni. 

</doc>
<doc id="1040784" url="https://pl.wikipedia.org/wiki?curid=1040784" title="Trina Papisten">
Trina Papisten

Trina Papisten ("Catharine Papisten"), właśc. Kathrin Zimmermann (zm. 30 sierpnia 1701 w Stolp) – słupska mieszczka, prawdopodobnie pochodzenia kaszubskiego, wyznania katolickiego, spalona na stosie w 1701 roku w obecnym Słupsku (ówcześnie Stolp).
Życiorys.
Kathrin Zimmermann urodziła się w Brilon w Westfalii. Prawdopodobnie miała kaszubskie pochodzenie, o czym ma świadczyć nazwisko pierwszego męża. Była zielarką obeznaną z medycyną ludową. Wraz z pierwszym mężem, kowalem Martinem Nipkowem, z Westfalii przeniosła się do Postomina, a następnie do Stolp. Po śmierci Nipkowa została żoną słupskiego rzeźnika Andreasa Zimmermanna. Nadano jej pejoratywny przydomek "Papisten" (od niemieckiego "Papist" – pol. papizm), który w połączeniu ze zdrobnionym imieniem w wolnym tłumaczeniu można oddać jako: „Kaśka Katoliczka”. Niechęć do niej wynikła z tego, że stroniła od swoich sąsiadów. Miasto Stolp (obecnie Słupsk) po wygaśnięciu miejscowej dynastii Gryfitów i utracie samodzielności w 1648 znalazło się w granicach Elektoratu Brandenburgii, będącego w unii personalnej z Prusami.
4 maja 1701 roku Kathrin Zimmermann została oskarżona o czary przez aptekarza Zieneckera, który zgłosił się do magistratu z wielostronicowym pismem. Akt oskarżenia przeciw kobiecie zawierał 68 paragrafów. Kobiecie zarzucono, że w miejskim gaju miała zapisać swą duszę diabłu, uprawiać z nim lubieżne praktyki, a dowodem miało być jej brązowe znamię na pośladku – rzekomy dowód naznaczenia przez diabła. Miała też sprowadzić zarazę na zwierzęta hodowlane sąsiadów, niespotykane gradobicie oraz plagę gąsienic. Jako domniemaną czarownicę miały ją również wskazać dwie kobiety z pobliskiej wsi Łosino, wcześniej spalone na stosie za czary. Z obawy przed oskarżeniem o czary Zimmermann postanowiła wraz z mężem opuścić Słupsk i udać się do jego rodziny w Gdańsku, czemu jednak przeszkodzili urzędnicy miejscy nakładając na nią wysoką kaucję. Ponieważ jej mąż nie był w stanie zapłacić kaucji, kobieta znalazła się w więzieniu. Andreas Zimmermann podjął jeszcze jedną próbę uwolnienia żony, a gdy ona się nie udała proces o czary stał się nieunikniony.
Ponieważ kobieta dobrowolnie nie chciała przyznać się do uprawiania czarów, akt oskarżenia przekazano do Wydziału Prawa Uniwersytetu w Rostocku, który 27 lipca 1701 wydał opinię prawną zezwalającą na zastosowanie tortur wobec oskarżonej o czary. 11 sierpnia po raz pierwszy została poddana torturom – po zakuciu w dyby śrubami oskarżonej łamano ręce i nogi. Wówczas swoimi zeznaniami obciążyła dwie kobiety z Postomina, lecz zeznania te odwołała w czasie wizyty w celi katolickiego księdza. Dwukrotnie próbowała popełnić samobójstwo. Ponownie poddano ją torturom 18 sierpnia raniąc ją rozpalonym żelazem. W końcu chcąc uniknąć dalszych tortur przyznała się do zarzucanych czynów i prosiła o ścięcie mieczem by skrócić jej męki. Kobieta po kilkukrotnych torturach została skazana za czary przez sąd 30 sierpnia 1701 roku, który oskarżenia wobec kobiety zawarł w 14 paragrafach. Została spalona na stosie w Słupsku przy Baszcie Czarownic. W sposób typowy dla prześladowań w państwach protestanckich cały proces odbył się pod nadzorem magistratu.
Kathrin Zimmermann jest uznawana za ostatnią kobietę osądzoną i spaloną za domniemane czary w Słupsku. Przed nią na stos skazano 18 mieszkanek miasta. Na przełomie czerwca i lipca 2016 roku przez Urząd Miasta w Słupsku była błędnie przedstawiana jako ofiara katolickiej inkwizycji, lecz zarzut ten szybko sprostowano. Kathrin Zimmermann była katoliczką posłaną na stos przez niemiecki sąd. Rzeczywistą przyczyną oskarżeń o czary wytoczonych przez aptekarza Zieneckera wobec Kathrin Zimmermann mogła być sprzedaż przygotowywanych przez nią ziół.
W 2016 jej imieniem nazwano rondo w Słupsku.

</doc>
<doc id="1040785" url="https://pl.wikipedia.org/wiki?curid=1040785" title="Ipolyvece">
Ipolyvece

Ipolyvece – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Ipolyvece w 2009 roku liczyła 879 mieszkańców i zajmowała obszar 13,9 km².

</doc>
<doc id="1040786" url="https://pl.wikipedia.org/wiki?curid=1040786" title="Musa Cälil">
Musa Cälil

Musa Cälil (ros. Муса Джалиль, właściwe nazwisko Musa Mostafa ulı Cälilov; ur. w wiosce Mustafino w guberni orenburskiej, zm. 25 sierpnia 1944 w więzieniu w Berlinie) – tatarskojęzyczny poeta radziecki, żołnierz Armii Czerwonej podczas II wojny światowej.
Życiorys.
Jako nastolatek zaczął pisać wiersze. Został członkiem Komunistycznej Partii Związku Radzieckiego. Studiował literaturę na Uniwersytecie w Moskwie, a następnie podjął pracę jako dramaturg w Państwowej Operze Tatarskiej w Kazaniu. W 1935 r. zostały opublikowane po rosyjsku jego wiersze. W 1940 r. został przewodniczącym Tatarskiego Związku Literackiego. Po najeździe Niemiec na ZSRR 22 czerwca 1941 r., powołano go do wojska; był komisarzem politycznym i korespondentem wojennym. W czerwcu 1942 r. został ciężko ranny, po czym dostał się do niemieckiej niewoli. Po wyzdrowieniu wstąpił pod fałszywym nazwiskiem Gumierow do kolaboracyjnego Legionu Tatarów Nadwołżańskich (Legion Idel-Ural), składającego się głównie z Tatarów nadwołżańskich i Baszkirów. Służył w oddziale propagandowym. Wkrótce zorganizował tajną grupę żołnierzy Legionu, która prowadziła antyniemiecki sabotaż i dywersję w Lager Jedlnia. Był pomysłodawcą uprowadzenia pociągu z legionistami za linię frontu, na terytoria radzieckie. W sierpniu 1943 r. został aresztowany wraz z towarzyszami broni i osadzony w więzieniu Moabit w Berlinie. 12 lutego 1944 r. skazano go na karę śmierci, wykonaną 25 sierpnia w berlińskim więzieniu Plötzensee poprzez ścięcie toporem. 
2 lutego 1956 pośmiertnie nadano mu tytuł Bohatera Związku Radzieckiego i Order Lenina, a w 1957 pośmiertnie przyznano mu Nagrodę Leninowską.
Musa Cälil jest obecnie uważany za jednego z największych tatarskich poetów.

</doc>
<doc id="1040787" url="https://pl.wikipedia.org/wiki?curid=1040787" title="Magyarnándor">
Magyarnándor

Magyarnándor – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Magyarnándor zajmuje obszar 18,67 km²; w 2009 roku liczyła 1127 mieszkańców.

</doc>
<doc id="1040789" url="https://pl.wikipedia.org/wiki?curid=1040789" title="Sienicki">
Sienicki

Osoby o nazwisku "Sienicki":

</doc>
<doc id="1040793" url="https://pl.wikipedia.org/wiki?curid=1040793" title="Radio Podlasie">
Radio Podlasie

Katolickie Radio Podlasie – lokalna stacja radiowa obejmująca swym zasięgiem środkową część wschodniej Polski. 
Rozgłośnia została powołana 4 września 1991 roku dekretem ks. bpa Jana Mazura. Pierwszym dyrektorem został ks. Henryk Drozd, natomiast pierwszym pracownikiem ks. Janusz Wolski. Pierwsza emisja programu miała miejsce 7 lipca 1992 roku o godzinie 12:45 i trwała niespełna godzinę. Radio rozpoczęło regularne nadawanie 9 lipca 1992 roku, jako radio diecezjalne w Siedlcach. Siedziba radia od początku istnienia mieści się przy ul. bpa Ignacego Świrskiego 56. 
Dyrektorem rozgłośni od 1 stycznia 2016 roku jest ks. Andrzej Sochal. Wcześniej tę funkcję piastowali ks. Henryk Drozd (1992–1997), ks. Janusz Wolski (1997–2004) oraz ks. kan. Sławomir Kapitan (2004–2015).
Styl radia.
Rozgłośnia ma charakter katolicki, jednak większość uwagi poświęca sprawom regionalnym, stając się regionalnym centrum informacyjnym, posiada też liczne redakcje terenowe (m.in. w Białej Podlaskiej, Drohiczynie, Garwolinie, Łukowie, Międzyrzecu Podlaskim, Radzyniu Podlaskim, Siemiatyczach, Sokołowie Podlaskim, Węgrowie).
Słuchalność.
Radio nadaje na obszarze pomiędzy Białymstokiem, Warszawą i Lublinem, w promieniu ok. 100 km od nadajnika w Chotyczach k. Łosic (RTCN Łosice) i ok. 30 km od nadajnika w Górznie (21-06-2011). 
Ogólnopolskie badania słuchalności stacji radiowych Radio Track prowadzone przez MillwardBrown SMG/KRC pokazują, że około 30% mieszkańców regionu słucha Radia Podlasie przynajmniej przez cztery dni w tygodniu.
Kalendarium.
4 września 1991 r. – ks. bp Jan Mazur powołał regionalną rozgłośnię radiową – Katolickie Radio Podlasie, pierwszym jej dyrektorem został ks. Henryk Drozd.
Październik 1991 r. – Ministerstwo Łączności wydało zezwolenie na przydział częstotliwości na paśmie 101,7 MHZ.
Zima 1991/1992 r. – organizowanie zespołu redakcyjnego, na pomieszczenia radia została przeznaczona cześć drugiego piętra starego seminarium, poddanego adaptacji na potrzeby studia radiowego.
Luty 1992 r. – konkurs na sygnał wywoławczy, znak graficzny oraz nazwę nowej rozgłośni, oddający regionalny i religijny charakter radia.
Kwiecień 1992 r. – pierwsze spotkania zespołu redakcyjnego, prace nad programem rozgłośni.
Maj 1992 r. – prace instalacyjne na nadajniku w Chotyczach k. Łosic oraz instalacja bezpośrednich łączy transmisyjnych z Katedry i Centrum Kultury i Sztuki w Siedlcach.
Czerwiec 1992 r. – rozstrzygnięcie konkursu na sygnał dźwiękowy radia, został nim 16 sek. fragment utworu Tomasza Tymińskiego, opartego na motywie tradycyjnej pieśni kościelnej „Przykazanie nowe daję Wam”.
Czerwiec 1992 r. – publiczna prezentacja znaku graficznego (logotypu), autorstwa Anny Jaworskiej, symbolizujący kulę ziemską, którą obiega informacja, powstał ostateczny rys ramówki radia.
7 lipca 1992 r. – próbna emisja sygnału z nadajnika w Chotyczach, na paśmie UKF.
9 lipca 1992 r. – oficjalne rozpoczęcie nadawania o godz. 6.00.
Lipiec 1994 r. – Krajowa Rada Radiofonii i Telewizji wydała (pierwszą) koncesję o numerze 07 na nadawanie programu do końca 2001 roku.
Wiosna 1995 r. – cyfryzacja radia, umożliwiająca nagranie, montaż i emisję plików dźwiękowych.
Sierpień 1997 r. – z radia odszedł ks. Henryk Drozd (założyciel i pierwszy dyrektor), jego następcą zostaje ks. Janusz Wolski.
Sierpień 2000 r. – piorun zniszczył urządzenia nadawcze i emisyjne w studio, radio przeszło poważny kryzys finansowy.
7 listopada 2002 r. – przyznanie nagrody im. Ludomira Benedyktowicza (nadawane przez Muzeum Regionalne w Siedlcach).
20 lipca 2004 r. – ks. Sławomir Kapitan zastąpił na stanowisku dyrektora ks. Janusza Wolskiego, zmieniła się struktura organizacyjna rozgłośni, za jego merytoryczną stronę zaczęło odpowiadać Kolegium Programowe.
lipiec 2005 r. – modernizacja studia (m.in. profesjonalnie wyciszone), instalacja nowego stołu emisyjnego firmy Studer.
Grudzień 2005 r. – rozpoczęcie transmisji programu przez Internet.
Maj 2006 r. – uruchomienie regionalnego portalu internetowego www.radiopodlasie.pl, jego dyrektorem zostaje ks. Tomasz Krawczyk.
30 listopada 2006 r. – uruchomienie nowego nadajnika, w Żelechowie, dodatkowa częstotliwość 106 FM.
Marzec 2007 r. – zmiana logotypu radia na nowy, którego autorem jest Tomasz Budek.
29 marca 2008 r. – przyznanie nagrody "Mały Feniks 2008" za promowanie w mediach książki katolickiej.
1 czerwca 2010 – rozdzielenie strony radiowej, która została pod adresem http://radiopodlasie.pl i utworzenie nowego regionalnego portalu informacyjnego podlasie24.pl, który można znaleźć pod adresem http://podlasie24.pl. Jego szefem został ks. Krzysztof Pełka, który 4 lipca 2007 zastąpił ks. Tomasza Krawczyka.
18 lutego 2011 r. – rozpoczęcie całodobowej emisji programu Radia Podlasie.
21 czerwca 2011 r. – przeniesienie nadajnika z Żelechowa do Górzna.
1 stycznia 2016 – decyzją Biskupa Siedleckiego Kazimierza Gurdy nowym dyrektorem rozgłośni został ks. Andrzej Sochal.

</doc>
<doc id="1040794" url="https://pl.wikipedia.org/wiki?curid=1040794" title="Mohora">
Mohora

Mohora – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Mohora zajmuje obszar 15,95 km²; w 2009 roku liczyła 968 mieszkańców.

</doc>
<doc id="1040795" url="https://pl.wikipedia.org/wiki?curid=1040795" title="Sienicka">
Sienicka



</doc>
<doc id="1040797" url="https://pl.wikipedia.org/wiki?curid=1040797" title="Nógrádkövesd">
Nógrádkövesd

Nógrádkövesd – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Nógrádkövesd zajmuje obszar 8,8 km²; w 2009 roku była zamieszkana przez 713 osób.

</doc>
<doc id="1040798" url="https://pl.wikipedia.org/wiki?curid=1040798" title="Podgrzybek grubosiatkowany">
Podgrzybek grubosiatkowany

Podgrzybek grubosiatkowany, podgrzybek żeberkowany ("Xerocomus ferrugineus" (Schaeff.) Alessio) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Xerocomus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1774 r. Jacob Christian von Schaeffer nadając mu nazwę "Boletus ferrugineus". Obecną, uznaną przez Index Fungorum nazwę nadał mu Carlo Luciano Alessio w 1985 r.
Niektóre synonimy nazwy naukowej:
Nazwa polska podgrzybek żeberkowany pojawiła się w 1993 r. w opracowaniu Alicji Borowskiej, Edmunda Garnweidnera i Aliny Skirgiełło. W polskim piśmiennictwie mykologicznym gatunek ten opisywany też był jako grzyb kasztanowaty i podgrzybek zajączek odmiana grubosiatkowana. W niektórych atlasach grzybów opisywany jest jako podgrzybek żeberkowaty. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy podgrzybek grubosiatkowany.
Morfologia.
Średnica 3–10 cm, u młodych okazów półkulisty, później staje się łukowaty, na koniec płaski i nieco wgłębiony na środku. Skórka pilśniowa, sucha i jednolicie ubarwiona na kolor żółtawooliwkowy, oliwkowobrązowy, czerwonobrązowy do ciemnobrązowego. Uszkodzone miejsca zmieniają barwę na czerwonobrązową.
U młodych okazów intensywnie żółte lub złotożółte a pory okrągłe, później brązowożółte lub żółtozielonkawe, a pory graniaste. Kolor porów taki sam jak rurek.
Wysokość 3–10 cm, grubość 0,5–2,5 cm, walcowaty, pełny i zwarty. Skórka gładka w kolorze od kremowego przez jasnobrązowa do bladoczerwonobrązowej. Strzępki grzybni przy podstawie trzonu koloru cytrynowożółtego.
Białawy lub żółtawy o nieokreślonym smaku. Owocniki suche wydzielają nieprzyjemny zapach moczu.
Występowanie i siedlisko.
Występuje tylko w Europie. Brak go w Skandynawii, ale jest na Islandii. Rośnie głównie w górskich lasach iglastych oraz pod bukami, szczególnie na glebach piaszczystych.
Grzyb mykoryzowy. Grzyb jadalny.

</doc>
<doc id="1040799" url="https://pl.wikipedia.org/wiki?curid=1040799" title="Helena (księżniczka grecka i duńska)">
Helena (księżniczka grecka i duńska)

Helena, księżniczka grecka i duńska (ur. 2 maja 1896 w Atenach, zm. 28 listopada 1982 w Lozannie), księżniczka Grecji i Danii, żona króla Rumunii Karola II, matka Michała I.
Helena urodziła się jako córka króla Grecji, Konstantyna, i jego żony, królowej Zofii.
10 marca 1921 wyszła za mąż za Karola, następcę rumuńskiego tronu. Gdy Helena spełniła obowiązek dynastyczny rodząc syna, Michała, jej mąż zaczął się od niej stopniowo oddalać.
Mąż Heleny wyjechał z kraju po zrzeczeniu się tronu w 1926 roku, wraz z kochanką, Magdą Lupescu. Po śmierci króla Ferdynanda jej syn został ogłoszony królem. Karol wrócił do Rumunii w 1930 roku obejmując tron, obiecał przy tym poprawę stosunków z żoną.
Mąż Heleny nie dotrzymał jednak słowa i na nowo związał się z Magdą Lupescu. Nie mogąc dłużej znieść upokorzenia, Helena zażądała rozwodu, a następnie – latem 1932 roku – przeniosła się do Włoch, wyczerpana ciągłymi konfliktami z byłym mężem na temat wychowania syna.
Królowa Helena zaangażowała się w ratowanie rumuńskich Żydów, za co – w 1993 – została pośmiertnie odznaczona medalem Sprawiedliwy wśród Narodów Świata.

</doc>
<doc id="1040801" url="https://pl.wikipedia.org/wiki?curid=1040801" title="Nógrádmarcal">
Nógrádmarcal

Nógrádmarcal – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Nógrádmarcal zajmuje obszar 19,94 km²; w 2009 roku liczyła 555 mieszkańców.

</doc>
<doc id="1040802" url="https://pl.wikipedia.org/wiki?curid=1040802" title="Őrhalom">
Őrhalom

Őrhalom – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Őrhalom liczy 1076 mieszkańców (2009 r.) i zajmuje obszar 17,46 km².

</doc>
<doc id="1040803" url="https://pl.wikipedia.org/wiki?curid=1040803" title="Patak">
Patak

Patak – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Patak liczy 925 mieszkańców (2009 r.) i zajmuje obszar 16,22 km².

</doc>
<doc id="1040804" url="https://pl.wikipedia.org/wiki?curid=1040804" title="TAM Linhas Aereas">
TAM Linhas Aereas



</doc>
<doc id="1040805" url="https://pl.wikipedia.org/wiki?curid=1040805" title="Triady Döbereinera">
Triady Döbereinera

Triady Döbereinera – rodzaj klasyfikacji pierwiastków chemicznych wprowadzony w 1829 roku przez Johanna Wolfganga Döbereinera. Triadą nazwał on dowolne trzy pierwiastki mające trzy kolejne masy atomowe (w czasach Döbereinera to były średnie masy molowe pierwiastków) o takiej własności, że masa środkowego z nich jest średnią arytmetyczną mas atomowych skrajnych.

</doc>
<doc id="1040807" url="https://pl.wikipedia.org/wiki?curid=1040807" title="Patvarc">
Patvarc

Patvarc – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Patvarc zajmuje obszar 7,84 km²; w 2009 roku była zamieszkana przez 645 osób.

</doc>
<doc id="1040808" url="https://pl.wikipedia.org/wiki?curid=1040808" title="Diana Gabaldon">
Diana Gabaldon

Diana Jean Gabaldon Watkins (ur. 11 stycznia 1952 w Arizonie) – amerykańska pisarka pochodzenia meksykańsko-angielskiego, autorka fantastyki, publikująca pod swoim panieńskim nazwiskiem Diana Gabaldon. Jej najbardziej znane utwory, tworzące serie "Obca" i "Lord John Grey", to fantastyka historyczna.
Życiorys.
Ukończyła trzy uczelnie: Uniwersytet Północnej Arizony w zakresie zoologii, Uniwersytet Kalifornijski w zakresie biologii morskiej oraz Scripps Institution of Oceanography. Jest doktorem w zakresie ekologii. Mieszka obecnie w Scottsdale (Arizona) z mężem, ma troje dorosłych dzieci.
Adaptacje.
W sierpniu 2014 roku sieć telewizyjna Starz wyemitowała premierowy odcinek serialu telewizyjnego „Outlander” według powieści Diany Gabaldon. Pierwszy sezon serialu liczy 16 odcinków, sezony drugi i kolejne mają po 13 odcinków. 9 maja 2018 roku stacja Starz ogłosiła przedłużenie serialu o piąty i szósty sezon. W Polsce od listopada 2014 roku emitowała go stacja AXN White. Jest także dostępny na platformie Netflix.

</doc>
<doc id="1040810" url="https://pl.wikipedia.org/wiki?curid=1040810" title="Szanda">
Szanda

Szanda – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Szanda liczy 622 mieszkańców (2009) i zajmuje obszar 21,49 km².

</doc>
<doc id="1040811" url="https://pl.wikipedia.org/wiki?curid=1040811" title="Jan Karwowski">
Jan Karwowski

Jan Karwowski (ur. 23 września 1937 w Sulewie-Kownatach, zm. 4 września 2021) – polski ekonomista, profesor doktor habilitowany.
Specjalizuje się w ekonomice handlu, ekonomice konsumpcji, marketingu, zarządzaniu marketingowym. Pełni funkcję dziekana Wydziału Ekonomii i Informatyki Zachodniopomorskiej Szkoły Biznesu. Jest kierownikiem Katedry Marketingu i Usług oraz Katedry Marketingu Uniwersytetu Szczecińskiego.

</doc>
<doc id="1040812" url="https://pl.wikipedia.org/wiki?curid=1040812" title="Szécsénke">
Szécsénke

Szécsénke – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Szécsénke liczy 226 mieszkańców (2009) i zajmuje obszar 9,78 km².

</doc>
<doc id="1040815" url="https://pl.wikipedia.org/wiki?curid=1040815" title="Szügy">
Szügy

Szügy – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Szügy liczy 1425 mieszkańców (2009 r.) i zajmuje obszar 19,51 km².

</doc>
<doc id="1040816" url="https://pl.wikipedia.org/wiki?curid=1040816" title="Morgoth (zespół muzyczny)">
Morgoth (zespół muzyczny)

Morgoth – niemiecki zespół deathmetalowy założony w 1985 roku.
Członkowie wybrali dla niej nazwę Morgoth dopiero w roku 1988. Jeszcze w tym samym roku zespół nagrał pierwsze demo pt. "Pits of Utumno", zaś w 1989 wydał pierwszy minilongplay pt. "Resurrection Absurd". Rok później grupa nagrała kolejną EP-ke pt. "The Eternal Fall", którą zmiksował znany inżynier dźwięku Scott Burns. 
Karierę na większą skalę zespół rozpoczął w 1991 po wtórnym wydaniu dwóch albumów EP w formie kompilacji "The Eternal Fall"/"Resurection Absurd". W tym samym roku został nagrany pierwszy album "Cursed", który spowodował spore zainteresowanie w Europie jak również przysporzył zespołowi popularność. Wydana w 1993 płyta "Odium" wzbudziła niemałe zamieszanie wśród wielbicieli grupy. Zespół połączył na niej deathmetalowe brzmienie z elementami industrialnymi. Ostatnim wytworem grupy jest płyta pochodząca z 1996 "Feel Sorry for the Fanatic". Krótko po powstaniu albumu zespół rozpadł się.
W 2010 grupa wznowiła działalność. Zespół tworzy dwóch muzyków z pierwszego składu: frontman, wokalista - Marc Grewe oraz gitarzysta Harrald Buse a także grający niegdyś na gitarze basowej w Morgoth Sebastian Swart, dołączyli również nowi muzycy tj. basista Thilo Mellies i perkusista Marc Reign z grupy Destruction.
W 2011 zespół wystąpił na festiwalu Wacken Open Air, firmując powrót pod hasłem albumu "Cursed".
Nazwa zespołu pochodzi od fikcyjnej postaci z uniwersum Śródziemia stworzonej przez J.R.R. Tolkiena.

</doc>
<doc id="1040817" url="https://pl.wikipedia.org/wiki?curid=1040817" title="Terény">
Terény

Terény – wieś i gmina w północnej części Węgier, w pobliżu miasta Balassagyarmat.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád.
Gmina Terény zajmuje obszar 24,35 km²; w 2009 roku była zamieszkana przez 435 osób.

</doc>
<doc id="1040820" url="https://pl.wikipedia.org/wiki?curid=1040820" title="Berlin-Wannsee (stacja kolejowa)">
Berlin-Wannsee (stacja kolejowa)

Berlin-Wannsee – stacja kolejowa położona w południowo-zachodnim Berlinie, w dzielnicy Steglitz-Zehlendorf. Obsługuje ruch międzynarodowy, regionalny oraz S-Bahn.

</doc>
<doc id="1040821" url="https://pl.wikipedia.org/wiki?curid=1040821" title="Siergiej Bernstein">
Siergiej Bernstein

Siergiej Bernstein (ros. Сергей Натанович Бернштейн) (ur. 5 marca 1880 w Odessie, zm. 26 października 1968 w Moskwie) – radziecki matematyk pochodzenia żydowskiego, jeden z najwybitniejszych w swoim kraju.
Członek Akademii Nauk ZSRR od 1929. Laureat Nagrody Stalinowskiej z 1942.
W dysertacji doktorskiej przedłożonej na Sorbonie w 1903 rozwiązał dziewiętnasty problem Hilberta.
Później publikował prace poświęcone zagadnieniom rachunkowi prawdopodobieństwa i matematycznym podstawom genetyki.
Został odznaczony m.in. dwukrotnie Orderem Lenina oraz Orderem Czerwonego Sztandaru Pracy.

</doc>
<doc id="1040822" url="https://pl.wikipedia.org/wiki?curid=1040822" title="Anihilacja par">
Anihilacja par



</doc>
<doc id="1040828" url="https://pl.wikipedia.org/wiki?curid=1040828" title="The One That Got Away">
The One That Got Away

"The One That Got Away" to piosenka pop stworzona przez Natashę Bedingfield, Steve'a Kipnerra, Andrew Framptona, Michaela Tafaro, Nathana Winklera na amerykańską wersję debiutanckiego albumu Bedingfield, "Unwritten" (2004). Utwór zremiksowany przez Wamdue'a i Valentina, wydany został jako promocyjny singel w Stanach Zjednoczonych, w maju 2006. W Wielkiej Brytanii piosenka została wydana jako strona B singla "These Words".
Singel zajął miejsce #1 na amerykańskiej liście "Billboard Hot Dance Club Play" i #4 na "Billboard Hot Dance Airplay".
Listy utworów i formaty singla.
CD Singel (Pierwsze wydanie)
CD Singel (Drugie wydanie)
Vinyl Singel
Pozycje na listach.
1 Wamdue &amp; Valentin remix
Linki zewnętrzne.
&lt;br&gt;

</doc>
<doc id="1040830" url="https://pl.wikipedia.org/wiki?curid=1040830" title="Speak My Mind">
Speak My Mind

Speak My Mind – mixtape amerykańskiej piosenkarki rhythm and bluesowej Beyoncé Knowles. Składa się z wcześniej niepublikowanych piosenek, bonusowych utworów z pierwszej płyty studyjnej wokalistki oraz ścieżek dźwiękowych.
Lista utworów.
Istnieją dwie wersje list utworów: jedna złożona jest z 15 utworów, a druga zawiera standardową wersję „Wishing on a Star” oraz outro. Poza tym wydania różnią się także kolejnością piosenek.

</doc>
<doc id="1040832" url="https://pl.wikipedia.org/wiki?curid=1040832" title="Pawieł Pogriebniak">
Pawieł Pogriebniak

Pawieł Wiktorowicz Pogriebniak (ros. Павел Викторович Погребняк, ur. 8 listopada 1983 w Moskwie) – rosyjski piłkarz grający na pozycji napastnika. Wystąpił w 33 spotkaniach reprezentacji dla której strzelił 8 goli.
Kariera klubowa.
Pogriebniak pochodzi z Moskwy. Jest wychowankiem Spartaka Moskwa, w barwach którego w 2002 roku zadebiutował w Premier Lidze. Wystąpił tylko we dwóch spotkaniach ligowych, a Spartak zajął 3. miejsce. W 2003 roku Paweł został wypożyczony do Bałtiki Kaliningrad grającej w Pierwszej Dywizji (odpowiednik 2. ligi). W Bałtice osiągnął wysoką skuteczność i przez cały rok strzelił 15 goli będąc najskuteczniejszym zawodnikiem zespołu, co zaowocowało powrotem do Spartaka. W 2004 roku Pogriebniak zdobył 2 gole dla moskiewskiego klubu, ale przegrał rywalizacje o miejsce w ataku z Romanem Pawluczenką i Serbem Mihajlo Pjanoviciem, toteż latem odszedł do FK Chimki i zajął z nim 5. pozycję w Pierwszej Dywizji.
W 2005 roku Pogriebniak powrócił do Premier Ligi będąc bohaterem transferu do Szynnika Jarosław, w którym grał w wyjściowej jedenastce, ale nie błyszczał skutecznością. W 2006 roku przeszedł do Tomu Tomsk i dość niespodziewanie stał się objawieniem ligi strzelając 13 bramek w sezonie, będąc trzecim strzelcem ligi po Pawljuczence i Brazylijczyku Jô. W 2007 roku trener Zenitu Petersburg Dick Advocaat postanowił sprowadzić Pogriebniaka do swojego klubu. Zawodnik walczył o miejsce w wyjściowej jedenastce z kolegą z reprezentacji, Andriejem Arszawinem oraz Turkiem Fatihem Tekke.
29 sierpnia 2008 roku wystąpił w meczu o Superpuchar Europy rozegranym w Monaco, gdzie zdobył bramkę dla swojej drużyny w 45 minucie spotkania. Zenit pokonał Manchester United 2:1.
W 2012 roku Rosjanin został wypożyczony na pół roku do angielskiego Fulham F.C..
30 czerwca 2012 podpisał kontrakt z Reading. Następnie grał w Dinamie Moskwa, FK Tosno i Urale Jekaterynburg.
Kariera reprezentacyjna.
W reprezentacji Rosji Pogriebniak zadebiutował 16 sierpnia 2006 roku w wygranym 1:0 towarzyskim spotkaniu z Łotwą. Był członkiem kadry, która wywalczyła o awans do Euro 2008 i m.in. strzelił gola w wygranym 2:0 meczu z Estonią. Na turniej o mistrzostwo Europy nie pojechał z powodu kontuzji kolana.

</doc>
<doc id="1040834" url="https://pl.wikipedia.org/wiki?curid=1040834" title="Krzyż hugenocki">
Krzyż hugenocki

Krzyż hugenocki (franc. "la croix huguenote") – symbol wiary wyznawców kalwinizmu, przede wszystkim we Francji, a współcześnie także w innych krajach. Składa się z krzyża maltańskiego oraz z gołębicy, niekiedy zastępowanej ampułką lub stylizowaną łzą. Dodatkowe ozdoby krzyża mają znaczenie symboliczne.
Po raz pierwszy pojawił się w XVIII w. wśród wyznawców kalwinizmu (hugenotów) na południu Francji w okresie prześladowań religijnych ze strony katolickiej monarchii. Według tradycji wykonał go jubiler z Nîmes-Maystre, 3 lata po odwołaniu edyktu nantejskiego.
Krzyż sygnalizował wyznanie danej osoby, a jednocześnie zabezpieczał przed represjami ze strony państwa, ponieważ naśladował kształtem królewski Order Ducha Świętego.
Obecnie krzyż hugenocki jest umieszczony m.in. w logo francuskiego, polskiego czy południowoafrykańskiego Kościoła ewangelicko-reformowanego.
Opis elementów krzyża.
Krzyż to symbol Trójcy Świętej: krzyż maltański symbolizuje Jezusa, promienie lub ozdoby między ramionami krzyża – symbol Boga-Ojca a gołębica jest symbolem Ducha Świętego.
(niekiedy gołębica zastąpiona jest ampułką lub stylizowaną łzą, które symbolizują męczeństwo).

</doc>
<doc id="1040835" url="https://pl.wikipedia.org/wiki?curid=1040835" title="Dekanat Dębowiec">
Dekanat Dębowiec

Dekanat Dębowiec − dekanat diecezji rzeszowskiej składający się z 8 parafii:

</doc>
<doc id="1040836" url="https://pl.wikipedia.org/wiki?curid=1040836" title="Dirk van Hogendorp">
Dirk van Hogendorp

Dirk van Hogendorp (Hogendorf) (ur. 3 października 1761 w Heenvliet – zm. 29 października 1822 w Rio de Janeiro) – holenderski generał i dyplomata, hrabia, prezes Komisji Rządu Tymczasowego Wielkiego Księstwa Litewskiego od 24 sierpnia do września 1812, generalny gubernator Litwy.
Do 1783 służył w wojsku pruskim. Był holenderskim rezydentem w Bengalu i na Jawie. W 1799 powrócił do kraju. W 1807 został sekretarzem wojny króla Niderlandów Ludwika Bonaparte. Mianowany posłem holenderskim w Wiedniu w 1807, Berlinie w 1809, Madrycie w 1810. W 1812 został gubernatorem Wilna, a w 1813 Hamburga. Jako zagorzały stronnik Napoleona I Bonaparte, zmuszony został w 1816 do emigracji do Brazylii.

</doc>
<doc id="1040837" url="https://pl.wikipedia.org/wiki?curid=1040837" title="Drzewo Oliwne">
Drzewo Oliwne

Drzewo Oliwne ("L'Ulivo") – koalicja włoskich partii politycznych, powstała z istniejących wcześniej sojuszy partii lewicowych i centrowych. Nazwa została wymyślona przez polityka włoskiej lewicy i chadecji Romano Prodiego.
W wyborach z 1996 koalicja odniosła sukces wygrywając wybory, co przyniosło Romano Prodiemu fotel premiera.
W wyborach parlamentarnych, które odbyły się 9-10 kwietnia 2006 r., Drzewo Oliwne wzięło udział jako koalicja trzech partii:

</doc>
<doc id="1040838" url="https://pl.wikipedia.org/wiki?curid=1040838" title="Jeb Stuart">
Jeb Stuart



</doc>
<doc id="1040844" url="https://pl.wikipedia.org/wiki?curid=1040844" title="Fotoliaza">
Fotoliaza

Fotoliaza – enzym wiążący komplementarne nici DNA i rozbijający dimery pirymidynowe, które zazwyczaj powstają wskutek ekspozycji na promieniowanie ultrafioletowe. Dimery pirymidynowe powstają, gdy para tymin lub cytozyn tej samej nici DNA połączy się ze sobą, tworząc zniekształcenie struktury podwójnej helisy w miejscu uszkodzenia. Fotoliaza wykazuje wysokie powinowactwo do tych zmienionych fragmentów DNA i odwracalnie wiąże zmienioną cząsteczkę DNA, a następnie rozbija dimer, wykorzystując zaabsorbowaną energię świetlną. Fotoliazy jako enzymy naprawy DNA działają, gdy na komórkę pada promieniowanie (preferencyjnie niebieska i fioletowa część pasma). Ten proces naprawy jest nazywany fotoreaktywacją.
Fotoliazy są flawoproteinami i posiadają dwa absorbujące światło kofaktory. Wszystkie fotoliazy zawierają zredukowany FAD; w zależności od drugiego kofaktora, którym może być pteryna metylenotetrahydrofolianu (MTHF) albo deazaflawina 8-hydroksy-7,8-didemetylo-5-deazaryboflawiny (8-HDF), dzielą się na fotoliazy folianowe i fotoliazy deazaflawinowe, odpowiednio. Chociaż tylko FAD odpowiada za aktywność enzymatyczną fotoliaz, drugi kofaktor znacząco przyspiesza tempo reakcji w warunkach słabego oświetlenia. Reakcja enzymatyczna zachodzi dzięki przepływowi elektronów, gdzie zredukowany kofaktor FADH2 działa jako donor elektronów, rozbijających dimer pirymidynowy.
Fotoliazy są obecne u prokariontów, a także u niższych eukariontów (drożdży). Nie stwierdzono białek o aktywności fotoliaz u ludzi. Jednakże wiele wyższych eukariontów, w tym człowiek, wykazuje ekspresję białek o znacznej homologii wobec fotoliaz, zwanych kryptochromami, które są zaangażowane w zależne od nasłonecznienia czynności biologiczne.

</doc>
<doc id="1040845" url="https://pl.wikipedia.org/wiki?curid=1040845" title="Zuzanna (postać biblijna)">
Zuzanna (postać biblijna)

Zuzanna (hebr. שׁוֹשַׁנָּה) – w Biblii, w 13. rozdziale Księgi Daniela, według katolickiego i prawosławnego kanonu, nie uznawanego za natchnione przez judaizm, i inne religie – piękna i cnotliwa małżonka bogatego rządcy Joakima, córka Chilkiasza.
Dwaj starcy, będący sędziami, zapałali żądzą do pięknej żony Joakima i pewnego razu, gdy się kąpała, posłużyli się szantażem, by ją zdobyć. Kiedy Zuzanna odrzuciła ich zaloty, starcy oskarżyli ją przed tłumem o cudzołóstwo. Niewinna Zuzanna poniosłaby śmierć przez ukamienowanie, gdyby nie młody prorok Daniel. Oburzony nieprawością starych sędziów, wypytując ich z osobna wykazał ich kłamstwa, za co skazano ich na śmierć, a Zuzanna odzyskała wolność i cześć (Księga Daniela Dn 13,1-63).
Na tym motywie biblijnym oparto wiele dzieł sztuki i dzieł literackich, m.in.: obrazy Jean-Baptiste Santerre'a, Jacopo Tintoretta, Artemisii Gentileschi, Petera Paula Rubensa, czy Rembrandta, a także poemat humanistyczny Jana Kochanowskiego pt. "Zuzanna".
Biblizmy: "cnotliwa Zuzanna" – kobieta przyzwoita, cnotliwa.

</doc>
<doc id="1040847" url="https://pl.wikipedia.org/wiki?curid=1040847" title="Podstawowe zabiegi resuscytacyjne">
Podstawowe zabiegi resuscytacyjne

Podstawowe zabiegi resuscytacyjne, BLS (ang. "Basic Life Support") – zespół czynności obejmujący bezprzyrządowe utrzymywanie drożności dróg oddechowych oraz podtrzymywanie oddychania i krążenia. 
W zakres podstawowych zabiegów resuscytacyjnych wchodzą również: rozpoznanie nagłego zatrzymania krążenia, pozycja bezpieczna i postępowanie w zadławieniu.
Natychmiastowe rozpoczęcie resuscytacji przez świadków zdarzenia zwiększa szansę przeżycia trzykrotnie, dlatego algorytm BLS został stworzony dla osób, które nie posiadają wykształcenia medycznego, ale są świadkami zdarzenia i w sposób znaczący mogą wpłynąć na zminimalizowanie ryzyka zgonu osoby poszkodowanej. Istotą BLS jest resuscytacja krążeniowo-oddechowa.
Podstawowe zabiegi resuscytacyjne mają kluczowe znaczenie w ratowaniu życia osobom poszkodowanym z NZK. Warto rozpoczynać BLS bez obaw przed brakiem doświadczenia, ponieważ udowodniono, że kilka tych prostych czynności znacznie zmniejsza prawdopodobieństwo zgonu.

</doc>
<doc id="1040848" url="https://pl.wikipedia.org/wiki?curid=1040848" title="Na cz@tach">
Na cz@tach

Na cz@tach – polska produkcja niezależna z 2006 roku. Filmowy debiut Bena Talara, późniejszego twórcy "Zabójczego nagrania" (2008), "Antka" (2010), "Kolekcjonera dusz" (2011) oraz dokumentów "Kraków po latynosku" (2007) i "W cieniu Chucka Norrisa" (2013).
Oficjalna premiera pełnej wersji filmu miała miejsce w krakowskim kinie "Mikro" 20 lutego 2007 r. Następnie film w półgodzinnej wersji był prezentowany na pokazach festiwali: "Kiloff niezależny festiwal filmowy" w Katowicach, "Lato Filmów" w Toruniu, 11. edycji Międzynarodowego Festiwalu Filmowego "Off Cinema" w Poznaniu, Międzynarodowego Festiwalu "ZOOM Zbliżenia" w Jeleniej Górze, "Slamdance On The Road" w Krakowie oraz na "32. Festiwalu Polskich Filmów Fabularnych" w Gdyni.
Na "Festiwalu Filmowym Drzwi" w Gliwicach produkcję wyróżniono I nagrodą w kategorii Aktorstwo oraz wyróżnienie za muzykę. Film był później emitowany w serwisie "KinOFFteka" należącego do portalu "Onet.pl", "Interia.tv", oraz w telewizji Kino Polska i Canal+.
Na temat fabuły reżyser powiedział:"To film o tym jak trudno zrozumieć najbliższą osobę, kiedy nie rozmawia się z nią, lecz naszym wyobrażaniem o niej. Internet pozwala na anonimowość, a przez to na szczerość i otwartość, choć wiąże się również z pewnymi zagrożeniami".W 2010 roku powstała nowa wersja filmu zatytułowana "Złapani w sieci". Poprawiono kompozycję i kolorystykę obrazu. Z filmu wycięto wiele wątków pobocznych (w sumie 75% fabuły), a z obsady pozostała jedynie trójka aktorów tworzących uczuciowy trójkąt. Nową oprawę muzyczną zapewnił Bogusław Salnikow i zespół Rockaway. Premiera miała miejsce 25 maja 2010 podczas przeglądu "Rebelianci bez budżetu" w "DKF Overground" w Warszawie. Poza tym film był prezentowany m.in. w ramach XI "Letniego Festiwalu Filmowego" w Zamościu, w konkursie festiwalu "Kręci się", w konkursie 2. edycji festiwalu "Solanin" w Nowej Soli oraz w konkursie 56. Ogólnopolskiego Festiwalu Filmów Amatorskich OKFA w Koninie w 2010 r. (gdzie startowały również dwie wcześniejsze produkcje reżysera: "Antek" i "Ścierwodziad").
Obsada.
Źródło

</doc>
<doc id="1040849" url="https://pl.wikipedia.org/wiki?curid=1040849" title="Zgrupowanie Warta">
Zgrupowanie Warta

Zgrupowanie Warta – zgrupowanie oddziałów Armii Krajowej należących do Okręgu Lwowskiego AK, powstałe na początku września 1944, po wycofaniu się wojsk niemieckich na Rzeszowszczyźnie (pomiędzy Sanokiem a Lubaczowem).
Utworzenie Zgrupowania.
Wobec ciągłego napływu zza Sanu zarówno całych oddziałów leśnych, jak i pojedynczych żołnierzy, oddziały Zgrupowania „Warta" uformowano w 4 bataliony, które szybko osiągnęły stan do 1600 żołnierzy. Wszyscy kwaterowali po wsiach polskich w czworoboku między Leżajskiem, Rzeszowem, Brzozowem a rzeką San, często zmieniając miejsce kwaterowania.
Struktura organizacyjna.
Sztab.
Dowódcą Zgrupowania Warta został ppłk Franciszek Rekucki "Topór" (wcześniej "Bak"), zastępcą ppłk Bolesław Tomaszewski ("Ostroga", "Bat", "Bolesław", "Warta").
Oficerami sztabu byli ponadto: kpt./mjr Edward Baszniak "Robert", ppor. Władysław Śledziński "Nemo", por. Bolesław Daniłłowicz "Jur", kpt./mjr Witold Szredzki "Sum" (od kwietnia 1945).
Batalion „A".
Pod dowództwem por/kpt. Ludwika Kurtycza „Mazurkiewicza", poprzednio komendanta obwodu Mościska. Rozmieszczony był na terenie powiatu przemyskiego.
Składał się z:
Batalion „B".
Pod dowództwem najpierw ppor. Tadeusza Żelechowskiego "Ringa", następnie kpt Juliana Bistronia „Godziemby", komendanta Obwodu Lubaczów, a w końcu kpt. Edwarda Baszniaka "Roberta". Rozmieszczony był na terenie powiatu lubaczowskiego.
Batalion B obsadził posterunki milicji na terenie powiatu lubaczowskiego. Posterunki miały podwójne dowództwo, obok oficjalnego wyznaczonego przez komendanta powiatowego MO, w Lubaczowie funkcję zakonspirowanego dowódcy pełnili kolejno: kpt. Julian Bistroń /Bystroń/ "Godziemba", ppor. Tadeusz Żelechowski „Ring" i kpt. Edward Baszniak „Orlicz".
Batalion składał się z:
Batalion "C".
Pod dowództwem kpt. Witolda Szredzkiego „Sulimy", później por./kpt. Jana Lewickiego "Zawiszy". Rozmieszczony był na terenie powiatów łańcuckiego, przeworskiego i brzozowskiego.
W skład batalionu wchodziły:
Batalion „D".
Pod dowództwem rtm. Włodzimierza Białoszewicza „Dana". Rozmieszczony był na terenie powiatów rzeszowskiego i brzozowskiego.
W jego skład wchodziły:
Działalność.
Zgrupowanie „Warta" było w zasadzie przygotowane do ewentualnego pójścia na odsiecz Lwowa, gdyby miasto to ostatecznie zostało przyznane Polsce (ciągle łudzono się, że tak będzie), a Ukraińcy mimo wszystko próbowali je opanować (czyli powtórki z roku 1918).
Ochraniano też wsie polskie przed atakami UPA, staczając także utarczki z oddziałami sowieckimi i sotniami UPA. Do większych walk jednak nie doszło. Organizowano również pacyfikacje wsi ukraińskich (m.in. Grabówka, Lalin, Witryłów, Końskie, Srogów).
Ugrupowanie działało do 15 sierpnia 1945, kiedy to zostało rozwiązane. Pod koniec sierpnia 1945 w jednym z domów w Gniewczynie Łańcuckiej ppłk Tomaszewski zakopał pod podłogą archiwum „Warty". Tam też zostało odnalezione przez Wojciecha Stojaka wraz ze współpracownikami na antenie programu "Klub Poszukiwaczy Skarbów" w marcu 1997 dzięki informacji członka Zgrupowania Stanisława Ciska.

</doc>
<doc id="1040850" url="https://pl.wikipedia.org/wiki?curid=1040850" title="Dekanat Nowy Żmigród">
Dekanat Nowy Żmigród

Dekanat Nowy Żmigród − dekanat diecezji rzeszowskiej składający się z 12 parafii:

</doc>
<doc id="1040851" url="https://pl.wikipedia.org/wiki?curid=1040851" title="Renato Civelli">
Renato Civelli

Renato Civelli (ur. 14 października 1983 w Pehuajó) – argentyński piłkarz występujący na pozycji obrońcy. Obecnie gra w Banfield.
Kariera klubowa.
Civelli rozpoczął karierę w CA Banfield. Po dwóch latach gry w Argentynie został zauważony przez działaczy Olympique Marsylia, a następnie wypożyczony do tego klubu. Umowa na zasadzie wypożyczenia, podpisana została pod koniec stycznia 2006. Po zakończeniu sezonu 2006/2007 działacze prowansalskiego klubu zdecydowali się na wykupienie Argentyńczyka i w związku z tym zapłacili za niego niespełna 2 miliony euro. W 2007 Civelli został wypożyczony do Gimnasia y Esgrima La Plata, a następnie powrócił do Olympique. Od 2009 gra w klubie z San Lorenzo, z którego latem 2010 został trafił do Nicei. W latach 2013-2015 grał w Bursasporze, a latem 2015 przeszedł do Lille OSC. Od 2017 ponownie jest zawodnikiem Banfield

</doc>
<doc id="1040852" url="https://pl.wikipedia.org/wiki?curid=1040852" title="Principia. Pisma koncepcyjne z filozofii i socjologii teoretycznej">
Principia. Pisma koncepcyjne z filozofii i socjologii teoretycznej



</doc>
<doc id="1040857" url="https://pl.wikipedia.org/wiki?curid=1040857" title="Bet on Soldier">
Bet on Soldier



</doc>
<doc id="1040865" url="https://pl.wikipedia.org/wiki?curid=1040865" title="Against All Odds (Take a Look at Me Now)">
Against All Odds (Take a Look at Me Now)

Against All Odds (Take a Look at Me Now) – ballada rockowa Phila Collinsa, którą na początku 1984 roku wydano na singlu. „Against All Odds…” jest tytułową piosenką z filmu "Przeciw wszystkim". W utworze podmiot liryczny prosi swoją byłą ukochaną o "spojrzenie na niego", wiedząc, że uratowanie związku jest bardzo trudne, ale że warto spróbować. Piosenka weszła również do repertuaru innych wykonawców, m.in. Mariah Carey, Varius Manx, The Postal Service, Steve Brookstein lub Bonnie Tyler.
Pierwotnie nazwana „How Can You Just Sit There?”, piosenka była jedną z wielu, które Collins napisał pod wpływem rozwodu i miała znaleźć się na jego pierwszej płycie "Face Value" (1981). Ostatecznie utwór nie zmieścił się na albumie i został wydany trzy lata później jako główna piosenka filmu "Przeciw wszystkim". Piosenka stała się przebojem, zdobywając pierwsze miejsce na listach przebojów w USA i drugie w Wielkiej Brytanii. Została także nominowana do Nagrody Grammy, Złotego Globu i Oscara.
Teledysk, oparty głównie na scenach z filmu, zdobył pierwsze miejsce na liście najlepszych teledysków MTV i utrzymał je przez kilka tygodni, ostatecznie zajmując czwarte miejsce na liście najlepszych teledysków w 1984.
Wersja Westlife i Mariah Carey.
Mariah Carey wraz z zespołem Westlife nagrała kolejną wersję utworu Phila Collinsa we wrześniu 2000. Utwór został wydany kilka miesięcy po solowej wersji Mariah. Singel największą popularność zdobył w Wielkiej Brytanii i Irlandii, gdzie zajął #1 pozycję najpopularniejszych utworów stając się szóstym numerem 1 na UK Singles Chart, dla Mariah był to drugi singel który dotarł do pierwszego miejsca, jednak do tej pory indywidualnie udało się to tylko utworowi „Without You”. Singel sprzedał się w nakładzie 375.000 egzemplarzy w całej Wielkiej Brytanii. Teledysk do piosenki pokazuje Carey i Westlife podczas nagrywania utworu i zwiedzania wyspy Capri statkiem.

</doc>
<doc id="1040871" url="https://pl.wikipedia.org/wiki?curid=1040871" title="Alsótold">
Alsótold

Alsótold – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Alsótold liczy 257 mieszkańców (2009) i zajmuje obszar 7,86 km².

</doc>
<doc id="1040876" url="https://pl.wikipedia.org/wiki?curid=1040876" title="Bér">
Bér

Bér – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Bér liczy 453 mieszkańców (2009) i zajmuje obszar 25,49 km².

</doc>
<doc id="1040878" url="https://pl.wikipedia.org/wiki?curid=1040878" title="Bokor">
Bokor

Bokor – wieś i gmina w północnej części Węgier, w pobliżu miasta Pásztó. Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gyorgy Bulanyj, pijar, jest założycielem podziemnej wspólnoty katolików w czasach komunizmu na Węgrzech.
Gmina Bokor liczy 115 mieszkańców (2009) i zajmuje obszar 6,75 km².

</doc>
<doc id="1040881" url="https://pl.wikipedia.org/wiki?curid=1040881" title="Still Remains">
Still Remains

Still Remains jest zespołem muzycznym powstałym w Grand Rapids. Tworzona przez nich muzyka przynależy do gatunku określanego jako metalcore.

</doc>
<doc id="1040882" url="https://pl.wikipedia.org/wiki?curid=1040882" title="Naprawa poprzez scalanie niehomologicznych końców DNA">
Naprawa poprzez scalanie niehomologicznych końców DNA

Naprawa poprzez scalanie niehomologicznych końców DNA (ang. "non-homologous end joining, NHEJ") – jeden z dwóch mechanizmów naprawy uszkodzeń obu nici DNA (ang. "double-strand breaks, DSBs"). W efekcie DSBs oba łańcuchy nukleotydowe w podwójnej helisie zostają rozerwane. Drugim mechanizmem naprawy tych potencjalnie groźnych dla integralności genomu uszkodzeń jest naprawa rekombinacyjna (określana także jako rekombinacja homologiczna). NHEJ jest częściej wykorzystywanym mechanizmem naprawy w komórkach ssaków (u drożdży dominuje naprawa rekombinacyjna). Termin wprowadzili w 1996 roku Moore i Haber.
W NHEJ biorą udział specjalne białka: kompleks ligazy DNA IV składający się z katalitycznej podjednostki i jej kofaktora XRCC4, DNA-zależna kinaza białek ("DNA-dependent protein kinase") i heterodimeryczne białko Ku (Ku70∙Ku80) o latentnej aktywności 3’→5’ helikazy zależnej od ATP.
Uszkodzenie o charakterze DSB rozpoznawane jest przez białko Ku. Białko Ku rekrutuje katalityczną podjednostkę DNA-zależnej kinazy białek ("catalytic subunit of DNA-dependent protein kinase, DNA-PKCS") do miejsca uszkodzenia i tworzy aktywny kompleks DNA-PK. Kompleks DNA-PK zawiera miejsce wiązania dla końców DNA i miejsce wiążące dsDNA w obrębie końców. Aktywność kinazowa DNA-PK stymulowana jest przez kompleks: wolny koniec DNA∙Ku∙DNA-PK. Tym samym DNA-PK pośredniczy w utworzeniu tzw. synapsy między przeciwległymi końcami. Gdy następuje utworzenie synapsy, DNA-PK może "trans"-fosforylować przeciwległą cząsteczkę białka Ku i białka DNA-PK, po czym DNA-PKCS wiążą się do przeciwległego końca. Prowadzi to do dysocjacji DNA-PKCS i aktywacji helikazy Ku, która rozplata DNA umożliwiając tzw. mikrohomologiczne parowanie zasad. Niesparowane „ogony” są trawione, a przerwy wypełnione przez ligazę DNA, co kończy proces naprawy.
Mechanizm NHEJ jest zaangażowany w naprawę pęknięć dwupasmowych wywołanych promieniowaniem jonizującym, etopozydem, a także w zachodzącą fizjologicznie rekombinację V(D)J, proces zwiększający różnorodność genomu limfocytów B i limfocytów T w układzie odpornościowym kręgowców.

</doc>
<doc id="1040885" url="https://pl.wikipedia.org/wiki?curid=1040885" title="Buják">
Buják

Buják – wieś i gmina w północnej części Węgier, w pobliżu miasta Pásztó. Gmina Buják liczy 2129 mieszkańców (styczeń 2011) i zajmuje obszar 53,04 km².
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.

</doc>
<doc id="1040886" url="https://pl.wikipedia.org/wiki?curid=1040886" title="Csécse">
Csécse

Csécse – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Csécse liczy 901 mieszkańców (2009) i zajmuje obszar 21,73 km².

</doc>
<doc id="1040887" url="https://pl.wikipedia.org/wiki?curid=1040887" title="Nitron (jacht)">
Nitron (jacht)



</doc>
<doc id="1040888" url="https://pl.wikipedia.org/wiki?curid=1040888" title="Dekanat Jasło Zachód">
Dekanat Jasło Zachód

Dekanat Jasło Zachód − dekanat diecezji rzeszowskiej składający się z 10 parafii:

</doc>
<doc id="1040889" url="https://pl.wikipedia.org/wiki?curid=1040889" title="Romário da Souza Faria">
Romário da Souza Faria



</doc>
<doc id="1040890" url="https://pl.wikipedia.org/wiki?curid=1040890" title="Cserhátszentiván">
Cserhátszentiván

Cserhátszentiván – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Cserhátszentiván liczy 148 mieszkańców (2009 r.) i zajmuje obszar 10,66 km².

</doc>
<doc id="1040891" url="https://pl.wikipedia.org/wiki?curid=1040891" title="Eschenrode">
Eschenrode

Eschenrode – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Flechtingen.

</doc>
<doc id="1040894" url="https://pl.wikipedia.org/wiki?curid=1040894" title="Ecseg">
Ecseg

Ecseg – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Ecseg liczy 1243 mieszkańców (2009) i zajmuje obszar 24,1 km².

</doc>
<doc id="1040896" url="https://pl.wikipedia.org/wiki?curid=1040896" title="Egyházasdengeleg">
Egyházasdengeleg

Egyházasdengeleg – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Egyházasdengeleg liczy 480 mieszkańców (2009) i zajmuje obszar 15,75 km².

</doc>
<doc id="1040898" url="https://pl.wikipedia.org/wiki?curid=1040898" title="Erdőkürt">
Erdőkürt

Erdőkürt – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Erdőkürt liczy 580 mieszkańców (2009) i zajmuje obszar 21,72 km².

</doc>
<doc id="1040901" url="https://pl.wikipedia.org/wiki?curid=1040901" title="Erdőtarcsa">
Erdőtarcsa

Erdőtarcsa – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Erdőtarcsa liczy 534 mieszkańców (2009) i zajmuje obszar 15,07 km².

</doc>
<doc id="1040903" url="https://pl.wikipedia.org/wiki?curid=1040903" title="Felsőtold">
Felsőtold

Felsőtold – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Felsőtold liczy 152 mieszkańców (2009) i zajmuje obszar 10,83 km².

</doc>
<doc id="1040906" url="https://pl.wikipedia.org/wiki?curid=1040906" title="Marznący deszcz">
Marznący deszcz



</doc>
<doc id="1040907" url="https://pl.wikipedia.org/wiki?curid=1040907" title="Garáb">
Garáb

Garáb – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Garáb liczy 61 mieszkańców (2009) i zajmuje obszar 8,2 km².

</doc>
<doc id="1040908" url="https://pl.wikipedia.org/wiki?curid=1040908" title="Héhalom">
Héhalom

Héhalom – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Héhalom liczy 1011 mieszkańców (2009) i zajmuje obszar 18,67 km².

</doc>
<doc id="1040909" url="https://pl.wikipedia.org/wiki?curid=1040909" title="Jobbágyi">
Jobbágyi

Jobbágyi – wieś i gmina w północnej części Węgier, w pobliżu miasta Pásztó. Gmina Jobbágyi liczy 2239 mieszkańców (styczeń 2011) i zajmuje obszar 17,83 km².
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.

</doc>
<doc id="1040910" url="https://pl.wikipedia.org/wiki?curid=1040910" title="Kálló">
Kálló

Kálló – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina liczy 1471 mieszkańców (2009) i zajmuje obszar 36,97 km².

</doc>
<doc id="1040912" url="https://pl.wikipedia.org/wiki?curid=1040912" title="Kisbágyon">
Kisbágyon

Kisbágyon – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Kisbágyon liczy 445 mieszkańców (2009) i zajmuje obszar 10,24 km².

</doc>
<doc id="1040914" url="https://pl.wikipedia.org/wiki?curid=1040914" title="Eilhardus Lubinus">
Eilhardus Lubinus

Eilhardus Lubinus, także Eilhard Lubinus (właśc. Eilhard Lübben, ur. 24 marca 1565 w Westerstede, zm. 2 czerwca 1621 w Rostocku) – niemiecki matematyk i teolog protestancki, filozof, kartograf, filolog klasycznej greki i łaciny, jak również poeta.
Urodził się w rodzinie pastora Friedericha Lübbena i Cathariny z d. Blunings. Dzięki stypendium hrabiego Oldenburga Jana VII Budowniczego Grobli w latach 1585–1591 studiował kolejno w Lipsku, Kolonii, Helmstädt, Strassburgu, Jenie, Marburgu i Rostocku. Karierę naukową związał z tym ostatnim, gdzie 2 września 1591 roku zdobył tytuł "magister atrium" (magistra sztuk wyzwolonych).
Eilhardus Lubinus jest autorem mapy Księstwa rugijskiego, wydanej w 1608.
W latach 1608–1614 na zamówienie księcia szczecińskiego Filipa II stworzył mapę Księstwa Pomorskiego połączoną z drzewem genealogicznym książąt pomorskich, zatytułowaną "NOVA NOVA ILLUSTRISSIMI PRINCIPATUS POMERANIÆ DESCRIPTIO cum adjunctà Principum Genealogià et Principum veris et potiorum Urbium imaginibus et Nobilium insignibus". W drzewie genealogicznym zostały umieszczone portrety książąt, w obramieniu mapy – panoramy najważniejszych miast Pomorza. Autor dla ustalenia danych geograficznych dużo podróżował po terenie i wydał swoją pracę w formacie 1,25 × 2,21 m i w skali 1:235 000, co było na owe czasy wielkim osiągnięciem. Jego mapy miały wiele wydań i stanowiły bazę do prac innych kartografów.
Eilhardus Lubinus był także wydawcą autorów klasycznych i teologiem ewangelickim. Wydawał dzieła Anakreonta, Horacego, Hipokratesa. Stworzył też słownik grecko-łaciński "Lexicon Clavis Graecae Linguae", który cieszył się wielką popularnością i doczekał się 11 wydań za życia autora i wielu wznowień po jego śmierci, także zagranicznych; ostatnie w 2010.
Pochowany został w niezachowanym kościele św. Jakuba w Rostocku.

</doc>
<doc id="1040915" url="https://pl.wikipedia.org/wiki?curid=1040915" title="Kozárd">
Kozárd

Kozárd – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Kozárd liczy 171 mieszkańców (2009) i zajmuje obszar 6,44 km².

</doc>
<doc id="1040917" url="https://pl.wikipedia.org/wiki?curid=1040917" title="Kutasó">
Kutasó

Kutasó – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Kutasó liczy 122 mieszkańców (2009) i zajmuje obszar 6,05 km².

</doc>
<doc id="1040918" url="https://pl.wikipedia.org/wiki?curid=1040918" title="Mátraszőlős">
Mátraszőlős

Mátraszőlős – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Mátraszőlős liczy 1621 mieszkańców (2009) i zajmuje obszar 29,16 km².

</doc>
<doc id="1040919" url="https://pl.wikipedia.org/wiki?curid=1040919" title="Palotás">
Palotás

Palotás – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Palotás liczy 1667 mieszkańców (2009) i zajmuje obszar 17,07 km².

</doc>
<doc id="1040920" url="https://pl.wikipedia.org/wiki?curid=1040920" title="Szarvasgede">
Szarvasgede

Szarvasgede – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Szarvasgede liczy 432 mieszkańców (2009) i zajmuje obszar 9,99 km².

</doc>
<doc id="1040922" url="https://pl.wikipedia.org/wiki?curid=1040922" title="Pożyczalscy">
Pożyczalscy

Pożyczalscy (ang. "The Borrowers", 1997) – amerykańsko-brytyjski film familijny nakręcony na podstawie powieści Mary Norton.
Obsada.
i inni
Wersja polska.
Opracowanie wersji polskiej: START INTERNATIONAL POLSKA
Reżyseria: Ewa Złotowska
Dialogi polskie: Maria Etienne
Dźwięk i montaż: Hanna Makowska
Kierownik produkcji: Elżbieta Araszkiewicz
W wersji polskiej udział wzięli:
W pozostałych rolach:
oraz:
i inni
Lektor: Roch Siemianowski

</doc>
<doc id="1040923" url="https://pl.wikipedia.org/wiki?curid=1040923" title="Szurdokpüspöki">
Szurdokpüspöki

Szurdokpüspöki – wieś i gmina w północnej części Węgier, w pobliżu miasta Pásztó. Gmina liczy 1891 mieszkańców (styczeń 2011) i zajmuje obszar 26,71 km².
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.

</doc>
<doc id="1040924" url="https://pl.wikipedia.org/wiki?curid=1040924" title="Płytka strefowa">
Płytka strefowa

Płytka strefowa (płytka strefowa Fresnela) – urządzenie służące do skupiania światła wykorzystując zjawisko dyfrakcji. Światło skupiają również soczewki czy zwierciadła, jednak wykorzystują one odpowiednio zjawiska załamania i odbicia.
Składa się z naniesionych na przezroczystym materiale naprzemiennych przezroczystych i nieprzezroczystych pierścieni, które odpowiadają kolejnym strefom Fresnela.
Mylona z soczewką Fresnela.
Projektowanie płytki.
Promienie okręgów oddzielających kolejne strefy to
gdzie formula_2 jest liczbą naturalną, formula_3 jest długością fali, a formula_4 ogniskową. Jeśli promień płytki strefowej jest dużo mniejszy od ogniskowej, wzór można przybliżyć przez
Z powyższego wzoru wynika, że powierzchnia wszystkich pierścieni (zarówno jasnych, jak i ciemnych) jest taka sama.
Zasada działania.
Do obrazu docierają fale o różnych fazach, interferując ze sobą. Jednym ze sposobów wzmocnienia natężenia w ognisku jest wycięcie tych przyczynków, które prowadzą do interferencji destruktywnej (kasowania się nawzajem amplitud). Zwykle dokonuje się tego przez zaczernienie tych miejsc na płycie, które dają w ognisku fazę przeciwną do fazy fali przechodzącej przez sam środek płytki.

</doc>
<doc id="1040925" url="https://pl.wikipedia.org/wiki?curid=1040925" title="Tar (Węgry)">
Tar (Węgry)

Tar – wieś i gmina w północnej części Węgier, w pobliżu miasta Pásztó. Gmina Tar liczy 1919 mieszkańców (styczeń 2011) i zajmuje obszar 27,34 km².
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.

</doc>
<doc id="1040926" url="https://pl.wikipedia.org/wiki?curid=1040926" title="Vanyarc">
Vanyarc

Vanyarc – wieś i gmina w północnej części Węgier, w pobliżu miasta Pásztó.
Miejscowość leży na obszarze Średniogórza Północnowęgierskiego i należy do powiatu Pásztó, wchodzącego w skład komitatu Nógrád.
Gmina Vanyarc liczy 1306 mieszkańców (2009) i zajmuje obszar 32,22 km².

</doc>
<doc id="1040927" url="https://pl.wikipedia.org/wiki?curid=1040927" title="Ayo Technology">
Ayo Technology

Ayo Technology – piosenka 50 Centa, nagrana z udziałem Justina Timberlake’a, Timbalanda i Danjego. Utwór został wyprodukowany przez Timbalanda i Danjego oraz był czwartym singlem z albumu studyjnego 50 Centa pt. "Curtis" (2007).
Początkowo tytuł kompozycji brzmiał „Ayo Pornography”, następnie zmieniono ją na „Ayo Technology”, potem na „She Wants It”. Ostatecznie powrócono do „Ayo Technology”.
Teledysk.
Wideoklip nagrywany był w Londynie. Premiera odbyła się w sierpniu 2007 na stacji "BET". Klip prezentuje 50 Centa podglądającego, a później uczestniczącego w przyjęciu pełnym kobiet, działających na usługi wszystkich muzyków wykonujących piosenkę. Każdy z muzyków podrywa wybraną przez siebie dziewczynę wykonując z nią taniec lub po prostu z nią przebywając. W czasie trwania teledysku można zobaczyć ujęcia, które przedstawiają wszystkich artystów wykonujących utwór na czarnym tle.
Lista utworów i formaty singla.
Remiksy

</doc>
<doc id="1040928" url="https://pl.wikipedia.org/wiki?curid=1040928" title="Browar Janów Lubelski">
Browar Janów Lubelski

Browar Janów Lubelski – browar w Janowie Lubelskim.
Historia.
Browar powstał w 1909 roku z inicjatywy obywateli miasta Janowa Lubelskiego, którzy w 1907 roku powołali spółkę Janowski Browar Udziałowy. Zakład został zbudowany blisko źródła wody mineralnej, która stanowiła podstawę do produkcji piwa.
Spółka mieszczańska Janowski Browar Udziałowy istniała do 1939 roku. W czasie II wojny światowej przedsiębiorstwo zostało przejęte przez Niemców. Udało się jednak zachować wyposażenie browaru i od 1942 roku zakład wznowił produkcje piwa dzięki uporowi kilku współwłaścicieli przedwojennej firmy. Po II wojnie światowej przez kilka lat zakład unikał upaństwowienia. W 1951 roku został oddany pod zarząd Zakładów Przemysłu Terenowego w Lublinie.
W 1962 roku uległ ostatecznie nacjonalizacji i w 1975 roku został połączony z nowo budowanymi Zakładami Piwowarskimi w Leżajsku.
Po 1989 roku spadkobiercy spółki Janowski Browar Udziałowy rozpoczęli żmudną walkę o odzyskanie majątku. Udało im się to w 1997 roku. Zaniedbania i stan techniczny zakładu spowodowały jednak, że nie mogli oni wznowić produkcji piwa własnymi siłami. Z pomocą przyszła im powołana w tym czasie spółka Browar Janów Lubelski, która wydzierżawiła zakład od właścicieli, zajęła się jego uruchomieniem i odzyskaniem rynków sprzedaży.
Początkowo Browar Janów Lubelski produkował tylko piwo beczkowe o nazwie Janów. Od 2003 roku rozpoczął sprzedaż piwa butelkowanego marek Janów i Bieszczadzkie. Pierwotnie butelkowanie odbywało się poza browarem. Od 2008 zakład posiadał własną linię rozlewniczą, która pochodzi z Browaru Regina.
W 2009 roku browar zaprzestał produkcji piwa.

</doc>
<doc id="1040929" url="https://pl.wikipedia.org/wiki?curid=1040929" title="Speleolog">
Speleolog



</doc>
<doc id="1040930" url="https://pl.wikipedia.org/wiki?curid=1040930" title="Badarak">
Badarak

Badarak – określenie dla liturgii w kościołach ormiańskich, m.in. w Apostolskim Kościele Ormiańskim. Patrz: Boska liturgia. 
Według relacji Ryszarda Kapuścińskiego w książce Imperium pataraki były rodzajem starych ormiańskich psalmów. Prawdziwych można było według niego posłuchać jedynie w Eczmiadzynie, nazywanym Watykanem kościoła Ormian.

</doc>
<doc id="1040935" url="https://pl.wikipedia.org/wiki?curid=1040935" title="Andrea Prader">
Andrea Prader

Andrea Prader (ur. 23 grudnia 1919 w Samedan, zm. 3 czerwca 2001 w Zurychu) – szwajcarski pediatra i endokrynolog.
Andrea Prader uczęszczał do szkoły podstawowej i gimnazjum w Zurychu, w Zurychu podjął także studia medyczne. Ukończył je w 1944, a w 1947 rozpoczął staż w Szpitalu Dziecięcym w Zurychu. Specjalizację z pediatrii uzyskał w 1950, a następnie specjalizował się dalej w Bellevue Hospital w Nowym Jorku. Habilitację uzyskał w 1957 i w 1962 został mianowany profesorem i szefem Wydziału Pediatrii Uniwersytetu w Zurychu, a także dyrektorem szpitala. Zastąpił na tym stanowisku Guido Fanconiego (1892-1979) i piastował wymienione funkcje do 1986 roku.
Prader przeprowadził pionierskie badania nad prawidłowym wzrostem i rozwojem dzieci, zagadnienia badań które przeprowadzał obejmowały schorzenia metaboliczne i endokrynologiczne oraz patofizjologię hormonów płciowych, w tym stany zaburzenia determinacji płci i choroby spowodowane defektami biosyntezy hormonów steroidowych. Opisał zespół nazwany później zespołem Pradera-Williego (albo Pradera-Williego-Labharta), hiperplazję rdzenia nadnerczy, wrodzoną nietolerancję fruktozy i rzekomą awitaminozę D. W 1966 opisał wymyślony przez siebie przyrząd służący do pomiaru objętości jąder, określanym jako orchidometr lub orchidometr Pradera .
Andrea Prader zdobył międzynarodową sławę w środowisku pediatrów i przewodniczył wielu instytucjom akademickim. W 1962 i 1971 (razem z J. M. Frances) był prezydentem Europejskiego Towarzystwa Endokrynologii Pediatrycznej. Od 1972 do 1974 przewodniczył Schweizerische Gesellschaft für Pädiatrie, którego to towarzystwa był honorowym członkiem.

</doc>
<doc id="1040940" url="https://pl.wikipedia.org/wiki?curid=1040940" title="Dan Rather">
Dan Rather

Daniel Irvin Rather Jr (ur. 31 października 1931 w Wharton) – jeden z najsłynniejszych dziennikarzy amerykańskich, wieloletni anchorman "CBS Evening News" (1981-2005).
Życiorys.
W 1953 ukończył dziennikarstwo na Sam Houston State University w Huntsville. Pracę zawodową zaczął w 1950 jako teksański reporter agencji Associated Press, potem został także reporterem radiowym. Do telewizji w Houston trafił w 1959. Dzięki pionierskiemu reportażowi na żywo na temat huraganu „Carla” został zwerbowany przez CBS w 1962. Zyskał wówczas przydomek: „Hurricane Dan”.
Wyróżnił się, gdy zginął prezydent Kennedy, i został korespondentem stacji w Białym Domu. Znakomicie radził sobie podczas afery Watergate. W 1981 zastąpił Waltera Cronkite'a jako prezenter "Evening News". CBS stopniowo traciła potem na znaczeniu z powodu rosnącej konkurencji.
Rather odszedł z CBS w 2005, częściowo na skutek niejasności dotyczących jego materiału o służbie wojskowej George’a W. Busha, być może opartego na sfałszowanych dokumentach.
Nadawał z Afganistanu w czasie inwazji radzieckiej. Jest skłócony z rodziną Bushów od czasu materiałów o aferze Iran-Contras. Przeprowadził wywiady z Saddamem Husajnem w 1990 i 2003. Zdobył wiele nagród Emmy, Peabody i honorowych stopni naukowych. Jest laureatem Nagrody Lowella Thomasa. Znany z barwnych, „teksańskich” porównań. Przyznał się do eksperymentowania z heroiną i LSD, wyłącznie dla celów dziennikarskich.

</doc>
<doc id="1040941" url="https://pl.wikipedia.org/wiki?curid=1040941" title="Black Hope">
Black Hope

Black Hope (tłum. "Czarna nadzieja") – piąta płyta autorska amerykańskiego saksofonisty jazzowego Kenny'ego Garretta z 1992 roku.

</doc>
<doc id="1040942" url="https://pl.wikipedia.org/wiki?curid=1040942" title="Anomalia chromosomalna">
Anomalia chromosomalna



</doc>
<doc id="1040944" url="https://pl.wikipedia.org/wiki?curid=1040944" title="I liga brazylijska w piłce nożnej (2000)">
I liga brazylijska w piłce nożnej (2000)

Brazylia 2000
Mistrzem Brazylii został klub CR Vasco da Gama, natomiast wicemistrzem Brazylii - klub São Caetano.
Do Copa Libertadores w roku 2001 zakwalifikowały się następujące kluby:
Do Copa Mercosur 2001 zakwalifikowały się następujące kluby:
Przyczyna organizacji nietypowych mistrzostw Brazylii.
Po zakończeniu sezonu w 1999 roku klub Gama Brasília złożył protest do sądu w związku z jego spadkiem do drugiej ligi. Klub poczuł się pokrzywdzony po tym, jak federacja przyznała walkowerem punkty klubom Botafogo i
SC Internacional w meczach z São Paulo z powodu nieuprawnionego gracza. Wcześniej klubowi nie groził spadek i dopiero decyzja o walkowerach zmieniła sytuację na niekorzyść stołecznego klubu. Sąd przyznał słuszność klubowi Gama, co uniemożliwiło federacji brazylijskiej zorganizowanie mistrzostw Brazylii w 2000 roku. W zastępstwie mistrzostwa zorganizowała organizacja Clube dos 13, która zrzeszała największe kluby Brazylii. Sąd brazylijski stanął po stronie klubu Gama i wymusił na organizatorach mistrzostw udział tego klubu w turnieju. Brazylijska federacja piłkarska (CBF), która z początku zamierzała w ogóle zrezygnować z organizacji mistrzostw Brazylii, zdecydowała, że turniej organizowany przez Clube dos 13 będzie miał oficjalną rangę mistrzostw kraju, nie zgodziła się jednak na zastosowanie reguł spadku i awansu stosowanych w 1999 roku. Dlatego mistrzostwa te nie były rozgrywane z odpowiednim podziałem na ligi, lecz podzielone zostały na cztery moduły, a o przydziale klubów do utworzonych modułów decydowali organizatorzy, nie publikując przy tym kryteriów, na których się opierali. Respektując wyrok sądu do rozgrywek włączono także klub Gama, i to pomimo decyzji FIFA, która zabraniała rozgrywania meczów z tym klubem.
Nietypowe mistrzostwa Brazylii roku 2000 otrzymały oficjalną nazwę Copa João Havelange.
Podział na moduły.
Turniej podzielony został na cztery moduły: Niebieski ("Módulo Azul"), Żółty ("Módulo Amarelo"), Zielony ("Módulo Verde") i Biały ("Módulo Branco"). Do finałowej fazy mistrzostw awansowało 16 klubów - 12 klubów z Modułu Zielonego, 3 kluby z Modułu Żółtego oraz tylko jeden klub z Modułu Zielonego i Białego (po 4 najlepsze kluby z Modułu Zielonego i Modułu Białego zmierzyły się ze sobą, by wyłonić jedyny klub, który miał zagrać w fazie finałowej). W roku tym nie było żadnych spadków ani awansów między brazylijskimi ligami.
Módulo Azul.
Do fazy finałowej mistrzostw Brazylii awansowało 12 najlepszych klubów "Niebieskiego Modułu".
Módulo Amarelo.
Do fazy finałowej mistrzostw Brazylii awansowały trzy najlepsze kluby "Żółtego Modułu".
Finał.
Do fazy finałowej mistrzostw Brazylii awansowały Paraná Clube jako 13. klub, São Caetano jako 14. klub oraz Remo Belém jako 15. klub.
Módulo Verde.
Pierwszy etap.
W pierwszym etapie "Zielonego Modułu" 28 klubów podzielono na 4 grupy po 7 klubów. Z każdej grupy do drugiego etapu awansowały 3 najlepsze kluby.
Grupa D.
Klub Interporto Porto Nacional wycofał się z rozgrywek.
Drugi etap.
Cztery najlepsze kluby "Zielonego Modułu" (trzej zwycięzcy grup drugiego etapu oraz najlepszy klub spośród wicemistrzów grup) awansowały do fazy mistrzostw Brazylii, w której zmierzyć się miały z czterema najlepszymi klubami "Białego Modułu" o miejsce w fazie finałowej mistrzostw Brazylii.
Podsumowanie.
Do decydujących gier o awans do fazy finałowej zakwalifikowały się następujące kluby: 
Módulo Branco.
Pierwszy etap.
W pierwszym etapie "Białego Modułu" 28 klubów podzielono na 4 grupy po 7 klubów. Z każdej grupy do drugiego etapu awansowały 3 najlepsze kluby.
Grupa E.
Klub Rio Branco Cariacica wycofał się z rozgrywek.
Drugi etap.
Cztery najlepsze kluby "Białego Modułu" (trzej zwycięzcy grup drugiego etapu oraz najlepszy klub spośród wicemistrzów grup) awansowały do fazy mistrzostw Brazylii, w której zmierzyć się miały z czterema najlepszymi klubami "Zielonego Modułu" o miejsce w fazie finałowej mistrzostw Brazylii.
Podsumowanie.
Do decydujących gier o awans do fazy finałowej zakwalifikowały się następujące kluby:
Módulo Verde - Módulo Branco.
Finał.
Do fazy finałowej mistrzostw Brazylii awansował (jako 16.) klub Malutrom Kurytyba.
Faza finałowa mistrzostw Brazylii.
Wstępna tabela klasyfikacyjna uczestników.
Na podstawie poniższej tabeli dobrane zostały pary do 1/8 finału - pierwszy zespół w tabeli zmierzył się z 16., drugi z 15., trzeci z 14. itd.
Finał.
Mistrzem Brazylii został klub CR Vasco da Gama, natomiast wicemistrzem Brazylii - São Caetano.
CBF ogłosiła 13 stycznia 2001 roku, że klub São Caetano dzięki sukcesowi w "Copa João Havelange" awansował do pierwszej ligi brazylijskiej, w której rozgrywkach będzie mógł wziąć udział w 2001 roku.
Końcowa klasyfikacja mistrzostw Brazylii.
(1) São Caetano, Paraná i Remo awansowały do fazy finałowej jako trzy najlepsze kluby Modułu Żółtego (Módulo Amarelo). Klub Malutrom zakwalifikował się jako najlepszy z klubów biorących udział w Module Zielonym (Módulo Verde) i Module Białym (Módulo Branco).

</doc>
<doc id="1040946" url="https://pl.wikipedia.org/wiki?curid=1040946" title="Andrzej Makólski">
Andrzej Makólski

Andrzej Makólski ps. Mały Jędrek (ur. 22 listopada 1924 lub 24 listopada 1924, zm. 23 sierpnia 1944 w Warszawie) – podporucznik, podharcmistrz, uczestnik powstania warszawskiego jako żołnierz, a następnie dowódca II plutonu „Alek” 2. kompanii „Rudy” batalionu „Zośka”.
Życiorys.
Podczas okupacji niemieckiej działał w zbrojnym podziemiu.
W powstaniu warszawskim walczył na Woli i na Starym Mieście. Od 22 sierpnia 1944 dowodził II plutonem „Alek”. Zastąpił na tym stanowisku Jana Jaworowskiego, który w tym dniu został ciężko ranny.
Andrzej Makólski zginął 23. dnia powstania warszawskiego, w obronie Szpitala Jana Bożego przy ul. Bonifraterskiej 12. Miał 20 lat. Pochowany w kwaterach żołnierzy i sanitariuszek batalionu „Zośka” na Wojskowych Powązkach w Warszawie (kwatera A20-3-15).
Został dwukrotnie odznaczony Krzyżem Walecznych.

</doc>
<doc id="1040950" url="https://pl.wikipedia.org/wiki?curid=1040950" title="Ilie Cebanu">
Ilie Cebanu

Ilie Pavel Cebanu (ur. 29 grudnia 1986 w Kiszyniowie) – mołdawski piłkarz grający na pozycji bramkarza. Jest synem prezydenta mołdawskiej federacji piłkarskiej, Pavla Cebanu.
Kariera klubowa.
Zimbru Kiszyniów i kluby austriackie.
Ilie Cebanu swoją przygodę z piłką zaczynał w wieku 6 lat w drużynie Zimbru Kiszyniów. W tym zespole przeszedł wszystkie szczeble juniorskie i młodzieżowe, aż w wieku 17 lat awansował do pierwszego zespołu Zimbru. Następnie wyjechał do Austrii, do akademii piłkarskiej FC Kärnten Klagenfurt. Po dwóch tygodniach spędzonych w drużynie FC Kärnten Under-19, został włączony do drugiego zespołu FC Kärnten Amateure, gdzie spędził cały sezon. Później przeszedł do 4-ligowego FC St. Veit. W połowie sezonu 2005/06 został zaproszony na testy do rezerw Sturmu Graz. Cebanu przeszedł testy pomyślnie i podpisał półroczny kontrakt z tym klubem. Po sezonie, nie widząc perspektyw na grę w pierwszym zespole Sturmu, przeszedł do klubu drugiej ligi – Kapfenberger SV. W sezonie 2006/07 wystąpił w barwach Kapfenberger SV w jednym spotkaniu, z Admirą Wacker Mödling. Na drugą część sezonu 2006/07 został wypożyczony do klubu SVA Kindberg. Wystąpił tam w 8 spotkaniach w austriackiej Landeslidze.
Wisła Kraków.
2 lipca 2007 roku pojawił się na testach w Wiśle Kraków. Pokazał się na nich z dobrej strony i 8 sierpnia 2007 roku podpisał kontrakt z „Białą Gwiazdą”. W sezonie 2007/08 pełnił rolę trzeciego bramkarza i występował w Młodej Ekstraklasie. 4 maja 2008 roku zadebiutował w Ekstraklasie w barwach Wisły, w meczu z ŁKS-em Łódź. Sezon zakończył zdobyciem mistrzostwa Polski z Wisłą Kraków. Z drużyną Młodej Wisły zwyciężył również w rozgrywkach Młodej Ekstraklasy. Po odejściu Marcina Juszczyka, Ilie Cebanu stał się rezerwowym bramkarzem pierwszego zespołu Wisły Kraków.
Kariera reprezentacyjna.
Reprezentacje juniorskie i młodzieżowe.
Ilie Cebanu wielokrotnie reprezentował barwy juniorskich oraz młodzieżowych reprezentacji Mołdawii. W październiku 2002 roku wystąpił w barwach reprezentacji U-17 w dwóch spotkaniach pierwszej rundy kwalifikacyjnej do Mistrzostw Europy U-17 ze Słowacją oraz Grecją. We wrześniu i w październiku 2004 roku wystąpił w barwach reprezentacji U-19 w trzech meczach rundy kwalifikacyjnej do Mistrzostw Europy U-19, z reprezentacją Ukrainy, Polski oraz Szwajcarii. W marcu 2005 roku wystąpił w dwóch meczach turnieju finałowego eliminacji do Mistrzostw Europy U-19, z reprezentacją Danii oraz reprezentacją Anglii.
Od 2004 do 2008 roku Cebanu występował w reprezentacji młodzieżowej Mołdawii U-21. Zaliczył w niej 18 występów. Grał w meczach eliminacyjnych do Mistrzostw Europy U-21 sezonów 2004–2006, 2006–2007 oraz 2008–2009. 18 sierpnia 2008 roku rozegrał świetne spotkanie przeciwko Niemcom. Od magazynu Kicker otrzymał najwyższą notę spośród wszystkich zawodników występujących na boisku.
Reprezentacja seniorska.
W pierwszej reprezentacji Mołdawii Ilie Cebanu zadebiutował 25 lutego 2006 roku w meczu z reprezentacją Malty. Mecz zakończył się wynikiem 2:0 dla Mołdawii.

</doc>
<doc id="1040952" url="https://pl.wikipedia.org/wiki?curid=1040952" title="Podróż apostolska Benedykta XVI do Austrii">
Podróż apostolska Benedykta XVI do Austrii

Podróż apostolska Benedykta XVI do Austrii odbyła się w dniach 7 września–9 września 2007. Głównym jej celem było uczestnictwo papieża w obchodach 850-lecia sanktuarium maryjnego w Mariazell.
7 września 2007 (piątek)
8 września 2007 (sobota)
9 września 2007 (niedziela)

</doc>
<doc id="1040953" url="https://pl.wikipedia.org/wiki?curid=1040953" title="Lista stadionów w Polsce">
Lista stadionów w Polsce

Poniższa lista przedstawia największe, funkcjonujące stadiony w Polsce (lekkoatletyczne, lekkoatletyczno-piłkarskie, piłkarskie, piłkarsko-żużlowe, żużlowe), sklasyfikowane pod względem pojemności trybun (powyżej 5000).

</doc>
<doc id="1040954" url="https://pl.wikipedia.org/wiki?curid=1040954" title="Sēlpils">
Sēlpils

Sēlpils lub Sēļpils (łac. "castrum Selonum", "zamek Zelonów", lit. "Sėlpilis", niem. "Selburg", pol. "Zelburg") – niegdyś militarne i polityczne centrum historycznej krainy Selonia, położonej nad Bałtykiem – na terenie dzisiejszej północnej Litwy i południowej Łotwy na wschód od Semigalii na lewym brzegu Dźwiny.
Archeologiczne dowody wskazują, że Sēlpils znajdowało się 17 km na północny zachód od współczesnego Jēkabpils i była znaczącym ośrodkiem osadnictwa w X–XIII wieku. Wykorzystywane było jako baza wypadowa Selonów i ich litewskich sojuszników do najazdów na ziemie Łatgalów i Liwów. Sēlpils zostało po raz pierwszy wspomniane w Kronice Henryka Łotysza, która opisuje zajęcie grodu przez kawalerów mieczowych i ich schrystianizowanych, liwońskich sojuszników w 1208. 
Sēlpils był krótko na siedzibą biskupstwo selońskiego (1218–1226), a następnie znalazł się pod władzą zakonu kawalerów mieczowych, który wzniósł tu ufortyfikowaną siedzibę wójta zakonu. Umocnienia zostały one zniszczone przez Szwedów w 1704, podczas wojny północnej. Do czasów współczesnych zachowały się jedynie ślady fundamentów.

</doc>
<doc id="1040955" url="https://pl.wikipedia.org/wiki?curid=1040955" title="Petersburski Uniwersytet Państwowy">
Petersburski Uniwersytet Państwowy

Petersburski Uniwersytet Państwowy () – uniwersytet w Sankt Petersburgu, w Rosji. Jest jednym z najstarszych rosyjskich uniwersytetów. Ma 19 wydziałów, 13 instytutów naukowo-badawczych. Budynki uniwersytetu znajdują się w różnych rejonach miasta. Obecnie na uniwersytecie uczy się ponad 20 tysięcy studentów w trybie dziennym i 9 tysięcy studentów w trybie zaocznym. 
Historia.
Uniwersytet został założony w Sankt Petersburgu 28 stycznia 1724 dekretem 
Piotra Wielkiego. W latach 1948–1989 uniwersytet nosił imię Andrieja Żdanowa.
W roku 1908 na terenie Uniwersytetu została zarejestrowana pierwsza polska organizacja studencka – Korporacja Akademicka Sarmatia.

</doc>
<doc id="1040956" url="https://pl.wikipedia.org/wiki?curid=1040956" title="Kenny Garrett">
Kenny Garrett

Kenny Garrett (ur. 9 października 1960 w Detroit) – amerykański saksofonista jazzowy grający w stylistyce hard bopu i post-bopu.
Występował m.in. z Milesem Davisem, Freddiem Hubbardem, Woodym Shawem, McCoyem Tynerem, Pharoah Sandersem, Brianem Blade’em, Patem Methenym, Bobbym Hutchersonem, Ronem Carterem, Elvinem Jonesem czy Mulgrew Millerem.

</doc>
<doc id="1040957" url="https://pl.wikipedia.org/wiki?curid=1040957" title="James Ewell Brown Stuart">
James Ewell Brown Stuart

James Ewell Brown Stuart (ur. 6 lutego 1833, zm. 12 maja 1864) – amerykański generał, znakomity dowódca kawalerii Skonfederowanych Stanów Ameryki podczas wojny secesyjnej. Od pierwszych liter imion nazywano go Jeb.
Rodzina i edukacja.
Był synem Archibalda Stuarta i Elizabeth Stuart (z domu Pannill). Urodził się na rodzinnej plantacji Laurel Hill, położonej blisko granicy Wirginii i Karoliny Północnej. Był ósmym z jedenaściorga dzieci i najstarszym spośród pięciu synów, którzy dożyli wieku dojrzałego. Jego ojciec, weteran wojny 1812, zajmował się adwokaturą i polityką. Przez pewien czas zasiadał w zgromadzeniu stanowym Wirginii oraz w Izbie Reprezentantów. Natomiast matka Jeba była osobą bardzo religijną, zarazem mającą zmysł do interesów.
Do czternastego wieku życia edukacją Jeba zajmowała się w domu matka i prywatni nauczyciele. Następnie został posłany do szkoły w Jacksonville, a potem trafił do „Emory and Henry College”. W 1850 wstąpił do Akademii Wojskowej w West Point. Jak niekiedy się przyjmuje, nauka nie szła mu tam najlepiej. Opinia ta nie do końca jest słuszna. Stuart ukończył akademię z lokatą trzynastą na czterdziestu sześciu kadetów, a z przedmiotu taktyka kawalerii był dziesiąty. Z kolei z inżynierii zajął miejsce dwudzieste dziewiąte, co wynikało z braku uzdolnień w dziedzinie rysunku technicznego. Można nadmienić, iż koledzy w akademii obdarzyli go dwoma żartobliwymi przezwiskami – „Piękniś” ("Beauty") oraz „Klasowy człowiek od Biblii” ("Bible class man"). Pierwszy z nich odnosił się do przystojnej postawy, a drugi głębokiej religijności, zaszczepionej przez matkę.
W armii USA.
Po ukończeniu West Point Stuart rozpoczął służbę w pułku strzelców konnych w Teksasu, w stopniu podporucznika. Dość szybko został przeniesiony do 1 pułku kawalerii i mianowany porucznikiem. Jednostka ta, podobnie jak inne oddziały kawalerii, stacjonowała na pograniczu indiańskim, a konkretnie w forcie Leavenworth, na terytorium Kansas. W 1856 Stuart brał udział w tłumieniu brutalnych walk między zwolennikami a przeciwnikami niewolnictwa, do jakich doszło na tym obszarze (tzw. Bleeding Kansas). Latem następnego roku walczył z Szejenami pod komendą generała Edwina Sumnera. Właśnie wtedy, podczas bitwy w dolinie rzeki Solomon (29 lipca 1857), odniósł ranę – kula pistoletowa trafiła go w pierś. Nie przeszkodziło mu to w dalszej służbie. W 1859, jako adiutant pułkownika Roberta E. Lee (komendanta West Point za czasów nauki Stuarta, z rodziną którego był zaprzyjaźniony), brał udział w pościgu za Johnem Brownem. Ten fanatyczny abolicjonista usiłował wzniecić w Wirginii powstanie czarnych niewolników i w tym celu opanował arsenał w Harper’s Ferry. Gdy żołnierze i lokalna milicja otoczyli budynek w którym zabarykadował się Brown i jego ludzie, Jeb został wysłany by wezwać ich do poddania się (18 października 1859). Nie dało to jednak pożądanego rezultatu i żołnierze (wśród nich młody porucznik) zaatakowali budynek. Szturm zakończył się pojmaniem pozostałych przy życiu abolicjonistów, wśród nich Browna, który został potem osądzony i stracony.
Życie prywatne.
W 1855 Stuart poznał Florę Cook, córkę dowódcy 2 pułku dragonów US, podpułkownika Philipa Cooke’a. W sierpniu tego samego roku nastąpiły zaręczyny. Skromny ślub miał miejsce 14 listopada, w dość niewielkim gronie świadków (co związane było ze śmiercią ojca Stuarta, 20 września). Z tego związku urodziło się dwoje dzieci: syn, J.E.B. junior i córka, Virginia.
Wojna secesyjna.
Pierwsze walki.
Po wybuchu wojny secesyjnej Jeb Stuart został awansowany na kapitana (22 kwietnia 1861 roku). Opuścił jednak armię i udał się do stolicy rodzinnego stanu, Richmond. Postanowił opowiedzieć się po stronie secesjonistów i 14 maja złożył dymisję z armii federalnej. W 10 dni później zaciągnął się do armii Stanów Skonfederowanych Ameryki. Trafił na front wschodni wojny, na którym walczył do śmierci.
Początkowo został mianowany podpułkownikiem w pułku piechoty z Wirginii. Jednak dowódca pod komendą którego miał służyć, pułkownik Thomas J. Jackson (później znany jako Stonewall), zignorował jego przydział i mianował go dowódcą wszystkich jednostek kawalerii w tzw. Armii Shenandoah. Po dwóch miesiącach służby w dolinie rzeki Shenandoah, został mianowany pułkownikiem. (16 lipca). Ten szybki awans wynikał z faktu, iż był już wyszkolonym oficerem. Na czele 1 pułku kawalerii z Wirginii walczył w I bitwie nad Bull Run (21 lipca 1861). W nagrodę za skuteczny pościg awansowany został na generała brygady (24 września).
Pierwszą samodzielną potyczkę stoczył 20 grudnia pod Dranesville. W walce stracił 230 ludzi, natomiast Jankesi tylko 71. Naprawdę Stuart błysnął w następnym roku, podczas kampanii półwyspowej. Wtedy to, przed bitwą siedmiodniową (25 czerwca – 1 lipca 1862), na czele swojej brygady (1000 ludzi) objechał wokół Armię Potomaku generała George’a McClellana. Działając na tyłach wroga przez 3 dni, przy niewielkich stratach własnych, niszczył jego tabory i brał jeńców, zdobywając informacje o rozmieszczeniu wojsk Unii. W uznaniu zasług czekał go kolejny awans: tym razem na generała majora (25 lipca 1862). Powierzono mu dowództwo dywizji kawalerii. Jak pokazały następne kampanie Stuart uczynił ją „oczami i uszami” Armii Północnej Wirginii generała Lee.
Sława kawalerzysty.
Odważny i uparty w realizacji przyjętych celów młody generał major szybko stał się postacią słynną na Południu. Jego rajdy miały duży wpływ na morale konfederatów, umacniając popularne przekonanie, iż ich kawaleria jest niepokonana. Popularność (także wśród kobiet) o która Stuart zabiegał, zapewniały nie tylko wojenne wyczyny (znane opinii publicznej choćby z jego własnych raportów publikowanych w prasie), ale i pełen fantazji, zawadiacki, sposób bycia. Podczas jednego z rajdów (w grudniu 1862), gdy zajął jankeską stację telegraficzną i wysłał stamtąd do kwatermistrzostwa armii Unii w Waszyngtonie, zażalenie na złą jakość koni federalnych, które zdobywał do tej pory. Stuart na polu walki wyróżniał się także oryginalnymi elementami stroju: żółtą szarfą, czerwonym kwiatem w klapie, kapeluszem przyozdobionym pawim piórem. Nazywany był "Beau Sabreur of the Confederacy", „pięknym szermierzem Konfederacji”.
Kolejne sukcesy... i pierwsze porażki.
Lipiec 1862 przyniósł kolejny rajd Stuarta, tym razem za rzekę Rapidan. W jego trakcie omal nie dostał się on do niewoli, lecz później zdołał zdobyć kwaterę generała Johna Pope’a (dowodzącego federalną Armią Wirginii) w Catlett’s Station. W ręce Stuarta dostało się nie tylko 300 jeńców oraz paradny mundur Pope’a, ale również jego pisemne rozkazy. Dzięki ich poznaniu konfederaci zwyciężyli w II bitwie nad Bull Run (29–30 lipca). Z kolei po bitwie nad Antietam Creeck (16 września) Stuart ponownie objechał wokół Armię Potomaku. W końcu 1862 roku sukcesem zakończył się jego rajd na północ od rzeki Rappahannock. Wtargnął wtedy do Pensylwanii i zadał przeciwnikowi straty w wysokości 230 ludzi, tracąc przy tym jedynie 27 podkomendnych. Później walczył pod Fredericksburgiem.
Podczas kolejnego starcia z Armią Potomaku, bitwy pod Chancellorsville (2–4 maja 1863), Stuart spisał się znakomicie. Przekazywał Lee dokładne informacje o posunięciach wojsk generała Josepha Hookera i wykrył ich odsłoniętą prawą flankę. Następnie jego kawaleria skutecznie osłoniła przemarsz oddziałów generała Jacksona, które obeszły armię federalną i uderzyły na jej prawe skrzydło. W nocy z 2 na 3 maja, po zranieniu Jacksona i generała Ambrose’a P. Hilla, Stuart objął dowództwo II Korpusu. Mimo braku doświadczenia w dowodzeniu piechotą (był w końcu kawalerzystą), zdołał przygotować podległe mu dywizje do kontynuowania natarcia. W ciągu dnia z determinacją prowadził je do kolejnych ataków na silne pozycje Jankesów. Podtrzymywał przy tym morale podkomendnych swoją częstą obecnością na pierwszej linii i odważną postawą w obliczu wroga. Ostatecznie bitwa zakończyła się zwycięstwem konfederatów.
Kampania w lecie 1863, jak się okazało, nie była dla Stuarta tak pomyślna. Na początku czerwca jego kawaleria osłaniała piechotę Armii Północnej Wirginii maszerującą do doliny Shenandoah. 8 czerwca doszło do starcia z federalną jazdą pod Fleetwood. Tego samego dnia generał major zorganizował rewię kawaleryjską pod Brandy Station. W obecności licznych widzów poprowadził szarżę na baterię armat, strzelających ślepą amunicją, wzbudzając poklask obecnych. Jednak o świcie następnego dnia na obozowisko zmęczonych i niczego nie spodziewających się konfederatów, uderzył Korpus Kawalerii Armii Potomaku pod dowództwem generała Alfreda Pleasontona (notabene kolegi Stuarta z West Point). Po całodniowym boju federalni wycofali się za rzekę Rappahannock, ale odtąd Jeb Stuart pragnął odwetu i wzięcia do niewoli Pleasontona.
Po wejściu do Pensylwanii kawaleria południowa pod jego dowództwem, miała ochraniać prawe skrzydło idącego na czele armii II Korpusu generała Richarda S. Ewella i jednocześnie rozpoznawać ruchy Jankesów. Jednak rozkazy Lee dla niego były sformułowany bardzo ogólnie, czy wręcz enigmatycznie. Na ich podstawie Stuart, z 3 brygadami, rozpoczął (25 czerwca) kolejny rajd na tyły wroga. Ale tym razem Armia Potomaku była rozciągnięta na bardzo szerokim froncie, przez co konfederaci w ciągu 3 dni, nie zdołali objechać jej wokół i dołączyć do swej armii, tylko trafili na przedmieścia Waszyngtonu. Jeb stracił kontakt z Lee i nie mógł przekazywać mu żadnych informacji o posunięciach przeciwnika. Utrudniło to koncentrację Armii Północnej Wirginii, która przez pewien czas maszerowała na „ślepo”, i miało wpływ na wynik bitwy pod Gettysburgiem.
Tymczasem Stuart spod Waszyngtonu skierował się w stronę Baltimore, a następnie dotarł do Westminster, szukając korpusu Ewella, z którym miał utrzymywać kontakt. Kawaleria federalna zepchnęła go na Hanover, a potem na York. Stamtąd ruszył na Carlisle, gdzie znalazł go goniec wysłany przez Lee. Stuart pośpieszył pod Gettysburg, lecz dotarł tam dopiero w nocy 2 lipca. Dowódca Armii Północnej Wirginii powitał go krótko: "A więc, generale Stuart, jest pan tu nareszcie". Następnego dnia, wraz z 4 brygadami usiłował (w tym samym czasie gdy piechota przygotowywała się do ataku na centrum wojsk Unii) wyjść na tyły Armii Potomaku, lecz został odparty przez kawalerię generałów Davida McM. Gregga i George’a A. Custera.
Ostatnie walki.
W dwa miesiące po bitwie gettysburskiej (9 września), w związku z reorganizacją armii, Stuart otrzymał dowództwo Korpusu Kawalerii. Nie został jednak awansowany do stopnia generała porucznika (tak stopień nosili inni dowódcy korpusów), co bywa interpretowane jako wyraz nagany za jego wcześniejsze działanie. Wiosną następnego roku Stuart walczył z nacierającymi na Richmond wojskami federalnymi pod dowództwem generała Granta. Znakomicie radził sobie podczas wstępnych walk poprzedzających bitwy w Wilderness i pod Spotsylvanią. Następnie musiał zmierzyć się z odparciem rajdu federalnej kawalerii generała Philipa Sheridana na Richmond. 11 maja 1864 roku stoczył ostatnią bitwę – pod Yellow Tavern, gdzie zwyciężyli Jankesi. W trakcie walki, gdy Stuart zajmował stanowisko przy konfederackiej baterii artylerii, jeden z szarżujących na nią żołnierzy federalnych, John Huff (z 5. pułku kawalerii z Michigan) dostrzegł go i strzelił ze swojego rewolweru Colt. Kula trafiła dowódcę południowej jazdy w podbrzusze. Oficerowie zabrali go z pola bitwy, a ten mimo ranny, starał się zachęcić swoich podkomendnych do dalszej walki.
Ambulans z rannym generałem, musiał jechać do Richmond okrężną drogą, z racji krążącej po okolicy federalnej kawalerii. Późnym wieczorem umieszczono go w domu jego szwagra doktora Charlesa Brewera. Lekarze nie zdołali już mu pomóc. Zmarł następnego dnia, o godzinie 19.38. Ostatnie słowa kawalerzysty brzmiały: "Jestem pogodzony, niech się wypełni wola Boga." ("I am resigned; God’s will be done."). Pogrzeb odbył się 13 maja w kościele St. James, w obecności prezydenta Konfederacji Jeffersona Davisa. Stuarta pochowano na cmentarzu Hollywood. Jego żona Flora, do końca życia pozostała w żałobie.
Pamięć o Stuarcie.
Śmierć tego znakomitego kawalerzysty wzbudziła powszechny żal na Południu. Jak wspominał o nim generał Lee: "Nigdy nie przywiózł mi ani jednej fałszywej informacji. Kiedy myślę o nim, zbiera mi się na płacz".
Postać Stuarta, legendy Konfederacji tak jak Stonewall Jackson, upamiętnia odsłonięty w 1907 roku w Richmond pomnik. Jest on także patronem szkoły w Falls Church. Jego nazwisko nosi czołg z II wojny światowej – M3/M5 Stuart, oraz współczesny okręt pomocniczy US Navy, USNS Jeb Stuart (T-AK-9204).
W westernie "Szlak do Santa Fe" z 1940 roku Stuarta, jako świeżo upieczonego porucznika, zagrał Errol Flynn. Postać dowódcy konfederackiej kawalerii pojawia się również w dwóch filmach historycznych o wojnie secesyjnej – "Gettysburgu" (1993) i "Generałach" (2003). W obu Stuarta zagrał Joseph Fuqua.

</doc>
<doc id="1040958" url="https://pl.wikipedia.org/wiki?curid=1040958" title="Copa João Havelange">
Copa João Havelange



</doc>
<doc id="1040959" url="https://pl.wikipedia.org/wiki?curid=1040959" title="535 pluton Słowaków">
535 pluton Słowaków

535. pluton Słowaków – pluton na prawach kompanii kadrowej Armii Krajowej, działający do 1942 w ramach Rejonu 2 Obwodu Mokotów. Walczący w powstaniu warszawskim w ramach 1. kompanii batalionu „Tur” Zgrupowania „Kryska”, dowodzony przez podporucznika Mirosława Iringha „Stanko”. Opaski, które powstańcy nosili na prawym ramieniu, żołnierze plutonu Słowaków mieli w barwach biało-niebiesko-czerwonych, wraz z numerem plutonu i godłem narodowym Słowacji.
Słowacki Komitet Narodowy.
Na przełomie 1942 i 1943 roku został powołany konspiracyjny Słowacki Komitet Narodowy, jako rezultat podpisanego 23 stycznia 1942 układu pomiędzy rządami Polski i Czechosłowacji. W skład Komitetu weszli: Mirosław Iringh „Stanko” (przewodniczący), Adam Chałupiec „Janko” (wiceprzewodniczący), Zbigniew Jakubowski „Janosik”, „Ryś” (członek), Robert Marek „Orawiak” (członek), Jan Janik „Valican” (członek), Mieczysław Szczudłowski „Lotnik”, Mieczysław Wojciechowski „Milan” (członek). Komitet kolportował ulotki w języku słowackim i organizował współpracę z prasą podziemną.
Na bazie Komitetu powołano oddział w sile plutonu, na prawach kompanii kadrowej, pod dowództwem ppor. Mirosława Iringha. Pluton wchodził w skład 2 Rejonu Obwodu Mokotów AK w 2 kompanii szturmowej (dowódca por. Czesław Zawadzki „Legun”), II Zgrupowania (batalionu) pod dowództwem kpt. Czesława Szymanowskiego „Korwina”. W lipcu 1944 pluton organizował transport broni do miejsca postoju kompanii. W ramach akcji powstańczej do zadań kompanii należało zdobycie Belwederu i pałacyku marszałka Rydza-Śmigłego przy ulicy Klonowej. Latem 1944 pluton liczył 57 żołnierzy, w tym: 28 Słowaków, 3 Węgrów, 6 Gruzinów, 1 Ukraińca, 1 Czecha i 18 Polaków. Według innej wersji w drużynach było 66 żołnierzy, uzbrojonych w 3 pistolety maszynowe (2 Steny, 1 Błyskawicę), 5 pistoletów (3 zdobyczne pistolety Parabellum, 1 Rewolwer Nagant wz. 1895 i 1 Pistolet CZ 28), 11 karabinów, ok. 50 granatów podziemnej produkcji, kilkanaście butelek zapalających i kilka bagnetów.
Udział w powstaniu warszawskim.
1 sierpnia, miejscem koncentracji plutonu była Willa Wittiga przy ulicy Parkowej 33. Na miejsce postoju dotarła tylko część żołnierzy z pchor. Zbigniewem Jakubowskim „Janosikiem”. Grupa ta liczyła 24 żołnierzy, w tym 6 Węgrów, 9 Słowaków i 9 Polaków. W ataku na Belweder oddział został rozbity.
Drużyna sierż. pchor. Chałupca, została odcięta na Pradze. Oddział próbował przedostać się na lewą stronę Wisły, jednak przy próbie przejścia przez most musiał się wycofać do punktu zbiorczego przy ul. Zamienieckiej 44 (obecnie 92).
Udział w transporcie broni zatrzymał cześć żołnierzy wraz z dowódcą plutonu ppor. Iringhiem na ulicy Czerniakowskiej 189. Oddział ten liczył 26 żołnierzy (w tym 10 Słowaków, 1 Czech, 3 Gruzinów, 1 Ukrainiec i 10 Polaków). Oddział wykonał natarcie na koszary szwoleżerów, aby wesprzeć atak od strony Dolnego Mokotowa. Atak się nie udał, zdziesiątkowany oddział, wraz z drużyną plutonu 1140 z III Zgrupowania „Konrad”, wziął udział w obronie barykad przy ulicy Solec róg Mącznej oraz Fabrycznej róg Czerniakowskiej.
3 sierpnia do oddziału dotarli pojedynczy żołnierze ze Śródmieścia, m.in. plut. Matuszewski „Reflektor”. Od 7 sierpnia pluton wszedł w skład Zgrupowania „Kryska”, na terenie pododcinka „Jelito”. Od 10 sierpnia pluton obsadził bloki pomiędzy ulicami Fabryczną a Przemysłową, odpierając ataki niemieckie ze strony gmachu Gimnazjum im. Stefana Batorego. Po reorganizacji, oddział utworzył III pluton w 1 kompanii I batalionu „Tur”.
Od 20 sierpnia pluton walczył o ulicę Solec na wysokości ulicy Mącznej, gdzie odpowiadał za cypel czerniakowski. W nocy 14 września pluton został odcięty od oddziałów i zmuszony był wycofać się na ulicę Zagórną. Utrzymał te pozycje do 16 września, walcząc na przyczółku czerniakowskim wraz z żołnierzami 3 Pomorskiej Dywizji Piechoty.
23 września 1944 roku ostatnich dziewięciu żołnierzy przeprawiło się na Saską Kępę wraz żołnierzami 9 Pułku Piechoty. Według innej wersji przeprawiło się trzynastu rannych Słowaków i pięciu obywateli ZSRR.
Żołnierze (m.in.).
Ci, przy których znajduje się symbol krzyża, polegli w walkach powstania warszawskiego. Nie wszystkie pseudonimy i stopnie są znane.
Upamiętnienie.
Pomnik na skwerze Mirosława Iringa, ustawiony na wniosek Ambasady Słowacji w Polsce i środowiska Żołnierzy AK Zgrupowania „Kryska“.

</doc>
<doc id="1040961" url="https://pl.wikipedia.org/wiki?curid=1040961" title="Romungrzy">
Romungrzy

Romungrzy (, – dosłownie „Romowie-Węgrzy”; inaczej: , i "Magyar romák" – „Węgierscy Cyganie/Romowie”) – największa językowo-etnograficzna grupa Romów na Węgrzech, mieszkająca częściowo także na pozostałych ziemiach historycznego Królestwa Węgier. Stanowią około 75% ogólnej liczby Romów mieszkających współcześnie w Republice Węgierskiej, których liczebność rozmaite źródła określają w granicach: 189 984 – 700 000 (problem w ustaleniu jednoznacznych danych leży właśnie w kulturowej specyfice Romungrów – patrz niżej).
Nazwa.
Nazwa "Romungri" lub "Romungrók" jest w niektórych środowiskach uważana za pejoratywną, gdyż w XIX wieku bywała w ten sposób używana przez inne grupy romskie, jednakże alternatywny endoetnonim "Ungrika Roma" jest stosunkowo rzadko używany, głównie przez przedstawicieli tej grupy żyjących dziś na Słowacji. Z kolei węgierskie określenia "Magyar cigányok" i "Magyar romák" są raczej książkowymi egzoetnonimami, utworzonymi na potrzeby cyganologii, z tym że użycie terminu "cigányok" nie zawiera w tym języku tak negatywnych konotacji, jak np. polskie „Cyganie”.
Obecnie przedstawiciele tej grupy sami siebie nazywają po prostu "Cigányok" lub "Romák", zaś w literaturze przedmiotu spotyka się głównie określenia: "Romungri" (l.mn.) i "Romungro" (l.poj.). Nazwy te stosuje się więc wobec omawianej poniżej grupy Romów, których językiem ojczystym jest obecnie węgierski bądź dialekt języka romskiego, należący do jego centralnej grupy dialektów, w niej zaś do gałęzi południowej, w której stanowi grupę północną. W szerszym sensie jest ona niekiedy używana także w odniesieniu do pozostałych południowych dialektów grupy centralnej (zatem do takich społeczności romskich, jak Burgenland Roma czy Vend Roma), zaś w najszerszym – do wszystkich dialektów grupy centralnej, którymi mówili Romowie prowadzący osiadły tryb życia na terytorium historycznych Węgier, a więc np. także do Romów Słowackich.
Historia.
Od XIV do XVII wieku.
Romungrzy są potomkami pierwszej fali migracyjnej Romów, która dotarła na Węgry w końcu XIV wieku (pierwsze dane z roku 1383). To właśnie w Królestwie Węgierskim, na Zamku Spiskim Romowie otrzymali od cesarza Zygmunta Luksemburskiego słynny glejt, który okazywali później innym władcom europejskim, przybywając do ich ziem. W średniowiecznych Węgrzech nazywano ich powszechnie „ludem Faraona” (, ) w związku z podawaną przez nich legendą o ich egipskim pochodzeniu.
Tradycyjne zawody, wykonywane przez Romów jeszcze w ich indyjskiej praojczyźnie, pozwoliły im szybko znaleźć dogodną niszę ekonomiczną w ówczesnym społeczeństwie feudalnym. Epoka licznych wojen oraz rosnących wpływów warstwy szlacheckiej wykazywała bowiem duże zapotrzebowanie na różnego rodzaju usługi związane z metalurgią (kowalstwo, ludwisarstwo, rusznikarstwo, płatnerstwo, ślusarstwo) oraz z drugiej strony z rozrywką i muzyką. Romscy metalurdzy byli wówczas najbardziej cenionymi przez władców i magnaterię specjalistami ze swych dziedzin, zaś ludową tradycją stało się, iż także wiejskim kowalem był na ogół Rom (co jest do dziś widoczne w wielu nazwiskach typu: "Kovàcs" – węg. dosłownie: „kowal”, lub "Lakatos" – węg. dosłownie: „ślusarz”, noszonych przez Romungrów). Z kolei ich bogata tradycja muzyczna i wybitne umiejętności wielu artystów nadały tej grupie popularny niegdyś etnonim "Bašalde Roma" (rom. dosłownie: „Grający Romowie”).
Asymilacja.
Ten stan rzeczy trwał wystarczająco długo, aby Romungrzy skonsolidowali się w odrębną grupę językowo-etnograficzną, prowadzącą osiadły tryb życia, prosperującą w wyżej opisany sposób podczas istnienia niepodległego Królestwa Węgier, okupacji tureckiej i pierwszych dziesięcioleci panowania Habsburgów. Załamanie tradycyjnego stylu życia przyszło jednak w XVIII wieku w postaci zakrojonej na szeroką skalę akcji asymilacyjnej, drugiej tego typu w nowożytnej Europie (pierwsza miała miejsce w Hiszpanii na przełomie XV i XVI wieku). Rozpoczęta edyktami cesarza Karola VI Habsburga z lat 1720 oraz 1726, zaś konsekwentnie realizowana podczas absolutystycznych rządów Marii Teresy (dekrety z lat: 1758, 1761, 1767, 1773) i Józefa II (edykt z 1783 roku) brutalna madziaryzacja miała na celu całkowitą eliminację kulturowo-językowej odrębności narodu romskiego oraz jego pełną integrację z węgierskim chłopstwem.
Metody, jakie w tym celu stosowały oświecone rządy Habsburgów, to: banicja lub kara śmierci z tytułu prawa karnego za sam fakt przynależności do romskiego narodu (dekrety Karola VI); nakaz osiedlenia się na nadanej ziemi połączony z poddaństwem osobistym, zakazem posiadania koni i wozów oraz zniesieniem odrębnych praw; odbieranie dzieci rodzicom wraz z oddawaniem ich na wychowanie rodzinom chłopskim, powszechnym obowiązkiem rejestracji, obowiązkiem szkolnym oraz przymusowym poborem do wojska w wieku 16 lat; zakaz zawierania małżeństw z innymi członkami narodu romskiego; obowiązek wyznawania wiary i znajomości doktryny katolickiej (prawodawstwo Marii Teresy); obowiązek noszenia chłopskiego stroju oraz zakaz używania języka romani (dekret Józefa II). Ostatni władca wprowadził również system brutalnych kar cielesnych, grożących za nieprzestrzeganie tych praw. Zadekretowano nawet zakaz używania etnonimu „Cygan” zastępując go alternatywnymi określeniami: "Ujpolgár" (węg.: „Nowy obywatel”), "Ujparasztok" (węg.: „Nowy włościanin”), "Ujmagyar" (węg.: „Nowy Węgier”) oraz "Ujlakosok" lub "Neocolonus" (odpowiednio węg. i łac.: „Nowy osadnik”).
Mimo iż akcja ta miała na celu w głównej mierze walkę z koczownictwem, uprawianym nadal przez wiele grup romskich, w największym stopniu dotknęła osiadłych już od dawna Romungrów. Jej efektem stał się zanik powszechnej znajomości języka romskiego wśród członków społeczności, porzucenie wielu elementów tradycyjnej kultury materialnej i duchowej oraz niepełna asymilacja, której negatywne efekty widoczne są do dziś.
Od XIX wieku do II wojny światowej.
Historia Romungrów pokrywa się odtąd z ogólną historią społeczną Węgier. Wyjątkowość omawianej grupy zaznaczyła się jednak jeszcze w XIX wieku, kiedy na fali romantyzmu zrodziło się szerokie zainteresowanie jej folklorem, szczególnie muzycznym. Ponadto wielu Romungrów zaczęło odtąd wybierać karierę muzyczną jako drogę awansu społecznego, grając i komponując tradycyjne utwory romskiej muzyki ludowej, jak i powszechnej muzyki poważnej oraz popularnej.
XX wiek przyniósł kolejny epizod, który w bardzo bolesny sposób uświadomił Romungrom ich etniczną odrębność. Mimo iż przez większość okresu II wojny światowej dokonywana przez III Rzeszę masowa eksterminacja Romów nie obejmowała terenów kolaborującego z Hitlerem Królestwa Węgier, rok 1944 przyniósł gwałtowną zmianę sytuacji. W wyniku wkroczenia na Węgry wojsk niemieckich oraz obalenia rządu regenta Miklósa Horthyego przez Strzałokrzyżowców w życie wprowadzono przepisy ustaw norymberskich oraz rozpoczęto masową eksterminację oraz deportację do gett i obozów koncentracyjnych (głównie do Dachau i obozu w okolicy Koszyc). Holokaust ten został przerwany wraz z całkowitym zajęciem terytorium kraju przez Armię Czerwoną. Szacuje się, iż w jego wyniku śmierć poniosło ok. 30–35 tys. Romów na Węgrzech.
Współczesne problemy społeczne.
Problemy ekonomiczne.
Obecnie osoby należące do społeczności Romungrów żyją na terenie Republiki Węgierskiej oraz w południowej Słowacji, w mniejszych skupiskach także na innych, tradycyjnie węgierskojęzycznych obszarach i na emigracji. Pokłosie nieudanej asymilacji z XVIII wieku wciąż daje się zauważyć w problemach społecznych tej grupy. Mimo bowiem iż od tamtej pory Romungrzy uczestniczą w ogólnym życiu węgierskiego społeczeństwa, zajmują w nim pozycję najgorzej sytuowaną materialnie, należąc do najniższych, marginalizowanych jego warstw, boleśnie dotkniętych kolejnymi przemianami społeczno-gospodarczymi okresu komunizmu oraz transformacji, szczególnie biedą i bezrobociem.
Dane dla roku 2000 podają, iż 40% węgierskich Romów żyje poniżej poziomu ubóstwa, zaś zatrudnienie wśród nich wynosi 26%, co jawi się znacznym spadkiem w stosunku do ponad 80% pracujących w początku lat 90. Mimo to, w porównaniu z większością pozostałych grup romskich, Romungrzy charakteryzują się najwyższym stopniem integracji z resztą społeczeństwa, zaś ich struktura zawodowa w największym stopniu przypomina ogólną strukturę zatrudnienia kraju zamieszkania, co sprawia, że można wśród nich spotkać zarówno niewykwalifikowanych robotników czy rolników, jak i duchownych, uznanych naukowców czy artystów.
Nietolerancja.
Współcześnie granica między osobami określającymi się jako Romowie a Węgrami romskiego pochodzenia jest trudna do ustalenia i zależy jedynie od samodefinicji danej jednostki, skąd bierze się wielka zawodność wszelkich źródeł podających dane na ten temat. Niepełny charakter wspomnianej asymilacji jest jednak często widoczny w postaci społecznej ostracyzacji, a nawet prześladowań tych osób. Pomimo bowiem iż Romungrzy w przeważającym stopniu zaadaptowali kulturę węgierską, ich etniczne pochodzenie sprawia, że są często ofiarami aktów rasizmu i nietolerancji. Dowodzi to, iż współczesna forma antycygańskich uprzedzeń ma głównie rasistowskie podłoże, i choć Romungrzy są obecnie grupą mieszanego pochodzenia, zaś wiele stereotypowo kojarzonych z narodem romskim cech antropologicznych wśród nich nie występuje, na współczesnych Węgrzech i Słowacji mogą nadal spotkać się z przejawami ksenofobii. Społeczeństwo węgierskie jest jednak przy tym (oraz tradycyjnie było) o wiele bardziej otwarte, co dotyczy także terenów zamieszkanych przez mniejszość węgierską w południowej Słowacji, gdzie aktów nietolerancji pojawia się znacznie mniej, przyzwolenie na mieszane małżeństwa jest o wiele wyższe, zaś integracja o wiele dalej posunięta.
Z drugiej strony Romungrzy często spotykają się z wieloma przejawami nieakceptacji ze strony innych romskich grup we wspomnianych krajach. Zdarza się bowiem, iż społeczności, wśród których rozumienie zasad romanipen pozostało bardziej ortodoksyjne, nie traktują Romungrów w ogóle jako członków wspólnego narodu, uważając ich bądź za osobną grupę etniczną, bądź za Romów „gorszego rodzaju”. Niewątpliwie ten właśnie stosunek stał się powodem, iż nazwa tej grupy nabrała znaczenia pejoratywnego, tak bowiem używali jej np. Kełderasze i Lowarzy, nazywając Romungrami nie tylko osiadłych i zasymilowanych Romów węgierskich, lecz również wszystkich innych, których napotkali podczas swych dalekosiężnych wędrówek w XIX wieku (np. członków społeczności Polska Roma). Daje się przeto wśród Romungrów zauważyć pewien podwójny kompleks, z jednej strony związany z ich relacją wobec Węgrów, czy ogólnie gadziów, z drugiej zaś wobec innych Romów.
Kultura.
Jak już wspomniano, w wyniku asymilacji Romungrzy utracili znaczną część swego kulturowego dziedzictwa. Niemal całkowicie wyszedł także z użycia dialekt centralnej gałęzi języka romskiego, którym mówili. Dziś dialektu tego używa się jedynie w nielicznych miejscowościach południowej Słowacji oraz w okolicy miasta Nógrád i dolinie Dunaju na Węgrzech. Tradycja romska w ujęciu Romungrów skupia się obecnie głównie na świadomości narodowej i nie obejmuje ścisłych wskazówek życia codziennego, zaś idea rytualnego skalania stanowi w tej kulturze raczej element tradycji. Romanipen jest więc po prostu społecznie podzielaną wizją świata i własnego miejsca w nim jako Romów.
Mimo to rozpoczęty w XIX wieku ponowny rozkwit kultury Romungrów zdaje się trwać nadal, głównie dzięki pielęgnowaniu przez nich jej osobliwych, wyróżniających ją cech. Należy do nich kultywowanie wspomnianej już bogatej tradycji muzycznej oraz jej znaczny udział w muzyce węgierskiej, doceniany już przez Franciszka Liszta. Romscy artyści i zespoły są obecni zarówno w nurcie muzyki poważnej, jak również popularnej, folku, jazzie, gatunku rock itd. Społeczność ta wydała ponadto znaczącą liczbę artystów innych dziedzin, do których należą uznani pisarze, poeci, plastycy itd., co sprawia, iż odsetek osób wykonujących zawody związane z różnego rodzaju twórczością jest bardzo duży, zaś sztuka prezentuje wysoki poziom.
Romscy naukowcy uczestniczą również na Węgrzech w rozwoju wielu rozmaitych dziedzin wiedzy, w tym także, w niespotykanym gdzie indziej stopniu, węgierskiej cyganologii. W kraju tym istnieje ponadto najbardziej rozbudowana forma romskiego szkolnictwa ze sztandarowym Gimnazjum im. M. Gandhiego na czele.
Znane osoby.
Poniżej podano wybitnych przedstawicieli społeczności Romungrów żyjących na dawnych ziemiach Królestwa Węgier, oraz współcześnie na Węgrzech i Słowacji.
Muzycy:
Pisarze:
Artyści-plastycy:
Politycy:

</doc>
<doc id="1040962" url="https://pl.wikipedia.org/wiki?curid=1040962" title="Campeonato Brasileiro Série A 2003">
Campeonato Brasileiro Série A 2003



</doc>
<doc id="1040966" url="https://pl.wikipedia.org/wiki?curid=1040966" title="Campeonato Brasileiro Série A 2002">
Campeonato Brasileiro Série A 2002



</doc>
<doc id="1040969" url="https://pl.wikipedia.org/wiki?curid=1040969" title="TobyMac">
TobyMac

Toby McKeehan, pseudonim artystyczny: tobyMac, (ur. 22 października 1964) – amerykański wokalista i autor piosenek, były lider zespołu dcTalk.
Po rozwiązaniu grupy dcTalk, McKeehan poświęcił się karierze solowej. Wydał trzy albumy, a także remiksy dwóch z nich. tobyMac bierze także udział w projektach innych wokalistów i zespołów muzycznych.
Jest posiadaczem dwóch złotych płyt, oraz 5 nagród Dove Awards.
Jego utwory były wykorzystywane na scieżkach dźwiękowych takich filmów jak: "Transporter 2", " czy ".
Wspólnie z Michaelem Taitem napisał dwie książki: "Under God" oraz "Living Under God"
tobyMac posiada również własną wytwórnię płytową pod nazwą "Gotee Records", która wspomaga głównie młodych i początkujących twórców sceny CCM i umożliwia im wydanie własnej płyty.
Prywatnie Toby i jego żona Amanda żyją w mieście Franklin w stanie Tennessee. Mają piątkę dzieci: Truett'a, Leo i Judę oraz dwójkę adoptowanych: Mojżesza oraz Marlee.

</doc>
<doc id="1040972" url="https://pl.wikipedia.org/wiki?curid=1040972" title="Campeonato Brasileiro Série A 2001">
Campeonato Brasileiro Série A 2001



</doc>
<doc id="1040974" url="https://pl.wikipedia.org/wiki?curid=1040974" title="Liberty of the Seas">
Liberty of the Seas



</doc>
<doc id="1040976" url="https://pl.wikipedia.org/wiki?curid=1040976" title="Blue Moon City">
Blue Moon City

Blue Moon City – gra planszowa dla 2 do 4 graczy, zaprojektowana przez Reinera Knizię i wydana po raz pierwszy w Polsce w 2007 roku przez wydawnictwo Galakta.
Celem gry jest odbudowa miasta Blue Moon City. Dzięki udziałowi w odbudowywaniu budynków miasta, których jest 20, gracze zarabiają kryształy (żetony), które następnie składają w ofierze Obeliskowi usytuowanemu w centrum miasta. Innym sposobem zdobycia kryształów jest zbieranie smoczych łusek, które po wyczerpaniu puli są wymieniane na kryształy. W odbudowie pomagają graczom przedstawiciele 8 ras zamieszkujących świat Blue Moon reprezentowani przez karty (po 10 kart na każdą rasę). Zwycięża gracz, który pierwszy złoży wymaganą liczbę ofiar (przy 2 graczach – 6 ofiar, przy 3 – 5, a przy 4 graczach – 6).
Gra była nominowana do nagrody Spiel des Jahres w 2006 roku.

</doc>
<doc id="1040981" url="https://pl.wikipedia.org/wiki?curid=1040981" title="Gregory Isaacs">
Gregory Isaacs

Gregory Anthony Isaacs (ur. 15 lipca 1951 w Kingston zm. 25 października 2010 w Londynie) – jamajski wokalista reggae.
W latach 70. zdobył dużą popularność na Jamajce, współpracując z czołowymi producentami i studiami muzycznymi. Wraz z Errolem Dunkleyem założył w 1973 własną wytwórnię African Museum. Wykonywał zarówno zaangażowane utwory zaliczane do roots reggae, jak i lżejsze, romantyczne piosenki, dzięki którym stał się klasykiem lovers rock. Na początku lat 80. podpisał kontrakt z wytwórnią Island Records, dla której w 1982 nagrał swój najbardziej znany album "Night Nurse".
Zmarł w swoim domu w południowym Londynie po długotrwałej walce z rakiem płuc.

</doc>
<doc id="1040987" url="https://pl.wikipedia.org/wiki?curid=1040987" title="Presto (silnik przeglądarki)">
Presto (silnik przeglądarki)

Presto – silnik do wyświetlania stron WWW stworzony przez firmę Opera Software. Był wykorzystywany w przeglądarce Opera począwszy od wersji 7.0, aż do wersji 12, niezależnie od platformy i systemu operacyjnego.
Silnik zapewniał wysoką zgodność ze standardami (CSS, JavaScript, XHTML). Był on stosunkowo mało wymagający sprzętowo. Silnik ma zamknięty kod źródłowy, podobnie do Trident, w przeciwieństwie do Gecko czy WebKit.
Presto zastąpił silnik Elektra używany w wersjach 4-6 Opery. Od poprzednika różni się przebudowaną obsługą DOM, dzięki której w Operze zaczęły działać rozbudowane skrypty DHTML.
Od finalnej 10 wersji Opery, silnik Presto zdobywał 100 punktów w teście przeglądarek Acid3, uważanym wówczas za wartościowy dla określenia zgodności przeglądarki ze standardami internetowymi.
Rozwój silnika został porzucony po premierze Opery w wersji 15, która korzysta z silnika Blink.
JavaScript.
Część silnika "Presto", odpowiedzialna za wykonywanie kodu JavaScript, nosił dodatkową nazwę kodową. Do wersji 6.12 używano "linear_a" Od wersji 7.0 do 9.27 stosowano "linear_b". Od wersji 9.50 do wersji 10.20 Alpha, po gruntownej modernizacji, stosowało się "futhark". W wersji 10.50 został użyty od początku pisany silnik o nazwie "Carakan".

</doc>
<doc id="1040989" url="https://pl.wikipedia.org/wiki?curid=1040989" title="Religia.tv">
Religia.tv

Religia.tv – nieistniejący już polski telewizyjny kanał tematyczny o profilu religijnym, należący do Grupy ITI, uruchomiony 15 października 2007 roku. Dyrektorem stacji był ks. Kazimierz Sowa. Zlikwidowany 31 stycznia 2015.
Historia.
Od 2009 roku nadawcą stacji była Telewizja Religia Sp. z o.o. (należąca do ITI). W szczytowym okresie kanał swym zasięgiem technicznym docierał nawet do 8,3 mln widzów. W roku 2010, na skutek zmian strukturalnych, właścicielem kanału został ITI Impressario Holding BV.
We wrześniu 2010 roku uruchomiono stronę internetową religia.tv. W grudniu 2010 roku kanał dołączył do oferty satelitarnej DISH Network, dzięki czemu religia.tv jest dostępna w USA. Dnia 29 kwietnia 2011 roku kanał dołączył do oferty Cyfrowego Polsatu.
Jesienią 2012 zapowiedziano zaprzestanie produkcji własnej (w tym sztandarowego programu „Rozmównica”). Od stycznia 2013 stacja emitowała głównie programy powtórkowe. Nadawca nie podpisywał też nowych umów z operatorami na dystrybucję kanału. Jednak w styczniu dyrektor stacji ks. Sowa zapowiedział, że na antenie pojawią się nowe programy. Stacja emitowała programy: „Kulturę podano. Religia.tv poleca” (kilkuminutowa zapowiedź wiadomości i wydarzeń kulturalnych w Polsce oraz programów stacji), „Moralność i etyka czasów kryzysu” oraz transmisje Mszy Świętej i jutrzni oraz nieszporów z opactwa benedyktyńskiego w Tyńcu.
Z końcem roku 2012 z redakcji odeszła spora część zespołu dziennikarskiego. Większość osób pracujących do tej pory w "Religia.tv" zaangażowała się w nowy projekt chrześcijańskiej telewizji internetowej "Boska TV". Sam Szymon Hołownia w ten projekt się nie zaangażował, ale stworzył swój własny portal o nazwie "Stacja 7", który nawiązał współpracę z tą telewizją. W marcu 2013 do redakcji programowej Religia.tv dołączył o. Maciej Zięba OP, który wraz z ks. Kazimierzem Sową i Ryszardem Petru współtworzył program „Moralność i etyka czasów kryzysu”.
W grudniu 2014 roku zapowiedziano zakończenie nadawania kanału Religia.tv z dniem 31 stycznia 2015 roku.
Widownia.
Religia.tv miała najwięcej widzów w przedziale wiekowym 35–59 lat. Większość widowni stanowiły kobiety (60%), a pod względem wykształcenia przeważały osoby z wykształceniem średnim.
Oferta programowa.
Ramówkę wypełniały zarówno programy i produkcje własne oraz zakupione produkcje zagraniczne i polskie. Przeważały filmy i cykle dokumentalne. Oprócz tego Religia.tv transmitowała niedzielną mszę św., jutrznię oraz nieszpory. Niejednokrotnie nadawane były również nabożeństwa innych Kościołów chrześcijańskich, a nawet innych religii (m.in. islam i buddyzm).
Współpraca z mediami katolickimi.
Stacja współpracowała z „Tygodnikiem Powszechnym”, którego 53% udziałów miał kiedyś właściciel programu – spółka ITI oraz „Gościem Niedzielnym” i „Przewodnikiem Katolickim”.

</doc>
<doc id="1040995" url="https://pl.wikipedia.org/wiki?curid=1040995" title="Salatín (Niżne Tatry)">
Salatín (Niżne Tatry)

Salatín (pol. Salatyn, 1630 m) – szczyt w zachodniej części Niżnych Tatr na Słowacji, najwyższy w tzw. Grupie Salatynów ("Salatíny"). Leży na obszarze Parku Narodowego Niżne Tatry. 
Potężny masyw Salatynu o formie wielkiej kopy zbudowany jest z wapieni, tworzących w wielu miejscach interesujące formacje skalne. W całym masywie występują licznie różnorodne zjawiska krasowe (jaskinie, leje krasowe, ponory itp.). Podłoże wapienne powoduje, że górna część masywu jest bezwodna, woda wsiąka bowiem w porowate podłoże. Strumienie pojawiają się tylko okresowo po opadach deszczu. 
Masyw Salatynu jest w większości porośnięty lasem. Wierzchołek góry porośnięty jest kosodrzewiną, a w miejscach skalistych występują bogate formacje roślinności naskalnej z dominującymi gatunkami roślin wapieniolubnych. Masyw Salatynu i Małego Salatynu obejmuje rezerwat przyrody Salatín. Na wapiennych skałach bogata roślinność wapieniolubna. Z rzadkich roślin występują tutaj: sasanka słowacka, szarotka alpejska, jaskier górski, skalnica okrągłolistna, rzeżucha trójlistkowa, starzec cienisty. Salatín jest jedynym miejscem w Słowacji, w którym rośnie skalnica "Saxifraga mutata". 
Ze szczytu rozciąga się szeroka panorama widokowa. Oprócz Liptowa obejmuje Góry Choczańskie, Małą Fatrę, Wielką Fatrę, Orawę, Beskidy, Tatry i Niżne Tatry.
Szlaki turystyczne.
Na Salatyna można wejść z kilku miejsc dwoma szlakami turystycznymi:

</doc>
<doc id="1040998" url="https://pl.wikipedia.org/wiki?curid=1040998" title="Əbdürrəhman bəy Fətəlibəyli">
Əbdürrəhman bəy Fətəlibəyli

Əbdürrəhman bəy Əli bəy oğlu Fətəlibəyli-Düdənginski, ros. Абдуррахман Али оглы Фаталибейли-Дуденгинский, "Abdurrachman Ali ogły Fatalibejli-Dudenginski" (ur. w wiosce Düdəngə (obecnie w Nachiczewańskiej Republice Autonomicznej), zm. 20 listopada 1954 w Monachium) – radziecki oficer (inżynier wojskowy II stopnia), żołnierz kolaboracyjnych formacji wojskowych złożonych z Azerów oraz przewodniczący Azerbejdżańskiego Komitetu Narodowego podczas II wojny światowej, emigracyjny działacz azerski, funkcjonariusz amerykańskiego wywiadu, pracownik Radia Wolna Europa.
Życiorys.
Pochodził z rodziny pochodzenia kurdyjskiego. Służył w Armii Czerwonej. Na przełomie 1939/1940 r. brał udział w wojnie sowiecko-fińskiej; został odznaczony Orderem Czerwonej Gwiazdy. Służył w jednym ze sztabów Leningradzkiego Okręgu Wojskowego. Po najeździe Niemiec na ZSRR 22 czerwca, poddał się dobrowolnie wojskom niemieckim i został osadzony w obozie jenieckim. Tam tworzył kolaboracyjną organizację antysowiecką, czym zainteresował niemieckie władze wojskowe. Od września 1942 r. działał w składzie Azerbejdżańskiego Komitetu Narodowego, zajmując się formowaniem oddziałów wojskowych złożonych z Azerów. Następnie ochotniczo wstąpił do Legionu Azerbejdżańskiego, zostając w stopniu majora oficerem łącznikowym w 804 Azerbejdżańskim Batalionie (przez pewien czas był jego zastępcą dowódcy). W późniejszym okresie służył w 806 i I/73 Batalionach. Za walkę z partyzantami dostał w 1943 r. Żelazny Krzyż. W tym samym roku utworzył i stanął na czele Azerbejdżańskiej Partii Narodowo-Socjalistycznej. Zorganizował zjazd Narodowego Zjednoczenia Azerbejdżanu, na którym został wybrany przewodniczącym Azerbejdżańskiego Komitetu Narodowego. Na początku listopada 1943 r. w Berlinie przewodniczył konferencji dotyczącej przyszłości sprawy wschodniej z udziałem działaczy emigracyjnych z Kaukazu, Uralu i Azji Środkowej. W lipcu 1944 r. wystąpił z manifestem przedstawiającym przyszłość azerbejdżańskich Turków, a także głoszącym wymordowanie Ormian i nietureckich narodów Kaukazu oraz czystość rasową Turków. W jednostkach kaukaskich niemieckiej armii walczył do końca wojny. Jego poglądy polityczne łączyły idee faszystowskie z pantureckimi. W 1945 r. poddał się wojskom alianckim, po czym rozpoczął pracę dla amerykańskiego wywiadu Office of Strategic Services, a następnie Central Intelligence Agency. Od 1953 r. był szefem azerbejdżańskiego oddziału Radia Wolna Europa w Monachium. W listopadzie 1954 r. został tam zamordowany najprawdopodobniej przez agenta KGB.

</doc>
<doc id="1040999" url="https://pl.wikipedia.org/wiki?curid=1040999" title="Reiner Knizia">
Reiner Knizia

Dr Reiner Knizia (ur. 1957 w Illertissen) – niemiecki projektant gier planszowych. Jest autorem ponad 200 planszówek, w większości tzw. eurogier.
Ukończył studia matematyczne na uniwersytecie w Ulm, gdzie również otrzymał doktorat. Od 1993 roku mieszka w Anglii, gdzie zajmuje się wyłącznie tworzeniem gier. Wcześniej pracował w sektorze finansowym.
W Polsce zostały wydane między innymi następujące gry jego autorstwa (nakładem różnych wydawnictw):

</doc>
<doc id="1041011" url="https://pl.wikipedia.org/wiki?curid=1041011" title="Wirral">
Wirral

Wirral – półwysep w północno-zachodniej Anglii, między estuariami rzek Dee na zachodzie oraz Mersey na wschodzie. Półwysep ma kształt zbliżony do prostokąta. Jego długość wynosi 16,1 km a szerokość 11,3 km. 
Administracyjnie Wirral podzielony jest między dwa dystrykty – dystrykt metropolitalny Wirral (wchodzący w skład hrabstwa Merseyside) oraz jednolitą jednostkę administracyjną Cheshire West and Chester (wchodząca w skład hrabstwa Cheshire). Granica między hrabstwami według Domesday Book miała przebiegać "o dwa strzelenia z łuku z murów miejskich Chester".
Głównymi miastami na półwyspie są Bebington, Birkenhead, Ellesmere Port, Heswall, Hoylake, Neston oraz Wallasey.
Miejscowości na półwyspie połączone są z pobliskim Liverpoolem dwoma tunelami drogowymi, tunelem kolejowym. Pływają tam również promy pasażerskie.

</doc>
<doc id="1041012" url="https://pl.wikipedia.org/wiki?curid=1041012" title="Śmigielska Kolej Dojazdowa">
Śmigielska Kolej Dojazdowa

Śmigielska Kolej Dojazdowa (niem. "Schmiegeler Kreisbahn") – kolej wąskotorowa w województwie wielkopolskim, obecnie łącząca miejscowości: Stare Bojanowo (stacja "Stare Bojanowo Wąskotorowe") ze Śmiglem (stacja "Śmigiel") i Wielichowem (stacja "Wielichowo"), wcześniej ponadgminna linia, w okresie swojej świetności łącząca kilka ośrodków miejskich. Powstała na mocy uchwały parlamentu niemieckiego z 28 lipca 1892 roku. Uchwała zakładała możliwość budowy i eksploatacji kolei lokalnych przez władze regionu. Pierwsze plany linii łączącej Śmigiel ze Starym Bojanowem lub z Jezierzycami powstały już w 1895 roku. 10 marca 1897 Sejmik powiatu śmigielskiego podjął uchwałę zakładającą budowę kolei powiatowej o prześwicie toru wynoszącym 1000 mm. W początkowej fazie projektów linia miała przebiegać na trasie: Krzywiń – Stare Bojanowo Wąskotorowe – Śmigiel – Wielichowo – Ujazd. Stacja kolejowa "Stare Bojanowo Wąskotorowe" miała być położona przy stacji na linii kolei normalnotorowej Wrocław – Leszno – Poznań (uruchomionej 29 października 1856) jako stacja styczna do stacji Stare Bojanowo.
Lata 1900–1918.
Pierwsze prace związane z budową linii rozpoczęto w 1898 roku. Rok później, Śmigielska Kolej Powiatowa (taką nazwę otrzymała) zakupiła pierwsze cztery parowozy; w 1900 roku wagony osobowe oraz towarowe, a także piąty parowóz. W tym czasie gotowa już była większość budynków budowanej linii kolejowej. 4 sierpnia 1900 Prezes Rejencji Poznańskiej wydał 50-letnią koncesję dla Śmigielskich Kolei Powiatowych.
17 września 1900 tylko dla pociągów obsługujących przewozy towarowe udostępniony został 18-kilometrowy odcinek torów łączący Krzywiń ze Starym Bojanowem. Ruch pasażerski na blisko 42-kilometrowej trasie między Wielichowem a Krzywiniem rozpoczął się 30 października 1900. Do miejscowości Ujazd pierwsze składy ruszyły dopiero 1 września 1901. Linia Ujazd – Wielichowo liczyła 13 km długości, jednak z powodu niskiego zainteresowania podróżnych już 1 maja 1903 roku zawieszono ruch pociągów, a wkrótce potem wystąpiono o zgodę na rozbiórkę torów i infrastruktury na odcinku Ujazd – Łubnica. 14 sierpnia 1905 roku zgodę otrzymano. Ruch prowadzono tylko do końca listopada.
Z chwilą uruchomienia w lipcu 1905 roku normalnotorowej linii Wolsztyn – Rakoniewice – Grodzisk Wielkopolski władze Śmigielskiej Kolei Powiatowej wystąpiły o koncesję na budowę nowej linii i jej eksploatację na trasie Wielichowo – Rakoniewice ze stacją styczną kolei normalnotorowej – "Rakoniewice Wąsk." 1 sierpnia 1910 uruchomiono połączenie, a linia zbudowana została przede wszystkim z wykorzystaniem materiału torowego pochodzącego z rozbieranego w latach 1908–1909 odcinka Ujazd – Łubnica. Niestety, nowa stacja styczna nie wpłynęła znacząco na wzrost rentowności całej kolei. Nadal większość towarów przeładowywano w Starym Bojanowie. Wpłynęło też na to zakup trzech par tzw. rolboków (wózków przeznaczonych do przewożenia wagonów normalnotorowych po torach wąskich).
5 stycznia 1919 po zdobyciu Wolsztyna przez powstańców wielkopolskich kolejka śmigielska przewiozła połowę Kompanii Krzywińskiej spod Rakoniewic i Wielichowa przez Śmigiel i Stare Bojanowo do Krzywinia. W czasie powstania kolejka była dla powstańców znakomitym środkiem szybkiego przerzutu oddziałów i zaopatrzenia.
Okres międzywojenny.
Intensywna eksploatacja nawierzchni torowej w okresie I wojny światowej oraz zaniechanie przez Niemców remontów doprowadziły do znacznego zużycia. Częste wykolejenia i naprawy drastycznie podniosły koszty eksploatacji. 7 czerwca 1923 powołana komisja stwierdziła, że stan torowiska nie pozwala na dalsze prowadzenie ruchu i 21 czerwca tegoż roku wojewoda poznański zarządził zawieszenie ruchu pociągów z dniem 7 lipca 1923.
Ponowne uruchomienie kursowania składów na trasie Śmigiel – Stare Bojanowo Wąskotorowe nastąpiło we wrześniu 1923 roku, a do Krzywinia i Wielichowa w październiku. Było to możliwe dzięki przeprowadzonemu remontowi torowiska, na który pieniądze w kwocie 98 milionów marek polskich pozyskano zaciągając dług wśród obywateli powiatu.
Pogłębiający się kryzys w okresie międzywojennym oraz spadek przewozów zarówno pasażerskich, jak i towarowych zadecydował o zawieszeniu z dniem 20 sierpnia 1931 kursowania pociągów pasażerskich między Starym Bojanowem a Krzywiniem.
W związku ze zmianami administracyjnymi przeprowadzonymi w okresie międzywojennym, tzn. likwidacją powiatu śmigielskiego i włączeniem jego obszaru do powiatu kościańskiego w 1932 roku Śmigielska Kolej Dojazdowa zmieniła nazwę na "Kościańska Wąskotorowa Kolej Powiatowa w Śmiglu".
II wojna światowa.
Wybuch II wojny światowej przyniósł zmiany. Kolejka przeszła pod zarząd niemiecki. Zmieniono też oficjalną nazwę na "Kreisbahn Schmiegel". Zarząd niemiecki dbał o kolejkę. W tym czasie zamówione zostały dwa nowe parowozy, przeprowadzono gruntowny remont wszystkich pozostałych oraz nawierzchni torowej i całej infrastruktury. W planach była nawet rozbudowa linii o 5 km odcinek łączący Krzywiń z Jerką i wybudowanie tam stacji "Jerka Wąsk." będącej stacją styczną dla kolei normalnotorowej relacji Kościan – Gostyń, jednak plany te nigdy nie zostały zrealizowane. W październiku 1943 r. nazwa kolei uległa ponownej zmianie. "Schmiegeler Eisenbahn" była od tej pory podporządkowana Zjednoczeniu Kolei Kraju Warty. W 1944 roku niemiecki zarząd postanowił wznowić ruch na linii do Krzywinia, co związane było m.in. z dostarczeniem dwóch nowych parowozów.
Lata powojenne.
Walki toczące się w styczniu i lutym 1945 roku spowodowały poważne straty materialne. Polscy kolejarze udaremnili jednak wysadzenie przez Niemców dwóch nowych parowozów. Prace konieczne do ponownego uruchomienia przewozów podjęte zostały natychmiast po oswobodzeniu spod okupacji niemieckiej. W latach 1945–1947 kolejka funkcjonowała znów jako "Śmigielska Kolej Dojazdowa" i stanowiła własność Powiatowego Związku Samorządowego w Kościanie. W 1948 roku w Śmiglu zbudowano nowy magazyn i wyremontowano parowozownię. Zamówiono także dwa nowe kotły do parowozów. Od 1 lipca 1949 właścicielem kolejki zostało PKP, a od 1 stycznia 1950 przeszła pod Wydział Kolei Wąskotorowych. Powołany został też terenowy Zarząd Śmigielskiej Kolei Dojazdowej, na czele którego stał naczelnik zarządu. W 1956 roku terenowe zarządy zlikwidowano, a w ich miejsce powołano jeden zarząd – Zarząd Kolei Dojazdowych w Poznaniu, pod którego władanie przeszła ŚKD. W tym okresie gwałtownie wzrastała ilość przewożonej masy towarowej.
W 1952 roku rozpoczęto zmianę prześwitu toru z 1000 na 750 mm. celem ujednolicenia taboru. Przebudowę prowadzono od Rakoniewic w kierunku Śmigla i dalej do Krzywinia. Prace zakończone zostały dopiero w 1953 roku. Kolejny, gruntowny remont nawierzchni na całej kolei przeprowadzono w 1956 roku. Wprowadzono też wagony spalinowe dla przewozów pasażerskich w miejsce wysłużonych parowozów. Część zbudowana w ZNTK w Opolu, część w warsztatach w Pleszewie. W tym okresie w Krzywiniu, Rakoniewicach i Starym Bojanowie zbudowano obrotnice. W połowie lat 60. zakupiono i wprowadzono do eksploatacji wagony transportery w celu umożliwienia załadunku wagonów normalnotorowych w Starym Bojanowie, zbudowano też odpowiednią rampę czołową.
W roku 1973 nastąpił definitywny koniec epoki parowozów, które zostały przekazane do Krośniewic. Uruchomiono trakcję spalinową. 1 czerwca 1973 zamknięto linię (i wkrótce rozebrano) Wielichowo – Rakoniewice z powodu małego zainteresowania zarówno przewozami pasażerskimi, jak i towarowymi. Kolejny odcinek Zgliniec – Krzywiń został wyłączony z ruchu 1 lipca 1979 roku, co umożliwiono w ten sposób budowę zbiornika wodnego. W 1987 roku do Śmigla przysłano pierwsze wagony motorowe produkcji rumuńskiej. 27 maja 1990, wraz z wprowadzeniem nowego rozkładu jazdy PKP zamknęły 12. km odcinek Stare Bojanowo – Zgliniec. Jako ostatni, trasę tę 9 czerwca 1990 przejechał pociąg specjalny z cyklu "Nostalgia za parą", zorganizowany przez Poznański Klub Modelarzy Kolejowych. Fizyczna likwidacja odcinka nastąpiła w pierwszej połowie 1994 roku.
W 1998 roku kolej przewiozła 74 643 osoby i aż 51 284 t towarów, co praktycznie wyczerpywało jej możliwości przewozowe. W 1999 roku kolej posiadała dwie sprawne lokomotywy spalinowe Lxd2, ponadto wagony motorowe MBxd2 (dwa sprawne). W tym roku kolej przewiozła 72 024 osoby i 41 484 t towarów.
Czasy współczesne.
W takim kształcie ŚKD dotrwała do 23 czerwca 2001. Tego dnia zawieszono kursowanie pociągów pasażerskich w związku z restrukturyzacją przedsiębiorstwa PKP. Dzięki zaangażowaniu władz lokalnych, mieszkańców oraz entuzjastów 24 stycznia 2002 ponownie uruchomiono regularne kursy. Kolejka kursowała na 23-kilometrowym odcinku "Stare Bojanowo Wąskotorowe" – "Śmigiel" – "Wielichowo" i funkcjonowała pod zarządem Stowarzyszenia Kolejowych Przewozów Lokalnych pod nazwą Śmigielska Kolej Dojazdowa jako pierwsza samorządowa kolej w Polsce. Początkowo uruchomiono aż 9 par pociągów rozkładowych między Starym Bojanowem a Śmiglem i 3 pary między Śmiglem a Śniatami.
W skład taboru wchodziły: 4 lokomotywy spalinowej typu Lxd2, 4 wagony silnikowe typu MBxd2, 2 wagony osobowe, 2 wagony turystyczne, 2 brankardy służbowe, 43 wagony transportowe, kilka węglarek oraz wagonów krytych. Kolejkę obsługiwało 10 osób, w tym jedna zatrudniona na pół etatu. Z przejazdów tego środka transportu korzystali szczególnie uczniowie dojeżdżający do szkół. W swojej ofercie Śmigielska Kolej Dojazdowa miała przejazdy indywidualne i grupowe oraz przejazdy specjalne, firmowe z urozmaiconym składem (również towarowym) i programem towarzyszącym – rajdy oraz przejażdżki bryczką. M.in. w ciągu trzech kwartałów 2009 roku przewieziono także ponad 16,6 tysiąca ton towarów, głównie węgla.
5 lipca 2009 uruchomiono pociąg "Śmigielanin" relacji Stare Bojanowo – Wielichowo – Stare Bojanowo, który kursował rozkładowo w niedziele lipca i sierpnia. 31 sierpnia 2009 nastąpiło zawieszenie ruchu pasażerskiego i całkowita likwidacja tego pociągu. Jednocześnie postępowała dalsza degradacja torowiska. W 2010 zamknięto odcinek Wielichowo – Śniaty i tym samym linia na wspomnianym odcinku stała się nieprzejezdna.
W 2009 roku w związku z przejęciem przez samorząd terenów kolejowych, miasto Śmigiel zaczęło domagać się podatków od nieruchomości, co pogorszyło sytuację finansową kolei. 1 stycznia 2010 Stowarzyszenie Kolejowych Przewozów Lokalnych wycofało się z prowadzenia Śmigielskiej Kolei Dojazdowej, a infrastruktura została przejęta przez Zarząd Gospodarki Komunalnej i Mieszkaniowej w Śmiglu. Część taboru została w kolejnych dwóch latach sprzedana, w tym dwie lokomotywy Lxd2 (326 i 338). Zarządca dysponuje taborem w postaci m.in. wagonów motorowych MBxd2-222 i MBxd2-226 oraz lokomotywy Lxd2-241. 11 listopada 2012 uruchomiono pociągi okolicznościowe na przejezdnym odcinku, między Śmiglem a Starym Bojanowem, oraz poza Nową Wieś Kościańską w kierunku zachodnim. Obecnie pociągi uruchamiane są okazjonalnie kilka razy w roku, przede wszystkim na zamówienie, a trasa jest następująca:
W 2016 roku kolej przewiozła 10.562 osoby na 278 pociągów. W 2018 zburzono wiadukt pod linią normalnotorową Wrocław - Poznań, pod którym kursowały dawniej pociągi w kierunku Krzywinia; został on zastąpiony nasypem.

</doc>
<doc id="1041018" url="https://pl.wikipedia.org/wiki?curid=1041018" title="Flaga Vermontu">
Flaga Vermontu



</doc>
<doc id="1041021" url="https://pl.wikipedia.org/wiki?curid=1041021" title="II Korpus Wielkiej Armii">
II Korpus Wielkiej Armii

II Korpus Wielkiej Armii - jeden z korpusów Wielkiej Armii I Cesarstwa Francuskiego.
Skład w sierpniu 1813.
Kwatera główna II Korpusu mieściła się w Zittau (pol. Żytawa).
Po upadku Napoleona.
Po upadku Napoleona w 1814 dowódcą II Korpusu został Jean Rapp.

</doc>
<doc id="1041023" url="https://pl.wikipedia.org/wiki?curid=1041023" title="Tadeusz Chudecki">
Tadeusz Chudecki

Tadeusz Chudecki (ur. 19 sierpnia 1958 w Szczecinie) – polski aktor filmowy i teatralny oraz podróżnik.
Życiorys.
W 1981 ukończył Państwową Wyższą Szkołę Teatralną w Warszawie. 12 czerwca 1982 miał miejsce jego debiut teatralny. W latach 1982–1988 był aktorem Teatru Ateneum w Warszawie. Następnie zaczął współpracę z teatrami: Komedia, Kamienica i Na Woli.
Był uczestnikiem programu rozrywkowego "Star Voice. Gwiazdy mają głos," emitowanego w TVP2 (2020).
Życie prywatne.
Deklaruje znajomość ośmiu języków obcych. Pasjonuje się podróżami. Ma podwójne obywatelstwo: polskie i włoskie.
Był żonaty z Luizą (zm. 2007). W 2014 poślubił Justynę. Ma syna – Szymona.
Z zamiłowania jest podróżnikiem. Odwiedził ok. 140 krajów świata na wszystkich kontynentach. Jeżdżąc po Polsce organizuje bezpłatne spotkania (m.in. w szkołach, domach kultury, czy remizach) z cyklu "Podróże z Chudeckim", gdzie opowiada o swoich zagranicznych wojażach.

</doc>
<doc id="1041024" url="https://pl.wikipedia.org/wiki?curid=1041024" title="Claude Victor">
Claude Victor



</doc>
<doc id="1041026" url="https://pl.wikipedia.org/wiki?curid=1041026" title="Biblioteka Narodowa Irlandii">
Biblioteka Narodowa Irlandii

Biblioteka Narodowa Irlandii (ang. "National Library of Ireland", irl. "Leabharlann Náisiúnta na hÉireann") – centralna biblioteka irlandzka, podległa irlandzkiemu Ministerstwu Sztuki, Sportu i Turystyki. Biblioteka znajduje się w Dublinie, w budynku zaprojektowanym przez Thomasa Newenhama Deane’a.
Biblioteka ma prawo egzemplarza obowiązkowego od 2000 roku.
Zbiory biblioteki obejmują książki, mapy, manuskrypty, czasopisma i fotografie.
Przy bibliotece znajduje się m.in. biuro naczelnego herolda Irlandii oraz narodowy ośrodek ISSN.

</doc>
<doc id="1041031" url="https://pl.wikipedia.org/wiki?curid=1041031" title="Religia w Szkocji">
Religia w Szkocji

Szkocja jest tradycyjnie krajem chrześcijańskim; przynależność do tej religii deklaruje około 65% mieszkańców. Najwięcej Szkotów (42% w 2005 r.) należy do kalwińskiego Kościoła Szkockiego, który od 1560 jest Kościołem państwowym („Kościołem narodowym”).
Historia.
Do XVI w..
Mieszkańcy Szkocji w czasach przedchrześcijańskich wyznawali religię politeistyczną, zbliżoną do religii celtyckich. Chrześcijaństwo zostało wprowadzone przypuszczalnie w V-VI wieku przez mnichów z Irlandii - św. Niniana i św. Kolumba. Chrystianizacja następowała powoli; ważną rolę w tym dziele odgrywały klasztory misyjne, m.in. na wyspie Iona. Związki z katolicyzmem były jednak początkowo bardzo luźne; prymat papieża został ustalony dopiero w XI wieku. We wczesnym średniowieczu utworzono system parafii pod bezpośrednią kontrolą królów. Jednym z symboli związku królestwa z chrześcijaństwem był koronacyjny Kamień ze Scone. Popularny był również kult świętych: św. Piotra i św. Andrzeja oraz miejscowych świętych: Dronstana i Serfa z Culross. Niewielka liczba wyznawców judaizmu pojawiła się w Szkocji już w XI wieku.
Rozwój protestantyzmu.
Rozkwit monastycyzmu i bogactwo dostojników kościelnych budziło rosnący sprzeciw ludności Szkocji, co ułatwiło wprowadzenie reformacji w XVI wieku przez Johna Knoxa. Opór królowej Marii Stuart przeciwko wprowadzaniu kalwinizmu spowodował radykalizację protestantów: w 1560 parlament Szkocji ogłosił kalwinizm jedyną religią państwową i zakazał innych praktyk religijnych. Gorliwość w walce z katolicyzmem doprowadziła do zburzenia lub zrujnowania niemal wszystkich kościołów, z wyjątkiem katedr w Edynburgu i w Stornoway. Od 1690 powstał współczesny Kościół Szkocki (tzw. "Kirk") - uznany za „narodowy”, ale niezależny od państwa w kwestiach doktrynalnych. Do początku XX wieku ten Kościół kształtował charakterystyczną obyczajowość Szkotów (oszczędność, skromność i gospodarność). Od 1689 wyodrębnił się w Szkocji anglikański Szkocki Kościół Episkopalny. Każdy brytyjski monarcha (oprócz przynależności do anglikanizmu) musi należeć do państwowego Kościoła Szkocji.
W XIX i XX wieku pojawiły się w Szkocji inne wspólnoty protestanckie: metodyści, kongregacjonaliści, kwakrzy, adwentyści, baptyści, zielonoświątkowcy. W XIX wieku przez schizmę w kościele narodowym powstał inny związek prezbiteriański – Wolny Kościół Szkocji, który liczy kilka tysięcy wiernych i ma charakter bardziej konserwatywny.
Katolicyzm w Szkocji.
XVI wiek przyniósł faktyczną likwidację Kościoła katolickiego w Szkocji. Ocalały jedynie bardzo nieliczne wspólnoty katolickie na odległych wyspach -południowych Hebrydach Zewnętrznych (wyspy South Uist i Barra). Dopiero XIX w. przyniósł znaczące zwiększenie liczby katolików w zachodniej Szkocji- na skutek imigracji z Irlandii. Kolejni imigranci katoliccy napłynęli w XX w. z Włoch i Polski, głównie do regionu Glasgow. Z tamtych czasów datuje się rywalizacja drużyn piłkarskich: katolickiej Celtic F.C. i protestanckiej Rangers. Obecnie katolicyzm jest drugim co do liczebności wyznaniem Szkocji (około 16% ludności).
Obecnie.
Szkocja od połowy XX w. szybko się laicyzuje i coraz mniej osób praktykuje tradycyjne religie, a prawie 28% określa się jako ateiści.
W tym samym czasie pojawiły się nowe religie, takie jak islam (wyznawany głównie przez imigrantów, mniej niż 1% ludności), buddyzm, hinduizm (m.in. Hare Kryszna), sikhizm i neopogaństwo (wicca, neodruidyzm i celtycki politeizm rekonstrukcjonistyczny). Obecnie w Szkocji mieszka 6400 wyznawców judaizmu.
Według spisu powszechnego z 2011 roku w Szkocji 8543 osób deklarowało się jako Świadkowie Jehowy, a 4651 utożsamiało się z Kościołem Jezusa Chrystusa Świętych w Dniach Ostatnich.
23 maja 2022 roku Zgromadzenie Ogólne Kościoła Szkocji zagłosowało za zezwoleniem zawierania małżeństw osób tej samej płci, stosunkiem głosów 274 za i 136 przeciwko.

</doc>
<doc id="1041033" url="https://pl.wikipedia.org/wiki?curid=1041033" title="Chris Burke (piłkarz)">
Chris Burke (piłkarz)

Chris Burke (ur. 2 grudnia 1983 w Glasgow) – szkocki piłkarz występujący na pozycji pomocnika w Nottingham Forest. W reprezentacji Szkocji zadebiutował 11 maja 2006 roku w meczu z Bułgarią w ramach Kirin Cup. Zdobył wówczas dwa gole, a jego zespół zwyciężył 5:1.

</doc>
<doc id="1041039" url="https://pl.wikipedia.org/wiki?curid=1041039" title="Slum Village">
Slum Village

Slum Village - amerykański zespół hip-hopowy założony w 1996 r. w Detroit, Michigan. Pierwotnie składał się z trzech muzyków: raperów Baatina i T3, oraz rapera i producenta Jay Dee. Jay Dee odszedł z grupy w 2002 r. aby rozpocząć karierę solową w ramach wytwórni MCA Records i został zastąpiony przez Elzhi. Dwa lata później, w 2004 roku z grupy odszedł również Baatin z powodu problemów zdrowotnych (zdiagnozowano u niego schizofrenię). Grupa odgrywa bardzo ważną rolę w umożliwianiu promocji i kariery wielu artystom hip-hopowym mieszkającym w Detroit, takim jak Frank-N-Dank, 5 Elementz, Platinum Pied Pipers, Dwele czy Black Milk.
Plany na przyszłość zespołu to wydanie albumu zawierającego podkłady zmarłego w 2006 roku J Dilla.

</doc>
<doc id="1041044" url="https://pl.wikipedia.org/wiki?curid=1041044" title="Kamieniec (Binarowa)">
Kamieniec (Binarowa)

Kamieniec – część wsi Binarowa w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Binarowa.
W latach 1975–1998 Kamieniec położony był w województwie krośnieńskim.

</doc>
<doc id="1041051" url="https://pl.wikipedia.org/wiki?curid=1041051" title="Półrole">
Półrole

Półrole – nieoficjalny przysiółek wsi Libusza w Polsce położony w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Libusza.
W latach 1975–1998 miejscowość położona była w województwie krośnieńskim.

</doc>
<doc id="1041054" url="https://pl.wikipedia.org/wiki?curid=1041054" title="Libusza Dolna">
Libusza Dolna

Libusza Dolna ("Dolna Niwa") – część wsi Libusza w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Libusza.
W latach 1975–1998 Libusza Dolna położona była w województwie krośnieńskim.

</doc>
<doc id="1041055" url="https://pl.wikipedia.org/wiki?curid=1041055" title="Libusza Górna">
Libusza Górna

Libusza Górna ("Górna Niwa") – część wsi Libusza w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Libusza.
W latach 1975–1998 Libusza Górna położona była w województwie krośnieńskim.

</doc>
<doc id="1041056" url="https://pl.wikipedia.org/wiki?curid=1041056" title="Równie (Rożnowice)">
Równie (Rożnowice)

Równie – część wsi Rożnowice w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Rożnowice.
W latach 1975–1998 Równie położone były w województwie krośnieńskim.

</doc>
<doc id="1041058" url="https://pl.wikipedia.org/wiki?curid=1041058" title="Chór Filharmonii Narodowej">
Chór Filharmonii Narodowej

Chór Filharmonii Narodowej rozpoczął swoją działalność artystyczną w roku 1953.
Działalność.
Chór bierze udział w koncertach symfonicznych i oratoryjnych z Orkiestrą Symfoniczną Filharmonii Narodowej oraz a cappella w Filharmonii Narodowej, gdzie występuje wielokrotnie w ciągu każdego sezonu. Chór regularnie uczestniczy w Międzynarodowym Festiwalu Muzyki Współczesnej „Warszawska Jesień” oraz w Festiwalu „Wratislavia Cantans”.

</doc>
<doc id="1041059" url="https://pl.wikipedia.org/wiki?curid=1041059" title="Petronia petronia">
Petronia petronia



</doc>
<doc id="1041062" url="https://pl.wikipedia.org/wiki?curid=1041062" title="Mieczysław Ustasiak">
Mieczysław Ustasiak

Mieczysław Andrzej Ustasiak (ur. 1 stycznia 1936 w Krotoszynie) – polski polityk, pracownik naukowy, senator I kadencji.
Życiorys.
Ukończył w 1960 studia na Wydziale Budowy Maszyn Politechniki Poznańskiej, w 1969 uzyskał stopień doktora. W latach 1964–1982 i 1992–2003 (do czasu przejścia na emeryturę) był pracownikiem naukowym Politechniki Szczecińskiej. W drugiej połowie lat 70. działał w ROPCiO, w 1980 wstąpił do „Solidarności”. W grudniu 1981 uczestniczył w spacyfikowanym przez ZOMO strajku w Stoczni Szczecińskiej. Został aresztowany i skazany na karę czterech lat pozbawienia wolności, zwolnienie uzyskał po roku.
Sprawował mandat senatora I kadencji z listy Komitetu Obywatelskiego, wybranego w województwie szczecińskim. W latach 90. działał w ZChN, w 2001 należał do Przymierza Prawicy. Od 1995 do 2001 był prezesem Akcji Katolickiej w Szczecinie.
W 2006 został uhonorowany Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="1041064" url="https://pl.wikipedia.org/wiki?curid=1041064" title="Fortepian (Rożnowice)">
Fortepian (Rożnowice)

Fortepian – nieoficjalny przysiółek wsi Rożnowice w Polsce, położony w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Rożnowice.
W latach 1975–1998 miejscowość położona była w województwie krośnieńskim.

</doc>
<doc id="1041065" url="https://pl.wikipedia.org/wiki?curid=1041065" title="Fortepian (ujednoznacznienie)">
Fortepian (ujednoznacznienie)

Miejscowość w Polsce:

</doc>
<doc id="1041068" url="https://pl.wikipedia.org/wiki?curid=1041068" title="Turdus migratorius">
Turdus migratorius



</doc>
<doc id="1041069" url="https://pl.wikipedia.org/wiki?curid=1041069" title="Turdus obscurus">
Turdus obscurus



</doc>
<doc id="1041070" url="https://pl.wikipedia.org/wiki?curid=1041070" title="Zagórze (Strzeszyn)">
Zagórze (Strzeszyn)

Zagórze – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Zagórze położone było w województwie krośnieńskim.

</doc>
<doc id="1041072" url="https://pl.wikipedia.org/wiki?curid=1041072" title="Sąd polubowny">
Sąd polubowny

Sąd polubowny – sąd niepaństwowy orzekający w sporach cywilnoprawnych poddanych mu pod rozstrzygnięcie mocą zapisu na sąd polubowny. Sądy polubowne mogą orzekać:
Działalność sądów polubownych w Polsce uregulowana jest w części V Kodeksu postępowania cywilnego po zmianie ustawą z dnia 28 lipca 2005 r. (, z późn. zm.) od art. 1154 do art. 1217.
Wyroki wydane przez sądy polubowne, po ich uznaniu lub po stwierdzeniu ich wykonalności przez sąd powszechny, mają taką samą moc prawną, jak wyroki sądów powszechnych. O uznaniu wydanego w kraju wyroku sądu polubownego lub ugody przed nim zawartej orzeka sąd powszechny na posiedzeniu niejawnym na wniosek strony; jeśli wyrok został wydany za granicą orzeczenie następuje na rozprawie. Sąd powszechny może odmówić uznania lub stwierdzenia wykonalności wyroku sądu polubownego, jeżeli stwierdzi że:
Postępowanie przed sądem polubownym ma charakter jednoinstancyjny co oznacza, że stronom nie przysługuje możliwość odwołania się od wyroku sądu polubownego (chyba że strony umówiły się na sąd dwuinstancyjny (art. 1205 § 2 kpc)). Sąd polubowny rozstrzyga spór według prawa właściwego dla danego stosunku prawnego, niemniej jednak gdy strony go wyraźnie upoważnią - to może rozstrzygać spór według ogólnych zasad prawa lub zasad słuszności.
Poddanie sporu pod rozstrzygnięcie sądu polubownego wymaga umowy stron. Najczęściej już zawierając umowę strony określają, że ewentualne spory z niej wynikłe będą rozstrzygane przez sąd polubowny. Przy obecnie obowiązujących przepisach, w przypadku istnienia zapisu na sąd polubowny, strona nie może uchylić się od poddania sporu pod rozstrzygnięcie przed sądem polubownym.

</doc>
<doc id="1041073" url="https://pl.wikipedia.org/wiki?curid=1041073" title="Zerwane cumy">
Zerwane cumy

Zerwane cumy – polski film obyczajowy w reżyserii Sylwestra Szyszko z 1979 roku. 
Fabuła.
Emerytowany marynarz po 40 latach nieobecności powraca do rodzinnej wsi, by spędzić tam resztę życia. Spotkanie z dawną ukochaną, teraz wdową z czworgiem dzieci, kończy się fiaskiem, nic ich już nie łączy.

</doc>
<doc id="1041074" url="https://pl.wikipedia.org/wiki?curid=1041074" title="Wilczak (Strzeszyn)">
Wilczak (Strzeszyn)

Wilczak - część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Wilczak położony był w województwie krośnieńskim.

</doc>
<doc id="1041077" url="https://pl.wikipedia.org/wiki?curid=1041077" title="Serwoniec (Strzeszyn)">
Serwoniec (Strzeszyn)

Serwoniec – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Serwoniec położony był w województwie krośnieńskim.

</doc>
<doc id="1041078" url="https://pl.wikipedia.org/wiki?curid=1041078" title="OKD">
OKD



</doc>
<doc id="1041079" url="https://pl.wikipedia.org/wiki?curid=1041079" title="Janusz Woźnica">
Janusz Woźnica

Janusz Józef Woźnica (ur. 23 lutego 1949 w Miączynie) – polski polityk, nauczyciel, senator I i II kadencji.
Życiorys.
Ukończył w 1975 studia na Wydziale Historii Uniwersytetu Marii Curie-Skłodowskiej w Lublinie. Od 1975 do 2007 pracował w liceum ogólnokształcącym w Hrubieszowie. W 1980 podjął działalność w „Solidarności”. W 1986 za działalność opozycyjną został skazany na karę półtora roku pozbawienia wolności, zwolnienie uzyskał po około pół roku.
Sprawował mandat senatora I kadencji z listy Komitetu Obywatelskiego oraz II kadencji z listy Porozumienia Ludowego. W Senacie reprezentował województwo zamojskie. W latach 1998–2002 pełnił funkcję radnego sejmiku lubelskiego. W 2001 ubiegał się o mandat posła z listy Prawa i Sprawiedliwości. W 2007 został wybrany do władz wojewódzkich NSZZ „S” Rolników Indywidualnych.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Kawalerskim Orderu Odrodzenia Polski.

</doc>
<doc id="1041080" url="https://pl.wikipedia.org/wiki?curid=1041080" title="Ukraina (Sitnica)">
Ukraina (Sitnica)

Ukraina – część wsi Sitnica w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Sitnica.
W latach 1975–1998 Ukraina położona była w województwie krośnieńskim.

</doc>
<doc id="1041081" url="https://pl.wikipedia.org/wiki?curid=1041081" title="Pavel Mareš">
Pavel Mareš

Pavel Mareš (ur. 18 stycznia 1976 w Gottwaldovie) – piłkarz czeski grający na pozycji lewego obrońcy.
Kariera klubowa.
Mareš jest wychowankiem klubu VTJ Hulín i w sezonie 1995/1996 występował w jego barwach w rozgrywkach 4. ligi czeskiej. Po sezonie trafił do Baníka Ratíškovice, z którym zajął występował w 3. lidze (w grupie morawsko-śląskiej), a już na początku 1997 roku przeszedł do drugoligowego FC Zlín. Grał tam przez dwa lata, jednak nie zdołał awansować do pierwszej ligi, a w 1999 roku przeszedł do Bohemians 1905, z którym wywalczył promocję do czeskiej ekstraklasy. Z czasem zaczął występować w pierwszym składzie tego klubu, a sezon 2001/2002 rozpoczął na tyle dobrze, że już w jego połowie przeniósł się do rywala zza miedzy, Sparty Praga i już w pierwszym sezonie został wicemistrzem Czech. W Sparcie miał pewne miejsce w wyjściowej jedenastce, ale grał w niej jeszcze przez zaledwie jedną rundę sezonu 2002/2003, w którym to Sparta została mistrzem kraju.
Na początku 2003 roku Mareš przeszedł za 700 tysięcy euro do rosyjskiego Zenitu Petersburg, który od tamtego okresu coraz częściej zaczął sięgać po graczy z Czech i Słowacji. W Zenicie Mareš niemal od początku występował w wyjściowej jedenastce i już w 2003 roku został wicemistrzem Rosji. W 2004 roku zajął z tym klubem 4. pozycję w lidze, a w 2005 dopiero 6. W drużynie z Petersburga występował także w pierwszej połowie 2006 roku, a latem powrócił do Czech i podpisał kontrakt ze Spartą Praga (kosztował 500 tysięcy euro). W sezonie 2006/2007 został ze Spartą mistrzem Czech. Następnie grał w takich klubach jak: FC Vysočina Igława i Viktoria Žižkov. W 2009 zakończył karierę.
Kariera reprezentacyjna.
W reprezentacji Czech Mareš zadebiutował 12 lutego 2002 roku w wygranym 2:0 meczu z Węgrami. W 2004 roku został powołany do kadry na Mistrzostwa Europy w Portugalii jako zmiennik dla Marka Jankulovskiego. Na Euro 2004 wystąpił tylko w jednym spotkaniu, grupowym wygranym 2:1 z Niemcami, a z imprezy tej przywiózł brązowy medal za 3-4. miejsce. W 2006 roku Pavel został powołany przez Karela Brücknera na Mistrzostwa Świata w Niemczech, jednak nie wystąpił w żadnym meczu, a Czesi nie wyszli z grupy.

</doc>
<doc id="1041082" url="https://pl.wikipedia.org/wiki?curid=1041082" title="Pavel Mares">
Pavel Mares



</doc>
<doc id="1041083" url="https://pl.wikipedia.org/wiki?curid=1041083" title="Park Narodowy Skuleskogen">
Park Narodowy Skuleskogen

Park Narodowy Skuleskogen – park narodowy leżący na środkowo-wschodnim wybrzeżu Szwecji, koło miasta Örnsköldsvik, w gminach Örnsköldsvik i Örnsköldsvik, w regionie Västernorrland. Utworzony w 1984 i rozszerzony w 1989. Bogaty we florę i faunę, również w gatunki rzadkie, oraz w charakterystyczny granit rapakiwi. Stanowi część obszaru Höga Kusten wpisanego na listę światowego dziedzictwa UNESCO. Znajdują się tam również ślady osadnictwa z epoki brązu.
Teren parku, w latach 1860-1900, był silnie eksploatowany. Przez te lata wycięty został niemal cały przemysłowo użyteczny las. Dzięki sprzyjającemu klimatowi i urodzajnej glebie, w ciągu 100 lat zdążył się odrodzić do pierwotnego stanu.
Ukształtowanie terenu.
W parku znajdują się niskie góry pokryte w połowie powierzchni gołoborzami , oraz unikalne w skali światowej wybrzeże, stanowiące część wpisanego na listę światowego dziedzictwa UNESCO obszaru Höga Kusten ("wysokie wybrzeże"). Na terenie parku znajdują się również ślady osadnictwa ze epoki brązu.
Teren parku został ukształtowany przez lodowiec, około 9 000 lat temu. Na obszarze Höga Kusten napierał tak mocno, że ląd został wciśnięty około 280 metrów pod poziom mórz. Na ich poziom wystawało jedynie kilka szczytów. Od tego czasu z powrotem się wypiętrza. Przez pierwsze 400 lat, o około 60 metrów. Potem wypiętrzał się z szybkością około 1 m na 100 lat (jeden z najszybciej wypiętrzających się obszarów Szwecji). Tempo to jest zachowane do dziś, a najwyższe szczyty mają już około 300 m wysokości. Charakterystycznymi elementami krajobrazu parku jest wąwóz Slåttdalsskrevan (200 metrów długości, 40 metrów głębokości i 7 m szerokości) oraz góra Kalottberget, o zalesionym szczycie i niezadrzewionych zboczach oraz obficie tutaj występujący granit rapakiwi.
Park leży na pograniczu kilku stref wegetacyjnych, co czyni jego florę i faunę bardzo bogatą i zróżnicowaną.
Gleba na terenie parku jest wyjątkowo żyzna, . Żyzność zawdzięcza najpewniej stałej erozji skał, co dostarcza roślinom wielu składników mineralnych. W środkowej części parku występują również bagna.
Flora.
Najbardziej znaczącym gatunkiem roślinności parku jest rzadki porost brodaczka najdłuższa ("Usnea longissima") - rosnący wyłącznie na starych świerkach i wrażliwy nawet na najmniejsze ilości zanieczyszczeń.
Fauna.
Bogata populacja ptactwa, m.in.:
Do spotykanych ssaków należą: łoś, sarna, ryś, lis, suseł, gronostaj, kuna leśna, łasica, zając bielak, wiewiórka pospolita
Zabytki.
Na terenie parku zachowało się wiele śladów osadnictwa ludzkiego. Najstarsze z nich to kurhany z końca epoki brązu (1500-500 p.n.e.), położone między Näskefjärden i Kälaviken. Część ze szlaków turystycznych jest poprowadzona istniejącymi już od stuleci ścieżkami.
Zwiedzanie.
Park jest dostępny do zwiedzania przez cały rok. Położony jest niedaleko międzynarodowej trasy E4, około 40 km na południe od Örnsköldsvik. W parku wytyczono około 32 km szlaków turystycznych i umieszczono czynne cały rok chatki (trzy: Näskebodarna, Skrattabbortjärn, Lillruten) i schrony (dwa). Przez park przechodzi regionalny szlak turystyczne "Höga Kustenleden". Kemping z namiotami jest dozwolony wyłącznie we wschodniej części parku i na łące Skrattabbortjärn, tylko przez jedną noc w danym miejscu.

</doc>
<doc id="1041084" url="https://pl.wikipedia.org/wiki?curid=1041084" title="Aminoacylo-tRNA">
Aminoacylo-tRNA

Aminoacylo-tRNA – organiczny związek chemiczny, uczestniczący w procesie translacji w cytoplazmie komórek. Rolą aminoacylo-tRNA jest dostarczenie aktywowanego aminokwasu do odpowiedniego miejsca na rybosomie. W przypadku inicjatorowego tRNA jest to miejsce P (peptydowe) a w przypadku pozostałych aminoacylo-tRNA jest to miejsce A (aminokwasowe).
Synteza.
Aminoacylo-tRNA powstaje przez utworzenie wiązania estrowego pomiędzy grupą karboksylową aminokwasu a grupa 2' lub 3'-OH adenylanu znajdującego się w sekwencji CCA na 3' końcu ramienia akceptorowego tRNA. Reakcja powstawania tego związku jest endoenergetyczna (aktywacja aminokwasu wymaga dostarczenia energii z hydrolizy ATP do AMP). Do jej zajścia wymagana jest obecność swoistego enzymu – syntetazy aminoacylo-tRNA. Reakcja syntezy aminoacylo-tRNA przebiega w dwóch etapach, katalizowanych przez specyficzną dla danego aminokwasu syntetazę aminoacylo-tRNA. W każdym z etapów konieczna jest energia jednego wiązania wysokoenergetycznego ATP:
Sumaryczne równanie aminoacylacji-tRNA wygląda następująco:
aminokwas + tRNA + ATP + H2O ↔ aminoacylo-tRNA + AMP + 2Pi

</doc>
<doc id="1041086" url="https://pl.wikipedia.org/wiki?curid=1041086" title="Lechowe Potoki">
Lechowe Potoki

Lechowe Potoki – część wsi Binarowa w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Binarowa.
W latach 1975–1998 Lechowe Potoki położone były w województwie krośnieńskim.

</doc>
<doc id="1041089" url="https://pl.wikipedia.org/wiki?curid=1041089" title="Wygon (Strzeszyn)">
Wygon (Strzeszyn)

Wygon – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Wygon położony był w województwie krośnieńskim.

</doc>
<doc id="1041091" url="https://pl.wikipedia.org/wiki?curid=1041091" title="Wygon (województwo malopolskie)">
Wygon (województwo malopolskie)



</doc>
<doc id="1041093" url="https://pl.wikipedia.org/wiki?curid=1041093" title="Anders Johnson (skoczek narciarski)">
Anders Johnson (skoczek narciarski)

Anders Johnson (ur. 23 kwietnia 1989 w Plattsburghu w stanie Nowy Jork) – amerykański skoczek narciarski, zawodnik klubu National Sport Foundation.
W Pucharze Kontynentalnym zadebiutował 26 stycznia 2002 w Westby. Uczestniczył w Zimowych Igrzyskach Olimpijskich 2006 w Turynie. W konkursie drużynowym zajął z partnerami z drużyny 14. miejsce. Cztery lata później wziął również udział w Zimowych Igrzyskach Olimpijskich 2010 w Vancouver. Indywidualnie był 49. na normalnej skoczni, zaś w drużynie 11.
Po sezonie 2014/2015 ogłosił, iż zawiesza sportową karierę na okres jednego roku.

</doc>
<doc id="1041097" url="https://pl.wikipedia.org/wiki?curid=1041097" title="Równia">
Równia



</doc>
<doc id="1041099" url="https://pl.wikipedia.org/wiki?curid=1041099" title="Równia (Binarowa)">
Równia (Binarowa)

Równia – nieoficjalna części wsi Binarowa w Polsce położona w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Binarowa.
W latach 1975–1998 miejscowość położona była w województwie krośnieńskim.
Zobacz też: Równia

</doc>
<doc id="1041100" url="https://pl.wikipedia.org/wiki?curid=1041100" title="Nóż ceramiczny">
Nóż ceramiczny

Nóż ceramiczny – nóż, którego głownia wykonywana jest z dwutlenku cyrkonu (ZrO2), co nadaje jej wysoką twardość.
Sproszkowany dwutlenek cyrkonu jest prasowany pod bardzo wysokim ciśnieniem w prasie o kształcie głowni noża i tak przygotowany półprodukt jest spiekany izostatycznie pod ciśnieniem (proces HIP – Hot Isostatic Pressing) w temperaturze około 1400 °C przez 5–12 godzin. Po tym procesie powstaje głownia o twardości około 8,5 w skali Mohsa. Dla porównania twardość stali to 7 do 7,5, a twardość diamentu to 10.
Tak twarde ostrze wymaga ostrzenia na tarczy diamentowej, ale w normalnym użytkowaniu wystarczy to czynić raz na kilka lat.
Rękojeść może być wykonana z tworzywa sztucznego (poliamidu), czasem zbrojonego włóknem szklanym, metalu (np. stopów tytanu) lub drewna, często szlachetnego (np. hebanu lub drewna orzechowego).
Noże ceramiczne są lekkie, nierdzewne nawet w wodzie morskiej, obojętne chemicznie, nie przewodzą prądu elektrycznego i nie oddziałują z polem magnetycznym. 
Głownie ceramiczne są również kruche – mogą się rozbić jak szkło po upadku na twarde podłoże. Z tego powodu nie nadają się do trybowania kości i krojenia czegokolwiek zamrożonego lub mięsa z kością. Ostrzem ceramicznym nie można również niczego podważać.
Noże ceramiczne nie są wykrywane przez czujniki metalu, z tego względu mogą być zagrożeniem wszędzie tam gdzie wniesienie noża może być niepożądane. Aby zapobiec takiemu niebezpieczeństwu część firm produkujących noże ceramiczne umieszcza w ich rękojeści stalowy element.

</doc>
<doc id="1041101" url="https://pl.wikipedia.org/wiki?curid=1041101" title="Królowa Bona">
Królowa Bona

Królowa Bona – polski serial historyczny w reżyserii Janusza Majewskiego, emitowany przez Telewizję Polską od 24 grudnia 1980 do 24 maja 1981. Serial realizowany był między innymi na Wawelu, w Malborku i na Zamku w Lidzbarku Warmińskim.
Fabuła.
Bohaterką dwunastoodcinkowego serialu jest Bona Sforza, która była córką tytularnego księcia Mediolanu, Giana Galeazzo Sforzy, a w 1518 roku została żoną Zygmunta I Starego i królową Polski. Serial to rozpisany na odcinki fresk historyczny, przedstawiający dzieje Polski i Wielkiego Księstwa Litewskiego w pierwszej połowie XVI wieku. Film ukazuje Bonę jako kobietę twardą, rozsądną władczynię, z uporem dążącą do wyznaczonych sobie celów.
Główni bohaterowie.
W serialu wystąpili także

</doc>
<doc id="1041104" url="https://pl.wikipedia.org/wiki?curid=1041104" title="Rachunek sekwentów">
Rachunek sekwentów



</doc>
<doc id="1041105" url="https://pl.wikipedia.org/wiki?curid=1041105" title="Strzegominy">
Strzegominy

Strzegominy – część wsi Binarowa w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Binarowa.
W latach 1975–1998 Strzegominy położone były w województwie krośnieńskim.

</doc>
<doc id="1041106" url="https://pl.wikipedia.org/wiki?curid=1041106" title="Zielona Ulica (Binarowa)">
Zielona Ulica (Binarowa)

Zielona Ulica – część wsi Binarowa w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Binarowa.
W latach 1975–1998 Zielona Ulica położona była w województwie krośnieńskim.

</doc>
<doc id="1041107" url="https://pl.wikipedia.org/wiki?curid=1041107" title="Wielki Potok">
Wielki Potok

Wielki Potok – nieoficjalna część wsi Binarowa w Polsce położona w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Binarowa.
W latach 1975–1998 miejscowość położona była w województwie krośnieńskim.

</doc>
<doc id="1041110" url="https://pl.wikipedia.org/wiki?curid=1041110" title="III Korpus Wielkiej Armii">
III Korpus Wielkiej Armii

III Korpus Wielkiej Armii - jeden z korpusów Wielkiej Armii I Cesarstwa Francuskiego.
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne. III Korpus marszałka Louisa Davouta szedł w centrum, od Bambergu przez Kronach, a razem z nim I Korpus marsz. Jeana Bernadotte'a, Korpus Jazdy marsz. Joachima Murata i Gwardia Cesarska dowodzona przez marsz. Jean-Baptiste'a Bessières'a. Miały one przekroczyć rzekę Saale pod Saalburgiem.
Skład w sierpniu 1813.
Kwatera główna III Korpusu mieściła się w Bolesławcu.

</doc>
<doc id="1041111" url="https://pl.wikipedia.org/wiki?curid=1041111" title="Antoine Henri de Jomini">
Antoine Henri de Jomini



</doc>
<doc id="1041112" url="https://pl.wikipedia.org/wiki?curid=1041112" title="Erispoë">
Erispoë

Erispoë (zm. 2 lub 12 listopada 857), książę Bretanii od 851 r. do śmierci. Syn i następca Nominoe, pierwszego księcia Bretanii. Przez kronikarza Regino z Prüm tytułowany jest królem, ale sam nie używał nigdy tego tytułu.
Życiorys.
Wkrótce po śmierci ojca Erispoë musiał stawić czoło pretensjom do zwierzchnictwa nad Bretanią, które zgłaszał król Franków Zachodnich Karol II Łysy. Przekroczył on ze swoją armią rzekę Vilaine, ale 22 sierpnia 851 r. został pokonany przez Erispoë pod Jengland.
Kilka dni po bitwie Erispoë spotkał się z Karolem w Angers, gdzie obaj władcy zawarli pokój, który czynił z bretońskiego władcy hrabiego Rennes i Nantes. Otrzymał również Pays de Retz, wydzielone z hrabstwa Poitou. Karol został również ojcem chrzestnym syna Erispoë, Conana. Miało to miejsce w 851 lub 856 r. Również w 851 r. Karol przekazał Erispoë królewskie regalia, a bretoński książę złożył przysięgę wierności oraz wydał ucztę na cześć króla.
Według "Annales Bertiniani" w lutym 856 r. córka Erispoë (nieznanego imienia) została zaręczona z synem Karola Łysego, Ludwikiem. Przez resztę swoich rządów Erispoë pozostawał w przyjaznych stosunkach z Karolem. Wspierał opactwo w Redon. W 853 r. najazd wikingów splądrował Nantes, co spowodowało kilkuletnią wojnę, w wyniku której wikingowie zostali wyparci z Bretanii.
Erispoë został zamordowany w kościele, kiedy szukał tam azylu, przez swojego kuzyna i następcę, Salomona. Został pochowany w Redon. Ze swoją żoną Marmohec (która zmarła przed mężem) miał dwoje dzieci, wspomanianych wcześniej Conana i córkę, która nie poślubiła Ludwika, ale Gurvanda z Rennes, który później również został księciem Bretanii.

</doc>
<doc id="1041118" url="https://pl.wikipedia.org/wiki?curid=1041118" title="Aaron Norris">
Aaron Norris

Aaron Dee Norris (ur. 23 listopada 1951 w Gardena w Kalifornii) – amerykański reżyser, producent i aktor filmowy, brat Chucka Norrisa.
Kariera.
Zasłynął przede wszystkim z tego, że był reżyserem kilku filmów swego brata, a także producentem wykonawczym serialu "Strażnik Teksasu". Zaczynał od kilku epizodów w filmach z Chuckiem (m.in.: "Breaker! Breaker!", "Good Guys Wear Black", "The Octagon", "Samotny wilk McQuade"). Później przyszedł czas na reżyserię takich obrazów, jak: "Zaginiony w akcji 3" (1987), "Platoon Leader" z Michaelem Dudikoffem (1988), "Oddział Delta 2" (1990), "The Hitman" (1991), "Sidekicks" (1992), "Moce ciemności" (1993), "Superpies" (1994), "Forest Warrior" (1996).
Spróbował też sił jako aktor pierwszoplanowy. W 1995 r. zagrał policjanta Jacka Hazarda w filmie "Overkill" ("Wygrać ze śmiercią"). Dokładnie 10 lat później ponownie stanął po drugiej stronie kamery w filmie "The Cutter" (2005), którego gwiazdami byli Chuck Norris i Joanna Pacuła.
Większą część jego pracy stanowi jednak reżyseria i produkcja, choć nie broni się też przed innymi zajęciami. W latach 2005-2006 powstały dwie powieści przygodowe "The Justice Riders" i "A Threat To Justice", których Aaron jest współautorem (razem z Chuckiem Norrisem, Kenem Abrahamem i Timem Grayem). Wraz z bratem działa w jego fundacji pod nazwą "KickStart Kid".
Życie prywatne.
Aaron jest młodszym bratem Chucka Norrisa i Wielanda Clyde'a Norrisa (1943–1970). Aaron i Wieland zostali powołani do wojska i walczyli w Wietnamie. Wieland zginął podczas akcji w 1970.
Aaron Norris ma żonę Rebeccę i troje dzieci.

</doc>
<doc id="1041120" url="https://pl.wikipedia.org/wiki?curid=1041120" title="Kipiełow">
Kipiełow

Kipiełow (Kipelov, ros. Кипелов) – rosyjski zespół heavymetalowy utworzony przez frontmana legendarnej formacji Arija. W 1997 Walerij Kipiełow wraz z Siergiejem Mawrinem nagrali wspólnie album "Smutnoje wremia" (ros. "Смутное время"), który zawierał przebój "Ja swobodien" ("Jestem wolny").

</doc>
<doc id="1041121" url="https://pl.wikipedia.org/wiki?curid=1041121" title="Rollback">
Rollback

Rollback – technologia stosowana w bazach danych do przywracania struktury bazy danych do stanu sprzed określonego przedziału czasowego. Jest ona przydatna w wypadkach np. uszkodzenia struktury bazy danych lub przypadkowego usunięcia istotnego znacznika. Działanie tej technologii polega na nadpisaniu zawartości danej bazy danych obrazem kopii zapasowej zapisanym na dysku twardym komputera, z którego jest przeprowadzana operacja rollbacku bazy danych.
Przykładem może być przywracanie artykułów w Wikipedii po dokonaniu zmasowanych aktów .

</doc>
<doc id="1041123" url="https://pl.wikipedia.org/wiki?curid=1041123" title="Kyzył Orda">
Kyzył Orda



</doc>
<doc id="1041126" url="https://pl.wikipedia.org/wiki?curid=1041126" title="Bunzlau">
Bunzlau



</doc>
<doc id="1041129" url="https://pl.wikipedia.org/wiki?curid=1041129" title="Władimir Fock">
Władimir Fock

Władimir Aleksandrowicz Fok (, trans. niem. Wladimir Alexandrowitsch Fock a. Fok; ur. 22 grudnia 1898 w Petersburgu, zm. 27 grudnia 1974 w Leningradzie) – rosyjski i radziecki fizyk, profesor Leningradzkiego Uniwersytetu Państwowego, członek rzeczywisty Akademii Nauk ZSRR, Bohater Pracy Socjalistycznej (1968).
Prowadził badania z zakresu mechaniki kwantowej, elektrodynamiki kwantowej, teorii propagacji i dyfrakcji fal elektromagnetycznych, teorii grawitacji i ogólnej teorii względności. Opracował metodę obliczania struktur atomów, znaną jako metoda Hartree’ego-Foka.

</doc>
<doc id="1041131" url="https://pl.wikipedia.org/wiki?curid=1041131" title="Szymkient">
Szymkient



</doc>
<doc id="1041133" url="https://pl.wikipedia.org/wiki?curid=1041133" title="Elodeid">
Elodeid



</doc>
<doc id="1041136" url="https://pl.wikipedia.org/wiki?curid=1041136" title="Szuwar oczeretowy">
Szuwar oczeretowy

Szuwar oczeretowy, zespół oczeretu jeziornego ("Scirpetum lacustris") – zespół roślinności słodkowodnej budowany głównie przez oczeret jeziorny.
Charakterystyka.
Szuwar zajmujący stosunkowo głębokie wody stojące lub wolno płynące – od starorzeczy po strefę litoralną jezior. Wymaga wód stosunkowo żyznych (jeziora eutroficzne). Zwykle na podłożu mineralnym (żwiry, piaski), rzadko na gytii. Zwykle jest najdalej w głąb toni wodnej wysuniętym pasem szuwarów, choć rzadko na głębokości większej niż 2 m. W sukcesji wypiera zbiorowiska elodeid i nymfeidów. Płaty często pokrywają duże powierzchnie.

</doc>
<doc id="1041138" url="https://pl.wikipedia.org/wiki?curid=1041138" title="Zespół oczeretu jeziornego">
Zespół oczeretu jeziornego



</doc>
<doc id="1041139" url="https://pl.wikipedia.org/wiki?curid=1041139" title="Szuwar oczeretu jeziornego">
Szuwar oczeretu jeziornego



</doc>
<doc id="1041142" url="https://pl.wikipedia.org/wiki?curid=1041142" title="PFK CSKA Moskwa">
PFK CSKA Moskwa



</doc>
<doc id="1041149" url="https://pl.wikipedia.org/wiki?curid=1041149" title="Vagner Love">
Vagner Love



</doc>
<doc id="1041150" url="https://pl.wikipedia.org/wiki?curid=1041150" title="Twierdzenie Borsuka-Ulama">
Twierdzenie Borsuka-Ulama

Twierdzenie Borsuka-Ulama o antypodach – twierdzenie topologiczne, które w swojej popularnonaukowej wersji mówi, że na powierzchni kuli ziemskiej istnieje para punktów antypodycznych, w których temperatura i ciśnienie są takie same.
Według Matouška ogólne sformułowanie twierdzenia pojawia się po raz pierwszy w pracy Łazara Lusternika i Lwa Sznirelmana z 1930 roku. Samo twierdzenie nosi jednak nazwisko Karola Borsuka, który jako pierwszy podał jego dowód w pracy opublikowanej w "Fundamenta Mathematicae" z 1933 roku, gdzie przypisuje on autorstwo tezy Stanisławowi Ulamowi.
Twierdzenie.
Niech formula_1 oznacza formula_2-wymiarową sferę (jednostkową) przestrzeni euklidesowej formula_3 Dla dowolnej funkcji ciągłej
istnieje (co najmniej jeden) taki punkt formula_5 że
Równoważne sformułowania.
Istnieje kilka faktów topologicznych równoważnych twierdzeniu Borsuka-Ulama. Zazwyczaj wykorzystuje się je w dowodach.
1) Twierdzenie Borsuka-Ulama
2) Ciągła funkcja nieparzysta (czyli zachodzi: formula_7) formula_8 posiada formula_9 taki że formula_10
3) Nie istnieje ciągłe, nieparzyste przekształcenie formula_11(dla formula_12).
4) Nie istnieje ciągłe, nieparzyste na: formula_13 odwzorowanie formula_14
Dowód.
Przy użyciu kohomologii.
Niech formula_11 będzie ciągłym i nieparzystym odwzorowaniem.
Przechodząc do topologii ilorazowej zadanej relacją: formula_16 dzięki nieparzystości formula_17 dostaniemy ciągłe odwzorowanie: formula_18 gdzie formula_19 oznacza n-wymiarową, rzeczywistą przestrzeń rzutową. Z twierdzenia Hurewicza indukuje to homomorfizm pierścieni kohomologii ze współczynnikami z ciała formula_20
który na formula_22 przybiera wartość formula_23 ale: formula_24 a formula_25 To daje sprzeczność.

</doc>
<doc id="1041152" url="https://pl.wikipedia.org/wiki?curid=1041152" title="Pierre François Olive Rayer">
Pierre François Olive Rayer

Pierre Rayer (ur. 8 marca 1793 w Saint-Sylvain, zm. 10 września 1867 w Paryżu) – francuski dermatolog. Jest pamiętany przede wszystkim za jego prace z dziedziny anatomii patologicznej i fizjologii.
W 1837 roku odkrył, że nosacizna, śmiertelna choroba koni, może być przenoszona na ludzi. W 1841 roku opublikował trzytomowe dzieło poświęcone chorobom nerek. W 1850 jako pierwszy opisał wąglik; w pracy Rayer przedstawił wyniki badań nad "Bacillus anthracis" które przeprowadził wspólnie z Casimirem Davainem.

</doc>
<doc id="1041153" url="https://pl.wikipedia.org/wiki?curid=1041153" title="Pierre Rayer">
Pierre Rayer



</doc>
<doc id="1041154" url="https://pl.wikipedia.org/wiki?curid=1041154" title="Nasza Ukraina-Ludowa Samoobrona">
Nasza Ukraina-Ludowa Samoobrona

Nasza Ukraina-Ludowa Samoobrona (ukr. Наша Україна-Народна Самооборона, НУ-НС) – koalicja ukraińskich partii politycznych powołana 5 lipca 2007 celem wspólnego startu w wyznaczonych na 30 września 2007 przedterminowych wyborach parlamentarnych.
Skład koalicji.
Do bloku, sformowanego ostatecznie na początku sierpnia 2007, weszły następujące ugrupowania:
Porozumienie z lipca zostało także podpisane przez przedstawiciela Kongresu Ukraińskich Nacjonalistów. Ostatecznie jednak partia Ołeksija Iwczenki nie weszła w skład bloku, jako formalną przyczynę wskazując na plany utworzenia na bazie NU-NS jednolitej partii politycznej po wyborach. Nieoficjalnym powodem był brak zgody na umieszczenie lidera KUN na wspólnej liście wyborczej. Na mandatową pozycję (z puli NUNS) został natomiast wpisany wiceprezes kongresu Jewhen Hirnyk (wykluczony za to z partii).
W połowie sierpnia odbył się zjazd Pory, który uchwalił wyjście z NU-LS i wystawienie własnej listy, zarejestrowanej przez Centralną Komisję Wyborczą. Decyzję taką podjęto wbrew przewodniczącemu partii, który pozostał na liście bloku (na praktycznie gwarantującym mandat miejscu w czwartej dziesiątce kandydatów). Po protestach koalicji rejestrację listy Pory unieważniono, uznając decyzję o wyjściu z bloku za bezprawną.
Założenia ideowe i programowe.
Blok określał się jako centroprawicowy, mimo iż część jego liderów (m.in. Jurij Łucenko) uprzednio działała w partiach lewicowych. W programie wyborczym znalazły się hasła integracji z Unią Europejską i wstąpienia do NATO. Koalicja rozpoczęła też kampanię na rzecz zniesienia immunitetu parlamentarnego.
Listy wyborcze.
Na międzypartyjnym zjeździe z 6 sierpnia 2007 zatwierdzono wyborczą listę koalicji, którą otworzyli Jurij Łucenko i Wjaczesław Kyryłenko. Pozostali liderzy uczestników bloku zajęli mandatowe pozycje: 5. Mykoła Katerynczuk, 11. Borys Tarasiuk, 16. Jurij Kostenko, 22. Anatolij Matwijenko, 25. Wołodymyr Stretowycz, 31. Władysław Kaśkiw, 58. Jurij Karmazin. Na wysokich miejscach znaleźli się też m.in. minister spraw zagranicznych Arsenij Jaceniuk, minister obrony narodowej Anatolij Hrycenko, wokalista grupy Okean Elzy Swiatosław Wakarczuk, były mer Kijowa Ołeksandr Omelczenko, przewodniczący banku centralnego Wołodymyr Stelmach, popularna telewizyjna prezenterka Olha Herasymjuk, były premier Jurij Jechanurow, poseł Mykoła Oniszczuk oraz były przewodniczący Rady Najwyższej Iwan Pluszcz.
Wybory i dalsza działalność.
W wyborach blok uzyskał 14,15% głosów, zajmując 3. miejsce, otrzymując 72 mandaty w 450-osobowej Radzie Najwyższej. Do parlamentu weszło ponad 35 kandydatów NSNU, ponad 15 przedstawicieli Ludowej Samoobrony, NRU i UNP uzyskały po 5-6 mandatów, pozostali koalicjanci wprowadzili po 1 lub 2 posłów. W ciągu kilku tygodni od wyborów NUNS podpisała umowę koalicyjną z Blokiem Julii Tymoszenko. Na jej podstawie przedstawiciel tego ugrupowania Arsenij Jaceniuk objął funkcję przewodniczącego parlamentu, a koalicja przystąpiła do tworzenia nowego rządu.
Po wyznaczeniu przez prezydenta przedterminowych wyborów w 2008 (które nie doszły do skutku) nastąpił faktyczny rozpad bloku, kiedy część partii i polityków (m.in. Jurij Łucenko, Borys Tarasiuk i Anatolij Hrycenko) opowiedziała się za współpracą z BJuT. Formalnie frakcja pod taką nazwą funkcjonowała do końca kadencji.

</doc>
<doc id="1041156" url="https://pl.wikipedia.org/wiki?curid=1041156" title="Smok Jego Królewskiej Mości">
Smok Jego Królewskiej Mości

Smok Jego Królewskiej Mości (tytuł oryg. "His Majesty’s Dragon") – powieść fantastyczno-historyczna autorstwa Naomi Novik, pierwsza część cyklu Temeraire. Powieść zdobyła Compton Crook Award w 2007 roku, była także nominowana do nagrody Hugo.
Akcja powieści toczy się w alternatywnym świecie, gdzie w czasie wojen napoleońskich oprócz środków konwencjonalnych stosowanych w tamtych czasach w wojnach, wykorzystuje się także smoki. Opowiada historię Temeraire’a, smoka pochodzącego z Chin, oraz jego kapitana i przyjaciela Williama Laurence’a, byłego członka floty królewskiej. Książka zawiera elementy historyczne oraz elementy fantastyczne.
Fabuła.
William Laurence, angielski arystokrata, jako daleki pretendent do odziedziczenia majątku, dobrowolnie wybrał karierę w marynarce wojennej. Stopniowo dosłużył się stopnia kapitana. Podczas wojny dowodzony przez niego okręt przechwytuje niewielki francuski okręt, na którego pokładzie marynarze znajdują smocze jajo. To wielkie wydarzenie, bowiem smoki w Europie są bardzo rzadkie. Smok wykluwa się jeszcze podczas rejsu i wybiera sobie na partnera właśnie Laurence’a. Dla mężczyzny oznacza to radykalną zmianę w życiu - musi porzucić wszelkie marzenia o karierze wojskowej, stabilizacji życiowej, a nawet ożenku. Służba w charakterze awiatora wymaga bowiem całkowitego oddania. Na szczęście pociechą dla Wiliama jest jego podopieczny, ochrzczony imieniem "Temeraire" (fr. "śmiałek"), obdarzony inteligencją i wspaniałą prezencją. Poza tym Temeraire reprezentuje rzadki gatunek smoka, oceniony wstępnie przez eksperta jako smok cesarski, pochodzący z Chin. Smok i awiator udają się do Szkocji, do specjalnego ośrodka, gdzie szkolą swe umiejętności militarne. Pierwszą służbę odbywają na kanale La Manche, gdzie Temeraire ma okazję wykazać się nowo nabytymi umiejętnościami w walce z francuskimi smokami. Jakiś czas później skromna obsada posterunku musi stawić czoła niespodziewanej inwazji francuskiej na Wyspy Brytyjskie. W czasie nierównej walki Temeraire ulegając instynktowi ujawnia niezwykłą umiejętność, zwaną "boskim wiatrem", niszcząc okręty wroga i zapobiegając inwazji. Po walce okazuje się, że tą umiejętnością obdarzone są jedynie smoki niebiańskie, najrzadsze i najcenniejsze na świecie, a Temeraire jest jedynym przedstawicielem tego gatunku żyjącym poza Chinami.

</doc>
<doc id="1041157" url="https://pl.wikipedia.org/wiki?curid=1041157" title="Geografia Kolumbii">
Geografia Kolumbii

Republika Kolumbii jest położona w północno-zachodniej części Ameryki Południowej, zajmuje powierzchnię lądową 1 141 748 km² i powierzchnię morską 928 660 km². Terytorium Kolumbii rozciąga się od Morza Karaibskiego po Pacyfik, zajmuje spory fragment puszczy amazońskiej, osią państwa jest łańcuch Andów. Kolumbia jest jedynym państwem południowoamerykańskim, które leży nad dwoma oceanami. Dzieli się administracyjnie na regiony i departamenty.
Współrzędne geograficzne.
Punkty ekstremalne obszaru kontynentalnego Kolumbii:
Granice.
Granice lądowe.
Kolumbia posiada następujące granice lądowe:
Granice morskie.
Granice morskie Kolumbii są następujące:
Budowa geologiczna.
Terytorium Kolumbii leży w obrębie dwóch wielkich jednostek geologicznych, są to: górotwór Andów i południowoamerykańska platforma prekambryjska. W obrębie Andów wyróżnia się trzy antyklinoria jakimi są Kordyliera Zachodnia, Środkowa i Wschodnia, oraz synklinoria rzek, które rozdzielają pasma Kordylier.
Andy są górami sfałdowanymi w orogenezie alpejskiej i budują je skały z różnych okresów geologicznych. Są to skały pochodzące od prekambru po kenozoik. W wyniku procesów orogenicznych i erozyjnych odsłonięte zostały stare utwory krystaliczne. Młode skały osadowe pokrywają doliny śródandyjskie.
Najstarsze skały, pochodzące z prekambru jakimi są granity występują w południowej części Kordyliery Wschodniej. Kordyliera Centralna zbudowana jest z paleozoicznych łupków ilastych. Kordylierę Zachodnią i Wschodnią w głównej mierze budują mezozoiczne skały. W Kordylierze Wschodniej (poza południową częścią) budują utwory osadowe pochodzące głównie z kredy. Kordyliera Zachodnia jest zbudowana ze skał metamorficznych i osadowych.
Wschodnia część kraju to region gdzie występuje odsłonięte podłoże krystaliczne, które tworzą skały metamorficzne i intruzje skał głębinowych. W kierunku zachodnim podłoże te zanurza się pod warstwę skał osadowych, które grubość osiąga do 10 000 do 15 000 m.
Rzeźba.
Uwzględniając zróżnicowanie rzeźby można podzielić kontynentalny obszar Kolumbii na dwa duże regiony: zachodni zajmowany głównie przez Andy i ich pogórza na nadbrzeżnych nizinach Pacyfiku i Morza Karaibskiego oraz wschodni z nizinami Orinoko i Amazonki.
Kordyliery Andów.
Andy południowoamerykańskie, które przebiegają kontynent od południa (Patagonia) zachodnim skrajem, kończą się w jego najbardziej północnej części (Kolumbia). W tym kraju dzielą się na: Kordylierę Zachodnią, Kordylierę Środkową i Kordylierę Wschodnią.
Ten podział Andów kolumbijskich zaczyna się w Nudo de los Pastos i w "Nudo de Almaguer" lub Masywie Kolumbijskim.
Masyw Kolumbijski jest znany również pod nazwą "Estrella Fluvial de Colombia" (Rzeczna Gwiazda Kolumbii), dlatego że mają tu źródła rzeki, które uchodzą do Pacyfiku (Patía), Morza Karaibskiego (Cauca i Magdalena) i Amazonki (Caquetá).
W tej Kordylierze znajduje się Altiplano Cundiboyacense z wysokościami przekraczającymi 2500 m n.p.m. i naturalną przestrzenią miast Bogota i Tunja. Obszar ten był terytorium najważniejszej Konfederacji Plemion Ameryki Południowej – Czibczów.
Trzy kordyliery wraz z dolinami andyjskimi tworzą kolumbijski Region Andyjski i skupiają największą część ludności Kolumbii.
Najwyższymi szczytami Kolumbii są bliźniacze Pico Colón i Pico Bolívar (5775 m n.p.m.)
Nadbrzeżne niziny i systemy górskie.
Główne nadbrzeżne systemy górskie: Sierra Nevada de Santa Marta, Montes de María i Serranía del Baudó
Wulkany i strefy sejsmiczne.
Terytorium kolumbijskie wchodzi w skład Ognistego Pierścienia Pacyfiku. Góry i niektóre wyspy są pochodzenia wulkanicznego. Ruchy sejsmiczne świadczą o aktywności ruchów tektonicznych terytorium.
Lodowce górskie.
Kolejną ważną cechą rzeźby są duże wysokości, na wielu szczytach zalegają stałe śniegi i lody pochodzenia glacjalnego. Najważniejsze to: Nevado de Cumbal, Nevado del Huila, Nevado del Tolima, Nevado Santa Isabel i Nevado del Ruiz.
Globalne ocieplenie i El Niño niosą ogromne zagrożenie dla kolumbijskich lodowców. Wiele wskazuje na to, że w XXI wieku zanikną one zupełnie.
Rzeźba wschodniej Kolumbii.
W złożonym głównie z nizin regionie wschodnim wyróżniają się Serranía de la Macarena w departamencie Meta. W departamencie Vichada pojawiają się formacje Tarczy Gujańskiej.
Klimat.
Przez Kolumbię przebiega równik, aż 90% kraju leży na półkuli północnej, a departament Amazonas – na półkuli południowej. Całe terytorium kraju jest położone w Strefie Międzyzwrotnikowej, a kraj znajduje się w obrębie klimatu równikowego. Klimat kolumbijskich regionów różni się znacznie ze względu na duże różnice wysokości (od poziomu morza aż do prawie 6000 m n.p.m.).
Wraz ze zmianą wysokości zmieniają się piętra klimatyczne. W Kolumbii wyróżnia się piętro gorące, umiarkowane i chłodne i zimne.
Opady w Kolumbii są zróżnicowane. Na północ od równika deszcze padają głównie od maja do listopada, zaś na południe od równie – od grudnia do marca. Najwyższe opady występują na nadbrzeżnych nizinach, gdzie wartości opadowe wynoszą powyżej 4000 mm, sięgając nawet 8000 mm. Wysokie, ale niższe wartości występują na Nizinie Amazonki, nad zatoką Urabá, gdzie wartości opadowe wynoszą od 2000 do 4000 mm. Na terenach górskich opady są jeszcze niższe i wynoszą od 1000 do 2000 mm rocznie. W dolinach rzek Caucai górnej Magdaleny, oraz na altiplano w Kordylierze Wschodniej wielkość opadów nie przekracza 500 mm w ciągu całego roku. Najbardziej suchy obszar to półwysep Guajira, gdzie średnie opad wynosi poniżej 500 mm i ponadto deszcze nie padają przez dwa lub trzy lata z rzędu.
Hydrografia.
Kolumbia dzieli się na dwa wielkie zlewiska:
Tabela przedstawia główne rzeki, które mają swoje źródła na obszarze Kolumbii
Jeziora i tereny podmokłe.
Na terytorium Kolumbii występują liczne gorące źródła. Dla celów leczniczych wykorzystuje się źródła znajdujące się w Kordylierze Wschodniej i Centralnej. Najbardziej znane źródła to Paipa w departamencie Boyacá, Puracé na stokach wulkanu o tej samej nazwie i Santa Rosa de Cabal.
Gleby.
Gleby w Kolumbii są zróżnicowane, a na wpływ tej różnorodności ma rzeźba i klimat.
W Kordylierze Zachodniej i Środkowej tereny górskie są pokryte glebami górskimi wytworzonymi z popiołów wulkanicznych – andosole. Gleby te są wykorzystywane do uprawy kawy. W górach istnieją także duże połacie gleb zniszczonych przez erozje. Równinne tereny wykazują duże zróżnicowanie glebowe. Gleby dolin rzeki Cauca i górnej Magdaleny, oraz płaskowyżów śródandyjskich i Równiny Karaibskiej nadają się dla większości upraw jednorocznych i intensywnego wypasu zwierząt. Gleby terenów zalewowych jak Obniżenie Mompós i dolin wielkich rzek są użytkowane w porze suchej dla wypasu zwierząt. Występują tam gleby aluwialne. Gleby występują w suchych rejonach Kolumbii są przydatne dla rolnictwa, ale wymagają odpowiednich zabiegów, szczególnie nawadniania.
Tereny przedgórskich nizin wschodnich, gdzie występują najżyźniejsze gleby, są porośnięte lasami. Gleby te wykorzystywane są do uprawy roślin i jako pastwiska. W miejscach gdzie rosną wilgotne lasy deszczowe, występują gleby laterytowe. Gleby te zajmują rozległe obszary Amazonii, a także pokrywają tereny Równiny Pacyficznej. Gleby te są mało żyzne.
Flora.
Szata roślinna Kolumbii jest zróżnicowana ze względu na rzeźbę terenu i klimat powiązany z wysokością nad poziomem morza. W Kolumbii można wyróżnić pięć stref klimatycznych. Są to: strefa równikowa do 1 000–1300 m n.p.m. subandyjska sięgają 2500 m n.p.m. andyjska, która sięga 3 000–3500 m n.p.m. wyżej jest alto-andina leżąca między 3500 a 3900 m n.p.m. i najwyższa párano, która sięga do strefy wiecznych śniegów.
W Kolumbii dominującą szatą roślinna są wiecznie zielone lasy tropikalne – selva. Obecnie lasy nie zajmują dużych powierzchni, a duże połacie tych lasów zajęły tereny rolnicze. Lasy zajmują około 45% powierzchni, co jest jeszcze dużą wartością, ale powierzchnia lasów zmniejsza się w wyniku rabunkowej gospodarki człowieka. Lasy równikowe Kolumbii można podzielić selvę amazońską, pacyficzną, subandyjską i andyjską.
Selva amazońska zajmują około 30 mln ha. (powierzchnia ta cały czas ulega zmianie) i obejmuje głównie tereny na południu kolumbijskiej Amazonii. Lasy te są typową formacją równikową gdzie na uwagę zasługują takie gatunki jak mahoniowce i cedrzyki. nad rzekami rośnie igapó. Igapó jest odmianą lasu galeriowego, którego drzewa mają cienkie pnie i gęste korony, drzewa te nie przekraczają 20 m wysokości. Obszary zalewowe, leżące blisko rzek porasta várzea. Las ten cechuje się dużym udziałem palm i wysokie drzew z korzeniami podporowymi.
Selva pacyficzna jak sama nazwa wskazuje rosną nad Pacyfikiem. Selva pacyficzna jest bujnym lasem rosnącym na terenach zalewowych (przypływy) i ma dużą wartość gospodarczą. Ten rodzaj lasu zalicza się do mangrowców i charakterystycznym gatunkiem tam rosnącym jest mangla czerwona. Lasy namorzynowe ze względu na masowe wyręby cennych gatunków drzew, mają charakter reliktowy.
Selva subandyjska i andyjska występuje wyspowo na obszarach trudno dostępnych. Lasy tej strefy były pierwotnie wycinane w celu zwiększenia powierzchni ziemi pod tereny rolnicze. Obecnie są wycinane ze względu na wartościowe gatunki drzew jakie tam rosną. Na północy Regionu Andyjskiego zachowały się płaty mezofilnych lasów pasatowych z przewagą gatunków zrzucających liście. Występują tam też lasy dębowe. Las andyjski, który rośnie w piętrze chłodnym cechuje się występowanie paproci drzewiastych oraz licznych krzewów i krzewinek. Na gałęziach drzew występuje duże bogactwo epifitycznych orchidei. W wyższych partiach gór rosną formacje leśne złożone z niewysokich drzew mających od 3 do 10 m wysokości. Wysoko w górach rosną krzewy, wysokie trawy i bambusy. W piętrze párano występuje bezdrzewna formacja wysokogórska o tej samej nazwie. Párano tworzą trawy, ostnice i porosty.
Obszar Orinokii pokrywa sawanna – llanos, gdzie głównym komponentem są trawy. Dna dolin rzecznych należą do morichales – formacji roślinnej cechującej się występowanie roślinności drzewiastej, głównie palm.
Na terenie Kolumbii znajduje się ok. 10% wszystkich opisanych gatunków roślin światowej flory.
Fauna.
Świat zwierząt jest bardzo bogaty. Do drapieżników należą takie gatunki jak jaguary, pumy, zaś do ssaków kopytnych należą tapiry i pekari. W lasach Amazonii żyją liczne gryzonie jak aguti, paka nizinna i kapibary. Spośród szczerbaków charakterystyczny jest pancernik. Najliczniejszymi jednak ssakami poza gryzoniami są małpy. W rzekach Amazonii występują kajmany. Dużym ubóstwem jeśli chodzi o ssaki cechują się nadbrzeżne niziny. Występują tam jedynie gryzonie, oraz nietoperze. Liczne są ptaki morskie. Zwierzęta rejonu andyjskiego zostały wytępione przez człowieka. Jedynie w trudno dostępnych miejscach górskich żyje puma.
Awifauna.
W Kolumbii stwierdzono 1811 gatunków ptaków i pod tym względem jest to pierwsze na świecie państwo (kolejne dwa to Peru i Brazylia). Spośród tego 70 gatunków to endemity, wśród których wymienić można krytycznie zagrożone. Są to zaroślak kolumbijski ("Atlapetes blancae"), elfik zielony ("Coeligena orina"), puchatek modrogardły ("Eriocnemis isabellae") i puchatek barwny ("Eriocnemis mirabilis"), amazoneczka żółtolica ("Hapalopsittaca fuertesi"), kusaczka oliwkowa ("Grallaria urraoensis"), stokowczyk rdzaworzytny ("Henicorhina negreti"), pręgostrzyżyk brązowy ("Thryophilus nicefori") oraz strzyżyk górski ("Troglodytes monticola"). Pięć gatunków ptaków zasiedlających teren Kolumbii otrzymało status ochronny niedostateczne dane, dwa spośród nich to lordzik czarny ("Heliangelus zusii") oraz oceannik krótkodzioby ("Oceanites gracilis"). Około 89%, czyli 1607 gatunków, posiada jednak status najmniejszej troski; 68 jest narażonych, 31 zagrożonych zaś 13 krytycznie zagrożonych. Na terenie kraju znajduje się 116 obszarów klasyfikowanych jako Important Bird Area oraz 20 uznanych za Endemic Bird Area.
Regiony przyrodnicze.
Kolumbia posiada pięć kontynentalnych regionów przyrodniczych i jeden region morski:
Kataklizmy.
Terytorium kolumbijskie jest narażone na następujące zjawiska ekstremalne o katastrofalnych skutkach:

</doc>
<doc id="1041160" url="https://pl.wikipedia.org/wiki?curid=1041160" title="Kult obrazów">
Kult obrazów

Kult obrazów, kult wizerunków, ikonolatria – element kultu religijnego większości religii przejawiający się wykorzystaniem materialnych wytworów kultury – sztuk plastycznych – w różnorakich przejawach indywidualnego i grupowego życia religijnego. W węższym, ale powszechniejszym rozumieniu termin odnosi się do elementu doktryny chrześcijańskiej.
Religioznawstwo.
Istnieją następujące zasadnicze powody wykorzystania sztuk plastycznych w religii:
Cechami charakterystycznymi wykorzystania dzieł plastycznych w kulcie religijnym są: pierwszeństwo treści dzieła nad jego formą oraz wtórne znaczenia dzieła wobec istoty kultu, to znaczy, że w żadnej religii przedmiot wiary nie jest wytworem plastycznym. 
Kult obrazów (wizerunków) znany jest od najdawniejszej starożytności (Egipt, Mezopotamia, Grecja, Rzym) i obecny w różnych formach jest we wszystkich nurtach religijnych (religie plemienne, pogaństwo, hinduizm, buddyzm, chrześcijaństwo). Część religii monoteistycznych sprzeciwia się jednak temu elementowi kultu religijnego. 
Chrześcijaństwo.
Spór o cześć obrazów (ikonoklazm), który trwał w VIII i IX wieku w Bizancjum i państwie Franków ukształtował zasadniczy stosunek religii chrześcijańskiej do obrazów i innych dzieł plastycznych. Ostateczne rozstrzygnięcie w tej sprawie wydał Sobór nicejski II w 787 roku powiołując się m.in. na Bazylego Wielkiego:
Sobór podkreślił jednak, że kult obrazów może odnosić się jedynie do osoby przedstawionej na obrazie, a nie do samego obrazu. Ustalono wówczas także zasady tworzenia ikon, wykluczające dowolność i zezwalające na "pisanie" (gr. "περιγράϕω, perigrapho") obrazów tylko osobom duchownym. Postacie na ikonach powinny mieć duże szerokie oczy, całe ciało osłonięte odzieniem – jedynie odsłonięte twarze i czasem dłonie. Figury miał okalać czarny kontur, karnacja postaci winna być ciemna, święci mieli posiadać długie brody, schematycznie zarysowane szaty nie powinny uwidaczniać kośćca, powinien być stosowany umowny światłocień.
Stanowisko soboru nicejskiego uznają wspólnie katolicy i prawosławni. W związku ze sporem Franków z Bizancjum stanowisko to powtórzone zostało przez sobór konstantynopolitański IV, a po podziale chrześcijaństwa i reformacji przez rzymskokatolicki sobór trydencki. W odróżnieniu jednak od prawosławia katolicyzm oprócz kultu obrazów dopuścił również w kulcie rzeźby i płaskorzeźby oraz pozwolił na daleko idącą dowolność artystyczną w tworzeniu wizerunków. Prawosławie zaś dopuszcza jedynie kult obrazów (ikon) tworzonych zgodnie z zasadami soboru nicejskiego II, które według tej interpretacji są "pisane", nie "malowane".
W praktyce Kościół katolicki w obrębie tzw. pobożności ludowej dopuszcza również szczególne traktowanie samych obrazów "(zwyczaj całowania lub dotykania świętych obrazów, świętych miejsc, relikwii lub świętych przedmiotów, urządzania pielgrzymek i procesji, przebywania pewnej drogi "w sposób szczególny", a mianowicie boso lub na kolanach, składania ofiar, świec i wotów, noszenia wyróżniających strojów, klękania i leżenia twarzą do ziemi, noszenia medalików i znaków wiary").
Odrzucanie.
Pomijając poglądy areligijne, wykorzystanie dzieł plastycznych w kulcie negowane jest w niektórych religiach i odłamach religijnych. Stanowisko takie wynika z dosłownej interpretacji fragmentów Biblii, np. Księgi Wyjścia 20,4-5 (np. średniowieczny ikonoklazm, waldensi, albigensi, husytyzm, protestantyzm, bracia polscy, Świadkowie Jehowy) lub z poglądów dualistycznych (np. Zaratusztrianizm), a także z traktowania kultu wizerunków jako bałwochwalstwa sprzecznego z istotą monoteizmu (np. judaizm, islam). 
Ponadto, według teorii ewolucjonistycznych genezy religii stanowisko negujące jest również etapem ewolucji religii (np. w judaizmie – przejście z politeizmu do monoteizmu) lub etapem rozwoju doktryny (np. w chrześcijaństwie ikonoklazm).

</doc>
<doc id="1041161" url="https://pl.wikipedia.org/wiki?curid=1041161" title="Jan Franciszek de Pouppart">
Jan Franciszek de Pouppart

Jan Franciszek de Pouppart herbu własnego (żył w 2. poł. XVIII wieku) – generał major w armii koronnej Rzeczypospolitej Obojga Narodów, a później armii rosyjskiej.
Francuz, służył w armii austriackiej i uczestniczył w wojnie siedmioletniej. W 1775 przeszedł do służby polskiej. Od 1776 jako pułkownik 11 RP Grenadierów (w PSB błędnie go podano jako dowódcę 10 RP) stacjonował w garnizonach Kamieńca Podolskiego.
W 1790 roku uzyskał polski indygenat, a także kupił patent generalski jako dowódca Brygady Piechoty w Dywizji księcia Józefa Poniatowskiego. W 1792 walczył przeciwko Rosji i 25 czerwca został odznaczony Medalem Złotym Orderu Virtuti Militari (później zamienionym na krzyż kawalerski). Potem pozostał w służbie targowickiej. Po upadku Rzeczypospolitej służył w armii rosyjskiej.

</doc>
<doc id="1041163" url="https://pl.wikipedia.org/wiki?curid=1041163" title="Leszno (stacja kolejowa)">
Leszno (stacja kolejowa)

Leszno – główny dworzec kolejowy w Lesznie w województwie wielkopolskim. Położony w centrum miasta, przy Dworcowej 1, pomiędzy ulicami: Towarową (Centrum) a Kilińskiego (Zatorze). Według klasyfikacji PKP ma kategorię dworca regionalnego.
Finalista plebiscytu "Modernizacja Roku 2011" jako przykład obiektu wybudowanego w latach 70. ubiegłego stulecia, który po modernizacji zyskał nowe oblicze.
Pasażerowie.
W roku 2017 wymiana pasażerska wyniosła 1,72 mln osób (4,7 tys. dziennie), co dało jej 53. miejsce w Polsce.
W roku 2018 stacja obsługiwała 4,6 tys. pasażerów na dobę, co dawało jej 70. miejsce w kraju i 1,68 mln pasażerów rocznie.
W roku 2019 wymiana pasażerska wyniosła 1,72 mln osób (4,7 tys. dziennie), co dało jej 62. miejsce w Polsce.
W roku 2020 wymiana pasażerska wyniosła 952 tys. osób (2,6 tys. dziennie), co dało jej 62. miejsce w Polsce.
W roku 2021 wymiana pasażerska wyniosła 1,35 mln osób (3,7 tys. dziennie), co dało jej 60. miejsce w Polsce.
Ruch pociągów.
Przez Leszno kursują pociągi:
Systematycznie na stację dojeżdżają składy w trakcji parowej z Wolsztyna uruchamiane przez Koleje Wielkopolskie wraz z Parowozownią Wolsztyn oraz pociągi retro uruchamiane przez TurKol
Historia.
W 1853 roku podjęta została decyzja o budowie linii kolejowej łączącej Wrocław z Poznaniem (d. Kolej Poznańska). Koncesję na budowę uzyskała Kolej Górnośląska (Oberschlesische Eisenbahn Gesellschaft) i to ona rozpoczęła w Lesznie budowę w trzech kierunkach: do Wrocławia, do Poznania i do Głogowa. W Lesznie pierwsza wybudowana była linia kolejowa łącząca Wrocław z Poznaniem. Próbna lokomotywa parowa wjechała na dworzec leszczyński od strony Rawicza 27 września 1856 roku, a pierwszy regularny kurs składu 27 października 1856 r. Uroczyste otwarcie linii z udziałem władz miejskich i mieszkańców nastąpiło 29 października 1856 r. Następna, 01 grudnia 1857 roku, została otwarta 45 km linia do Głogowa. Po zakończeniu I wojny światowej trasa kolejowa pomiędzy Wschową (niem. "Fraustadt") a Lasocicami stała się przejściem granicznym pomiędzy Polską a Niemcami, a stacje punktami odprawy granicznej. Od kwietnia do czerwca 1919 r. linią z Głogów do Leszna przejechało kilka transportów żołnierzy z oddziałów gen. Hallera udających się z Francji (między innymi przez Żagań) na terytorium Polski.
Połączenie Leszna z Ostrowem Wlkp. i Jarocinem nastąpiło 1 października 1888 r. Kolejną linią była trasa do Włoszakowic uruchomiona 1 października 1895 i następnie przedłożona w 1896 do Wolsztyna i Zbąszynka. Ostatecznie zakończono jej budowę w 1904 r.
15 września 1916 r. uruchomiono niemal 60 kilometrową linię z Leszna przez Górę do Krzelowa. Wiodła ona w kierunku południowym równolegle do torów linii nr 271 (Wrocław Główny – Poznań Główny) przez nieistniejące już dziś leszczyńskie dworce Leszno Dworzec Mały i Leszno Zaborowo. Po wysadzeniu mostu na Kopanicy w czasie powstania wielkopolskiego, a w związku z tym niemożności ruchu kolejowego linia stała się nieprzejezdna. Poza tym po odzyskaniu przez Polskę niepodległości w 1918 r. pomiędzy Laskową a Chróściną (niem. "Kraschen") przebiegać zaczęła granica państwowa pomiędzy Polską a Niemcami. Od 17 stycznia 1920 r. linia na trasie Leszno – Laskowa nie była używana, a w 1922 r. rozebrana.
Dr Bronisław Świderski w roku 1928 tak opisuje wrażenia z dworca leszczyńskiego: "Pociąg idący z Ostrowa, wynurzywszy się z lasu kąkolewskiego, zatacza przed wjazdem na teren dworca leszczyńskiego półkole na nasypie żwirowym poprzez dwa mosty żelazne, z których jeden do nad torem kolei poznańskiej przeszedł do historji, o czem wspomniano na innem miejscu.Przez okna wagonu już zdala majaczy rozległe miasto ze swemi strzelistemi wieżami i kominami fabryk. Całość terenu kolejowego bardzo dodatnie czyni wrażenie ze względu na gęstą sieć dróg żelaznych, przeróżne warsztaty reperacyjne, dużą hale maszynową i okazały dom dla urzędników oraz piękny gmach dworcowy, który Niemcy w roku 1906 rozbudowali.Leszno ma znakomite połączenie kolejowe na wszystkie strony i jako takie jest jednym z ważniejszych węzłów kolejowych w Wielkopolsce. Mamy bezpośrednie połączenia kolejowe: Poznań-Leszno-Wrocław, Leszno-Głogowa, Leszno-Zbąszyń-Berlin, Leszno-Ostrów-Warszawa, Leszno-Jarocin, oraz martwy tor kolejowy Leszno-Góra-Lignica. Polskie pociągi, idące z Leszna w kierunku granicy niemieckiej, dochodzą do Wschowy, niemieckie zaś poza tranzytowemi do Rawicza"
W dwudziestoleciu międzywojennym stacja kolejowa w Lesznie pełniła funkcję stacji z kontrolą graniczną. Na linii kolejowej nr 14 w relacji Leszno – Głogów kursowały 2 pary pociągów międzynarodowych osobowych (bez zatrzymania w Lasocicach, z kontrolą graniczną na stacji w Lesznie), zaś do przygranicznych Lasocic dojeżdżały 3 pary pociągów z Leszna. Ciekawostką jest to, że obecna granica województw: wielkopolskiego i lubuskiego przebiega dokładnie w miejscu dawnej granicy państwa.
Podobnie rzecz się miała na linii kolejowej nr 271. Tutaj granica była na linii dzisiejszej granicy województw: wielkopolskiego i dolnośląskiego. Granicę przekraczały 2 pociągi osobowe oraz pociąg pospieszny 801/802 relacji Wrocław – Gdańsk – Wrocław. Do Rawicza docierały również 2 pociągi osobowe z Poznania. Podobnie jak przy linii kolejowej nr 14, stacja Leszno była stacją kontroli granicznej.
Zmianą na leszczyńskim dworcu była elektryfikacja linii Poznań – Wrocław. Przebiegała ona w trzech etapach:
Przed wybudowaniem i oddaniem do użytku stacji Poznań Franowo Leszno pełniło funkcję stacji rozrządowej dla Poznania. Dlatego też nad torowiskiem linii kolejowej nr 271 (w km 95.183, kąt skrzyżowania 119064’84”) i 14 (w km 236.510, kąt skrzyżowania 78071’67”) w 1977 roku wybudowano wiadukt, który miał za zadanie zwiększenie przepustowości ruchu samochodowego. Z tego samego powodu w 1969 roku wybudowano przejście podziemne łączące ulicę Słowiańską z ulicami: Polną i Święciechowską, obecnie odnowione w ramach projektu marki Dulux: "Let’s Colour".
Budynek.
Pierwszy budynek dworca pochodził z 1857 r. i ze względu na układ torów zbudowany został jako dworzec przelotowy. Mimo że dużo mniejszy, zbudowany w stylu neogotyku angielskiego, charakterem przypominał dworzec kolejowy we Wrocławiu Przypuszcza się, że właśnie wrocławski dworzec mógł inspirować twórcę dworca w Lesznie. Wilhelm Grapow opublikował projekt wrocławski w "Atlas zur Zeitschrift für Bauwesen" t. 10, co zapewne przyczyniło się do naśladownictwa tego obiektu
Na parterze dworca zaprojektowano obszerny korytarz, który wiódł do dużej poczekalni, oraz szereg mniejszych pomieszczeń, m.in.: portiernię, kasę biletową, biuro telegrafu, ekspedycję paczek, bufet, pokój dla pań, poczekalnię I klasy, mieszkanie restauratora i ekspedycję z pocztą. Na piętrze ulokowano mieszkania służbowe, a także część apartamentowo-hotelową dla zamożnych podróżnych.
Pierwsza jego rozbudowa w związku z gwałtownym wzrostem liczebnym odprawianych pasażerów miała miejsce w 1899 r. jednak nie zmieniła ona ogólnej bryły leszczyńskiego dworca. W 1905 r. został przez Niemców powiększony w związku z rozszerzaniem się oferty dla podróżnych. Zdecydowano się wówczas na dobudowę od wschodu i zachodu (od strony peronów) niewielkich aneksów (dobudówek), które zagospodarowano jako poczekalnie IV klasy. Dzięki temu powiększono również metraż poczekalni I oraz II klasy, usytuowanych wewnątrz starego budynku. Zrealizowana w 1905 r. przebudowa dworca była największą w okresie zaborów, przyczyniając się do całkowitej zmiany oblicza frontu gmachu, znacznie poszerzonego w stosunku do pierwowzoru. Należy jednak zauważyć, że służby budowlane Królewskiej Dyrekcji Kolei w Poznaniu zadbały o ujednolicenie południowej rozbudowy z zachowanym fragmentem północnym dworca, dzięki czemu fasada (od strony placu dworcowego) prezentowała w dalszym ciągu ewidentne odwołania do neogotyku angielskiego i stylu arkadowego.
W latach 1941 – 1944 niemieccy okupanci rozbudowali go na potrzeby wojenne, zatrudniając polskich robotników skierowanych przez urzędy pracy. Mimo to, sam dworzec był bardzo urozmaicony i malowniczy z rozczłonkowanymi wieżyczkami z krenelażem. Taki stan zachował się do lat 70. XX wieku.
Użytkowany był do 1969 r. Jedyna pozostałością po starym budynku jest herb Leszna, który został umieszczony na budynku sprzed modernizacji z okazji jubileuszu 150-lecia kolei na ziemi leszczyńskiej.
Decyzją Dyrekcji Okręgowej Kolei Państwowych w Poznaniu z 1968 r. stary, neogotycki budynek dworca został zburzony i na jego miejsce w latach 1969 – 1971 postawiono nowy budynek w stylu modernizmu. W wyniku przebudowy całkowicie zmieniła się bryła dworca. Nic nie pozostało z neogotyckiego budynku. Zastąpiony on został przez obiekt o wysokiej kubaturze, bryłowy, będący połączeniem betonu i przeszklonych ścian. Pod budynkiem przeprowadzono tunel łączący obie strony peronowe dworca (dla linii Wrocław Główny – Poznań Główny perony 1 i 2, dla linii Forst – Głogów – Łódź Kaliska, Leszno – Jarocin, Leszno – Zbąszynek perony 3, 4, 5). Na pierwszym piętrze nowego gmachu urządzone zostały nowe poczekalnie, a na parterze rozbudowano część gastronomiczną oraz kasy biletowe i informację dla podróżnych. W tym okresie założono także nową instalację nagłaśniająca (megafony) oraz zmodernizowano oświetlenie peronów i placu przed dworcem.
Perony zostały wydłużone i utwardzone. Zmodernizowany dworzec został otwarty 30 października 1971 roku o godz. 12.00. W ramach uroczystości otwarcia na budynku leszczyńskiego dworca, po prawej stronie od głównego wejścia zamontowana została tablica poświęcona kolejarzom węzła leszczyńskiego zamordowanym, poległym i zaginionym w okresie II wojny światowej. Ufundowana została przez Kolejowe Koło ZBoWiD w Lesznie. Napis na tablicy brzmi: "Kolejarzom węzła leszczyńskiego, zamordowanym, poległym i zaginionym w walce z faszyzmem 1939-1945. Kolejowe Koło – ZBoWiD – Leszno".
17 września 2014 roku po prawej stronie od głównego wejścia zamontowana została tablica upamiętniająca pięciu Polaków skazanych przez stalinowski sąd za udział w potyczce z żołnierzami Armii Czerwonej w 1947 roku. Stanęli oni w obronie uprowadzonej przez Sowietów kobiety. 
Od marca 2010 roku trwała przebudowa i remont dworca w Lesznie. Bryła budynku pozostała w zasadzie bez zmian. Zmienił się natomiast układ i lokalizacja kas biletowych (włącznie z utworzeniem kasy przystosowanej dla osób na wózkach inwalidzkich), punktów handlowych oraz poczekalni. Na piętrze powstał punkt widokowy, zamontowana została winda oraz drzwi automatyczne w wejściu głównym oraz wejściach na perony. W hallu zmodernizowanego budynku zainstalowano biletomat dla pociągów spółek: PKP IC i Przewozy Regionalne oraz utworzono strefę klienta Kolei Wielkopolskich. Budynek dworca po modernizacji i dostosowaniu do potrzeb osób niepełnosprawnych otwarty został 30 stycznia 2012 roku. Powierzchnia użytkowa wynosi aktualnie 2482,9 m². Według PKP Dworzec Polski koszt modernizacji wyniósł 13 691 000 zł
Rewitalizację przeszedł także plac dworcowy. Położono nową kostkę, zamontowano stylowe oświetlenie uliczne, wybudowano ścieżkę rowerową oraz zatoki dla postoju TAXI i autobusów komunikacji miejskiej. Plac dworcowy oddano do użytku w lipcu 2011 roku.
Perony.
Stacja Leszno ma 6 peronów połączonych przejściami podziemnymi, które w części wschodniej zostało wydłużone do ul. Towarowej, przy której znajduje się peron 6.. Na peronach 1, 2, 6 oraz przy wejściu do tunelu od ul. Towarowej zamontowane zostały windy. Perony 1 (tor 2) i 3 (tor 4) są częściowo zadaszone i z nich są boczne wejścia do budynku dworcowego. Od wschodniej strony dworca znajduje się peron 6 (tor 5), który też posiada tylko jedną krawędź peronową. Pozostałe: 2 (tor 1 i 3), 4 (tor 6 i 8) i 5 (tor 10 i 12) są zadaszone całkowicie. Ciekawostką jest, iż wiaty stanowią oryginalną niemiecką konstrukcję z czasów rozbudowy dworca w 1905 roku (poza peronem 2). Perony 1 i 2 oraz 6 położone są pomiędzy budynkiem dworca (ściana wschodnia) a ul. Towarową i przylegającym do niej Dworcem PKS, natomiast perony 3, 4 i 5 pomiędzy budynkiem dworca (ściana zachodnia) a ul. Jana Kilińskiego.
Infrastruktura.
Wjeżdżając od strony Wrocławia, po prawej stronie znajdowała się nastawnię LS2, obsługująca zwrotnicę na tor 3. Podczas modernizacji linii kolejowej nr 271 nastawnia została zburzona, a jej funkcję przejęło Lokalne Centrum Sterowania w Lesznie. Znajdowała się ona obok przejazdu kolejowo-drogowego w ciągu ulicy Słowiańskiej. Przejazd ten jest zamknięty dla samochodów od 1977 roku, czyli od momentu otwarcia wiaduktu. Obok przejazdu jest przejście podziemne otwarte w 1969 roku, zmodernizowane w 2020 roku. Po prawej stronie (jeszcze przed przejazdem i przejściem) znajduje się budynek zlikwidowanej stacji kolejowej Leszno Dworzec Mały oraz ciągnące się równolegle do linii Wrocław – Poznań starotorze linii Leszno Dworzec Mały – Góra – Krzelów.
Za "małym dworcem" tory rozgałęziają się pod peron 2. Od wschodniej strony budynku dworca znajdowały się Ekspedycja kolejowa z rampą, tory postojowe, na których czasami stały maszyny torowe oraz bocznica do zlikwidowanego przedsiębiorstwa "Młyny". Podczas modernizacji w latach 2017 - 2020 wschodnia część stacji zmieniła się. Po zachodniej stronie peronu 2 znajduje się kompleks budynków kolejowych, które w przeszłości pełniły funkcje Zakładu Medycyny Kolejowej. W stronę Poznania, zaraz za byłą ekspedycją, rozgałęziają się tory do lokomotywowni, dawniej również tory zdawczo-odbiorcze do "Metalplastu" i "Fabryki Pomp" oraz na linię znaczenia wojskowego nr 817 do Grzybowa.
Dalej ciągnie się Sekcji Utrzymania i Napraw Taboru Przewozów Regionalnych z zapleczem techniczno-remontowym i otwarta 9 marca 2016 całopociągowa myjnia.
Nieopodal lokomotywowni znajduje się kolejowa wieża ciśnień, aktualnie nie używana. Po przeciwnej stronie mijamy, odnowioną nastawnię wykonawczą oraz pozostałe budynki gospodarcze. Po wschodniej stronie linii poznańskiej widać odstawione lokomotywy przy dawnym punkcie nawęglania lokomotyw parowych, żurawiu wodnym, nieczynnej myjni lokomotyw oraz piaskarce. Przy samym końcu stacji znajduje się górka rozrządowa.
Po przeciwnej stronie dworca, przy linii kolejowej nr 14, znajduje się wagonownia. Budynek został w 2012 r. zmodernizowany i pomalowany w kolorach nawiązujących do głównego budynku dworcowego. W wagonowni Leszno przechowuje się i naprawa wagony kolejowych oraz przeprowadza przeglądy rewizyjne. Wagony spółki Przewozy Regionalne będące na stanie wagonowni Leszno oznaczone są herbem miasta i opisem: "Stacja Leszno"
Równolegle do linii kolejowej wiodącej do Ostrowa Wielkopolskiego znajduje się peron 6 (prawdopodobnie służbowy) oraz sieć torów odstawczych wykorzystywana przez spółki: Przewozy Regionalne i Koleje Wielkopolskie oraz Koleje Dolnośląskie.
Od 2010 r. PKP Polskie Linie Kolejowe prowadzą modernizację linii kolejowej E59 na odcinku Wrocław – Poznań. Inwestycja ta jest współfinansowana ze środków Unii Europejskiej – "Programu Operacyjnego Infrastruktura i Środowisko (Perspektywa finansowa 2007-2013)". W wyniku przeprowadzonych robót według założeń PKP PLK prędkość na trasie wzrośnie maksymalnie do 160 km/h, a co za tym idzie czas jazdy na odcinku Wrocław Główny – Poznań Główny wyniesie 75 minut (dla pociągów EIC). Poza tym na stacjach Leszno i Poznań powstaną dwa lokalne centra sterowania ruchem kolejowym. Zakończenie prac było przewidziane na 2014 rok.. W chwili obecnej (rok 2016) PKP PLK SA przewiduje zakończenie prac na rok 2020.
W kolejnej perspektywie finansowej UE w latach 2014–2020 wykonano:
Według zapowiedzi PKP PLK SA modernizacja części wschodniej stacji Leszno miała rozpocząć się na początku 2016 roku jednak w związku z opóźnieniem przy modernizacji LOTu C (Poznań Główny - Czempiń) została przesunięta na 1 października 2017 roku.
Dojazd do i z dworca.
Z centrum miasta połączona jest liniami autobusowymi nr:
Na placu przed dworcem kolejowym oraz w okolicy dworca PKS działają dwa postoje TAXI. Z dworca kolejowego są również połączenia mikrobusami prywatnych przewoźników do Głogowa.

</doc>
<doc id="1041165" url="https://pl.wikipedia.org/wiki?curid=1041165" title="Partycypacja">
Partycypacja

Partycypacja (z łaciny "particeps" - biorący udział, z ang. "participation" – uczestniczenie) – uczestnictwo, udział jednostek w większej grupie, formacji, projekcie czy instytucji.
Pojęcie związane z sektorem pracy (partycypacja pracownicza, udział w zarządzaniu przedsiębiorstwem, udział w procedurach decyzyjnych) oraz z teoriami demokracji (udział ludności w podejmowaniu decyzji politycznych i ekonomicznych, współpraca między instytucjami a społeczeństwem, podział władzy). 
Szczególnym zastosowaniem pojęcia partycypacji jest popularny w niektórych krajach system "demokracji partycypacyjnej" (inaczej uczestniczącej), polegający na uspołecznieniu zarządzania budżetami miast lub dzielnic. Tak powstający budżet, nazywany budżetem partycypacyjnym, stosowany jest m.in. w Porto Alegre w Brazylii oraz w kilku dzielnicach Paryża. Choć w realizowanych projektach demokracji partycypacyjnej bierze udział tylko część społeczeństwa (choć mogą wszyscy), zaś budżety partycypacyjne stanowią na ogół zaledwie kilka procent ogólnego budżetu miasta czy dzielnicy, demokracja partycypacyjna uważana jest za jedną z form realizacji demokracji bezpośredniej, czyli rządów bez pośrednictwa wybieranych reprezentantów.

</doc>
<doc id="1041168" url="https://pl.wikipedia.org/wiki?curid=1041168" title="Electric Mud">
Electric Mud

Electric Mud – płyta Muddy Watersa wydana w styczniu 1968 roku.

</doc>
<doc id="1041170" url="https://pl.wikipedia.org/wiki?curid=1041170" title="Zbór Kościoła Zielonoświątkowego „Emaus” w Zielonej Górze">
Zbór Kościoła Zielonoświątkowego „Emaus” w Zielonej Górze

Zbór Kościoła Zielonoświątkowego „Emaus” w Zielonej Górze – zbór Kościoła Zielonoświątkowego w RP znajdujący się w Zielonej Górze, przy ulicy Długiej 8a. Należy do Okręgu zachodniowielkopolskiego.
Nabożeństwa odbywają się w każdą niedzielę o godzinie 9.00 oraz w każdy czwartek o godzinie 18.00. Spotkania dla młodzieży odbywają się w każdą sobotę o godzinie 17:00. W latach 1970-1982 pastorem zboru był Anatol Matiaszuk. Obecnie pastorem jest Stanisław Krawiec. Zbór wraz z członkami, sympatykami i dziećmi liczy około 150 osób. Przy Kościele jako punkt katechetyczny funkcjonuje Szkoła Niedzielna.

</doc>
<doc id="1041172" url="https://pl.wikipedia.org/wiki?curid=1041172" title="Sex (utwór)">
Sex (utwór)

Sex – utwór zespołu IRA pochodzący z trzeciego studyjnego albumu zespołu, zatytułowanego "1993 rok". Kompozycja została zamieszczona na trzeciej pozycji, trwa 5 minut i 6 sekund i jest drugim co do długości utworem znajdującym się na płycie. Dłuższa jest tylko "Wiara" (5.26).
Tekst utworu jest swoistym nawiązaniem do tekstu z utworu "Bierz mnie" z płyty "Mój dom". Ma charakter wspólnego żartu. Tekst opowiada o fascynacji pewną kobietą. Autorem tekstu podobnie jak i w przypadku kompozycji "Bierz mnie" jest wokalista grupy Artur Gadowski.
Wstęp do utworu zaczyna się „balladowym” akcentem, po czym utwór zyskuje na drapieżności i przechodzi w melodyjny riff. Brzmienie utrzymane jest w hardrockowym stylu, połączonym z krótką solówką gitarową Piotra Łukaszewskiego.
"Sex" był jednym z największych przebojów radomskiej formacji. Został także zagrany podczas rejestrowanego koncertu zespołu w 1993 roku i trafił na koncertową płytę. Na koncercie została zaśpiewana tylko jedna zwrotka, w związku z czym utwór różni się długością (trwa 4 minuty i 5 sekund).
Utwór został zagrany także podczas występu grupy na Festiwalu w Jarocinie w 1993 roku. Rzadziej był grany podczas koncertów akustycznych.
Od momentu reaktywacji grupy nie jest w ogóle grany na koncertach, tłumaczone jest to, powstałą z biegiem lat, niechęcią muzyków do tego utworu.
(źródło: zapis czatu z Arturem Gadowskim).
Twórcy.
IRA
Produkcja

</doc>
<doc id="1041173" url="https://pl.wikipedia.org/wiki?curid=1041173" title="Opowieść o Zbawicielu">
Opowieść o Zbawicielu

Opowieść o Zbawicielu (ang. "The Visual Bible: Gospel of John", 2003) – kanadyjsko-amerykańsko-brytyjski film religijny, opowiadający historię życia Jezusa Chrystusa widzianą oczami Świętego Jana.
Obsada.
i inni
Wersja polska.
Wersja polska: STUDIO SONORIA
Reżyseria: Ilona Kuśmierska
Dialogi na podstawie „Biblii Tysiąclecia”: Joanna Kuryłko
Konsultacja: ksiądz prof. dr hab. Waldemar Chrostowski
Dźwięk: Sebastian Kaliński
Montaż: Filip Różański, Sebastian Kaliński
Kierownictwo produkcji: Dorota Suske
W wersji polskiej udział wzięli:
i inni

</doc>
<doc id="1041180" url="https://pl.wikipedia.org/wiki?curid=1041180" title="Esporte Clube XV de Novembro (Piracicaba)">
Esporte Clube XV de Novembro (Piracicaba)



</doc>
<doc id="1041183" url="https://pl.wikipedia.org/wiki?curid=1041183" title="Kristian Ranta">
Kristian Ranta

Kristian Ranta (ur. 13 maja 1981 w Helsinkach w Finlandii) – gitarzysta melodic death metalowego zespołu Norther. Na albumach "Solution 7", "Till Death Unites Us" i "No Way Back" pełni rolę drugiego wokalisty.
Ranta udziela się także w projekcie Gashouse Garden, który założył razem z perkusistą Children Of Bodom, Jaską Raatikainenem.

</doc>
<doc id="1041184" url="https://pl.wikipedia.org/wiki?curid=1041184" title="Filip Nereusz Raczyński">
Filip Nereusz Raczyński

Filip Nereusz Raczyński herbu Nałęcz (ur. 1747, zm. 1804 w Rogalinie) – generał major wojsk koronnych, starosta mieściski (1764).
Życiorys.
Urodził się w 1747 w rodzinie Leona Raczyńskiego herbu Nałęcz (1698–1755) i Wirydianny Bnińskiej herbu Łodzia (1718–1797).
W młodości wiele podróżował. Zajmował się różnymi dziedzinami wiedzy. Opanował kilka języków. W wojsku nie służył.
Był elektorem Stanisława Augusta Poniatowskiego z województwa poznańskiego
Poseł na sejm 1768 roku z powiatu poznańskiego. Jako poseł kościański na Sejmie Rozbiorowym 1773–1775 przystąpił do konfederacji Adama Ponińskiego.
W 1776 kupił szefostwo regimentu dragonów fundacji Raczyńskich, który w 1779 został spieszony i przemianowany na 9 regiment pieszy, i uzyskał patent generała. W 1782 był posłem województwa poznańskiego poznańskim ponownie został posłem poznańskim Poseł województwa poznańskiego na Sejm Czteroletni w 1790 roku. W 1792 razem z częścią regimentu uczestniczył w wojnie przeciwko Rosji. Po zwycięstwie targowiczan nadal szefował regimentowi. Był konsyliarzem konfederacji targowickiej z województwa poznańskiego. Szefostwo utracił w 1794 i osiedlił się w Głogowie. Gospodarował potem na swoich dobrach w Wielkopolsce. Zmarł w Rogalinie.
W 1777 został kawalerem Orderu Świętego Stanisława.
Życie prywatne.
Żonaty z Michaliną Raczyńską, córką Kazimierza Raczyńskiego. Był ojcem Edwarda i Atanazego.

</doc>
<doc id="1041185" url="https://pl.wikipedia.org/wiki?curid=1041185" title="Louis Pierre Édouard Bignon">
Louis Pierre Édouard Bignon

 
Louis Pierre Édouard, baron Bignon (ur. 3 stycznia 1771 w La Mailleraye-sur-Seine, zm. 6 stycznia 1841 w Paryżu) – francuski dyplomata i historyk, par Francji od 1837.
Od 1797 we francuskiej służbie dyplomatycznej. Sekretarz poselstw francuskich w Szwajcarii i od 1798 w Republice Cisalpińskiej. Od 1799 w poselstwie francuskim w Berlinie. Od 1804 francuski Chargé d’affaires w Królestwie Prus. Jako minister pełnomocny w Kassel, wziął aktywny udział w tworzeniu Związku Reńskiego. Po klęsce Prus w 1806 mianowany administratorem pruskich finansów publicznych, podobną funkcję sprawował po klęsce Austrii w 1809. W 1811 i w 1813 rezydent francuski w Księstwie Warszawskim, w 1812 rezydent francuski przy Komisji Rządu Tymczasowego Wielkiego Księstwa Litewskiego.
W czasie 100 dni Napoleona, po klęsce Napoleona I w bitwie pod Waterloo pełnił przez krótki czas urząd francuskiego ministra spraw zagranicznych. 3 lipca 1815 oficjalnie poddał Paryż wojskom koalicji antynapoleońskiej.
Był wielokrotnie wybierany do Izby Deputowanych (w latach 1817, 1820, 1822, 1827 i w 1830). W parlamencie dał się poznać jako jeden z najzagorzalszych przeciwników Restauracji. W czasie rewolucji lipcowej, został 1 sierpnia 1830 mianowany tymczasowym ministrem spraw zagranicznych Francji. W rządzie Ludwika Filipa I był ministrem bez teki, który to urząd złożył 27 października tego roku.
Ponownie wybrany deputowanym w 1831 i 1834. Był przeciwnikiem oddania Belgii w strefę wpływów Wielkiej Brytanii. Wielokrotnie przemawiał w obronie Polski. Po upadku powstania listopadowego, wystosował w 1833 specjalny adres, w którym domagał się złożenia dowodów uznania Polakom jako "herosom znad Wisły". 
W 1804 został Kawalerem, w 1823 Komandorem, a w 1838 Wielkim Oficerem Legii Honorowej. 
Dzieła.
Był autorem wielu dzieł historycznych, z zakresu dyplomacji i stosunków międzynarodowych.

</doc>
<doc id="1041187" url="https://pl.wikipedia.org/wiki?curid=1041187" title="Termy Dioklecjana">
Termy Dioklecjana

Termy Dioklecjana (łac. "Thermae Diocletiani"; wł. "Terme di Diocleziano") – niezachowany do czasów współczesnych wielki kompleks łaźni publicznych w Rzymie.
Łaźnie znajdowały się w północno-wschodniej części Wiminału, w obrębie umocnień dawnych murów serwiańskich. Ich budowę zapoczątkował w 298 roku, po powrocie z kampanii w Afryce, cesarz Maksymian. Oddano je do użytku w rekordowym tempie, pomiędzy majem 305 a lipcem 306 roku. W związku z budową tak dużego kompleksu, zajmującego szacunkowo powierzchnię 12 hektarów, trzeba było wyburzyć wiele znajdujących się w tym miejscu wcześniejszych budynków i zmienić układ ulic. Zorientowane wzdłuż osi biegnącej z północnego wschodu na południowy zachód termy wzorowane były architektonicznie na Termach Trajana, z basenami, pomieszczeniami do kąpieli zimnych i gorących, wewnętrznymi portykami i ogrodami oraz palestrą. Do budowy użyto cegły, pokrytej stiukiem z zewnątrz i blokami marmuru wewnątrz, natomiast przynajmniej część kolumn wykonano z granitu.
Po wojnach VI wieku i przerwaniu doprowadzających wodę do miasta akweduktów termy zostały porzucone i popadły w ruinę. Jeszcze w XVI wieku można było podziwiać rozległe ruiny kompleksu, uwiecznione przez ówczesnych artystów. W 1561 roku papież Pius IV przekazał większą część dawnych term zakonowi kartuzów. W centralnej części łaźni zbudowano wkrótce według projektu Michała Anioła bazylikę Matki Bożej Anielskiej. W ciągu następnych dziesięcioleci rozbudowujący się klasztor kartuski pochłaniał kolejne fragmenty dawnych term, na których powstawały zabudowania gospodarcze i ogrody. W latach 1586–1589, w związku z budową Willi Peretti Montalto, z polecenia papieża Sykstusa V, zniszczono około jedną piątą pozostałości term. Kolejne zniszczenia przyniosła budowa dworca kolejowego Termini w latach 60. XIX wieku.
W 1889 roku pomieszczenia opuszczonego klasztoru kartuzów na terenie dawnych term zajęło Muzeum Narodowe w Rzymie, co pozwoliło na przeprowadzenie w latach 1908–1911 zakrojonych na szeroką skalę prac restauratorskich, w trakcie których zabezpieczono i wyeksponowano zachowane fragmenty oryginalnej budowli.

</doc>
<doc id="1041188" url="https://pl.wikipedia.org/wiki?curid=1041188" title="Ludowy Ruch Ukrainy">
Ludowy Ruch Ukrainy

Ludowy Ruch Ukrainy (, NRU) – ukraińska prawicowa, umiarkowanie nacjonalistyczna partia polityczna.
Historia.
Ugrupowanie zostało zawiązane w 1989 jako Ludowy Ruch Ukrainy na rzecz Przebudowy z Iwanem Draczem na czele. Do formacji przystąpiła znaczna część ukraińskich politycznych dysydentów. W 1992 sformalizowano działalność, przyjmując nazwę Ludowy Ruch Ukrainy, którego przewodniczącym został Wiaczesław Czornowił (w przeszłości organizator m.in. Ukraińskiej Grupy Helsińskiej).
W wyborach w 1998 partia z wynikiem 9,4% zajęła drugie miejsce, uzyskała łącznie około 50 mandatów w Radzie Najwyższej. Najwyższe poparcie otrzymała w obwodach zachodnich. Wkrótce w Ruchu zaczęło dochodzić do sporów między liderami. Ostateczny rozłam nastąpił wkrótce po tragicznej i powodującej liczne spekulacje śmierci Wiaczesława Czornowiła. W 1999 Jurij Kostenko wraz z około połową deputowanych utworzył Ukraiński Ludowy Ruch, w 2003 przekształcony w Ukraińską Partię Ludową. Trzech posłów z Bogdanem Bojko na czele założyło marginalny Ludowy Ruch Ukrainy na rzecz Jedności. Na czele NRU stanął natomiast Hennadij Udowenko, były ambasador w Polsce i szef MSZ Ukrainy.
Przed wyborami parlamentarnymi w 2002 Ruch przystąpił do Bloku Nasza Ukraina, z ramienia którego uzyskał około 20 mandatów. Rok później szefem ugrupowania został Borys Tarasiuk. W wyborach prezydenckich w 2004 NRU wsparł Wiktora Juszczenkę. W 2005 część liderów partii przeszła do nowej formacji, Ludowego Związku „Nasza Ukraina” (m.in. deputowani Jurij Kluczkowski i Lilija Hryhorowycz oraz nowy minister sprawiedliwości Roman Zwarycz).
W wyborach parlamentarnych w 2006 stronnictwo w ramach Bloku Nasza Ukraina uzyskało około 10 mandatów. W rządzie Wiktora Janukowycza Borys Tarasiuk ponownie objął (na kilka miesięcy) stanowisko ministra spraw zagranicznych.
W lipcu 2007 partia przystąpiła do koalicji Nasza Ukraina-Ludowa Samoobrona celem wspólnego startu w przedterminowych wyborach parlamentarnych. Do Rady Najwyższej VI kadencji ugrupowanie wprowadziło sześciu deputowanych. W drugim rządzie Julii Tymoszenko wiceprzewodniczący NRU Wasyl Kujbida objął stanowisko ministerialne. W 2012 przedstawiciele NRU kandydowali do parlamentu z ramienia Batkiwszczyny. W 2013 część działaczy przeszła do partii byłej premier. Na czele NRU stanął Wasyl Kujbida, ugrupowanie miało połączyć się z UNP, do czego formalnie nie doszło, a partia zaprzestała szerszej działalności.

</doc>
<doc id="1041189" url="https://pl.wikipedia.org/wiki?curid=1041189" title="Actio de dolo">
Actio de dolo

Actio de dolo (inaczej actio doli) – w prawie rzymskim powództwo penalne poszkodowanego przeciwko oszustowi. Jej twórcą, w roku 66 p.n.e., był pretor Aquilius Gallus.
Charakterystyka powództwa.
W wypadku dokonania, pod wpływem podstępu ("dolus"), niekorzystnej czynności prawnej, czynność ta pozostawała ważna, pretor mógł udzielić poszkodowanemu skargi "de doli". Była ona udzielana subsydiarnie, jeżeli poszkodowany nie miał innej procesowej możliwości uzyskania odszkodowania.
Pozwanym mogła być tylko osoba wymuszająca czynność prawną podstępem – powództwo miało więc charakter "in personam". Za podstępne działania osób "alieni iuris" odpowiadał noksalnie "pater familias" ("actio noxalis").
W "actio doli" żądanie powoda było skierowane na zapłacenie przez pozwanego grzywny ("poena") w pojedynczej wysokości szkody – powództwo było więc skargą reipersekutoryjną. Oszacowanie wysokości grzywny należało do powoda. Powód mógł oszacować szkodę na kwotę wyższą niż korzyść uzyskana przez oszusta.
"Actio de dolo" należało również do "actones arbitrariae", gdyż sędzia wzywał ("arbitrium") pozwanego do zwrócenia rzeczy uzyskanej podstępem albo wynagrodzenia szkody wyrządzonej działaniem podstępnym. Spełniwszy to wezwanie, pozwany unikał kondemnacji pieniężnej a ponadto infamii, gdyż powództwo to należało do "actiones famosae".
Roszczenie do wniesienia powództwa przedawniało się z upływem roku, gdyż powództwo było skargą pretorską.

</doc>
<doc id="1041190" url="https://pl.wikipedia.org/wiki?curid=1041190" title="Jimmy Chamberlin">
Jimmy Chamberlin

Jimmy Chamberlin, właśc. James Joseph Chamberlin (ur. 10 czerwca 1964 w Joliet w stanie Illinois) – amerykański perkusista, członek rockowej grupy The Smashing Pumpkins. Przed dołączeniem do zespołu w roku 1988 zdobywał doświadczenie, grając w klubach jazzowych w Chicago.
W 2007 roku muzyk został sklasyfikowany na 24. miejscu listy 50 najlepszych perkusistów rockowych według Stylus Magazine.
Działalność artystyczna.
Jako członek The Smashing Pumpkins, Chamberlin brał czynny udział w nagraniu trzech pierwszych albumów grupy: "Gish" (1991), "Siamese Dream" (1993) oraz "Mellon Collie and the Infinite Sadness" (1995). W roku 1996, gdy grupa była na szczycie popularności, dały o sobie znać dręczące muzyka od dłuższego czasu problemy z narkotykami. Podczas trasy koncertowej promującej "Mellon Collie and the Infinite Sadness", gdy zespół przebywał w Nowym Jorku, Chamberlin i towarzyszący w trasie klawiszowiec Jonathan Melvoin zażyli heroinę w pokoju hotelowym. Melvoin przedawkował, co skończyło się dla niego śmiercią, mocno nagłośnioną przez media. Kilka dni po incydencie Chamberlin został wyrzucony z zespołu, a w dalszej części trasy jego miejsce przy perkusji zajmowali zastępcy. On sam udał się na odwyk. Jeszcze pod koniec roku dołączył do grupy The Last Hard Men, której liderem był Sebastian Bach, wcześniej wokalista grupy Skid Row. Zespół wydał jednak tylko jeden album.
Chamberlin niespodziewanie ponownie wszedł w skład The Smashing Pumpkins w roku 1999, towarzysząc im w trasie koncertowej promującej album Adore. Następnie brał udział w nagraniu ostatnich dwóch płyt zespołu: "Machina/The Machines of God" i "Machina II/The Friends &amp; Enemies of Modern Music". Zespół rozpadł się w roku 2000, po trasie promującej "Machinę".
Chamberlin w roku 2001 wszedł razem z frontmanem The Smashing Pumpkins, Billym Corganem w skład grupy Zwan. Nagrała ona jeden album, "Mary Star of the Sea", aby rozpaść się w roku 2003.
W kwietniu 2002 Chamberlin ożenił się z Lori Wilton. Ich córka, Audrey Ella, przyszła na świat w grudniu tego samego roku; w marcu 2006 urodził się ich syn, Lucas Merriweather.
Następnie Chamberlin założył zespół Jimmy Chamberlin Complex, z którym wydał płytę, Life Begins Again, w roku 2004. Perkusista współpracował także z Jello Biafrą, byłym wokalistą grupy Dead Kennedys.
Billy Corgan ogłosił w kwietniu 2004 roku, że ma w planach współpracę z Chamberlinem w niedalekiej przyszłości. Po gościnnym udzieleniu się na "Life Begins Again" ogłosił on oficjalnie chęć reaktywacji The Smashing Pumpkins. 20 kwietnia 2006, na oficjalnej stronie grupy, www.smashingpumpkins.com, że „To już oficjalna wiadomość. The Smashing Pumpkins obecnie tworzą piosenki na ich nadchodzący album, pierwszy od 1999 roku”. Poza Corganem i Chamberlinem w skład grupy weszli Jeff Schroeder w miejsce gitarzysty Jamesa Ihy i Ginger Reyes, zastępująca basistkę D’arcy Wretzky. Po raz pierwszy od siedmiu lat The Smashing Pumpkins wystąpili w Paryżu 22 maja 2007. 10 lipca wydany został nowy album grupy, "Zeitgeist".

</doc>
<doc id="1041192" url="https://pl.wikipedia.org/wiki?curid=1041192" title="Actio de in rem verso">
Actio de in rem verso

Actio de in rem verso – w prawie rzymskim powództwo odszkodowawcze przeciwko zwierzchnikowi rodzinnemu wzbogaconemu działaniem podległej mu osoby (niewolnika lub innego "alieni iuris").
Charakterystyka powództwa.
Zobowiązania, zawarte przez osoby podległe władzy, w zasadzie nie obciążały ich zwierzchników. Wyjątkiem były sytuacje, w których zobowiązania zostały zaciągnięte za jego przyzwoleniem lub z ich polecenia. Ochronie roszczeń wierzycieli służyły pretorskie powództwa o charakterze dodatkowym, do których należało "actio de in rem verso".
Zwierzchnik odpowiadał do wysokości przysporzenia, jakie nastąpiło w jego majątku, w wyniku zaciągnięcia przez podległą mu osobę zobowiązania.

</doc>
<doc id="1041194" url="https://pl.wikipedia.org/wiki?curid=1041194" title="Mów do mnie">
Mów do mnie

"Mów do mnie", utwór zespołu pochodzący z debiutanckiej płyty "IRA", wydanej w grudniu 1989 roku przez firmę fonograficzną Pronit. Utwór został zamieszczony na dziewiątej przedostatniej pozycji na krążku, trwa 3 minuty i 40 sekund i jest jednym z krótszych utworów na płycie.
Tekst utworu "Mów do mnie" adresowany jest, podobnie jak to ma miejsce w utworach "Adres w sercu" oraz "Zostań tu", do kobiety. Opowiada o mężczyźnie, który pragnie choć przez chwile pragnie być ze swoją ukochaną kobietą. Autorem tekstu do utworu jest wokalista grupy Artur Gadowski, oraz A.Gmitrzuk.
Na początku utworu słychać jedynie dźwięki fortepianu. Brzmienie gitary wchodzi dopiero po 1 minucie trwania utworu. Kompozycja utrzymana jest w rockowym brzmieniu, połączonym z melodyjną solówką gitarową. Kompozytorem piosenki jest gitarzysta grupy Kuba Płucisz.
W 1990 roku, obok piosenki "Wszystko mogę mieć" została nagrana angielska wersja tego utworu, z którą zespół wystąpił na Festiwalu w Sopocie w sierpniu 1990 roku. Kompozycja była grana także podczas trasy promującej debiutancką płytę oraz na koncertach po byłym ZSRR na przełomie kwietnia i maja 1990 roku. Obok piosenek "Adres w sercu" oraz "Zostań tu" cieszyła się największą popularnością. Po sukcesach płyty "Mój dom" przestała być grana na koncertach grupy i nie jest grana do dnia dzisiejszego, mimo wielkiej chęci usłyszenia go na koncercie przez fanów.
Twórcy.
IRA
Produkcja

</doc>
<doc id="1041196" url="https://pl.wikipedia.org/wiki?curid=1041196" title="Actio de modo agri">
Actio de modo agri

Actio de modo agri w prawie rzymskim – powództwo skierowane przeciwko sprzedawcy gruntu, który zbywając go mancypacyjnie, złożył fałszywe zapewnienie co do jego powierzchni.
Charakterystyka powództwa.
Powództwo należało do "actiones in personam". Sprzedawca odpowiadał w podwójnej wartości brakującej powierzchni gruntu.

</doc>
<doc id="1041197" url="https://pl.wikipedia.org/wiki?curid=1041197" title="Zespół Lujana-Frynsa">
Zespół Lujana-Frynsa

Zespół Lujana-Frynsa (zespół Lujana, ang. Lujan-Fryns syndrome, Lujan syndrome, X-linked mental retardation with marfanoid habitus syndrome) – rzadki, genetycznie uwarunkowany zespół łagodnego lub średniego opóźnienia umysłowego, związany z chromosomem X i dotykający niemal wyłącznie mężczyzn. 
Epidemiologia.
Częstość występowania zespołu nie jest znana. 
Objawy i przebieg.
Opóźnieniu umysłowemu towarzyszy wyraźna dysmorfia twarzy (długa wąska czaszka, makrocefalia, hipoplazja szczęki, mała żuchwa i wydatne czoło), wysoki wzrost z cechami marfanoidalnymi (długie, smukłe kończyny) i zaburzeniami behawioralnymi. Rozpoznanie stawiane jest na podstawie objawów klinicznych.
Etiologia.
W 2007 roku ukazała się praca, w której u rodziny opisanej przez Lujana stwierdzono mutację w genie "MED12" kodującym podjednostkę 12 polimerazy RNA II w "locus" Xq13. Mutacje w tym genie stwierdzono także u rodziny z rozpoznanym zespołem Opitza-Kaveggii (OMIM#305450). Autorzy zasugerowali, że schorzenia te są alleliczne .

</doc>
<doc id="1041198" url="https://pl.wikipedia.org/wiki?curid=1041198" title="Actio de pauperie">
Actio de pauperie

Actio de pauperie – w prawie rzymskim powództwo przeciw właścicielowi zwierzęcia domowego z powodu wyrządzonej przez nie szkody.
Charakterystyka powództwa.
Poszkodowany, za pomocą "actio de pauperie", zmierzał do uzyskania wynagrodzenia za szkody, bądź do wydania mu samego zwierzęcia. Odpowiedzialność właściciela zwierzęcia przypominała więc odpowiedzialność noksalną ojca rodziny, zaś powództwo – "actio noxalis".

</doc>
<doc id="1041199" url="https://pl.wikipedia.org/wiki?curid=1041199" title="Actio de peculio">
Actio de peculio

Actio de peculio – w prawie rzymskim powództwo przeciwko zwierzchnikowi familijnemu ze zobowiązań osób mu podległych (niewolników, "alieni iuris"), wyposażonych w "peculium", zaciągniętych w ramach działalności związanej z "peculim".
Charakterystyka powództwa.
Zobowiązania, zawarte przez osoby podległe władzy, w zasadzie nie obciążały ich zwierzchników. Wyjątkiem były sytuacje, w których zobowiązania zostały zaciągnięte za jego przyzwoleniem lub z ich polecenia. Ochronie roszczeń wierzycieli służyły pretorskie powództwa o charakterze dodatkowym, do których należało "actio de peculio".
Zwierzchnik odpowiadał za zobowiązania zaciągnięte w ramach gospodarki peculiarnej do wysokości samego peculium. Jeżeli zwierzchnik sam był również wierzycielem osoby mu podległej, z tego peculium, wówczas, zgodnie z tzw. prawem dedukcji, mógł w pierwszej kolejności potrącić swoje wierzytelności.

</doc>
<doc id="1041202" url="https://pl.wikipedia.org/wiki?curid=1041202" title="Nachor (syn Teracha)">
Nachor (syn Teracha)

Nachor () – postać biblijna, brat patriarchy Abrahama.
Był drugim synem Teracha, bratem Abrahama i Harana. Urodził się, podobnie jak jego bracia, w Ur Chaldejskim. Ożenił się z Milką, córką swojego brata Harana.
Gdy jego ojciec, brat Abraham i bratanek (a zarazem szwagier) Lot opuścili Ur i udali się do Charanu, Nachor zdecydował się pozostać w Mezopotamii. Mieszkał w Aram-Naharaim.
Z małżeństwa z Milką miał ośmiu synów – Usa, Kemuela, Keseda, Chazo, Pildasza, Jidlafa i Betuela. Ze swoją drugorzędną żoną Reumą miał synów Tebacha, Gachama i Tachasza oraz córkę Maakę.
Przez swojego syna Betuela był dziadkiem Rebeki, żony Izaaka.

</doc>
<doc id="1041203" url="https://pl.wikipedia.org/wiki?curid=1041203" title="Actio depositi">
Actio depositi



</doc>
<doc id="1041205" url="https://pl.wikipedia.org/wiki?curid=1041205" title="Actio depositi contraria">
Actio depositi contraria

Actio depositi contraria – w prawie rzymskim powództwo depozytariusza przeciwko deponentowi z tytułu kontraktu depozytu.
Charakterystyka powództwa.
Umowa przechowania ("depositum") jako bezpłatna leżała w interesie deponenta, w związku z czym odpowiadał on za "omnis culpa". Ponadto miał obowiązek zwrócić przechowawcy wszelkie nakłady poczynione na rzecz oraz wynagrodzić szkody powstałe w wyniku wypełniania umowy.
Pierwotnie roszczenia przechowawcy chroniło pretorskie powództwo "in factum". Od przyjęcia depozytu do systemu kontraktowego miejsce skargi pretorskiej zajęła skarga cywilna – actio depositi contraria.

</doc>
<doc id="1041206" url="https://pl.wikipedia.org/wiki?curid=1041206" title="Actio doli">
Actio doli



</doc>
<doc id="1041207" url="https://pl.wikipedia.org/wiki?curid=1041207" title="Ukraińska Partia Ludowa (1999)">
Ukraińska Partia Ludowa (1999)

Ukraińska Partia Ludowa (ukr. Українська Народна Партія, UNP) – ukraińska prawicowa partia polityczna.
Historia.
Ugrupowanie powstało w 1999 w wyniku rozłamu w Ludowym Ruchu Ukrainy z inicjatywy około połowy deputowanych NRU i byłego ministra środowiska Jurija Kostenki, który od początku nieprzerwanie stoi na jego czele. Formacja początkowo działała pod nazwą Ukraiński Ludowy Ruch (lub w skrócie jako Ruch), w 2003 przemianowała się na Ukraińską Partię Ludową.
Przed wyborami parlamentarnymi w 2002 UNP przystąpiła do Bloku Nasza Ukraina, z ramienia którego uzyskała około 25 mandatów. W wyborach prezydenckich w 2004 ugrupowanie wsparło Wiktora Juszczenkę. W 2005 część liderów partii przeszła do nowej partii, Ludowego Związku "Nasza Ukraina" (m.in. minister Wjaczesław Kyryłenko).
W wyborach parlamentarnych w 2006 UNP wraz z dwoma niewielkimi ugrupowaniami zawiązała koalicję pod nazwą Ukraiński Blok Ludowy Kostenka i Pluszcza, która uzyskała 1,9% głosów i nie przekroczyła wynoszącego 3% progu wyborczego. Najwyższe wyniki blok osiągnął w obwodach zachodnich (w tym w Tarnopolu ponad 10%).
W lipcu 2007 partia przystąpiła do koalicji Nasza Ukraina-Ludowa Samoobrona celem wspólnego startu w przedterminowych wyborach parlamentarnych. W ramach "Megabloku" w Radzie Najwyższej VI kadencji ugrupowanie uzyskało sześciu deputowanych. W 2012 działacze UNP bezskutecznie kandydowali do parlamentu z listy Naszej Ukrainy. W 2013 pojawiły się zapowiedzi połączenia UNP z częścią NRU w jednolitą partię pod historycznym szyldem, do czego ostatecznie formalnie nie doszło.

</doc>
<doc id="1041208" url="https://pl.wikipedia.org/wiki?curid=1041208" title="Actio exercitoria">
Actio exercitoria

Actio exercitoria – w prawie rzymskim powództwo przeciwko zwierzchnikowi familijnemu ze zobowiązań osób mu podległych (niewolników, "alieni iuris"), zaciągniętych w związku prowadzeniem zarobkowej żeglugi.
Charakterystyka powództwa.
Zobowiązania, zawarte przez osoby podległe władzy, w zasadzie nie obciążały ich zwierzchników. Wyjątkiem były sytuacje, w których zobowiązania zostały zaciągnięte za jego przyzwoleniem lub z ich polecenia. Ochronie roszczeń wierzycieli służyły pretorskie powództwa o charakterze dodatkowym, do których należało "actio exercitoria".
Zwierzchnik odpowiadał za zobowiązania zaciągnięte przez osobę mu podległą, pełniącą funkcje kapitana statku ("magister navis").

</doc>
<doc id="1041209" url="https://pl.wikipedia.org/wiki?curid=1041209" title="JS16">
JS16

JS16, właściwie Jaakko Salovaara (ur. 13 stycznia 1975 w Finlandii) – fiński DJ i producent tworzący muzykę z gatunków techno oraz trance.
Jest też współzałożycielem duetu Dallas Superstars, który nagrał m.in. „Fine Day”.
Współpracował także z Darude. Wraz z Yavis jest członkiem duetu Kendi.
Poza działalnością artystyczną prowadzi wytwórnię muzyczną 16 Inch Records.

</doc>
<doc id="1041229" url="https://pl.wikipedia.org/wiki?curid=1041229" title="Rasmus Würtz">
Rasmus Würtz

Rasmus Würtz (ur. 18 września 1983) – duński piłkarz grający na pozycji pomocnika w klubie Aalborg BK, były reprezentant Danii.
Życiorys.
Urodził się w Skive. We wrześniu 2001 podpisał 3,5-letni kontrakt z Aalborg Boldspilklub (AaB). Nieco później wypożyczono go do Skive na pół roku, gdzie zakończył sezon 2001–2002. W lipcu 2002 roku podpisał umowę z pierwszoligowym AaB i był czołowym zawodnikiem pierwszej jedenastki. W debiutanckim sezonie 2002–2003 opuścił tylko jeden mecz i zagrał w 32 spotkaniach.
W swoich pierwszych trzech sezonach dla AaB nie wystąpił tylko w czterech meczach spośród 99 rozegranych przez ten klub.
6 lipca 2007 przeszedł z Aalborg BK do mistrza Danii – FC København, podpisując pięcioletnią umowę. Kwota transferu wyniosła 1 milion euro. W 2009 roku wypożyczono go do Vejle BK. Niedługo później powrócił do swojego macierzystego klubu Aalborg BK.
Reprezentacja.
Występował w młodzieżowych reprezentacjach Danii do lat 17, 19, 20 i 21. Ogółem rozegrał 52 mecze, w których strzelił jedną bramkę.
W seniorskiej reprezentacji gra od 2 czerwca 2005 roku. Debiutował w spotkaniu przeciwko Finlandii, zastępując na boisku Jon Dahla Tomassona. Później przejął opaskę kapitańską, gdyż urazu nabawił się Thomas Gravesen. Prowadził drużynę przez ostatnie 9 minut.

</doc>
<doc id="1041239" url="https://pl.wikipedia.org/wiki?curid=1041239" title="Wskaźniki wzrostu gospodarczego kraju">
Wskaźniki wzrostu gospodarczego kraju

Wskaźniki wzrostu gospodarczego kraju – zespół odpowiednio przygotowanych i przetworzonych danych statystycznych przedstawiających pewne wycinki życia gospodarczego kraju.
Porównywanie dynamiki i kierunku zmian tych wskaźników pozwala na ocenę ich jakości. Porównuje się także zmiany w oparciu o punkty odniesienia, jakimi są wskaźniki w innych państwach. Ważnym warunkiem jakości tych porównań jest zasada „porównuj podobne z podobnym”.
Wiele wskaźników pozwala na syntetyczną ocenę poziomu rozwoju gospodarczego kraju. Generalnie na podstawie poziomu PKB "per capita" wyróżnia się kraje G8, tak zwane rynki wschodzące oraz kraje Trzeciego, czy nawet Czwartego, Świata.
Najważniejsze wskaźniki syntetyczne i o charakterze jakościowym.
Większość z powyższych mierników można znaleźć w rocznikach statystycznych, w Polsce opracowywanych i wydawanych przez Główny Urząd Statystyczny. Ważnymi wskaźnikami są także te, które pokazują strukturę wytwarzanego PKB. Porównania między krajami dowodzą, że kraje wysoko rozwinięte posiadają duży udział usług, a mały rolnictwa.

</doc>
<doc id="1041240" url="https://pl.wikipedia.org/wiki?curid=1041240" title="Cerveny klastor">
Cerveny klastor



</doc>
<doc id="1041242" url="https://pl.wikipedia.org/wiki?curid=1041242" title="Daisuke Naitō">
Daisuke Naitō

 – japoński bokser, były zawodowy mistrz świata organizacji WBC w kategorii muszej (do 112 funtów).
Zawodową karierę rozpoczął w październiku 1996 roku. W 2001 roku zmierzył się z Takefumi Sakatą, przyszłym mistrzem świata WBA. Stawką pojedynku był tytuł zawodowego mistrza Japonii. Walka zakończyła się remisem i tytuł pozostał przy Sakacie.
19 kwietnia 2002 roku stanął przed pierwszą szansą zdobycia tytułu mistrza świata – zmierzył się z posiadaczem pasa mistrzowskiego WBA, Pongsaklekiem Wonjongkamem. Bokser z Tajlandii odniósł bardzo szybkie zwycięstwo, nokautując Naito już w 34 sekundzie pierwszej rundy. Jest to najkrótsza w historii walka mistrzowska w kategorii muszej.
Po tej szybkiej porażce stoczył pięć kolejnych zwycięskich walk, a 6 czerwca 2004 roku zdobył tytuł mistrza Japonii, pokonując w szóstej rundzie Hiroshi Nakano. Tytuł ten obronił dwa razy, a następnie, 10 października 2005 roku, stoczył kolejny pojedynek z Pongsaklekiem Wonjongkamem o pas mistrzowski WBA, który jednak ponownie zakończył się jego porażką (walka została przerwana w siódmej rundzie z powodu kontuzji Japończyka).
Naitō ponownie wywalczył tytuł mistrza Japonii w lutym 2006 roku. Po pokonaniu dwóch kolejnych rywali po raz trzeci przystąpił do pojedynku z Wonjongkamem. Walka odbyła się 18 lipca 2007 roku. Naitō wygrał na punkty i zdobył pas mistrzowski WBA. Przewał tym samym serię siedemnastu udanych obron Taja. Była to też pierwsza porażka Wonjongkama od ponad dekady.
11 października 2007 roku, w pierwszej obronie tytułu, pokonał na punkty swojego rodaka, Daiki Kamedę. 8 marca 2008 roku doszło do czwartego pojedynku Naitō z Wonjongkamem. Walka zakończyła się remisem i Japończyk zachował swój pas mistrzowski. 30 lipca tego samego roku znokautował w dziesiątej rundzie rodaka Tomonobu Shimizu. Do momentu nokautu Naito przegrywał walkę na punkty. W grudniu, w ostatniej walce w 2008 roku, pokonał przez techniczny nokaut Shingo Yamaguchiego.
26 maja 2009 roku pokonał na punkty Chińczyka Xiong Zhao Zhonga, mimo że w szóstej rundzie był liczony po nokdaunie. Tytuł mistrza świata stracił 29 listopada 2009 roku, przegrywając jednogłośnie na punkty z Kōki Kamedą. Na ring powrócił w maju 2010 roku, nokautując w piątej rundzie Liempetcha Sor Veerapola. Była to jego ostatnia walka w karierze.

</doc>
<doc id="1041244" url="https://pl.wikipedia.org/wiki?curid=1041244" title="Cerveny Klastor">
Cerveny Klastor



</doc>
<doc id="1041245" url="https://pl.wikipedia.org/wiki?curid=1041245" title="Charakter (gry fabularne)">
Charakter (gry fabularne)

Charakter – współczynnik określający moralność i etykę postaci, bohaterów niezależnych, potworów czy nawet całych społeczeństw w niektórych grach fabularnych.
Nie wszystkie gry fabularne używają takiego systemu, a niektórzy narratywiści uważają nawet ów system za ograniczający możliwości kreowania ich postaci. Z drugiej strony, dla innych charakter jest kluczowym elementem opisu postaci, gdyż twierdzą oni, iż gry fabularne powinny dotykać tematów dobra i zła.
Niektóre systemy zachęcają graczy do pewnych zachowań. Przykładowo w grach o superbohaterach jak "Marvel Super Heroes" lub "DC Heroes" istnieją specjalne punkty, które postacie zdobywają za dokonywanie bohaterskich czynów oraz tracą, gdy zachowują się w sposób mało heroiczny. Punkty te mogą zostać użyte by ulepszyć postać bądź też wpłynąć na wynik rzutu kostką, więc ważne jest dla graczy, by ich bohaterowie zachowywali się w sposób odpowiedni. W grze "Gwiezdne Wojny" wydanej przez West End Games odnaleźć można podobny pomysł, jeśli chodzi o użycie Mocy.
Dungeons &amp; Dragons.
Najbardziej typowym systemem związanym z charakterem jest ten używany w grze "Dungeons &amp; Dragons" – postacie mogą być tam Praworządne, Neutralne bądź też Chaotyczne. W "Advanced Dungeons &amp; Dragons" system ten stał się "dwuwymiarowy" – pojawiła się druga oś. Jedna z osi wskazuje postępowanie bohatera, jeśli chodzi o jego "moralność" (gdzie ekstremami są dobro i zło), druga natomiast jego postępowanie jeśli chodzi o "etykę" (tutaj postać znajduje się gdzieś pomiędzy praworządnością a chaosem). Postacie mogą być więc dobre lub złe oraz praworządne lub chaotyczne; na obu osiach istnieje także pewien obszar pomiędzy skrajnościami – neutralność. Osoba, której charakter znajduje się w owym obszarze nie jest zainteresowana skrajnościami, dąży do równowagi bądź też konfliktu między dobrem a złem (lub też prawem i chaosem). Poprzez nałożenie na siebie tych dwóch osi otrzymujemy dziewięć różnego rodzaju charakterów, które mogą przyjmować postacie graczy:
W czwartej edycji "Dungeons &amp; Dragons" lista charakterów została zredukowana do Praworządnego Dobrego, Dobrego, Nieukierunkowany/nienastawionego (unaligned), Złego i Chaotycznego Złego.
Warhammer FRP.
Pierwsza edycja systemu Warhammer Fantasy Roleplay używała liniowego systemu charakteru: Praworządny – Dobry – Neutralny – Zły – Chaotyczny. Zmiana charakteru (z jakichkolwiek przyczyn) przesuwała charakter o jeden stopień w prawo lub lewo. Przykładowo postać neutralna mogła stać się dobra lub zła, ale nie chaotyczna.
W praktyce system ten był używany by regulować reakcje osób o odmiennych charakterach.
Druga edycja systemu porzuciła ów koncept charakteru (wraz z nim odszedł też pomysł, by Praworządność była przeciwieństwem Chaosu). System proponuje teraz większe skupianie się na unikalnych cechach osobowości bohaterów a nie na ich liniowym charakterze.

</doc>
<doc id="1041247" url="https://pl.wikipedia.org/wiki?curid=1041247" title="The Girl Is Mine">
The Girl Is Mine

The Girl Is Mine – utwór wykonywany w duecie przez Michaela Jacksona i Paula McCartneya, wydany na singlu w 1982. Skomponowany wyłącznie przez Michaela Jacksona i wydany jako pierwszy singel z jego albumu "Thriller". Utwór opowiada o dwóch mężczyznach rywalizujących o miłość tej samej kobiety. Kłótnia prowadzi do fragmentu mówionego w piosence, w którym Jackson wypowiada swój słynny cytat: „Paul, I think I told you, I’m a lover, not a fighter (Paul, chyba ci mówiłem, jestem kochankiem, nie wojownikiem).” Utwór dotarł do drugiego miejsca na liście Billboardu.
Jackson i McCartney nagrali w duecie inne utwory: „Say Say Say” i „The Man” z 1983, wydane na albumie McCartneya z 1983 "Pipes of Peace". Na płycie Michaela Jacksona "Off the Wall" znajduje się utwór autorstwa McCartneya „Girlfriend”.

</doc>
<doc id="1041254" url="https://pl.wikipedia.org/wiki?curid=1041254" title="Ryszard Kos">
Ryszard Kos

Ryszard Kos – bohater książek Longina Jana Okonia. Przez autora przedstawiany jest jako postać autentyczna, jednak brak pewnych dowodów na jego istnienie. Pojawił się w powieściach przygodowych związanych z Indianami – trylogii o powstaniu Tecumseha ("Tecumseh", "Czerwonoskóry generał", "Śladami Tecumseha") oraz w "Płonącej prerii", gdzie jednak jest postacią poboczną.
Postać "historyczna".
Ryszard Kos w przypisach autorskich konsekwentnie traktowany jest jak postać historyczna. Przedstawiono go w nich jako Polaka żyjącego na przełomie XVIII i XIX wieku, uczestnika insurekcji kościuszkowskiej, po jej upadku prześladowanego przez carat. W 1797 Kos wyemigrował do Ameryki Północnej, gdzie został traperem na pograniczu USA i Kanady. W konflikcie pomiędzy USA a Indianami znalazł się po stronie Indian, wziął udział w wojnie brytyjsko-amerykańskiej po stronie Brytyjczyków, następnie w walkach na południu USA (wojna z Krikami) oraz w wojnie Czarnego Jastrzębia w 1832 r. 
Postać "literacka".
W powieściach przygodowych Longina Jana Okonia stał się przyjacielem i głównym współpracownikiem Tecumseha, któremu wcześniej uratował życie. Ze względu na sympatię do Indian zyskał imię "Czerwone Serce". Po przegranej bitwie pod Tippecanoe znalazł się wraz z Tecumsehem w Kanadzie, gdzie dowodząc oddziałami indiańskimi współdziałał z armią brytyjską. Odegrał główną rolę w zdobyciu Detroit, otrzymał stopień pułkownika. Walczył w bitwie pod Queenston Heights, bitwie pod Frenchtown oraz bitwie pod Moraviantown zakończonej śmiercią Tecumseha.
Następnie znalazł się na południu USA, gdzie odnajdujemy go w szeregach Krików i Seminolów w bitwie pod Nowym Orleanem oraz w wojnie z Krikami. Po klęsce w bitwie nad Horseshoe Bend udał się do Kanady, (zwraca uwagę zaburzona chronologia – bitwę tę stoczono kilka miesięcy wcześniej niż bitwę pod Nowym Orleanem) gdzie zamieszkał z żoną Zorzą Ranną, córką wodza Seneków.
W "Płonącej prerii" widzimy go dopiero w ostatnim roku walk, gdy z niewielką grupą Szaunisów dołącza do oddziałów Sauków i Lisów prowadzonych przez Czarnego Jastrzębia. Bierze udział w obronie stolicy plemienia Saukenkuk. Unika śmierci w masakrze pod Bad Axe, po czym powraca do Kanady.

</doc>
<doc id="1041255" url="https://pl.wikipedia.org/wiki?curid=1041255" title="Apries">
Apries

Apries lub Uahibre lub Wahibre – faraon, władca starożytnego Egiptu z Okresu Schyłkowego, z XXVI dynastii saickiej. Panował w latach 589-570 p.n.e. Był synem Psametycha II. Prowadził odmienną niż jego ojciec, politykę zagraniczną, polegającą głównie na podjęciu prób odzyskania dla Egiptu wpływów w Syro-Palestynie, ograniczeniu rozwoju miast, głównie Tyru i Sydonu, mogących stać się bazą wyjściową do inwazji na Egipt oraz przełamania hegemonii babilońskiej w tym regionie. Było to priorytetem początkowych lat jego panowania. W latach końcowych, walcząc o władzę sprzymierzył się z siłami babilońskimi, co w efekcie przyniosło klęskę i śmierć. 
Zmagania o Tyr i Jerozolimę.
W pierwszej kolejności postanowiono unieszkodliwić Tyr. W tym celu zorganizowano jego blokadę, która być może trwała około 3 lat. Egipcjanom nie udało się jednak zdobyć miasta, którego władca Itobal III poprosił o pomoc władcę babilońskiego – Nabuchodonozora II, którego wojska wkrótce wkroczyły do miasta. Plany Apriesa nie tylko nie spełniły się, ale także zaszkodziły Egiptowi, odcinając od niego Fenicję. Niejako zadośćuczynieniem utraty Tyru było zdobycie Sydonu i Gazy.
W królestwie Judy, początkowo neutralnej wobec Babilonu, stronnictwo antybabilońskie zdobywało coraz większe poparcie. Sedecjasz, ostatni władca Judy, być może pod wpływem namowy Apriesa, zmienił swą politykę i otwarcie wystąpił przeciw Babilończykom. W odpowiedzi Nabuchodonozor natychmiast dokonał inwazji na Judę, zajął liczne warowne miasta i dążąc do likwidacji niezależności tego królestwa, przystąpił w 587 roku p.n.e. do oblężenia samej jego stolicy – Jerozolimy. Oblężona stolica Judy, osamotniona, mogła liczyć jedynie na pomoc ze strony Egiptu, ale Apries zwlekał z podjęciem jakiejkolwiek akcji. Gdy oblężenie i blokada miasta przedłużały się, faraon w końcu postanowił pójść miastu z odsieczą. Plan zakładał szybkie uderzenie z zaskoczenia jako jedyne możliwe rozwiązanie w zmaganiach z wojskami babilońskimi. Nabuchodonozor, dowiedziawszy się jednak o ruchach wojsk faraona, wyruszył naprzeciw nim, zwalniając blokadę Jerozolimy i chwilowo odstępując od oblężenia miasta. W Apriesie upatrywano zbawcę i obrońcę Jerozolimy. W mieście zapanowała powszechna radość i euforia, która wkrótce przerodziła się w zaskoczenie i przerażenie. Bowiem wiosną 586 roku p.n.e. doszło do spotkania sił egipskich z siłami Nabuchodonozora, w którym Egipcjanie ponieśli klęskę i zostali zmuszeni do wycofania się z Judy. Siły babilońskie powróciły pod Jerozolimę i wkrótce w wyniku nasilenia działań oblężniczych obrona została przełamana i latem 586 roku p.n.e. miasto zostało zdobyte. Żołnierze babilońscy dokonali straszliwej rzezi mieszkańców i ogromnego spustoszenia, zdobytego miasta. Władca Judy – Sedecjasz zdołał zbiec lecz został wkrótce ujęty i po wymordowaniu całej jego rodziny, oślepionego wywieziono do Babilonu. Za ustępującymi wojskami Apriesa ciągnęły tysiące mieszkańców Judy zamierzając schronić się przed Babilończykami w Egipcie. Migracja ta dała początek nowemu osadnictwu izraelskiemu w Egipcie. Najsilniejsza społeczność powstała na Elefantynie.
Schyłek panowania.
Po burzliwych wydarzeniach w Syro-Palestynie, nastąpił okres spokoju wewnętrznego i względnego ustabilizowania władzy. Czas ten faraon zapewne spożytkował na działalność budowlaną i ugruntowanie swej władzy. Schyłkowe lata jego panowania, podobnie jak początkowe, przyniosły w Egipcie burzliwe wydarzenia; bunt, walki wewnętrzne, napaść wojsk babilońskich i w końcu klęskę i śmierć.
Podłożem zaostrzającej się sytuacji było narastanie niezadowolenia wśród Egipcjan, spowodowane zwiększającym się napływem osadników greckich, wzrostem znaczenia społeczności greckich, licznymi przywilejami im nadawanymi, rosnącym wpływem Greków w armii egipskiej oraz wyraźnym sprzyjaniem im przez samego faraona.
Niepokoje zapoczątkowały zamieszki, które wybuchły w Cyrenajce pomiędzy ludnością libijską a napływową ludnością grecką. Libijczycy poprosili o pomoc faraona, a ten obawiając się konfrontacji pomiędzy najemnikami greckimi, stanowiącymi znaczną siłę w jego armii i wojskami greckimi w Libii, wysłał aby spacyfikować zamieszki, armię złożoną z samych Egipcjan. Armią dowodził Amazis, który, według Herodota, w czasie przemowy do zebranych wojsk został obwołany władcą. Przejęcie przez niego władzy oznaczało bunt przeciw Apriesowi i wybuch wojny domowej. Apries natychmiast wysłał do Amazisa
Po fiasku misji mediacyjnej, obaj wodzowie; faraon i uzurpator, dążyli do jak najszybszej konfrontacji. Do spotkania dwóch przeciwnych armii doszło pod Momemfis, gdzie stoczono krwawą bitwę. Armia Apriesa została pokonana, a on sam dostał się do niewoli. Przewieziono go do Sais, które już wówczas stanowiło rezydencję Amazisa, gdzie pod naciskiem, prawdopodobnie swych doradców, nowy władca „"wydał Apriesa Egipcjanom, a ci udusili go, następnie pogrzebali w jego rodzinnym grobie"”.
Jest to jedna z wersji końca panowania Apriesa. Inna mówi o okresie około dwóch lat panowania obydwu władców i śmierci Apriesa podczas walk armii Amazisa z wojskami Nabuchodonozora II, króla Babilonu, który wojnę domową w Egipcie próbował wykorzystać aby zdobyć władzę nad Egiptem. Według tej wersji Apries przeszedł na stronę babilońską. Jeszcze inna wersja mówi, iż Apries zginął zamordowany po walkach wewnętrznych i próbie odzyskania władzy.

</doc>
<doc id="1041260" url="https://pl.wikipedia.org/wiki?curid=1041260" title="Izaak Brock">
Izaak Brock



</doc>
<doc id="1041263" url="https://pl.wikipedia.org/wiki?curid=1041263" title="Pamela Bellwood">
Pamela Bellwood

Pamela Bellwood, właściwie Pamela Ann King (ur. 26 czerwca 1951 w Nowym Jorku) – amerykańska aktorka telewizyjna i filmowa.
Życiorys.
Urodziła się w Nowym Jorku. Studiowała sztukę aktorską pod kierunkiem Sanford Meisner w New York City Playhouse w Nowym Jorku. 
Od 8 lutego 1973 do 30 czerwca 1973 występowała na broadwayowskiej scenie w komedii "Motyle są wolne" ("Butterflies Are Free") w roli Jill Tanner z Blythe Danner, a od 8 lutego 1973 do 30 czerwca 1973 w spektaklu "Ostatnie szlify przed podróżą" ("Finishing Touches") jako Felicia Andrayson z Barbarą Bel Geddes.
Po gościnnym udziale w serialach – NBC "Ironside" (1974), ABC "Szeroke światowe misterium" ("Wide World Mystery", 1974), CBS "Rhoda" (1974), zadebiutowała w filmie telewizyjnym "Karmić zwierzę" ("Nourish the Beast", 1974). 
Jej debiutem kinowym był dreszczowiec "Dwuminutowe ostrzeżenie" ("Two-Minute Warning", 1976) u boku Charltona Hestona. Rok później zagrała główną rolę Emily Ward w dramacie telewizyjnym NBC "Emily, Emily" (1977) z udziałem Johna Forsythe'a. 
Pojawiła się też w sitcomie ABC "Statek miłości" ("The Love Boat", 1977) oraz doszła do obsady ekranizacji powieści sensacyjnej Arthur Hailey "Port lotniczy ’77" ("Airport '77", 1977). Zagrała także niewielką rolę w komedii fantasy "Niewiarygodnie zmniejszona kobieta" ("The Incredible Shrinking Woman", 1981). 
Największą popularność przyniosła jej kreacja Claudii Blaisdel w operze mydlanej ABC "Dynastia (Dynasty", 1981-1986).
W kwietniu 1983 prezentowane były jej zdjęcia na ośmiu stronach magazynu „Playboy”; pojechała do Afryki na półnagą sesję z plemionami Masajów, po czym odrzuciła kolejny milion dolarów, by pozować dla „Hustlera”. We wrześniu 1988 była na okładce tygodnika „Ekran”.
W 1984 wyszła za mąż za fotografa Nicka Wheelera. Mają córkę Kerry (ur. 1985).

</doc>
<doc id="1041267" url="https://pl.wikipedia.org/wiki?curid=1041267" title="Engelbrekt Engelbrektsson">
Engelbrekt Engelbrektsson

Engelbrekt Engelbrektsson (ur. ok. 1390, zm. 27 kwietnia lub 4 maja 1436 na wyspie Engelbrektsholm na jeziorze Hjälmar) – szwedzki bohater narodowy i mąż stanu, przywódca powstania chłopskiego w latach 1434–1436, przeciwko rządom Eryka Pomorskiego, króla unii kalmarskiej i urzędników duńskich w Szwecji.
Życiorys.
Engelbrektsson najprawdopodobniej wywodził się z niemieckiego rodu. Był wolnym chłopem, pochodził ze znajdującego się w środkowej części kraju regionu Dalarna.
Engelbrektsson jak wielu innych Szwedów był niezadowolony z nieprawości i wykroczeń popełnianych przez duńskich urzędników oraz wysokich podatków obowiązujących w kraju.
W 1434, przy wsparciu górników i chłopów z jego rodzinnych stron, rozpoczął powstanie, nazwaną później "rebelią Engelbrektssona", która z czasem ogarnęła cały kraj.
W 1435 został obwołany dowódcą narodowych sił zbrojnych ("Rikshövitsman") przez Parlament Stanowy ("Ståndsriksdagen") w Arboga. Z czasem władza Engelbrektssona uległa zmniejszeniu, co było spowodowane konfliktami z arystokracją, która chciała wykorzystać powstanie dla własnych celów.
Zwycięskie walki rebeliantów doprowadziły do ugody z królem i rewizji postanowień unii kalmarskiej, czego skutkiem były m.in. detronizacja Eryka Pomorskiego w 1439 i osiągnięcie suwerenności przez Szwecję.
Engelbrekt Engelbrektsson został zamordowany na przełomie kwietnia i maja 1436 przez szwedzkiego feudała Månsa Bengtssona.

</doc>
<doc id="1041269" url="https://pl.wikipedia.org/wiki?curid=1041269" title="Franciszek Sobieski">
Franciszek Sobieski

Franciszek Teodor Sobieski (ur. 2 kwietnia 1928 w Inowrocławiu, zm. 3 lipca 2020) – polski inżynier, senator I kadencji.
Życiorys.
Od lat 30. do końca lat 40. był działaczem harcerskim, pełnił m.in. funkcję komendanta hufca Inowrocław-Wschód. Absolwent Liceum Ogólnokształcącego im. Jana Kasprowicza w Inowrocławiu. W 1951 ukończył studia inżynierskie w poznańskiej Szkole Inżynierskiej. Był pracownikiem przedsiębiorstwa budowlanego w Poznaniu, od 1952 był zatrudniony w „Celulozie” we Włocławku. Jednocześnie w latach 1954–1970 przez kilkanaście lat pracował jako nauczyciel. Był także przewodniczącym miejskiego oddziału Stowarzyszenia Inżynierów i Techników Przemysłu Papierniczego. Uczestniczył w projektowaniu zakładów celulozowo-papierniczych w Świeciu, Kwidzynie i Kostrzynie. Uczestniczył w pracach Rady Duszpasterskiej przy Kurii Diecezjalnej Włocławskiej. Należał do fundatorów Fundacji „Polska w Europie”.
W 1980 wstąpił do „Solidarności”, był przewodniczącym regionalnej komisji rewizyjnej. W latach 1989–1991 pełnił funkcję senatora I kadencji, wybranego z ramienia Komitetu Obywatelskiego w województwie włocławskim. Później wycofał się z polityki.
Pochowany na cmentarzu Junikowo w Poznaniu.
Życie prywatne.
Był żonaty z Jadwigą, miał cztery córki: Marię, Teresę, Iwonę i Magdalenę.

</doc>
<doc id="1041273" url="https://pl.wikipedia.org/wiki?curid=1041273" title="Stanisław Konarski (historyk)">
Stanisław Konarski (historyk)

Stanisław Konarski (ur. 18 września 1923, zm. 30 lipca 2007 w Warszawie) – polski historyk-varsavianista, doktor nauk humanistycznych.
Absolwent Gimnazjum im. Mikołaja Reja w Warszawie. W czasie II wojny światowej był żołnierzem Armii Krajowej. Uczestniczył w powstaniu warszawskim.
W latach 1967–1991 pełnił funkcję wicedyrektora Muzeum Warszawy. Był współpracownikiem "Polskiego Słownika Biograficznego" oraz prezesem Towarzystwa Przyjaźni Polsko-Francuskiej. Autor publikacji dotyczących historii Warszawy i polskiej oświaty.
Spoczywa na cmentarzu Powązkowskim w Warszawie (kwatera 188-1-8).

</doc>
<doc id="1041275" url="https://pl.wikipedia.org/wiki?curid=1041275" title="Maria Sielicka-Gracka">
Maria Sielicka-Gracka

Maria Teresa Sielicka-Gracka (ur. 2 maja 1937 w Łodzi) – polska lekarka, posłanka na Sejm X kadencji.
Życiorys.
Ukończyła w 1961 studia na Wydziale Lekarskim Akademii Medycznej w Warszawie, uzyskała specjalizację w zakresie endokrynologii dziecięcej. Pracowała zawodowo w stołecznych jednostkach służby zdrowia. Na emeryturę przeszła w 2003, wciąż praktykując w zawodzie.
W 1980 wstąpiła do „Solidarności”. W latach 80. zaangażowała się w działalność Duszpasterstwa Służby Zdrowia i działalność charytatywną w ramach Ruchu „Ku cywilizacji miłości”. W 1989 z ramienia Komitetu Obywatelskiego uzyskała mandat posła X kadencji, w trakcie której przystąpiła do Unii Demokratycznej. Zasiadała w Komisji Zdrowia oraz w Komisji Nadzwyczajnej do rozpatrzenia projektu ustawy o ochronie prawnej dziecka poczętego. W 1991 wycofała się z polityki, zajęła się działalnością społeczną w ramach Stowarzyszenia Lekarze Nadziei (od 1994 jako prezes zarządu oddziału warszawskiego). Była też członkinią władz samorządu zawodowego, w latach 1993–1997 jako członkini prezydium Okręgowej Izby Lekarskiej.
W 2011 prezydent Bronisław Komorowski odznaczył ją Krzyżem Komandorskim Orderu Odrodzenia Polski. W 2016 wyróżniona Odznaką Za Zasługi dla Ochrony Praw Człowieka.

</doc>
<doc id="1041285" url="https://pl.wikipedia.org/wiki?curid=1041285" title="Teofil Biela">
Teofil Biela

Teofil Biela (ur. 13 marca 1897 w Zaborzu Wsi, zm. 6 września 1939 w obozie pod Nieborowicami) – powstaniec śląski, działacz i przewodniczący lokalnych organizacji narodowych, dowódca kompanii, kawaler Virtuti Militari, naczelnik okręgowy gminy Czuchów–Czerwionka.
Życiorys.
W rodzinie górnika Jana i Ludwiny z domu Siwiców. W 1903 rodzice przenieśli się do Czuchowa i tam też Teofil ukończył szkołę ludową. Przez następne trzy lata uczył się w Szkole Dokształcającej i był listonoszem w Czerwionce. Później został ślusarzem w kopalni „Dębieńsko” i wstąpił do Zjednoczenia Zawodowego Polaków, za co został zwolniony z kopalni. Powrócił więc do pracy na poczcie, gdzie pracował do 1918, kiedy to wcielono go do armii niemieckiej. Wrócił w 1919 i natychmiast wstąpił do Polskiej Organizacji Wojskowej Górnego Śląska i Towarzystwa Gimnastycznego „Sokół”. Brał czynny udział we wszystkich trzech powstaniach śląskich.
Po upadku pierwszego powstania musiał uciekać ze Śląska, ale po ogłoszeniu amnestii wrócił do domu. W drugim powstaniu był dowódcą kompanii i został ciężko ranny. W ostatnim zrywie dowodził I baonem Pułku Żorskiego i dzielnie bronił Czerwionki, Kędzierzyna, Koźla, Bierawy i Góry św. Anny. Wyróżniał się dużą odwagą i niezwykłą przytomnością umysłu, co niejeden raz ocaliło życie jemu i podwładnym. Za męstwo Józef Piłsudski w 1922 osobiście uhonorował go Krzyżem Srebrnym Virtuti Militari. W tym czasie Teofil Biela poznał także generała Jerzego Ziętka i zaprzyjaźnił się z nim. W 1923 wstąpił w szeregi policji śląskiej, jednak zwolnił się po roku. Cztery lata później otrzymał awans na naczelnika okręgowego gminy Czuchów–Czerwionka.
Działał też czynnie w grupie miejscowej Związku Powstańców Śląskich. O jego zaangażowaniu świadczy zdanie w gazecie ZPŚl, w którym nazwany został człowiekiem „kryształowej, mrówczej pracy związkowej”. Czerwionecka grupa na czele z Bielą organizowała uroczyste capstrzyki w rocznice powstań śląskich, ćwiczenia wojskowe i zawody sportowe. Wystawiała też co roku drużynę do największej sportowej imprezy powstańczej, jaką był Marsz nad Odrę. W sierpniu 1939 coraz powszechniejsze stawały się niemieckie napady na przygraniczne miasta i wsie. Teofil Biela zorganizował batalion obronny z powstańców z Czuchowa, Dębieńska i Szczygłowic i stanął na jego czele. Wczesnym rankiem 1 września 1939 niemiecka armia zaatakowała Śląsk, a batalion musiał wycofać się znad granicy. Niemcy wyznaczyli nagrodę za wydanie Bieli.
Mimo próśb ks. Jana Hajdy i kolegów, żeby ratował się ucieczką odmówił, odpowiadając, że nie opuści współtowarzyszy i nie zdradzi ziemi śląskiej ani Polski, którą kochał. Zdradzony i wydany w ręce wroga był torturowany, a następnie przewieziony do obozu w Nieborowicach. W nocy z 5 na 6 września hitlerowcy urządzili sobie libację alkoholową, na którą zaprosili kolegów z innych miejscowości oraz z Czuchowa. Oprowadzali Teofila Bielę po wszystkich barakach obozu – który ze współwięźniów go opluł, był w nagrodę wypuszczany na wolność. Następnie wyprowadzili wszystkich więźniów na plac apelowy i kazali utworzyć im szpaler. Na koniec przywiązali do wozu ciężko pobitego Bielę i ciągnęli po ziemi wśród nich. Pierwszy zaprotestował ksiądz Władysław Robota, za nim jeszcze szesnastu więźniów – wszyscy tym samym wydali na siebie wyrok. Niemcy ustawili więźniów w koło i dali broń cywilom, każąc im strzelać... Ta masakra przeszła do historii jako „krwawa noc” w Nieborowicach. Zwłoki pochowano w przydrożnym rowie, później przeniesiono je na cmentarz w Pilchowicach.
Został rozstrzelany.
Zostawił żonę Helenę z pięciorgiem dzieci. Po jego śmierci Niemcy zarekwirowali mienie znalezione w domu państwa Bielów. Pani Stefania i jej rodzeństwo byli szykanowani przez polskich kolaborantów i dręczeni przez okupanta z powodu działalności nieżyjącego już ojca.
Upamiętnienie.
Jego imieniem nazwano ulice w Czuchowie i Kamieniu.

</doc>
<doc id="1041288" url="https://pl.wikipedia.org/wiki?curid=1041288" title="Bazylika Matki Bożej Anielskiej i Męczenników">
Bazylika Matki Bożej Anielskiej i Męczenników

Bazylika Matki Bożej Anielskiej (wł. "Santa Maria degli Angeli e dei Martiri") – rzymskokatolicki kościół tytularny w Rzymie, przy Piazza della Repubblica.
Świątynia ta jest kościołem parafialnym oraz kościołem tytularnym, mającym również rangę bazyliki mniejszej.
Lokalizacja.
Kościół znajduje się w XVIII. Rione Rzymu – Castro Pretorio przy "Piazza della Repubblica".
Historia.
Bazylika jest zbudowana na ruinach tepidarium starożytnych Term Dioklecjana wg projektu Michała Anioła. Poświęcona jest męczennikom chrześcijańskim. W apsydzie umieszczony został grobowiec papieża Piusa IV, fundatora tego kościoła. Obecne drzwi do bazyliki zaprojektował polski rzeźbiarz Igor Mitoraj.
Kardynałowie prezbiterzy.
Bazylika Matki Bożej Anielskiej i Męczenników jest jednym z kościołów tytularnych nadawanych kardynałom-prezbiterom ("Titulus Sanctae Mariae Angelorum in Thermis").
Obecnie kardynałem-prezbiterem tytularnym jest Anders Arborelius, biskup Sztokholmu.

</doc>
<doc id="1041289" url="https://pl.wikipedia.org/wiki?curid=1041289" title="Michał Chałoński">
Michał Chałoński

Michał Hubert Chałoński (ur. 3 listopada 1943 w Kielcach) – polski polityk, ekonomista, poseł na Sejm X i I kadencji.
Życiorys.
Z wykształcenia ekonomista, absolwent Akademii Ekonomicznej w Krakowie (1986). W latach 1962–1972 pracował jako kierownik działu produkcji w Kieleckim Przedsiębiorstwie Transportowo-Sprzętowym Budownictwa, a w okresie 1972–1975 był kierownikiem Bazy Sprzętu i Transportu Chemadin w Kielcach. Następnie zatrudniony w Kieleckim Zjednoczeniu Budownictwa i Zakładzie Usług Technicznych Związku Inwalidów w Kielcach.
W 1980 wstąpił do „Solidarności”, w stanie wojennym został internowany na okres od 13 grudnia 1981 do 1 lipca 1982. Po zwolnieniu zatrudniony w Zakładzie Usług Technicznych Związku Inwalidów w Kielcach. Należał do Biskupiego Komitetu Pomocy Potrzebującym, zajmował się dystrybucją prasy podziemnej. W 1986 za prowadzoną działalność opozycyjną został skazany na karę półtora roku pozbawienia wolności z warunkowym zawieszeniem jej wykonania.
Był posłem X kadencji z ramienia Komitetu Obywatelskiego (w trakcie kadencji współtworzył Forum Prawicy Demokratycznej) oraz I kadencji z ramienia Unii Demokratycznej. W 1992 razem z Aleksandrem Hallem założył Partię Konserwatywną. W rządzie Jerzego Buzka kierował Wojskową Agencją Mieszkaniową (1998–2001). Należał do Stronnictwa Konserwatywno-Ludowego, w 2004 przystąpił do Partii Centrum (wyrejestrowanej w 2008).
Od 1991 wchodzi w skład władz Krajowej Izby Gospodarczej. Obejmował stanowiska kanclerza i wicekanclerza Wyższej Szkoły Handlowej w Kielcach.
Otrzymał Złoty Krzyż Zasługi (2005) oraz Krzyż Wolności i Solidarności (2011).

</doc>
<doc id="1041301" url="https://pl.wikipedia.org/wiki?curid=1041301" title="Kościół ewangelicki w Ostródzie">
Kościół ewangelicki w Ostródzie

Kościół ewangelicki w Ostródzie – budowla neogotycka przy ul. Sienkiewicza, obecnie własność Kościoła ewangelicko-metodystycznego, współużytkowany przez parafię ewangelicko-augsburską.
Historia.
Po sekularyzacji państwa krzyżackiego i powstaniu Prus Książęcych w 1525 r. miejscowy gotycki kościół parafialny (obecnie rzymskokatolicki pw. św. Dominika Savio) stał się ewangelickim i pozostał nim aż do zniszczenia w 1945 r. Po pożarze miasta w 1788 r. został odbudowany i rozbudowany w latach 1798-1802. Od końca XVI w. służył nabożeństwom niemieckim, zaś za nim wzniesiono mniejszy i pozbawiony wieży kościół polski, w 1754 r. zastąpiony nowym, w którym w XIX w. duchownym był Gustaw Gizewiusz. Kościół Gizewiusza również został rozebrany i na jego miejscu w 1858 r. powstał kolejny, który przetrwał do początków XX w. Dynamiczny rozwój miasta spowodował wówczas konieczność budowy nowej świątyni ewangelickiej. Po jej zrealizowaniu, nabożeństwa polskie przeniesiono do kościoła średniowiecznego, a dotychczasową świątynię polską rozebrano w 1910 r. Nowy kościół wzniesiono na wysokiej skarpie, dominującej nad starą częścią miasta i jeziorem. Projektantem był Oskar Hossfeld z Berlina (1848-1915), autor szeregu budowli sakralnych - ewangelickich i katolickich - utrzymanych w formach historyzmu. W latach 1907-1909 wzniesiono okazałą ceglaną budowlę neogotycką, której znaczenie urbanistyczne podkreśla widoczna z daleka masywna wieża, zwieńczona podwójnym hełmem i wysoki dach. Wybrano formy wczesnogotyckie, mniej ozdobne i bardziej masywne, jednak w praktyce tylko poprzez materiał nawiązujące do średniowiecznej architektury państwa krzyżackiego. Jak kilka innych świątyń tego autorstwa (np. Chrystusa w Poznaniu, ewangelicki w Szczecinku), wzniesiono krótką trójnawową pseudohalę z transeptem i z płytkim wielobocznym prezbiterium. Wnętrze kryte jest sklepieniem krzyżowym. Przestrzeń naw bocznych wypełniają drewniane empory, wsparte na niskich okrągłych filarach. Kościół może pomieścić 1420 osób. Prezbiterium wypełnia ołtarz połączony z amboną. Prace snycerskie wykonała znana szkoła rzemiosł artystycznych w Cieplicach. Organy zbudowała firma Wittek z Elbląga, prace malarskie wykonał Blaue z Berlina Dahlem, okna wypełniły witraże. Koszty budowy wyniosły 203 000 marek. W wieży znajduje się zabytkowy mechanizm zegara wahadłowego z 1908, a piętro wyżej trzy dzwony z 1909 (największy 148 cm), podarowane przez miasto Bochum. W południe z wieży wygrywane są pieśni kościelne.
Po II wojnie światowej, ponieważ Kościół Ewangelicko-Augsburski cierpiał na brak duchownych, opiekę nad wiernymi przejął Kościół Metodystyczny (obecnie parafia Łaski Bożej), który stał się właścicielem budowli. Po kilku latach odrodziła się parafia ewangelicko-augsburska, która współużytkuje świątynię. Na wieży zlokalizowano atrakcyjny punkt widokowy, na który wiedzie 105 stopni, i wystawę przedmiotów codziennego użytku.

</doc>
<doc id="1041308" url="https://pl.wikipedia.org/wiki?curid=1041308" title="Nowe Państwo (czasopismo)">
Nowe Państwo (czasopismo)

Nowe Państwo – czasopismo społeczno-polityczne o orientacji konserwatywnej, ukazujące się od 15 marca 1993. Początkowo jako ukazujący się nieregularnie niskonakładowy przegląd polityczny i parlamentarny, a od marca 1994 jako dostępny w szerokim kolportażu miesięcznik. W grudniu 1995 „Nowe Państwo” przekształciło się w tygodnik.
Charakterystyka.
Publikowali w nim m.in. Cezary Michalski, Piotr Zaremba, Igor Zalewski, Robert Mazurek, Konrad Kołodziejski, Robert Krasowski, Piotr Semka, Joanna Kluzik-Rostkowska, Wojciech Wencel, Paweł Siennicki, Tomasz Łysiak (felietony i rysunki), Grzegorz Jankowski, Jan Wróbel, Stanisław Remuszko oraz politycy Ludwik Dorn (używający w swoich felietonach pseudonimu Dorota Lutecka) czy Stefan Niesiołowski. Pierwszym redaktorem naczelnym „Nowego Państwa” był Adam Lipiński, później zastąpił go Anatol Arciuch.
„Nowe Państwo” do końca 2001 roku ukazywało się jako tygodnik, później wychodziło jako miesięcznik. Od 2006 roku ukazuje się jako kwartalnik. W tym czasie redaktorem naczelnym został filozof i publicysta Michał Szułdrzyński. Wśród publicystów znaleźli się m.in. Ryszard Legutko, Maciej Iłowiecki, Barbara Fedyszak-Radziejowska, Andrzej Talaga, Wiesław Chełminiak, Jarosław Flis, Tomasz Terlikowski, Piotr Legutko, Dorota Kania i inni.
W pierwszym okresie istnienia pisma wydawcą tygodnika była spółka Srebrna S.A., na czele której stał polityk PiS Adam Lipiński (głównym udziałowcem w spółce jest Fundacja Prasowa „Solidarność”, na czele której stoi Jarosław Kaczyński). Od czerwca 2008 wydawcą jest Niezależne Wydawnictwo Polskie, wydawca „Gazety Polskiej”. a funkcję redaktora naczelnego objęła dziennikarka GP Katarzyna Gójska-Hejke.
W 2009 miesięcznik kwartalnik Nowe Państwo połączył się z miesięcznikiem Niezależna Gazeta Polska i od września 2009 ukazuje się jako miesięcznik Niezależna Gazeta Polska – Nowe Państwo.
27 lutego 2011 rozpoczęła funkcjonowanie witryna internetowa pisma www.panstwo.net, na której są zamieszczone archiwalne artykuły, które ukazywały się w periodyku.

</doc>
<doc id="1041309" url="https://pl.wikipedia.org/wiki?curid=1041309" title="Ireneusz Skubis">
Ireneusz Skubis

Ireneusz Skubis (ur. 7 czerwca 1946 w Witeradowie, zm. 23 marca 2023 w Warszawie) – polski polityk, nauczyciel i samorządowiec, poseł na Sejm X i II kadencji.
Życiorys.
Syn Jana. Ukończył studia na Wydziale Ogrodniczym Akademii Rolniczej w Krakowie (1976) i na Wydziale Ekonomiczno-Rolnym Szkoły Głównej Gospodarstwa Wiejskiego w Warszawie (1979). Pracował jako doradca metodyczny i nauczyciel przedmiotów zawodowych. Od 1984 do 1988 pełnił funkcję dyrektora Zespołu Szkół Rolniczych w Złotym Potoku.
Od 1969 należał do Zjednoczonego Stronnictwa Ludowego. W latach 1982–1983 był sekretarzem wojewódzkiego komitetu ZSL w Częstochowie. Był zastępcą przewodniczącego Wojewódzkiej Rady Narodowej w Częstochowie. W 1989 uzyskał mandat posła na Sejm X kadencji z okręgu lublinieckiego. Przystąpił do Polskiego Stronnictwa Ludowego „Odrodzenie” i następnie do Polskiego Stronnictwa Ludowego. W 1993 otrzymał mandat poselski na Sejm II kadencji z okręgu częstochowskiego. W latach 1998–2002 był radnym Sejmiku Województwa Śląskiego I kadencji, w latach 2002–2004 wykonywał funkcję starosty częstochowskiego. Z funkcji tej odwołany w połowie kadencji po oskarżeniu przez tłumaczkę o rzekome składanie propozycji o charakterze seksualnym podczas podróży służbowej, nie przedstawiono mu w tej sprawie zarzutów. Na emeryturze przeprowadził się wraz z żoną do Warszawy.
Zasiadał we władzach krajowych PSL. Wieloletni prezes powiatowej organizacji Ochotniczej Straży Pożarnej. Był przewodniczącym Stowarzyszenia Parlamentarzystów Ruchu Ludowego.

</doc>
<doc id="1041310" url="https://pl.wikipedia.org/wiki?curid=1041310" title="Tom Heaton">
Tom Heaton

Thomas David "Tom" Heaton (ur. 15 kwietnia 1986 w Chester) – angielski piłkarz występujący na pozycji bramkarza w Manchesterze United. Reprezentant Anglii. Uczestnik Mistrzostw Europy 2016.
Kariera klubowa.
Od najmłodszych lat Heaton grał w Manchesterze United. Pierwszy raz znalazł się w składzie 13 marca 2007, gdy był zmiennikiem Tomasza Kuszczaka. Na początku sezonu 2005/2006 został wypożyczony do Swindon Town. Rozegrał tam czternaście spotkań, po czym na tej samej zasadzie trafił do Royal Antwerp FC. W barwach nowego klubu nie wystąpił jednak w ani jednym meczu. 23 maja 2008 roku Heaton został wypożyczony do Cardiff City. w sierpniu 2009 roku trafił natomiast do Queens Park Rangers, a w listopadzie do Rochdale. 1 lipca 2010 podpisał nowy kontrakt z drużyną Cardiff City, w której już wcześniej występował na zasadzie wypożyczenia. W 2013 roku przeniósł się do Burnley. W sezonie 2014/15 wraz z klubem uzyskał awans do Premier League. W sezonie 2015/16 został kapitanem tej drużyny. Od 2019 roku do 2021 roku zawodnik Aston Villi.
2 lipca 2021 roku po 11 latach ponownie związał się dwuletnią umową z opcją przedłużenia o kolejny rok z Manchesterem United. W klubie zadebiutował 8 grudnia 2021 roku w zremisowanym 1:1 meczu przeciwko BSC Young Boys, zmieniając w 67 minucie spotkania Deana Hendersona.
Kariera reprezentacyjna.
27 maja 2016 zadebiutował w reprezentacji Anglii w wygranym 2:1 meczu z Australią.

</doc>
<doc id="1041311" url="https://pl.wikipedia.org/wiki?curid=1041311" title="Ikonolatria">
Ikonolatria



</doc>
<doc id="1041315" url="https://pl.wikipedia.org/wiki?curid=1041315" title="Witold Hryniewski">
Witold Hryniewski

Witold Hryniewski, ps. Małoletniak (ur. 1925 w Borysławiu, zm. 4 sierpnia 2007) – polski działacz, sportowy, społeczny i członek organizacji kombatanckich, sekretarz Krajowej Rady Żołnierzy Weteranów Września 1939 r.
Po wybuchu II wojny światowej we wrześniu 1939 r., uczestniczył jako 14-latek w działaniach obronnych. Był żołnierzem IV Dywizji Piechoty. Inwalida wojenny.
Pracował w Komitecie Kultury Fizycznej, Polskim Związku Kolarskim i Polskim Komitecie Olimpijskim. 
Pochowany 10 sierpnia 2007 r. na cmentarzu Bródnowskim w Warszawie (kwatera 24K-6-5). 

</doc>
<doc id="1041316" url="https://pl.wikipedia.org/wiki?curid=1041316" title="Wiśwamitra">
Wiśwamitra

Wiśwamitra (sanskryt विश्वामित्र) – jeden z Siedmiu Mędrców (ryszi) o wielkiej mądrości i sile duchowej, wymieniony w liście "Śatapatha-Brahmana".
Jeden z bohaterów indyjskiego eposu Ramajany – nauczyciel Ramy i Lakszmany; w młodości król, wojownik i zdobywca, którego imię budziło grozę. Po sporze z Wasiszthą o Surabhi wyrzekł się władzy królewskiej i stał się, dzięki surowym umartwieniom i czystej sile woli, adeptem ascezy, wieszczem i świętym. Łączył w sobie dostojeństwo wieszcza i autorytet króla, ponadto był popędliwy i pewny siebie.
Nie odczuwał zmęczenia, gorąca ani zimna, głodu ani zmęczenia, a nawet starości – panował całkowicie nad potrzebami ciała i wstrzemięźliwością.
Na swojego następcę wybrał Śunahśepę, wywołało to bunt pięćdziesięciu ze stu jego synów. Nieposłuszni i przeklęci synowie uchodzili za przodków ludów niearyjskich.

</doc>
<doc id="1041318" url="https://pl.wikipedia.org/wiki?curid=1041318" title="Kościół Niepokalanego Poczęcia Najświętszej Maryi Panny w Ostródzie">
Kościół Niepokalanego Poczęcia Najświętszej Maryi Panny w Ostródzie

Kościół Niepokalanego Poczęcia NMP w Ostródzie – świątynia neogotycka, jedna z dominant w panoramie miasta.
Historia.
Pierwszą świątynią parafialną w Ostródzie był gotycki kościół na Starym Mieście (obecnie pw. św. Dominika Savio). Od wprowadzenia w 1525 r. reformacji w Prusach Książęcych aż do zniszczenia w 1945 r. był on świątynią ewangelicką. Nabożeństwa dla katolików – głównie dla żołnierzy – w Ostródzie były odprawiane ponownie od 1834 r., zaledwie 2 razy do roku. Stałym duszpasterzem został z ramienia diecezji chełmińskiej ks. Szczepan Keller, który pierwszą mszę odprawił dla 50 uczestników 23 października 1853 r. Początkowo nie było stałej kaplicy, od następnego roku nabożeństwa odprawiano w zamku. Poświęcenie kamienia węgielnego pod kościół pw. Niepokalanego Poczęcia Najśw. Marii Panny miało miejsce 28 sierpnia 1856 r., a gotowej budowli 20 grudnia 1857. Autorem projektu był Vincenz Statz, wybitny architekt niemiecki z Kolonii, autor szeregu świątyń w Niemczech i w Austrii (w tym nowej katedry w Linzu). Fundusze uzyskano z Towarzystwa śś. Bonifacego i Wojciecha, wspierającego katolicką diasporę, jednak ponieważ okazały się niewystarczające, realizacja nastąpiła w zredukowanej formie, m.in. bez wieży. Wymiary pierwszej świątyni wynosiły 25x16 m. W 1861 r. dotychczasową stację misyjną przekształcono w parafię, której pierwszym proboszczem został ks. Teofil Gierszewski. Od końca XIX w. działały przy niej liczne bractwa i stowarzyszenia, w 1900 r. w Ostródzie osiadły Siostry Elżbietanki. Rozbudowa kościoła do obecnej postaci nastąpiła w latach 1910-1913 (według projektu Fritza Heitmanna z Królewca), dodano wówczas wieżę, konsekracja miała miejsce w 1923 r. Po I wojnie światowej wielu katolików przeniosło się do Polski, a w 1924 r. parafię włączono do diecezji warmińskiej. W latach 1928-1941 istniała szkoła katolicka. Po II wojnie światowej kościół był gruntownie remontowany w latach 80. XX w. W związku ze zmianami ludnościowymi w mieście powstały dalsze parafie rzymskokatolickie.
Architektura i zabytki.
Kościół, zbudowany na wzgórzu górującym nad starym centrum i jeziorem, jest budowlą ceglana, neogotycką. Jest świątynią trójnawową, halową, z pięciobocznie zamkniętym prezbiterium i wieżą od strony płd. We wnętrzu gwiaździste sklepienie podtrzymywane jest przez okrągłe filary. Przed rozbudową był krótszy o 2 przęsła zachodnie, a zamiast 54-metrowej wieży miał tylko małą wieżyczkę w fasadzie. Zewnętrzną bryłę ożywiają jasno tynkowane blendy trójkątnego szczytu zachodniego i wieży. Również wyposażenie wnętrza jest neogotyckie. 18-głosowe organy pochodzą z 1892 r. (firma Gobel, d. Terletzki z Królewca). Ołtarz główny, ołtarz Matki Boskiej Częstochowskiej (dawniej św. Józefa), ambona, stacje Drogi Krzyżowej, konfesjonały i ławki powstały na początku XX w. Witraże, przedstawiajace Jezusa Miłosiernego, Matkę Boską z Dzieciątkiem, 4 Ewangelistów, św. Józefa, św. Elżbietę i św. Cecylię wykonała głównie firma Joseph Schneider z Ratyzbony w latach 1913-1915, niektóre noszą polskie napisy fundacyjne. W latach 1924-1925 wzniesiono ołtarz Serca Jezusowego. Duży barokowy obraz przedstawiający Zwiastowanie pochodzi z Grudziądza. Najcenniejszym zabytkiem kościoła jest rzeźba Pieta, gotycka drewniana figura o niezwykłej ekspresji. Powstała w końcu XIV w. Około 1914 r. została przeniesiona z Gietrzwałdu na Warmii, jednak jej pierwotne miejsce przechowywania nie jest znane.

</doc>
<doc id="1041321" url="https://pl.wikipedia.org/wiki?curid=1041321" title="Chór Akademicki Politechniki Warszawskiej">
Chór Akademicki Politechniki Warszawskiej

Chór Akademicki Politechniki Warszawskiej (ChAPW) – chór amatorski, działający przy Politechnice Warszawskiej.
Historia.
Chór Akademicki Politechniki Warszawskiej powstał z inicjatywy Jego Magnificencji Rektora PW, prof. Jerzego Woźnickiego w styczniu 2001. Trzon Chóru stanowią studenci i absolwenci PW, ale także innych warszawskich uczelni. 19 grudnia 2000 r. nastąpił debiut sceniczny Chóru podczas opłatka rektorskiego zorganizowanego przez Akademickie Stowarzyszenie Katolickie „Soli Deo” i Samorząd Studentów Politechniki Warszawskiej. Chór corocznie uczestniczy w koncertach z cyklu Wielka Muzyka w Małej Auli, gdzie wraz z innymi zespołami wykonuje wielkie formy wokalno instrumentalne.
W 2006 roku Chór zapoczątkował współpracę z Chórem Akademickim Politechniki w Darmstadt (Niemcy), organizując wspólny koncert we wrześniu w Warszawie, a w grudniu wykonując w Darmstadt oratorium bożonarodzeniowe "Oratorio de Noël" Saint-Saëns’a.
W 2007 r. chór zainicjował i samodzielnie zorganizował Mazowiecki Festiwal Chórów Akademickich „Vivat Academia”, tworząc szansę prezentacji i konfrontacji wykonawczej dla zespołów regionu Mazowsza.
Współpraca z orkiestrami.
Chór współpracował z orkiestrami:
Dyrygenci.
XII 2000 - XII 2004 Władysław Chanas
od XII 2004 - Dariusz Zimnicki

</doc>
<doc id="1041323" url="https://pl.wikipedia.org/wiki?curid=1041323" title="Szatt al-Dżarid">
Szatt al-Dżarid



</doc>
<doc id="1041326" url="https://pl.wikipedia.org/wiki?curid=1041326" title="Kościół Polsko-Katolicki w Zielonej Górze">
Kościół Polsko-Katolicki w Zielonej Górze



</doc>
<doc id="1041328" url="https://pl.wikipedia.org/wiki?curid=1041328" title="Remla">
Remla



</doc>
<doc id="1041334" url="https://pl.wikipedia.org/wiki?curid=1041334" title="Oier Olazábal Paredes">
Oier Olazábal Paredes

Oier Olazábal Paredes (ur. 14 września 1989 w Irun) - hiszpański bramkarz. W 2007 roku został sprowadzony do FC Barcelony, aby wzmocnić pozycję bramkarza zespołu rezerw. W związku z tym, że drużynę opuścił Ruben, Oier będzie również pełnił funkcję trzeciego bramkarza pierwszej drużyny.
Jego poprzednim zespołem był Real Union de Irun. Zawodnik występował tam w drużynie młodzieżowej, jednak na co dzień trenował z piłkarzami pierwszej drużyny, która gra w Segunda División B.
Piłkarz jest uważany za niezwykle utalentowanego gracza. Oprócz Barcelony, pozyskaniem Olazabala zainteresowane były Liverpool, Real Madryt i Levante UD. Przed sezonem 2014/15 po nieudanej przygodzie w pierwszym zespole FC Barcelony zawodnik opuścił klub i przeszedł do hiszpańskiej Granady. Transakcja nie objęła żadnych korzyści majątkowych, jednakże kataloński klub zagwarantował sobie procent zysku od dalszej sprzedaży zawodnika. 25 czerwca został wypożyczony do Realu Sociedad.

</doc>
<doc id="1041335" url="https://pl.wikipedia.org/wiki?curid=1041335" title="Lubow Woronkowa">
Lubow Woronkowa

Lubow Fiodorowna Woronkowa (ros. Любовь Фёдоровна Воронкова; ur. 1906, zm. 1976) – radziecka pisarka, autorka licznych powieści historycznych oraz książek dla dzieci i młodzieży.
Pochowana na Cmentarzu Wagańkowskim w Moskwie.

</doc>
<doc id="1041336" url="https://pl.wikipedia.org/wiki?curid=1041336" title="Orzecznictwo Sądów Polskich">
Orzecznictwo Sądów Polskich

„Orzecznictwo Sądów Polskich” (OSP), w latach 1957–1990 pn. „Orzecznictwo Sądów Polskich i Komisji Arbitrażowych” (OSPiKA) – miesięcznik prawniczy, wydawany w latach 1921–1939 i od 1957 roku, publikujący wybrane orzecznictwo sądowe (obecnie: Sądu Najwyższego, sądów apelacyjnych, Naczelnego Sądu Administracyjnego i wojewódzkich sądów administracyjnych; w przeszłości także: Najwyższego Trybunału Administracyjnego, Trybunału Kompetencyjnego, Najwyższego Sądu Wojskowego, Trybunału Ubezpieczeń Społecznych i Głównej Komisji Arbitrażowej) z glosami (komentarzami) przedstawicieli doktryny prawa i praktyków.
Pismo znajduje się w części „B” wykazu czasopism punktowanych Ministerstwa Nauki i Szkolnictwa Wyższego (5 punktów za publikację).
W okresie międzywojennym wydawane nakładem Księgarni F. Hoesicka. Od 1957 roku stanowi organ Instytutu Państwa i Prawa (obecnie: Instytutu Nauk Prawnych) Polskiej Akademii Nauk. Aktualnie pismo wydaje amerykański koncern informacji prawnej LexisNexis.

</doc>
<doc id="1041339" url="https://pl.wikipedia.org/wiki?curid=1041339" title="Patrol (magazyn kryminalny)">
Patrol (magazyn kryminalny)

Patrol – cotygodniowy program publicystyczny o tematyce policyjno-kryminalnej, emitowany na antenie TVP Info w sobotę o 21:00, dawniej na antenie Programu 3 Telewizji Polskiej w każdy czwartek jako "Patrol Trójki". W 2009 roku nadawany był w sobotę o 23:30. Program przestał być nadawany na rzecz programu "Telekurier EXTRA".
Program opisywał najważniejsze wydarzenia kryminalne w Polsce i na świecie. Współautorką programu i jego prowadzącą była Katarzyna Karnaszewska.

</doc>
<doc id="1041340" url="https://pl.wikipedia.org/wiki?curid=1041340" title="Woronkowa">
Woronkowa



</doc>
<doc id="1041341" url="https://pl.wikipedia.org/wiki?curid=1041341" title="Ashley Hamilton">
Ashley Hamilton

Ashley George Hamilton Collins (ur. 30 września 1974 w Los Angeles) – amerykański aktor, komik, autor tekstu piosenek i wokalista.
Życiorys.
Wczesne lata.
Urodził się w Los Angeles w stanie Kalifornia jako syn Alany Kaye Collins, byłej modelki Ford Models/aktorki (m.in. "Zabawna dama" z Barbrą Streisand i "Szybka zmiana" z Goldie Hawn), i aktora George’a Hamiltona. Wychowywał się w Hollywood. Miał zaledwie trzy lata gdy jego rodzice rozwiedli się 13 października 1976. Jego matka 6 kwietnia 1979 ponownie wyszła za mąż za piosenkarza Roda Stewarta, z którym miała córkę Kimberly Alanę (20 sierpnia 1979) i syna Seana Rodericka (ur. 1 września 1980), ale 2 lutego 1984 rozwiodła się. Jego ojciec z nieformalnego związku z Kimberly Blackford (1997–99) miał syna George’a Thomasa (ur. 1999).
Kariera.
Po raz pierwszy pojawił się na dużym ekranie w wieku 19 lat w komedii familijnej "Beethoven 2" ("Beethoven’s 2nd", 1993). Później zagrał jeszcze w przygodowym filmie sensacyjnym "Zagubieni w Afryce" ("Lost in Africa", 1994), dramacie "Nie takie gładkie drzewa" ("Not Even the Trees", 1998) i komedii "Off Key" (2001) u boku swojego ojca. Na małym ekranie grał postać Cole’a Deschanela w czternastu odcinkach opery mydlanej NBC "Sunset Beach" (1997), ale zaledwie miesiąc po premierze rolę tę przejął Eddie Cibrian.
Potem rozpoczął karierę muzyczną, a także stand-up, pojawiając się w hollywoodzkim impro, The Comedy Store i Room 5 w Los Angeles. Zadebiutował jako autor tekstów piosenek swojego przyjaciela Robbiego Williamsa, m.in. „Come Undone” – drugiego singla promującego album "Escapology" (2002). 13 maja 2003 roku ukazał się jego debiutancki singel z piosenką „Wimmin”.
Od 21 do 23 września 2009 brał udział w dziewiątym sezonie programu "Dancing with the Stars", gdzie zajął 16 miejsce (na 16 możliwych) jego partnerką była Edyta Śliwińska.
W filmie "Iron Man 3" (2013) z udziałem Roberta Downeya Jr. wystąpił jako rządowy cyborg Taggart.
Życie prywatne.
Był dwukrotnie żonaty. Kilka tygodni po zapoznaniu z aktorką Shannen Doherty, powszechnie znaną z roli Brendy Walsh w telewizyjnym serialu dla młodzieży "Beverly Hills, 90210", mając 19 lat ożenił się 24 września 1993. Byli razem gośćmi "Saturday Night Live" (1993). Małżeństwo jednak nie trwała długo, gdyż Doherty złożyła pozew o rozwód po zaledwie pięciu miesiącach. 7 listopada 1994 oficjalnie rozwiedli się. 1 grudnia 1996 poślubił aktorkę i modelkę Angie Everhart. Związek przetrwał do marca 1997. Był też związany z modelką Bobbie Brown, aktorką Claire Stansfield, aktorką Sarą Foster (2000) i fotomodelką Teutą Memedi (2008), a także krótko zaręczony z modelką Claudią Haro, z którą ożenił się Joe Pesci.
W 2013 w wywiadzie dla magazynu „People” ujawnił, że jako nastolatek walczył z anoreksją i bulimią.

</doc>
<doc id="1041343" url="https://pl.wikipedia.org/wiki?curid=1041343" title="Trochę wolniej (singel)">
Trochę wolniej (singel)

Trochę wolniej – pierwszy singel zespołu Ira promujący ósmą studyjną płytę "". Premiera singla odbyła się w portalu Onet.pl 9 lipca 2007 roku. Parę dni później pojawił się również teledysk do utworu. Utwór został zamieszczony na szóstej pozycji na krążku, trwa 3 minuty i 27 sekund, i jest jednym z najkrótszych utworów znajdujących się na płycie. Singel został wydany jedynie drogą elektroniczną.
Tekst utworu opowiada o tym aby czasem zwolnić tempo, zastanowić się nad własnym życiem, nie brać udziału w tej szaleńczej gonitwie za karierą, pieniędzmi, itp. Autorem tego tekstu jest Wojciech Byrski, natomiast kompozytorem Mariusz Musialski.
Brzmienie utworu znacznie odbiega od tego co zespół zaprezentował na swojej poprzedniej studyjnej płycie "Ogień" wydanego w 2004 roku. Piosenka utrzymana jest w łagodnym popowym brzmieniu, połączonym z solówką gitarową w wykonaniu Marcina Bracichowicza. Utwór nawiązuje swym brzmieniem do klimatu zbliżonego do tego jaki panował na płycie "Tu i Teraz" z 2002 roku.
Mimo to utwór cieszy się dużym powodzeniem w stacjach radiowych, oraz TV gdzie często pokazywany jest teledysk. Zdania wśród fanów na temat utworu są podzielone. Jedni uważają ten utwór za komercjalizowanie się zespołu i odejście od dawnego rockowego stylu, drudzy natomiast zaakceptowali tę piosenkę.
Utwór jako jedyny z płyty "" grany był na koncertach jeszcze przed oficjalnym wydaniem płyty. Podczas trasy promującej krążek utwór bardzo często był grany na koncertach. Zespół zagrał ten utwór także podczas specjalnego koncertu na Muzycznej Scenie Empiku, jaki się odbył 19 października w Warszawie.
Zespół nagrał także drugą wersję tego utworu, która jest dłuższa od wersji studyjnej. Trwa bowiem 3 minuty i 51 sekund. Druga wersja różni się wstępem utworu, oraz tym że nie posiada solówki gitarowej. Obecnie "Trochę wolniej" jest często wykonywane na koncertach grupy.
Utwór "Trochę wolniej" zajął 12 miejsce na POPLiście w radiu RMF FM w zestawieniu "Przebój roku 2007".
Teledysk.
Clip do utworu kręcony był 23 maja w Warszawie. Zdjęcia do clipu trwały całą noc, kręcone były na parkingu przed centrum handlowym "Blue City". W teledysku gościnnie wystąpił znany tancerz, choreograf oraz prezenter telewizyjny, Michał Piróg. Premiera teledysku odbyła się 11 lipca w portalu onet.pl, a następnie w telewizji. Teledysk do dziś bardzo często emitowany jest w różnego rodzaju programach muzycznych.
Twórcy.
Ira
Muzycy sesyjni
Pozostali

</doc>
<doc id="1041347" url="https://pl.wikipedia.org/wiki?curid=1041347" title="Aleksandr Godunow">
Aleksandr Godunow

Aleksandr Borisowicz „Sasha” Godunow (; ur. 28 listopada 1949 w obwodzie sachalińskim, zm. 18 maja 1995 w Hollywood, w stanie Kalifornia) – radziecki, rosyjski i amerykański tancerz baletowy, choreograf i aktor. W 1987 otrzymał amerykańskie obywatelstwo.
Życiorys.
Wczesne lata.
Urodził się na półwyspie Sachalin w Związku Radzieckim jako syn Lidii Nicholajewnej Studientowej i Borysa Godunowa. Następnie rodzina przeniosła się na terytorium dzisiejszej Łotwy i w wieku dziewięciu lat rozpoczął naukę tańca w Ryskiej Państwowej Szkole Baletowej w Rydze. Głównym powodem było nie tyle jego zainteresowanie baletem, co troska matki o syna, by nie został chuliganem. Jego kolega z klasy i przyjaciel, Michaił Barysznikow, był przyszłym gigantem baletowym.
Początki kariery.
Aleksander Godunow z 191 cm wzrostu okazał się bardzo utalentowanym tancerzem. W 1967, mając 17 lat przeniósł się do Moskwy i dołączył do zespołu „klasycznego baletu” („Young Ballet”) Igora Moisiejewa. W 1971 główny choreograf Jurij Grigorowicz zaprosił Godunowa do baletu Teatru Bolszoj, gdzie jako najmłodszy główny tancerz zadebiutował w "Jeziorze łabędzim". Poznał tam starszą o 7 lat balerinę Ludmiłę Własową, z którą się ożenił. Godunow bardzo szybko stała się solistą Teatru Bolszoj z pensją 550 rubli, został wybrany przez primabalerinę Maję Plisiecką na swojego partnera i doceniony przez krytykę za występ w klasycznych utworach, takich jak "Jezioro łabędzie", "Spartakus", "Święto wiosny", "Romeo i Julia" jako krewny Capuletich – Tybalt, "Iwan Groźny" czy "Giselle". W 1973 zdobył złoty medal w prestiżowym na Międzynarodowym Konkursie w Moskwie.
Kiedy 19 sierpnia 1979 odbył tournée po Stanach Zjednoczonych z "Romeo i Julią" Teatru Bolszoj w Metropolitan Opera, Aleksandr Godunow odłączył się od grupy, skontaktował się z władzami w Nowym Jorku i poprosił władze amerykańskie o azyl. KGB natychmiast odkryło jego zniknięcie; spór o niego trwał przez trzy dni, w sprawę zaangażował się też prezydent Jimmy Carter, po stronie amerykańskiej, i sekretarz generalny KPZR Leonid Breżniew, po stronie radzieckiej. W kwietniu 1981 romansował z Bárbarą Carrerą. W 1982, po ośmiu latach szczęśliwego małżeństwa, rozwiódł się.
Kariera międzynarodowa.
W 1982 dołączył do nowojorskiego American Ballet Theatre, którego dyrektorem artystycznym był Michaił Barysznikow. Kariera Godunowa w American Ballet Theatre była pełna rozgłosu. Jego każdy występ w repertuarze był chwalony przez prasę, ale po trzech latach powiedziano mu, że nie ma dla niego żadnych nowych ról. Występował gościnnie w Ameryce Południowej pod szyldem Godunov and Friends i tańczył w balecie "Jezioro łabędzie" z Evą Evdokimovą w Deutsche Oper w Berlinie.
W latach 1981-1988 nawiązał bliską przyjaźń z Jacqueline Bisset, z którą zamieszkał w Los Angeles. Przedstawiła go agentom filmowym i otworzyła mu nową karierę w filmie i telewizji. Studiował także aktorstwo w Juilliard School (1982-1983) i Stella Adler Acting Studio (1983-1985). Jego debiut w "Świadku" (1985) został szczególnie dobrze przyjęty. W tym dreszczowcu w reżyserii Petera Weira z minimalnym dialogiem zagrał postać uprzejmego farmera amiszów zakochanego w młodej wdowie (Kelly McGillis), której syn (Lukas Haas) był świadkiem morderstwa w Nowym Jorku. W komedii Richarda Benjamina "Skarbonka" ("The Money Pit", 1986) u boku Shelley Long i Toma Hanksa wystąpił w roli burzliwego dyrygenta orkiestry, określanego jako „płytki i egocentryczny”. W dreszczowcu Johna McTiernana "Szklana pułapka" ("Die Hard", 1988) z Bruce Willisem i Alanem Rickmanem zagrał jednego z najgroźniejszych terrorystów.
Śmierć.
Zmarł 18 maja 1995 w Hollywood w wieku 45 lat. Sekcja zwłok wykazała zapalenie wątroby związane z jego ostrą chorobą alkoholową. W jego apartamencie w Shoreham Towes znalazła go martwego pielęgniarka wysłana przez jego przyjaciół, gdyż ten nie odbierał telefonów. Jego ciało zostało skremowane, a prochy rozsypano nad Pacyfikiem. Grób symboliczny na Cmentarzu Wwiedieńskim w Moskwie.

</doc>
<doc id="1041349" url="https://pl.wikipedia.org/wiki?curid=1041349" title="Liu Shilan">
Liu Shilan

Liu Shilan (; ur. 24 stycznia 1962) – chińska szachistka, arcymistrzyni od 1982 roku.
Kariera szachowa.
W latach 1979–1986 siedmiokrotnie zdobyła tytuły indywidualnej mistrzyni Chin. W roku 1982 odniosła życiowy sukces, zajmując w turnieju międzystrefowym w Tbilisi III miejsce i zdobywając awans do grona pretendentek do tytułu mistrzyni świata. Za to osiągnięcie otrzymała również (jako pierwsza chińska szachistka w historii) tytuł arcymistrzyni. W następnym roku spotkała się w I rundzie meczów pretendentek z Naną Ioseliani, przegrywając 3 - 6. W turniejach międzystrefowych wystąpiła jeszcze dwukrotnie, nie osiągając sukcesów (1985 Żełeznowodsk – XIV m-ce, 1987 Tuzla – X m-ce).
W latach 80. była podstawową zawodniczką reprezentacji Chin, pięciokrotnie (pomiędzy 1980 a 1988) występując na szachowych olimpiadach (za każdym razem na I szachownicy). Najbardziej udany był dla niej start w roku 1986 w Dubaju, gdzie zdobyła dwa medale: srebrny za uzyskany wynik rankingowy oraz brązowy – za wynik indywidualny (11 pkt w 14 partiach).
Najwyższy ranking w karierze osiągnęła 1 lipca 1987 r., z wynikiem 2335 punktów dzieliła wówczas 24-27. miejsce na światowej liście FIDE, jednocześnie zajmując 1. miejsce wśród chińskich szachistek. Od 1990 r. wystąpiła zaledwie w kilku turniejach klasyfikowanych przez Międzynarodową Federację Szachową.

</doc>
<doc id="1041352" url="https://pl.wikipedia.org/wiki?curid=1041352" title="Orzecznictwo Sądu Najwyższego. Izba Cywilna">
Orzecznictwo Sądu Najwyższego. Izba Cywilna

Orzecznictwo Sądu Najwyższego. Izba Cywilna (OSNC) – wydawany od 1918 r. urzędowy zbiór orzeczeń Sądu Najwyższego, określany w publicystyce prawniczej mianem zielonego orzecznictwa z uwagi na kolor okładki. Miesięcznik zawiera węzłowe orzeczenia Izby Cywilnej Sądu Najwyższego wraz z pełnymi tekstami uzasadnień oraz skorowidzami tematycznymi.
Na przestrzeni lat periodyk wydawany był pod następującymi tytułami:

</doc>
<doc id="1041357" url="https://pl.wikipedia.org/wiki?curid=1041357" title="Asfiksja autoerotyczna">
Asfiksja autoerotyczna

Asfiksjofilia – jeden z typów parafilii polegający na odczuwaniu zaspokojenia seksualnego na skutek duszenia partnera lub bycia duszonym.
Pozbawianie siebie lub innej osoby tlenu w celu osiągnięcia orgazmu jest oficjalnie sklasyfikowane w Stanach Zjednoczonych jako hipoksyfilia według klasyfikacji Amerykańskiego Stowarzyszenia Psychiatrycznego (APA) i jest uznawana za zaburzenie umysłowe. Hipoksyfilia należy natomiast do kategorii zaburzeń psychiatrycznych, jakimi są parafilie.
Partner seksualny może brać udział w duszeniu, natomiast jeśli jest wyłączony z działania, to taki przypadek określa się jako "autoerotyczną asfiksjofilię". Stosuje się różne metody w celu wyczerpania tlenu, jak zakładanie plastikowych torebek na głowę, lub samoduszenie poprzez zaciskanie szyi np. szalikiem lub sznurem. Takie działanie jest niezwykle niebezpieczne i w niektórych przypadkach kończy się śmiercią.

</doc>
<doc id="1041361" url="https://pl.wikipedia.org/wiki?curid=1041361" title="Thành phố Hồ Chí Minh">
Thành phố Hồ Chí Minh



</doc>
<doc id="1041363" url="https://pl.wikipedia.org/wiki?curid=1041363" title="Egipcjanin Sinuhe (film)">
Egipcjanin Sinuhe (film)

Egipcjanin Sinuhe (ang. "The Egyptian") – amerykański film kostiumowy z 1954 roku w reżyserii Michaela Curtiza. Ekranizacja powieści "Egipcjanin Sinuhe" autorstwa Miki Waltariego. Film zrealizowany został przez wytwórnię 20th Century Fox (w studiu Cinemascope).
Fabuła.
Starożytny Egipt. Egipski lekarz i podróżnik Sinuhe zostaje nadwornym medykiem faraona Echnatona. Szybko zostaje wmieszany w wewnętrzne intrygi pałacowe. Echnaton, szerzący kult nowego boga Atona, jest niepopularny wśród ludu. W kraju szaleją bunty. Dowódca armii sam pragnie przejąć władzę w państwie, by zapewnić spokój Egiptowi. Podobne ambicje ma też siostra króla. Oboje liczą, że Sinuhe pomoże im w realizacji planów.

</doc>
<doc id="1041364" url="https://pl.wikipedia.org/wiki?curid=1041364" title="Orzecznictwo Sądu Najwyższego - Izba Cywilna">
Orzecznictwo Sądu Najwyższego - Izba Cywilna



</doc>
<doc id="1041365" url="https://pl.wikipedia.org/wiki?curid=1041365" title="Miodosytnictwo">
Miodosytnictwo



</doc>
<doc id="1041366" url="https://pl.wikipedia.org/wiki?curid=1041366" title="Grzegorz Zgliński">
Grzegorz Zgliński

Grzegorz Zgliński ("Greg Zglinski"; ur. 8 kwietnia 1968 w Warszawie) – polski reżyser, scenarzysta, operator, producent i montażysta filmowy, kompozytor, gitarzysta. Członek polskiej i szwajcarskiej Akademii Filmowej.
Życiorys.
Były gitarzysta i basista w formacjach rockowych w Szwajcarii, gdzie mieszkał przez 15 lat. Szkoła pantomimy i szkoła aktorska w Zurichu, szkoły językowe we Francji i Australii. W 1996 uzyskał absolutorium na Wydziale Reżyserii Filmowej w PWSFTViT w Łodzi pod artystyczną opieką Krzysztofa Kieślowskiego. Zdobywca wielu nagród na międzynarodowych festiwalach filmowych, m.in. na 61. Festiwalu Filmowym w Wenecji za szwajcarsko-belgijsko-polski debiut fabularny pt. "Tout un hiver sans feu" (2004), który był także szwajcarskim kandydatem do Oskara w 2005. Jego drugi kinowy film fabularny "Wymyk" (2011) zdobył główne nagrody na festiwalach filmowych m.in. w Wilnie, Gdyni i Warszawie.
Współtwórca i reżyser formatujący wielokrotnie nagradzanego serialu telewizyjnego "Londyńczycy" (2008–2009), a także seriali kryminalnych: "Paradoks" (2012) oraz "Zbrodnia" (2014), pierwsza serialowa produkcja telewizji AXN (Sony Pictures) w Europie Środkowej. W 2015 wyreżyserował w Szwajcarii fabularny film telewizyjny pt. "Le temps d‘Anna", który był wyświetlany w telewizjach TSR oraz ARTE. W 2016 nakręcił szwajcarsko-austriacko-polski kinowy film fabularny pt. "Tiere" (2017), którego światowa premiera odbyła się na 67. Międzynarodowym Festiwalu Filmowym w Berlinie.

</doc>
<doc id="1041369" url="https://pl.wikipedia.org/wiki?curid=1041369" title="Miodosytnia">
Miodosytnia



</doc>
<doc id="1041370" url="https://pl.wikipedia.org/wiki?curid=1041370" title="Męczennicy wczesnochrześcijańscy">
Męczennicy wczesnochrześcijańscy

Męczennicy wczesnochrześcijańscy – święci i błogosławieni Kościoła katolickiego i prawosławnego, którzy ponieśli męczeńską śmierć ze względu na bycie chrześcijanami. Wykaz ten zawiera informacje o osobach zabitych do schizmy w 1054 roku. Dokładna ich liczba nie jest znana, dlatego poniższa lista może być niepełna, z tym że autentyczność wielu żywotów budzi wątpliwości.
W czasach cesarzy rzymskich chrześcijaństwo było religią rozwijającą się. Ze względu jednak na monoteistyczny charakter tej religii, jej dynamiczną ekspansję oraz odcinanie się od oficjalnych obrzędów, niektórzy z cesarzy, zwłaszcza ci upatrujący w rzymskiej mitologii uniwersalny rdzeń jedności państwa, wydawali edykty uderzające w chrześcijan. Tak stanowione prawo spowodowało powstanie kilku okresów prześladowań, nazywanych zwyczajowo od imion cesarzy wówczas panujących. Między głównymi okresami prześladowań chrześcijanie sporadycznie ponosili śmierć na podstawie praw ustanowionych wcześniej. W czasach prześladowań rzymskich niektórzy wcześni chrześcijanie uważali za niewłaściwe ukrywanie się przed zagrożeniem; uważali, że właśnie należy ujawnić się prześladowcom.
W 313 wydany został "Edykt mediolański", który gwarantował w Cesarstwie tolerancję religijną, w tym dla chrześcijan. Od tej pory, z wyjątkiem czasów panowania Licyniusza (od czasu konfliktu z Konstantynem w latach 320–324) i Juliana Apostaty (361–363), męczeństwa zdarzały się przede wszystkim w działalności misyjnej.
Okres prześladowań rzymskich.
Czasy apostolskie.
Wg chrześcijańskiej tradycji prawie wszyscy apostołowie (oprócz Jana) i niektórzy ich bezpośredni uczniowie zginęli śmiercią męczeńską.

</doc>
<doc id="1041371" url="https://pl.wikipedia.org/wiki?curid=1041371" title="Potomac Heritage National Scenic Trail">
Potomac Heritage National Scenic Trail

Potomac Heritage National Scenic Trail (pol. "Narodowy Szlak Sceniczny Dziedzictwa Potomacu"), w skrócie Potomac Heritage Trail – długodystansowy pieszy szlak turystyczny w Stanach Zjednoczonych. Został ustanowiony w 1983 roku decyzją Kongresu Stanów Zjednoczonych i włączony w Narodowy System Szlaków. Składa się z głównego szlaku wiodącego z Waszyngtonu do Pittsburgha, a także kilkunastu krótszych odnóg. Całkowita planowana długość systemu wynosi około 700 mil (1 125 km), z czego większość została ukończona do roku 2007. Pierwsze 300 kilometrów głównej części szlaku znajduje się w obrębie narodowego parku historycznego kanału Chesapeake i Ohio i wiedzie wzdłuż rzeki Potomak do Cumberland. Dalsza część szlaku, określana niekiedy jako Great Allegheny Passage, prowadzi z Cumberland na północny zachód do Pittsburgha.

</doc>
<doc id="1041376" url="https://pl.wikipedia.org/wiki?curid=1041376" title="Tepidarium">
Tepidarium

Tepidarium – w starożytnych termach rzymskich ogrzewana podłogowo sala z ciepłą wodą przeznaczona do wypoczynku. Charakteryzuje się bezpośrednim promieniowaniem ze ścian i podłóg ciepła mającego wpływ na organizm.
W łaźniach Rzymian tepidarium stanowiło centralną halę otoczoną innymi pomieszczeniami. Było prawdopodobnie pierwszym z odwiedzanych przez kąpiących się miejsc i stanowiło swoisty wstęp do dalszych gorących (caldarium) bądź zimnych (frigidarium) kąpieli. Tepidarium wyróżniało się najbogatszymi zdobieniami pośród innych pomieszczeń łaźni. Znanym przykładem jest odkryte na terenie Pompei tepidarium nakryte półkolistym sklepieniem kolebkowym, zdobione reliefami w stiuku, otoczone ściennymi wnękami oddzielonymi od siebie atlantami.
Zabytki pochodzące z tepidariów znajdują się w muzeum w Watykanie oraz Neapolu, gdzie umieszczono je w 1546 na polecenie Pawła III.

</doc>
<doc id="1041379" url="https://pl.wikipedia.org/wiki?curid=1041379" title="Policy of 3">
Policy of 3

Policy of 3 - amerykański zespół emo.
Historia zespołu.
Policy of 3 był czteroosobowym zespołem emo z New Jersey, powstałym na początku lat 90. Istnieli w początkowych latach istnienia tego gatunku i są jednym z zespołów które pomogły go zdefiniować, zawierając w sobie potężną dawkę energii punk z bardziej umiarkowanym tempem i samoobserwację cech emo. Ich brzmienie często porównywane było do Moss Icon, Still Life, i Hoover.
Nazwa zespołu była inspirowana przez nowożytną historię Chin. Zgodnie z notatkami dodanymi do zespołowego albumu wydanego po rozpadzie, Anthology CD, Policy of 3 odnosi się do grupy trzech farmerów w Chinach, którzy przez późne lata 30., za pomocą różnych środków, bez przemocy, popierali zwiększoną moc chłopów i ich niezależność od bogatej klasy ziemian.

</doc>
<doc id="1041380" url="https://pl.wikipedia.org/wiki?curid=1041380" title="Bllg">
Bllg



</doc>
<doc id="1041382" url="https://pl.wikipedia.org/wiki?curid=1041382" title="Caldarium">
Caldarium

Caldarium (łac., także "calidarium", "cella caldaria", "cella coctilium", od "calor" –„ciepło”) – w starożytnych termach rzymskich pomieszczenie z basenem z gorącą wodą. Było najcieplejszym z pomieszczeń w rzymskich łaźniach, z temperaturą uzyskiwaną za pomocą systemu podpodłogowego ogrzewania zwanego hypocaustum.

</doc>
<doc id="1041384" url="https://pl.wikipedia.org/wiki?curid=1041384" title="Calidarium">
Calidarium



</doc>
<doc id="1041387" url="https://pl.wikipedia.org/wiki?curid=1041387" title="Jaszczurka krokodylowata">
Jaszczurka krokodylowata

Jaszczurka krokodylowata, guzowiec krokodylowy, guzowiec chiński, jaszczurka guzowata krokodylowa ("Shinisaurus crocodilurus") – gatunek jaszczurki z rodziny Shinisauridae. Występuje nad brzegami rzek i górskich strumieni w południowo-zachodnich Chinach i Wietnamie. Jest jedynym przedstawicielem rodzaju "Shinisaurus". Nazwa gatunkowa "crocodilurus" (krokodylowaty, krokodylowy) nawiązuje do podwójnego rzędu dużych rogowych łusek występujących na ogonie gada, podobnie jak u krokodyli.
Morfologia.
"Shinisaurus" jest stosunkowo niewielką jaszczurką, dorastającą do niespełna 40 cm długości. Jego skórę pokrywają duże, guzowate łuski. Ogólna morfologia szkieletu pozaczaszkowego jest pierwotna dla kladu Anguimorpha i mało wyspecjalizowana – Conrad nie stwierdził w nim obecności żadnej jednoznacznej autapomorfii, dla szkieletu pozaczaszkowego diagnostyczna jest jednak występująca w nim charakterystyczna kombinacja cech prymitywnych i zaawansowanych. Również budowa czaszki łączy cechy prymitywne i zaawansowane, jest jednak bardziej autapomorficzna niż szkielet pozaczaszkowy – Conrad wyróżnił w niej siedem autapomorfii.
Klasyfikacja.
Wielu autorów sugerowało, że najbliższymi krewnymi jaszczurki krokodylowatej jest rodzina Xenosauridae, w której często ją klasyfikowano. Hipoteza taka opierała się w dużej mierze na niedokładnie poznanej morfologii "Shinisaurus". Z powodu niedokładnego poznania anatomii jaszczurki krokodylowatej, często uważano, że jej budowa jest zbliżona do obecnej u ksenozaurów (ze względu na sugerowane bliskie pokrewieństwo tych taksonów). Badania Conrada wykazały jednak, że "Shinisaurus" znacznie różni się od Xenosauridae pod względem budowy czaszki oraz szkieletu pozaczaszkowego. Nowsze analizy filogenetyczne – zarówno morfologiczne, jak i molekularne – wskazują na bliższe pokrewieństwo jaszczurki krokodylowatej z waranowatymi (w analizach morfologicznych z waranami i kladem Monstersauria).
Jedynym oprócz jaszczurki krokodylowatej pewnym przedstawicielem Shinisauridae jest "Bahndwivici", żyjący w eocenie, bardzo podobny pod względem osteologii do "Shinisaurus crocodilurus". Linia ewolucyjna Anguimorpha obejmująca klad Shinisauridae powstała jednak nie później niż w późnej kredzie.
Biologia.
Jaszczurka krokodylowata żyje nad górskimi strumieniami, w wilgotnych środowiskach o rocznej sumie opadów wynoszącej około 200 cm, na wysokości do 1500 m n.p.m. Żywi się głównie larwami płazów, rybami, wodnymi owadami i ziarnami trawy. Aktywna jest głównie ranem i wieczorem. Od października do marca w grupach hibernuje w pniach drzew lub szczelinach skalnych. Jest gatunkiem jajożyworodnym – na wolności rozmnaża się w lipcu i sierpniu. Dobrze pływa – niepokojona ucieka do wody. Pod powierzchnią może przebywać 10–20 minut, jednak zaobserwowano żyjącą w niewoli jaszczurkę, która przebywała pod powierzchnią przez sześć godzin.
W 2003 roku opisano populację jaszczurek krokodylowatych występującą w północno-wschodnim Wietnamie, jedyną poza południowo-zachodnimi Chinami. Osobniki te żyją na wysokości 400–800 m n.p.m. Analizy morfologiczne oraz genomu mitochondrialnego dowodzą, że osobniki wietnamskie nie różnią się od populacji chińskich.
Zagrożenia i ochrona.
W latach 80. XX wieku jaszczurki krokodylowate często wywożono do Stanów Zjednoczonych, gdzie były hodowane jako zwierzęta domowe. Jaszczurki te są jednak trudne w hodowli, bardzo mało aktywne i mocno gryzą, dlatego popyt na nie wśród prywatnych hodowców gwałtownie spadł. Niszczenie siedlisk oraz zabijanie zwierząt przez ludzi są głównymi zagrożeniami dla jaszczurek krokodylowatych. Całkowitą liczebność chińskiej populacji w 1999 roku szacowano na około 3000 osobników. W kilku miejscach w Chinach gatunek znajduje się pod całkowitą ochroną, jest też wpisany do aneksu II konwencji o międzynarodowym handlu dzikimi zwierzętami i roślinami gatunków zagrożonych wyginięciem.

</doc>
<doc id="1041388" url="https://pl.wikipedia.org/wiki?curid=1041388" title="Lidia Biela">
Lidia Biela

Lidia Biela (ur. 29 września 1930 w Czuchowie) – działaczka konspiracyjna, długoletnia pedagog i dyrektor szkoły, odznaczona Złotym Krzyżem Zasługi.
Urodziła się 29 września 1930 r. w Czuchowie w rodzinie o tradycjach patriotycznych. Jej ojcem był Teofil Biela – powstaniec śląski, działacz i przewodniczący lokalnych organizacji narodowych, dowódca kompanii, kawaler Krzyża Kawalerskiego Virtuti Militari, naczelnik okręgowy gminy Czuchów–Czerwionka. Od najmłodszych lat wychowywana była w duchu patriotyzmu i pomimo bardzo młodego wieku pełniła różne tajne zadania. W 1945 r. za pracę konspiracyjną w czasie okupacji otrzymała dyplom "Żołnierzowi, demokracji, za walkę z najeźdźcą niemieckim o Polskę, wolność i lud" nadany przez Naczelne Dowództwo Wojska Polskiego. Do szkoły podstawowej uczęszczała w Czuchowie, w 1952 r. uzyskała świadectwo dojrzałości w Liceum Ogólnokształcącym w Katowicach.
Po maturze podjęła pracę w szkołach na terenie gmin Czerwionka, Leszczynach, Dębieńsko i Czuchów. Pracując uzupełniała kwalifikacje zawodowe. W latach 1968-1976 pełniła funkcję dyrektora Szkoły Podstawowej w Czuchowe. W 1976 r. uchwałą Rady Państwa otrzymała Złoty Krzyż Zasługi. Jako osoba mieszkająca i pracująca w Czuchowie wykształciła i wychowała wiele pokoleń dzieci i młodzieży gminy Czerwionka-Leszczyny.
Przez dwie kadencje tj. w latach 1994-1998 i 1998-2002 była radną Rady Miejskiej w Czerwionce-Leszczynach, reprezentując dzielnicę Czuchów oraz bezinteresownie pomagając ludziom w rozwiązywaniu ich problemów. W 2003 roku otrzymała lokalną nagrodę przyznawaną przez Miasto Czerwionka-Leszczyny – "Karolinkę".

</doc>
<doc id="1041389" url="https://pl.wikipedia.org/wiki?curid=1041389" title="Stepanawan">
Stepanawan

 
Stepanawan – miasto w Armenii, położone nad rzeką Dzoraget. Mocno ucierpiało w wyniku trzęsienia ziemi w 1988 roku. W pobliżu miejscowości znajduje się Dendropark Stepanawan założony przez Polaka – Edmunda Leonowicza.

</doc>
<doc id="1041390" url="https://pl.wikipedia.org/wiki?curid=1041390" title="Tatarbunary">
Tatarbunary

Tatarbunary (ukr. Татарбуна́ри) – miasto na Ukrainie, w obwodzie odeskim, siedziba władz rejonu białogrodzkiego.
Miasto leży nad limanem Sasyk w południowej Besarabii. Pierwsza wzmianka o osadzie pochodzi z XVI wieku.
W 2001 ludność miasta liczyła 10 797 osób.

</doc>
<doc id="1041392" url="https://pl.wikipedia.org/wiki?curid=1041392" title="Drogowskazy (czasopismo)">
Drogowskazy (czasopismo)

Drogowskazy – kwartalnik programowo-metodyczny Organizacji Harcerzy Związku Harcerstwa Rzeczypospolitej.
Historia.
Numer pierwszy ukazał się z datą 20 stycznia 1992 roku. Pismo było wtedy czarno-białym miesięcznikiem drukowanym na Riso, formatu A4 i objętości 12 stron. Pierwszym redaktorem naczelnym był hm. Mariusz Zięba, który redagował numery od 1 do 3. 
Od 1996 pismo stało się kwartalnikiem, zmieniło również format na B5 i zyskało sztywną oprawę w kolorze. W październiku 1997, doszło do połączenia "Drogowskazów" z miesięcznikiem metodycznym "Wywiadowca", wydawanym przez Łódzką Chorągiew Harcerzy ZHR. Czasopismo przeszło znaczną metamorfozę – powstała nowa winieta pisma, nowy układ graficzny stron oraz strona internetowa. 
Od numeru 46 pismo zaczęło ukazywać się jako dwumiesięcznik. Zwiększyła się też liczba stron z materiałami metodycznymi i programowymi dla drużynowych. Od numeru 58, z przyczyn ekonomicznych, pismo zaczęło ponownie ukazywać się jako kwartalnik. 
Od numeru 63 zmieniona została forma graficzna okładki oraz winieta gazety na taką, którą można oglądać obecnie. Od numeru 64 czasopismo powróciło do cyklu dwumiesięcznika, ale w zmniejszonej objętości (48 stron). Od numeru 67 gazeta zwiększyła objętość do 64 stron. 1 czerwca 2004 uruchomione zostało elektroniczne archiwum gazety.
Od grudnia 2006 czasopismo z przyczyn ekonomicznych przeszło ponownie na cykl kwartalny.
Indeks.
Pismo Instruktorskie Organizacji Harcerzy ZHR.
Kwartalnik Instruktorów ZHR
Kwartalnik Programowo-Metodyczny Instruktorów ZHR
Dwumiesięcznik Programowo-Metodyczny Instruktorów ZHR
Kwartalnik Programowo-Metodyczny Instruktorów Organizacji Harcerzy ZHR
Dwumiesięcznik Programowo-Metodyczny Instruktorów Organizacji Harcerzy ZHR
Kwartalnik Programowo-Metodyczny Instruktorów Organizacji Harcerzy ZHR
Załączniki i wkładki do czasopisma Drogowskazy.
wkładka "Rzodkiewka - wkładka dla dziadka", format A4,
wkładka dla zastępowych "Hobbit", format A4

</doc>
<doc id="1041393" url="https://pl.wikipedia.org/wiki?curid=1041393" title="Jurij Żyrkow">
Jurij Żyrkow

Jurij Walentinowicz Żyrkow (ros. Юрий Валентинович Жирков, ur. 20 sierpnia 1983 w Tambowie) – rosyjski piłkarz występujący na pozycji pomocnika w rosyjskim klubie FK Chimki oraz w reprezentacji Rosji.
Kariera klubowa.
Spartak.
Żyrkow pochodzi z Tambowa i tam też rozpoczął piłkarską karierę w klubie Spartak Tambow. Początkowo grał w juniorskich drużynach tego klubu, a w 2002 roku zadebiutował w Drugiej Dywizji (odpowiedniku 3. ligi). W Spartaku pomimo młodego wieku prezentował wysoką formę i skuteczność. W pierwszym sezonie gry strzelił 10 bramek w lidze, a w 2003 roku powiększył ten dorobek o 6 trafień, będąc drugim strzelcem zespołu. Dzięki temu osobą Jurija zainteresowały się czołowe kluby Rosji. Przebywał na testach w Spartaku Moskwa, Lokomotiwie Moskwa oraz Arsenale Kijów, ale ostatecznie nie przeszedł do żadnego z tych zespołów.
CSKA.
Na początku 2004 roku Żyrkow podpisał kontrakt z CSKA Moskwa, ówczesnym mistrzem kraju. Łatwo wywalczył sobie miejsce w wyjściowej jedenastce na lewym skrzydle CSKA. W tamtym roku sięgnął ze stołecznym klubem po wicemistrzostwo Rosji. Pierwszym sukcesem Żyrkowa w 2005 roku było zdobycie Pucharu UEFA. Jurij wystąpił w wygranym 3:1 finale ze Sportingiem, a w 65. minucie zdobył gola na 2:1 dla rosyjskiego zespołu. W tym samym roku wywalczył inne sukcesy: mistrzostwo Rosji oraz Puchar Rosji. W 2006 roku kolejnym osiągnięciem Żyrkowa był drugi z rzędu dublet: mistrzostwo plus krajowy puchar.
Chelsea.
6 lipca 2009 roku piłkarz podpisał kontrakt z Chelsea. W swoim debiucie podczas wygranego 2:1 meczu towarzyskiego z AC Milan zdobył bramkę. W meczu między Chelsea F.C. a Spartakiem Moskwa w ramach Ligi Mistrzów w sezonie 2009/2010 strzelił swoją debiutancką bramkę w oficjalnych rozgrywkach.
Anży.
W sierpniu 2011 roku przeszedł za około £13,2 milionów do Anży Machaczkała. Żyrkow podpisał z nowym klubem czteroletni kontrakt. Swój debiut zaliczył, wchodząc z ławki za Samuela Eto’o w meczu z FK Rostów. Z kolei pierwszego gola strzelił 29 października 2011 roku w meczu z Amkarem Perm.
Dynamo.
W związku z pomniejszeniem budżetu klubu z Dagestanu, zawodnik wraz z Igorem Denisowem i Aleksandrem Kokorinem 7 sierpnia 2013 roku przeszedł do Dinama Moskwa za nieokreśloną kwotę w której występował do 2016 roku .
Zenit.
31 stycznia 2016 roku został zawodnikiem rosyjskiego klubu Zenit Petersburg. Przez pięć lat był czołowym zawodnikiem klubu z Petersburgu 1 lipca 2021 nie przedłużył wygasającego kontraktu z Zenitem przez co został wolnym zawodnikiem.
FK Chimki.
Żyrkow przez pięć miesięcy pozostawał bez klubu. 12 stycznia 2022 roku Żyrkow podpisał kontrakt z rosyjskim FK Chimki. Kontrakt obowiązuje do 30 czerwca 2022 roku.
Kariera reprezentacyjna.
Karierę reprezentacyjną Żyrkow rozpoczął od występów w młodzieżowej reprezentacji Rosji U-21. W seniorskiej drużynie zadebiutował 2 lutego 2005 roku w przegranym 0:2 towarzyskim meczu z Włochami. Od tego czasu wywalczył miejsce w pierwszej drużynie "Sbornej".

</doc>
<doc id="1041394" url="https://pl.wikipedia.org/wiki?curid=1041394" title="Sergio Franchi">
Sergio Franchi

Sergio Franchi, właśc. Sergio Franci Galli (ur. 6 kwietnia 1926 w Codogno, zm. 1 maja 1990 w Stonington) – włosko-amerykański tenor i aktor w ciągu swojej prawie trzydziestoletniej kariery zdobył uznanie nie tylko jako artysta estradowy, ale także humanitarny, zdobywając tytuł Kawalera od włoskiego rządu. Po uzyskaniu obywatelstwa amerykańskiego w 1972, często nazywał siebie „Yankee Franchi”. 
W młodości miał studiować inżynierię, zgodnie z życzeniem ojca, ale ostatecznie poświęcił się poezji. W 1947 przeniósł się z rodziną do Republiki Południowej Afryki, gdzie kontynuował studia muzyczne i wokalne. Po powrocie do Włoch studiował śpiew. W 1962 przeprowadził się ostatecznie z całą rodziną do USA, a w 1972 otrzymał obywatelstwo amerykańskie. 
W 1962 podpisał siedmioletni kontrakt z RCA Records, a w październiku tego samego roku Franchi pojawił się w "The Ed Sullivan Show" i wystąpił w Carnegie Hall. Jego pierwszy amerykański album "Romantic Italian Songs" (1962) i "Our Man From Italy" (1963) znalazł się na liście 40 najlepszych albumów Billboardu.
Sukces odniósł 1 maja 1965 uczestnicząc w musicalu "Do I Hear a Waltz?", który miał ok. 200 przedstawień. Wystąpił jako Tufa w komediodramacie wojennym Stanleya Kramera "Tajemnica Santa Vittoria" ("The Secret of Santa Vittoria", 1969) u boku Anthony’ego Quinna. 
14 lutego 1953 ożenił się z Yvonne Lindsey, z którą miał dwoje dzieci. Jednak 31 grudnia 1981 doszło do rozwodu. 14 czerwca 1982 poślubił Evę Simone.
Zmarł 1 maja 1990 na raka w wieku 64 lat. Po jego śmierci wdowa Eva Simone Franchi założyła Fundację Muzyczną Sergio Franchi, która corocznie przyznaje stypendia studentom wokalistyki.

</doc>
<doc id="1041395" url="https://pl.wikipedia.org/wiki?curid=1041395" title="Julian Radziewicz">
Julian Radziewicz

Julian Radziewicz (ur. 29 maja 1937 w Konstancinie-Jeziornie, zm. 4 sierpnia 2007) – polski pedagog, publicysta, profesor doktor habilitowany Akademii Pedagogiki Specjalnej im. Marii Grzegorzewskiej w Warszawie. Specjalista w zakresie zastosowania dialogu pedagogicznego w praktyce, oraz w dziedzinie samorządności i demokracji szkolnej. Autor publikacji naukowych, recenzent i promotor prac doktorskich. Redaktor naczelny czasopisma pedagogicznego „Nasza Szkoła”.
Członek Zarządu Głównego Towarzystwa Przyjaciół Dzieci. Kawaler Orderu Uśmiechu, który odebrał z rąk kanclerza Cezarego Leżeńskiego.
Życiorys.
Absolwent filologii polskiej Uniwersytetu im. Adama Mickiewicza w Poznaniu z 1960 r. Był wykładowcą Akademii Pedagogiki Specjalnej im. Marii Grzegorzewskiej w Warszawie, kierownikiem Zakładu Pedeutologii, prorektorem do Spraw Dydaktyki i Spraw Studenckich w latach 1991-1996, oraz wykładowcą Wydziału Pedagogiki Gdańskiej Wyższej Szkoły Pedagogiki. Współtwórca i wieloletni wykładowca Kolegium Edukacji Specjalnej Towarzystwa Przyjaciół Dzieci. Długoletni pracownik naukowy Instytutu Badań Edukacyjnych w Warszawie, wicedyrektor placówki w latach 1990-1991 oraz członek Rady Naukowej.
W czasach stanu wojennego (od lutego 1982) współpracował przy wydawaniu podziemnego pisma oświatowego ""Tu Teraz”" (pisał pod pseudonimami „Bartosz Pieczyski", „Sara Wołkowyska", „LODA U-KOS", „Redaktor naczelny"), a w 1985 założył czasopismo „Edukacja i Dialog”, które ukazuje się do dziś. Podczas obrad Okrągłego Stołu był ekspertem strony społecznej przy podstoliku ds. młodzieży. Po wyborach w czerwcu 1989 był też redaktorem naczelnym czasopisma ""Nowa Szkoła”" (do grudnia 2000).
Miesięcznik „Edukacja i Dialog”, którego był redaktorem naczelnym do czerwca 2007, wymyślił w czasie stanu wojennego, kiedy próbował zjednoczyć rozbite środowisko nauczycielskie wokół idei nowatorstwa pedagogicznego w praktycznym zastosowaniu. Był entuzjastą samorządu uczniowskiego oraz demokracji szkolnej, pedagogiem nie tylko z krwi, ale również z tzw. kośćcem. Po przełomie w 1989 oddał czasopismo pod skrzydła Społecznego Towarzystwa Oświatowego, z którym współpracował od początku istnienia tej organizacji jako doradca ds. dydaktyki. Jego artykuły na łamach „EiD” cieszyły się ogromnym powodzeniem wśród czytelników.

</doc>
<doc id="1041400" url="https://pl.wikipedia.org/wiki?curid=1041400" title="Wideonystagmografia">
Wideonystagmografia

Wideonystagmografia lub videonystagmografia, VNG (łac. "Nystagmus" – oczopląs) – stosowana w laryngologii i otoneurologii metoda diagnostyczna polegająca na obserwacji przy pomocy czułej, działającej na podczerwień kamery video ruchów gałek ocznych i ich następowej analizie przy pomocy specjalnego programu komputerowego.
Metoda została wprowadzona do diagnostyki medycznej w 1989 we Francji przez Eryka Ulmera.
Otoneurologia pozwala na:
Jest stosowana w diagnostyce zawrotów głowy.

</doc>
<doc id="1041404" url="https://pl.wikipedia.org/wiki?curid=1041404" title="Zespół Lujana">
Zespół Lujana



</doc>
<doc id="1041407" url="https://pl.wikipedia.org/wiki?curid=1041407" title="Dova DV-1 Skylark">
Dova DV-1 Skylark

Dova DV-1 Skylark – dwumiejscowy sportowy samolot ultralekki przeznaczony do lotów ekonomicznych produkowany przez czeską firmę DOVA Aircraft. Konstrukcja metalowa w układzie dolnopłata z oszkloną kabiną.
Projekt.
DV-1 został zaprojektowany zgodnie z przepisami Międzynarodowej Federacji Lotniczej w zakresie mikrolotów i amerykańskimi przepisami dotyczącymi lekkich samolotów sportowych. Dolnopłat z usterzeniem w kształcie litery T, kokpit z dwoma siedzeniami obok siebie, stałe podwozie trójkołowe z osłonami na koła, pojedynczy silnik.

</doc>
<doc id="1041410" url="https://pl.wikipedia.org/wiki?curid=1041410" title="Szkoła siedmiogrodzka">
Szkoła siedmiogrodzka

Szkoła siedmiogrodzka (rum. "Școala Ardeleană", niem. "Siebenbürgische Schule") – polityczny i kulturowy ruch w ramach rumuńskiego odrodzenia narodowego w Siedmiogrodzie, w drugiej połowie XVIII i na początku XIX wieku; celami tego ruchu były: upowszechnianie unii kościelnej, walka o równouprawnienie Wołochów z innymi narodami Imperium Habsburgów, wzbudzanie rumuńskiej tożsamości narodowej wśród wołoskiej ludności Transylwanii a także romanizacja języka rumuńskiego. Dawniej ruch ten był uważany za przejaw oświecenia na ziemiach rumuńskich, współcześni historycy przypisują mu jednak charakter raczej romantyczno-narodowy.
Historia.
Szkołę siedmiogrodzką utworzyli rumuńscy greckokatoliccy księża. Propagacja "łacińskiego, rzymskiego pochodzenia" leżała w interesie unickich duchownych, ponieważ umożliwiała wywierać nacisk na słowiańską cerkiew prawosławną. Dla Wołochów była atrakcyjna ze względu na zwiększenie ich prestiżu jako narodu, mogli się uważać za "równowartościowych" lub "bardziej wartościowych" od sąsiednich narodów. Słowo "Rumun" znaczy "Rzymianin", dosłownie "pochodzący od Romulusa" (nb. stąd pomnik rzymskiej wilczycy w każdym większym mieście rumuńskim). W Siedmiogrodzie unia kościelna w XVI wieku (podporządkowanie kościoła prawosławnego pod rzymską jurysdykcję), osiągnęła dość "dobre" wyniki (około 5% rumuńskich wierzących było i jest "unitami"). W kontekście sytuacji prawnej Wołochów (którzy np. przez wiele stuleci nie mogli się osiedlać w niemieckich miastach Transylwanii) w monarchii habsburskiej, unia kościelna i "odkryte pochodzenie rzymskie" stały się dla nich wygodą. Głównym ośrodkiem "szkoły" było miasto Blaj, gdzie mieściła się rezydencja unickiego biskupa Inocenția Micu-Kleina a także pierwsze rumuńskie gimnazjum, seminarium duchowne i drukarnie. W Blaju były wydawane tzw. "memoriały wołoskie", m.in. "Księga próśb Wołochów siedmiogrodzkich" (łac. "Supplex libellus Valachorum Transilvaniae," 1791), które zawierały żądania politycznego, ekonomicznego i kulturowego równouprawnienia Wołochów z Węgrami i Niemcami. Ich autorzy próbowali w naukowy sposób udowadniać tezę o rzymskim pochodzeniu Wołochów i ich języka, a także o kontynuacji osiedlenia romańskiego w Siedmiogrodzie od czasów starożytnych do im współczesnych. Innymi ośrodkami ruchu były miasta: Wielki Waradyn (obecnie Oradea), Lugoż i Beiuş. Przedstawiciele szkoły siedmiogrodzkiej tworzyli swe dzieła najczęściej w łacinie, języku rumuńskim (wołoskim) i rzadziej niemieckim.
Do końca XVIII w. język rumuński był językiem kreolskim, o charakterze romańsko-słowiańskim. Świadczy o tym m.in. słownik etymologiczny autorstwa Alexandru Cihaca klasyfikujący ten język jako słowiański. Pierwsze próby świadomej romanizacji języka miały miejsce na końcu XVIII wieku. W dziełach autorstwa Samuela Kleina, Iona Budai-Deleanu i Petru Maiora występują zamiast słów pochodzenia słowiańskiego (a także węgierskiego i tureckiego) neologizmy, tworzone na bazie łaciny i języka włoskiego. W tym samym czasie zaczyna się kwestionować słowiański charakter języka rumuńskiego. Dzięki staraniom przedstawicieli szkoły siedmiogrodzkiej cyrylicę, używaną do tej pory do zapisywania języka rumuńskiego, zastąpiono w Transylwanii alfabetem łacińskim. Zabiegi językowe miały utwierdzać w przekonaniu o rzymskim pochodzeniu Rumunów.
Wpływy szkoły siedmiogrodzkiej na Wołoszczyźnie.
Niektórzy uczniowie działaczy szkoły siedmiogrodzkiej emigrowali do sąsiadującej z Transylwanią Wołoszczyzny (rumuński: "Țara Românească"), gdzie zostali głównymi inicjatorami rumuńskiego "odrodzenia narodowego". Pod wpływem działalności szkoły siedmiogrodzkiej otwarto w 1818 roku szkołę Św. Sawy w Bukareszcie – pierwszą szkołę z językiem rumuńskim jako wykładowym na Wołoszczyźnie. Organizatorem szkoły był pochodzący z Siedmiogrodu Gheorghe Lazăr.

</doc>
<doc id="1041411" url="https://pl.wikipedia.org/wiki?curid=1041411" title="Spiritual Black Dimensions">
Spiritual Black Dimensions

Spiritual Black Dimensions – czwarty pełny album norweskiej grupy blackmetalowej Dimmu Borgir, wydany w roku 1999 przez wytwórnię Nuclear Blast. Wersja specjalna z 2004 roku zawiera dodatkowy utwór - "Masses for the New Messiah".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1041412" url="https://pl.wikipedia.org/wiki?curid=1041412" title="Skylark">
Skylark



</doc>
<doc id="1041413" url="https://pl.wikipedia.org/wiki?curid=1041413" title="Grzegorz Piechowiak">
Grzegorz Piechowiak

Grzegorz Piechowiak (ur. 14 września 1963 w Pile) – polski polityk, samorządowiec, poseł na Sejm III, VIII i IX kadencji, od 2021 sekretarz stanu w resortach do spraw rozwoju.
Życiorys.
Ukończył w 1991 studia na Wydziale Kościelnych Nauk Historycznych i Społecznych Akademii Teologii Katolickiej w Warszawie. W 2010 ukończył także studia podyplomowe w Wyższej Szkole Zawodowej Kadry dla Europy w Poznaniu. W latach 1992–1997 pracował w polskiej ambasadzie w Rzymie, był m.in. wicekonsulem. Sprawował mandat posła na Sejm III kadencji z listy Akcji Wyborczej Solidarność, wybranego w okręgu pilskim. W wyborach parlamentarnych w 2001 nie uzyskał ponownie mandatu. Należał wówczas do Ruchu Społecznego AWS. Po zakończeniu kadencji podjął pracę w zawodzie syndyka.
Od 2002 do 2006 był radnym powiatu pilskiego z ramienia lokalnego ugrupowania „Porozumienie Samorządowe”. Przystąpił także do Chrześcijańskiego Ruchu Samorządowego, zasiadł w jego radzie naczelnej. W 2004 bezskutecznie ubiegał się o mandat eurodeputowanego z listy Narodowego Komitetu Wyborczego Wyborców. Działał potem w Partii Centrum, zasiadając w jej radzie politycznej. Bez powodzenia kandydował w kolejnych wyborach samorządowych oraz (jako bezpartyjny z listy Prawa i Sprawiedliwości) do Sejmu w przedterminowych wyborach parlamentarnych w 2007. W 2011 został pełnomocnikiem ugrupowania Polska Jest Najważniejsza w Pile. Otwierał także listę kandydatów tej partii do Sejmu w okręgu pilskim w wyborach parlamentarnych w tym samym roku. Po decyzji o samorozwiązaniu PJN (w grudniu 2013) współtworzył Polskę Razem, został jej pełnomocnikiem na powiat pilski. Z listy tej partii w 2014 ponownie kandydował do Parlamentu Europejskiego, jednak ugrupowanie nie uzyskało mandatów. W tym samym roku z listy komitetu Teraz Wielkopolska bezskutecznie kandydował do sejmiku wielkopolskiego. Powoływany w skład zarządu wojewódzkiego i krajowego Polski Razem.
Jako jej przedstawiciel w 2015 kandydował do Sejmu z listy Prawa i Sprawiedliwości. Mandat posła VIII kadencji objął w lipcu 2016 w miejsce Maksa Kraczkowskiego. Po przekształceniu w listopadzie 2017 Polski Razem w Porozumienie, stanął na czele okręgu pilskiego tej partii oraz zasiadł w prezydium zarządu krajowego. W wyborach w 2019 z powodzeniem ubiegał się o poselską reelekcję, otrzymując 9232 głosy.
W styczniu 2021 premier Mateusz Morawiecki powołał go na stanowiska sekretarza stanu w Ministerstwie Rozwoju, Pracy i Technologii (w sierpniu 2021 przekształconym w Ministerstwo Rozwoju i Technologii) oraz pełnomocnika rządu do spraw inwestycji zagranicznych. 11 sierpnia 2021 ogłosił swoją dymisję z funkcji rządowych w związku z zapowiedzianym odwołaniem z rządu Jarosława Gowina, a następnego dnia zrezygnował z członkostwa w Porozumieniu. Jego dymisja ostatecznie nie została przyjęta przez premiera. 17 sierpnia tego samego roku Grzegorz Piechowiak został powołany na sekretarza stanu w Ministerstwie Rozwoju i Technologii oraz pełnomocnika rządu do spraw inwestycji zagranicznych. W tym samym roku współtworzył także stowarzyszenie OdNowa Rzeczypospolitej Polskiej.
Odznaczenia.
W 2000 odznaczony Komandorią Orderu Zasługi Republiki Włoskiej.

</doc>
<doc id="1041414" url="https://pl.wikipedia.org/wiki?curid=1041414" title="Siergiej Ignaszewicz">
Siergiej Ignaszewicz

Siergiej Nikołajewicz Ignaszewicz (cyr. Сергей Николаевич Игнашевич; ur. 14 lipca 1979 w Moskwie) – rosyjski piłkarz grający na pozycji środkowego obrońcy.
Kariera klubowa.
Ignaszewicz urodził się w Moskwie, ale piłkarskie treningi rozpoczął w podmoskiewskim Oriechowie-Zujewie w tamtejszym klubie Spartak Oriechowo. W 1998 roku zadebiutował w jego barwach w Drugiej Dywizji (odpowiednik 3. ligi) i spisywał się na tyle udanie, że awansował z zespołem do Pierwszej Dywizji (odpowiednik 2. ligi). W 1999 Ignaszewicz przeszedł do Krylii Sowietow Samara, jednak w pierwszym sezonie spędzonym w Premier Lidze nie błyszczał. Dopiero w 2000 roku wywalczył miejsce w wyjściowej jedenastce Krylii i wspomógł ją w walce o utrzymanie w lidze.
W 2001 roku Siergiej przeszedł do Lokomotiwu Moskwa i wtedy też wywalczył wicemistrzostwo Rosji. Zadebiutował także w europejskich pucharach – w rozgrywkach grupowych Ligi Mistrzów. W 2002 roku natomiast zajął z Lokomotiwem 2. miejsce, ale zespół miał taką samą liczbę punktów w lidze co CSKA Moskwa i doszło do barażu o mistrzostwo Rosji. W nim lepsi okazali się piłkarze Lokomotiwu, którzy wygrali 1:0, a Ignaszewicz wystąpił przez pełne 90 minut. W 2003 roku Lokomotiw zakończył rozgrywki na 4. pozycji.
Przed rozpoczęciem sezonu 2004 Ignaszewicz zasilił szeregi rywala zza miedzy, CSKA Moskwa. W nim stworzył blok obronny z braćmi-bliźniakami Aleksiejem i Wasilijem Bieriezuckimi, a także Litwinem Deividasem Šemberasem. W tamtym roku sięgnął ze stołecznym klubem po wicemistrzostwo Rosji. Pierwszym sukcesem Siergieja w 2005 roku było zdobycie Pucharu UEFA – Ignaszewicz wystąpił w wygranym 3:1 finale ze Sportingiem. W tym samym roku wywalczył inne sukcesy: mistrzostwo Rosji oraz Puchar Rosji. W 2006 roku kolejnym osiągnięciem Siergieja był drugi z rzędu dublet: mistrzostwo plus krajowy puchar. Był długoletnim kapitanem drużyny CSKA. W 2008 roku został z kolei wicemistrzem kraju, a także zdobywcą krajowego pucharu.
W maju 2018 zakończył klubową karierę.
Kariera reprezentacyjna.
W reprezentacji Rosji Ignaszewicz zadebiutował 21 sierpnia 2002 roku w zremisowanym 1:1 towarzyskim spotkaniu ze Szwecją. Brał udział w eliminacjach do Euro 2004, ale na sam turniej nie pojechał. Od czasu kwalifikacji do Mistrzostw Świata w Niemczech jest podstawowym zawodnikiem „Sbornej”. Zajął z nią 3. miejsce na Euro 2008.
W lipcu 2018 r. po Mistrzostwach Świata 2018 w Rosji zakończył piłkarską karierę.
Kariera trenerska.
W czerwcu 2019 został trenerem Torpedo Moskwa, jednak ze względu na brak licencji UEFA Pro nie mógł formalnie prowadzić zespołu w meczach, dlatego "de facto" szkoleniowcem był Nikołaj Sawiczew. W czerwcu 2020 Ignaszewicz rozpoczął szkolenie UEFA Pro, dzięki czemu mógł oficjalnie objąć posadę. W październiku 2021 został trenerem Bałtiki Kaliningrad.

</doc>
<doc id="1041417" url="https://pl.wikipedia.org/wiki?curid=1041417" title="Szymon Niemiec (polityk)">
Szymon Niemiec (polityk)

Szymon Józef Niemiec (ur. 14 lipca 1957 w Jaśle) – polski polityk, lekarz, poseł na Sejm III kadencji.
Życiorys.
W 1983 ukończył studia na Wydziale Lekarskim Akademii Medycznej w Krakowie, w 1990 uzyskał stopień doktora nauk medycznych. Specjalizował się w zakresie chirurgii ogólnej (I i II stopnia) oraz chirurgii onkologicznej (II stopnia). Jako lekarz początkowo związany z zakładem opieki zdrowotnej i Podkarpackim Ośrodkiem onkologicznym w Brzozowie. Był m.in. zastępcą ordynatora Oddziału Chirurgii Onkologicznej oraz konsultantem regionalnym ds. chirurgii onkologicznej.
Od 1997 do 2001 sprawował mandat posła III kadencji z ramienia Akcji Wyborczej Solidarność (rekomendowany przez Ruch Solidarni w Wyborach), wybranego w okręgu krośnieńskim. W 2001 nie ubiegał się o reelekcję, w 2006 i 2010 z ramienia Prawa i Sprawiedliwości bezskutecznie kandydował do rady powiatu jasielskiego.
Od 2001 lekarz w Szpitalu Specjalistycznym w Jaśle. W 2007 został powołany na stanowisko zastępcy dyrektora ds. lecznictwa, a w 2014 objął funkcję kierownika Oddziału Chirurgii Ogólnej i Onkologicznej w tej placówce.

</doc>
<doc id="1041421" url="https://pl.wikipedia.org/wiki?curid=1041421" title="Otoneurologia">
Otoneurologia

Otoneurologia - dyscyplina medyczna, niebędąca specjalizacją lekarską, z pogranicza laryngologii, neurologii, neurochirurgii i okulistyki.
Zajmuje się anatomią, fizjologią i patologią narządu przedsionkowego, czyli zmysłem równowagi, którego zaburzenia manifestują się najczęściej zawrotami głowy oraz szumami usznymi.
W kręgu zainteresowań otoneurologii są też implanty ślimakowe i chirurgia guzów podstawy czaszki.

</doc>
<doc id="1041423" url="https://pl.wikipedia.org/wiki?curid=1041423" title="Witold Uziębło">
Witold Uziębło

Witold Uziębło (ur. 1 grudnia 1917, zm. 31 lipca 2007) – polski inżynier budownictwa, założyciel i dyrektor naczelny w latach 1955-1971 Warszawskiego Przedsiębiorstwa Konstrukcji Stalowych i Urządzeń Przemysłowych Mostostal. Zasłużony działacz polskiej branży konstrukcji stalowych i budownictwa. 
Pochowany 8 sierpnia 2007 r., na Cmentarzu Komunalnym Północnym na Wólce Węglowej w Warszawie. 

</doc>
<doc id="1041424" url="https://pl.wikipedia.org/wiki?curid=1041424" title="Jezioro Raczyńskie">
Jezioro Raczyńskie

Jezioro Raczyńskie – jezioro w woj. wielkopolskim, w powiecie średzkim, w gminie Zaniemyśl, położone na południowy wschód od Zaniemyśla. Nad jeziorem leżą trzy miejscowości: Zaniemyśl, Zwola oraz Majdany. Na jeziorze znajduje się 3-hektarowa Wyspa Edwarda.
Wokół jeziora przebiega Szlak turystyczny nr 3580 (Zaniemyśl-Majdany) 

</doc>
<doc id="1041426" url="https://pl.wikipedia.org/wiki?curid=1041426" title="Ameloblastyna">
Ameloblastyna

Ameloblastyna (ang. "ameloblastin"), znana także jako amelina (ang. "amelin") – białko szkliwa. Ameloblastyna stanowi około 5-10% wszystkich białek szkliwa. Gen ameloblastyny "AMBN" ulega ekspresji w komórkach odpowiedzialnych za produkcję szkliwa, ameloblastach, w procesie zwanym amelogenezą. Chociaż słabo poznana, rola ameloblastyny prawdopodobnie polega na regulowaniu wzrostu kryształów hydroksyapatytu szkliwa i mineralizacji szkliwa w trakcie jego rozwoju. Mutacje w genie "AMBN" położonym w locus 4q21 odpowiadają za dziedziczoną autosomalnie dominująco postać amelogenesis imperfecta. Gen "AMBN" jest też genem kandydackim dla jednej z postaci dentinogenesis imperfecta.

</doc>
<doc id="1041429" url="https://pl.wikipedia.org/wiki?curid=1041429" title="OMIM">
OMIM



</doc>
<doc id="1041431" url="https://pl.wikipedia.org/wiki?curid=1041431" title="Necro">
Necro

Necro, właściwie Ron Braunstein (ur. 7 czerwca 1976 w Nowym Jorku) - amerykański raper i producent, twórca Death Rapu, mocniejszej odmiany horrorcore'u. Założyciel Psycho+Logical-Records. Słynie m.in. z kontrowersyjnych, bulwersujących i szokujących tekstów
Dorastał w Glenwood w Brooklynie. Przygodę z muzyką zaczął w wieku 10 lat, gdy zaczął grać w zespole punkrockowym. Przez pewien okres grał na gitarze w death metalowej grupie Injustice. W 2000 r. ukazał się debiutancki album Necro „I Need Drugs”. Tytułowy utwór (będący również pierwszym singlem) jest parodią utworu „I Need Love” LL Cool J'a, a teledysk został zbojkotowany przez stacje telewizyjne, ze względu na treści w nim zawarte (zażywanie narkotyków). Młodszy brat Ill Billa. Wraz z nim, Sabac Redem i DJ Eclipse tworzy grupę Secret Society. Z Sick Jackenem z Psycho Realm i DJ Muggsem z Cypress Hill tworzy grupę PCP (Psycho+Logical + Cypress Hill + Psycho Realm). Współpracował z wieloma wykonawcami, m.in. z Non Phixion, Goretex, Sabac Red, Mr. Hyde, Q-Unique, Insane Clown Posse, Raekwon, GZA, Cage.

</doc>
<doc id="1041433" url="https://pl.wikipedia.org/wiki?curid=1041433" title="Cessna 152">
Cessna 152

Cessna 152 – dwumiejscowy samolot treningowy i turystyczny produkowany przez firmę Cessna Aircraft Company ze Stanów Zjednoczonych, będący zmodernizowaną wersją samolotu Cessna 150. Często stosowany w lotniczym szkoleniu podstawowym do licencji turystycznej, licencji zawodowej oraz innych uprawnień pilotów lotnictwa cywilnego. Na Zachodzie (zwłaszcza w USA) wyparty z roli samolotu szkolenia podstawowego przez większy model Cessna 172.
Konstrukcja.
Samolot w układzie górnopłatu z usterzeniem klasycznym o konstrukcji całkowicie metalowej (aluminiowej), półskorupowej. Elementami przenoszącymi naprężenia są pionowe wręgi połączone podłużnicami do których przynitowano panele poszycia kadłuba. Skrzydła z charakterystycznym zastrzałem, o wzniosie dodatnim. Obrys skrzydła trapezowy. Na zewnętrznych częściach skrzydeł zastosowano zwichrzenie aerodynamiczne profilu w celu zwiększenia wydajności lotek podczas lotu na wysokich kątach natarcia.
Produkcja.
Samoloty C-152 były produkowane w latach 1978-1985, zastępując na linii produkcyjnej starszy model C-150. Równolegle do produkcji wszedł wzmocniony model A-152, przeznaczony do szkolenia i treningu w akrobacji podstawowej.
Równocześnie z rozpoczęciem produkcji w fabryce w Stanach Zjednoczonych, 1978 roku wprowadzono ten model do produkcji licencyjnej w firmie Reims Aviation we Francji, nadając mu oznaczenia
F-152 / FA-152. Produkcja licencyjna zakończyła się w 1986 roku.
Różnice pomiędzy C150/C152.
Konstrukcja płatowca modelu 150 i 152 jest bardzo podobna, istnieje jednak kilka istotnych różnic. Najbardziej zauważalną jest powiększony statecznik pionowy, którego wydłużona owiewka w modelu 152 sięga tylnych okien kabiny pasażerskiej, oraz kształt osłony silnika. Kolejną różnicą w wyglądzie zewnętrznym jest widoczne za śmigłem koło napędu paska alternatora. Istotną technicznie różnicą jest również napięcie w instalacji elektrycznej, które w modelu 150 wynosi 14V, a w modelu 152 28V (akumulatory odpowiednio 12V i 24V).
Wersje.
152.
Podstawowa wersja napędzana silnikiem Lycoming O-235-L2C o mocy 110 koni mechanicznych. Zbudowano 6628 egzemplarzy. Produkowano również wersję wyposażenia „152 II” z rozbudowaną awioniką umożliwiającą wykonywanie lotów IFR. Wersja 152 uzyskała certyfikat typu w roku 1977 i była produkowana w latach 1978-1985.
A152 Aerobat.
Dwumiejscowy samolot szkolny stosowany do szkolenia w akrobacji podstawowej. Zbudowano 315 egzemplarzy. Maksymalne certyfikowane przeciążenia wynosiły +6 i -3 „G”. Od standardowej wersji, wersję Aerobat wyróżniają czteropunktowe pasy bezpieczeństwa, zawiasy umożliwiające awaryjne zrzucenie drzwi, dodatkowe okna w dachu kabiny, unikatowe malowanie „w szachownicę” oraz wyjmowalne poduszki foteli pozwalające załodze na komfortowy lot z założonymi spadochronami ratunkowymi. Wersja Aerobat uzyskała certyfikat typu w roku 1977 i była produkowana w latach 1978-1985.
F152.
Wersja licencyjna produkowana w Europie przez Reims-Aviation. Powstały 552 egzemplarze.
FA152 Aerobat.
Wersja licencyjna A152 Aerobat produkowana w Europie przez Reims-Aviation. Wyprodukowano 89 sztuk.

</doc>
<doc id="1041436" url="https://pl.wikipedia.org/wiki?curid=1041436" title="Reformy i Porządek">
Reformy i Porządek

Partia „Reformy i Porządek” (, PRP) – ukraińska liberalna partia polityczna.
Historia.
Ugrupowanie powstało w 1997 z inicjatywy Wiktora Pynzenyka, pełniącego w latach 1992–1997 (z przerwami) funkcję wicepremiera w kilku rządach. W wyborach w 1998 partia nie przekroczyła progu wyborczego, udało się jednak sformować frakcję w Radzie Najwyższej w oparciu o posłów wybranych w okręgach jednomandatowych.
Przed wyborami parlamentarnymi w 2002 PRP przystąpiła do Bloku Nasza Ukraina, z ramienia którego uzyskała około 20 mandatów. W wyborach prezydenckich w 2004 ugrupowanie wsparło Wiktora Juszczenkę. W nowym rządzie liberałowie obsadzili cztery teki ministerialne. W 2005 część liderów partii przeszła do kierowanej przez Julii Tymoszenko Batkiwszczyny (m.in. były wicepremier Mykoła Tomenko i były minister gospodarki Serhij Terochin).
W wyborach parlamentarnych w 2006 PRP wraz z PORĄ zawiązała koalicję pod nazwą Blok PRP-PORA z Witalijem Kłyczkiem na czele, która uzyskała 1,5% głosów i nie przekroczyła wynoszącego 3% progu wyborczego. Najwyższe wyniki blok osiągnął w obwodach zachodnich (w tym we Lwowie ponad 5%).
Wiosną 2007 partia przystąpiła do koalicji Blok Julii Tymoszenko celem wspólnego startu w przedterminowych wyborach parlamentarnych. Do Rady Najwyższej VI kadencji PRP wprowadziła dziesięciu deputowanych, a pełniący nieprzerwanie funkcję przewodniczącego tej partii Wiktor Pynzenyk ponownie został ministrem finansów. W 2010 stanowisko przewodniczącego partii objął Serhij Sobolew, zaś Wiktor Pynzenyk opuścił partię. W 2012 kandydaci PRP ubiegali się o mandaty poselskie z ramienia Batkiwszczyny. W 2013 ugrupowanie przyłączyło się do tej partii.

</doc>
<doc id="1041438" url="https://pl.wikipedia.org/wiki?curid=1041438" title="VNG">
VNG



</doc>
<doc id="1041440" url="https://pl.wikipedia.org/wiki?curid=1041440" title="Zygmunt Ziembiński">
Zygmunt Ziembiński

Zygmunt Ziembiński (popularnie "Gandhi", ur. 1 czerwca 1920 w Warszawie, zm. 19 maja 1996 w Poznaniu) – polski prawnik, profesor nauk prawnych, teoretyk prawa, logik. Wieloletni pracownik naukowy Katedry Teorii i Filozofii Prawa UAM (1946–1996), współzałożyciel tzw. "poznańskiej szkoły teorii i filozofii prawa"; redaktor naczelny „Ruchu Prawniczego, Ekonomicznego i Socjologicznego” (1991–1996).
Życiorys.
Edukacja i kariera naukowa.
W 1938 roku ukończył Gimnazjum im. św. Stanisława Kostki w Warszawie. Studia prawnicze rozpoczął na Katolickim Uniwersytecie Lubelskim, skąd po roku przeniósł się na Wydział Prawa Uniwersytetu Poznańskiego, gdzie ukończył prawo pod kierunkiem Czesława Znamierowskiego (1947), uzyskał również tytuł zawodowy magistra filozofii w zakresie socjologii (1949), pod kierunkiem Kazimierza Ajdukiewicza w Katedrze Teorii i Metodologii Nauk Uniwersytetu Poznańskiego.
W 1946 roku związał swoją drogę naukową z Katedrą Teorii i Filozofii Prawa, poczynając od stanowiska asystenta wolontariusza. W 1949 roku, pod kierunkiem Czesława Znamierowskiego uzyskał stopień doktora na podstawie rozprawy pt. "Procesy o zniewagę jako problem techniki społecznej". W 1955 roku otrzymał stanowisko docenta na podstawie rozprawy pt. "Podłoże sporów sądowych o alimentację dzieci pozamałżeńskich" (1954). W 1958 roku odbył studia w Centre Européen Universitare na Uniwersytecie w Nancy. W 1963 otrzymał tytuł profesora nadzwyczajnego, a w 1970 tytuł profesora zwyczajnego. Od 1962 był kierownikiem Zakładu Prawniczych Zastosowań Logiki, a od 1981 do 1990 kierownikiem Katedry Teorii Państwa i Prawa UAM, której pracownikiem pozostał do końca życia. Pełnił również obowiązki redaktora naczelnego „Ruchu Prawniczego, Ekonomicznego i Socjologicznego” (1991–1996).
W latach 1974–1979 był konsultantem zespołu Rady Legislacyjnej ds. przygotowania projektu ustawy o tworzeniu prawa. W latach 1969–1983 pozostawał członkiem Rady Naukowej Instytutu Państwa i Prawa Polskiej Akademii Nauk, zaś w latach 1969–1983 i 1987–1990 członkiem Komitetu Nauk Prawnych PAN. W latach 1989–1991 był członkiem Rady Legislacyjnej przy Prezesie Rady Ministrów, a od 1991 członkiem Centralnej Komisji ds. Tytułu Naukowego i Stopni Naukowych, w latach 1991–1993 jako wiceprzewodniczący Sekcji Nauk Humanistycznych. W 1991 został członkiem korespondentem Polskiej Akademii Nauk.
Był członkiem Polskiego Towarzystwa Filozoficznego, w latach 1962–1968 sekretarzem poznańskiego oddziału Towarzystwa, a w latach 1977–1980 członkiem Zarządu Głównego. Uczestniczył również w pracach Polskiego Towarzystwa Socjologicznego oraz Poznańskiego Towarzystwa Przyjaciół Nauk jako członek Komisji Nauk Społecznych. Był członkiem Międzynarodowego Stowarzyszenia Filozofii Prawa i Filozofii Społecznej (IVR) oraz wiceprzewodniczącym Międzynarodowego Stowarzyszenia Metodologii Prawniczej.
Uczniami Ziembińskiego byli Maciej Zieliński (od 1963), Leszek Nowak (od 1965), Sławomira Wronkowska (od 1966) oraz Stanisław Czepita (od 1978), a także późniejsi politycy i ludzie kultury, między innymi senator Anna Bogucka-Skowrońska (1964), reżyser Filip Bajon (1970) oraz kompozytor Jan A.P. Kaczmarek (1977).
Był autorem około 300 prac naukowych, z których do najważniejszych należą: "Logika praktyczna" (podstawowy podręcznik, 26 wydań od 1955), "Normy moralne a normy prawne" (1963), "Socjologia jako nauka prawna" (1975), "Problemy podstawowe prawoznawstwa" (1980), "Szkice z metodologii szczegółowych nauk prawnych" (1983), "O pojmowaniu sprawiedliwości" (1990), "O pojmowaniu pozytywizmu oraz prawa natury" (1993), "O stanowieniu i obowiązywaniu prawa. Zagadnienia podstawowe" (1995).
Rodzina i życie prywatne.
Urodził się 1 czerwca 1920 w Warszawie, jego ojciec, również Zygmunt, był doktorem psychologii, kierownikiem Biblioteki Ministerstwa Wyznań Religijnych i Oświecenia Publicznego, zaś matka, Maria Romiszewska była malarką. W 1949 roku ożenił się z Felicją Tomaszewską, późniejszą pracowniczką naukową Wyższej Szkoły Wychowania Fizycznego w Poznaniu, z którą miał córkę Annę.
Podczas II wojny światowej przebywał na Kielecczyźnie, gdzie walczył w Armii Krajowej, a także uczył się na tajnych kompletach. Jesienią 1943 zgłosił się do oddziałów leśnych Armii Krajowej działających w okolicach Częstochowy, gdzie zajmował się głównie szkoleniem. Brał udział w akcjach bojowych oddziału „Pasieka” w ramach 27. Pułku Piechoty Armii Krajowej jako zastępca dowódcy oddziału, podporucznik AK, ps. „Krótki”. Uczestniczył także w ochronie misji „Freston” zrzuconej w styczniu 1945 przez aliantów.
W pierwszych latach powojennych był działaczem Caritas Academica przy duszpasterstwie akademickim oo. dominikanów. Był również działaczem amatorskiego ruchu teatralnego, autorem dramatu "Młodzi" (1946) wystawionego na deskach Miejskiego Teatru Marionetek w reżyserii Marii D’Alphonse.
Przydomek „Gandhi” pochodził od fizycznego podobieństwa do Mahatmy Gandhiego. Był on powszechnie używany na uczelni i akceptowany przez samego Ziembińskiego.
Odznaczenia i nagrody.
Odznaczony Krzyżem Armii Krajowej (1975) oraz Krzyżem Komandorskim Orderu Odrodzenia Polski (1994). Laureat Nagrody Naukowej Miasta Poznania 1996 za „serię publikacji książkowych poświęconych podstawowym zagadnieniom prawa i etyki”.
Upamiętnienie.
Od czerwca 2001 działa Fundacja im. Zygmunta Ziembińskiego, której zadaniem jest inicjowanie i wspieranie działalności badawczej w dziedzinie teorii prawa oraz prawniczych zastosowań logiki i metodologii nauk prawnych. W skład zarządu wchodzą Mariusz Piotrowski (prezes), Marzena Kordela (wiceprezes), Marek Smolak (sekretarz), zaś w radzie fundacji zasiadali Sławomira Wronkowska-Jaśkiewicz, Maria Zmierczak, Maciej Zieliński, Teresa Rabska oraz Andrzej Gomułowicz.
W maju 2007 Wydział Prawa i Administracji UAM zorganizował sesję naukową „Zygmunt Ziembiński – uczony i nauczyciel”. Jednocześnie ukazała się publikacja "Z teorii i filozofii prawa Zygmunta Ziembińskiego", pod redakcją Sławomiry Wronkowskiej-Jaśkiewicz, zawierająca bibliografię jego dorobku naukowego.
W dniu 18 maja 2013, w przeddzień siedemnastej rocznicy śmierci z inicjatywy absolwentów UAM, jednej z auli na parterze Collegium Iuridicum Novum w Poznaniu nadano imię Zygmunta Ziembińskiego. Wmurowano też tablicę pamiątkową ku czci profesora. W uroczystości udział wzięli córka Anna, rektor UAM Bronisław Marciniak oraz najmłodsza absolwentka profesora Ziembińskiego – dr hab. Marzena Kordela. Przesłanie do uczestników nadesłał także laureat Oscara, Jan A.P. Kaczmarek, dawny seminarzysta profesora.

</doc>
<doc id="1041446" url="https://pl.wikipedia.org/wiki?curid=1041446" title="Don’t Let Him Steal Your Heart Away">
Don’t Let Him Steal Your Heart Away

Don't Let Him Steal Your Heart Away – singel z drugiej solowej płyty Phila Collinsa zatytułowanej Hello, I Must Be Going!. Tak jak inna piosenka z tego samego albumu - "Thru These Walls - singel został wydany jedynie w Wielkiej Brytanii, gdzie nie odniósł dużego sukcesu.

</doc>
<doc id="1041452" url="https://pl.wikipedia.org/wiki?curid=1041452" title="Stefania Bachman">
Stefania Bachman

Stefania Bachman z domu Augustin (ur. 1920 we Lwowie, zm. 29 lipca 2007) – polska technolog żywienia, profesor Politechniki Łódzkiej.
W 1938 roku rozpoczęła studia na Wydziale Rolno-Leśnym Politechniki Lwowskiej. W czasie II wojny światowej była żołnierzem ZWZ AK we Lwowie. Po wojnie ukończyła studia na Akademii Rolniczej w Warszawie (SGGW) w roku 1948, specjalizując się w chemii rolnej i gleboznawstwie. W latach 1946–1950 pracowała w WSUW w Łodzi, a po przeniesieniu WSUW do Olsztyna, podjęła w 1950 roku pracę na Wydziale Chemii Spożywczej Politechniki Łódzkiej, gdzie zorganizowała Zakład Surowce Roślinne Przemyski Spożywczego.
W 1963 roku uzyskała stopień naukowy doktora, a w 1973 stopień doktora habilitowanego na Wydziale Chemii Spożywczej Politechniki Łódzkiej. Tytuł profesora uzyskała w 1985 roku.
W latach 1946–1969 prowadziła także wykłady zlecone w Uniwersytecie Łódzkim. W roku 1969 podjęła pracę w Międzyresortowym Instytucie Techniki Radiacyjnej PŁ, organizując zakład z tematyki badawczą z zakresu radiacyjnej chemii spożywczej, w czym pomocnym było ukończenie międzynarodowego kursu "Food Preservation by Irradiation" w USA na MIT (Dep. Food Science and Technology) oraz zapoznanie się z urządzeniami i badaniami dotyczącymi radiacyjnego utrwalania żywności w wielu ośrodkach przemysłowych i naukowych USA, krajów europejskich i Azji.
Jest współautorem dwu podręczników, posiada w swym dorobku 106 publikacji naukowych, w tym 12 przeglądowych, 127 wystąpień na zjazdach krajowych oraz 62 na międzynarodowych, 21 opracowań dla przemysłu spożywczego oraz 4 patenty. Wypromowała 5 doktorów. W ramach popularyzacji wiedzy wygłosiła wiele referatów w towarzystwach naukowych i technicznych NOT, PKE. PTGIeb, na Uniwersytecie III wieku; w latach 1945–1960 prowadziła pogadanki radiowe.
Jej główne kierunki tematyczne to agrochemia gleby i roślin, fitochemia i technologia surowców roślinnych przemysłu spożywczego, chemia i technika radiacyjna w układach naturalnych i modelowych.
Była wieloletnią członkinią Związku Młodzieży Wiejskiej RP „Wici”, Zjednoczonego Stronnictwa Ludowego, Związku Nauczycielstwa Polskiego oraz Polskiego Towarzystwa Badań Radiacyjnych.
Odznaczona m.in. Krzyżem Kawalerskim Orderu Odrodzenia Polski, Krzyżem Armii Krajowej, Odznaką Akcji „Burza” i Odznaką „Weterana Walk o Niepodległość”. Honorowa mieszkanka miasta Łodzi.
Zmarła 29 lipca 2007, została pochowana 3 sierpnia na cmentarzu parafialnym w Koluszkach.

</doc>
<doc id="1041453" url="https://pl.wikipedia.org/wiki?curid=1041453" title="Ulica Bogumińska w Wodzisławiu Śląskim">
Ulica Bogumińska w Wodzisławiu Śląskim

Ulica Bogumińska – ulica w Wodzisławiu Śląskim, będąca głównym ciągiem komunikacyjnym na drodze krajowej nr 78 prowadzącym do Bogumina (Czechy).
Ulica ta również ma znaczenie lokalne, gdyż łączy dzielnicę Marusze z Centrum. Długość tej ulicy w przybliżeniu to 2,2 km. Ulica ta swój początek bierze na skrzyżowaniu ulicy Pszowskiej oraz ulicy Ks. Konstancji, a kończy się wraz z granicą miasta z gminą Gorzyce. Ulicę przecina linia kolejowa relacji Rybnik Towarowy-Chałupki oraz rzeka Leśnica. Podczas "Praskiej Wiosny" przemaszerowały tą ulicą siły Układu Warszawskiego w stronę Czechosłowacji, taranując po drodze opuszczony szlaban kolejowy. (Mieli myśleć, że to już granica). 
Przy ulicy tej znajdują się Urząd Miasta–, Starostwo Powiatowe, Sanepid, stacja pogotowia ratunkowego, Stadion MOSiR, klub sportowy MKS "Odra", Sala Królestwa Świadków Jehowy oraz obiekty magazynowe.

</doc>
<doc id="1041456" url="https://pl.wikipedia.org/wiki?curid=1041456" title="Kościół św. Bernarda przy Termach">
Kościół św. Bernarda przy Termach

Kościół św. Bernarda przy Termach (wł. "Chiesa di San Bernardo alle Terme") – bazylika w Rzymie, zbudowana na terenie dawnych Term Dioklecjana.
Świątynia ta jest kościołem rektoralnym parafii Matki Bożej Anielskiej i Męczenników oraz kościołem tytularnym. Ponadto pełni rolę kościoła klasztornego bernardynów.
Lokalizacja.
Kościół znajduje się w XVIII. Rione Rzymu – Castro Pretorio przy "Via Torino" 94.
Patron.
Patronem świątyni jest św. Bernard z Clairvaux – opat klasztoru w Clairvaux, doktor Kościoła, żyjący w XI/XII wieku.
Historia.
W roku 1598 jedna z okrągłych wież Term Dioklecjana została zaadaptowana jako kościół i przekazana francuskiemu zakonowi cystersów. Po rewolucji francuskiej została przekazana zgromadzeniu św. Bernarda. Wtedy też kościół został poświęcony św. Bernardowi.
Kardynałowie prezbiterzy.
Kościół św. Bernarda przy Termach jest jednym z kościołów tytularnych nadawanych kardynałom-prezbiterom ("Titulus Sancti Bernardi ad Thermas"). Tytuł ten ustanowiono 19 maja 1670 roku.

</doc>
<doc id="1041458" url="https://pl.wikipedia.org/wiki?curid=1041458" title="Nasza Ukraina">
Nasza Ukraina



</doc>
<doc id="1041459" url="https://pl.wikipedia.org/wiki?curid=1041459" title="Andrzej Pawlikowski (ur. 1969)">
Andrzej Pawlikowski (ur. 1969)

Andrzej Pawlikowski (ur. 15 października 1969 w Zakopanem) – generał brygady Biura Ochrony Rządu. W latach 2006–2007 i 2015–2017 szef BOR. Profesor uczelni, a od lutego 2021 roku zastępca dyrektora Instytutu Studiów Strategicznych Wydziału Bezpieczeństwa Narodowego Akademii Sztuki Wojennej w Warszawie. Od października 2020 roku Rzecznik Akademicki.
Życiorys.
Absolwent Wydziału Inżynierii Środowiska Politechniki Krakowskiej im. Tadeusza Kościuszki (magister inżynier, 1994) oraz studiów podyplomowych na Wydziale Strategiczno-Obronnym Akademii Obrony Narodowej w zakresie obronności państwa (2000). Ukończył Wyższy Kurs Obronny w Akademii Obrony Narodowej (2007) oraz Kurs Protokołu Dyplomatycznego w Akademii Dyplomatycznej Polskiego Instytutu Spraw Międzynarodowych (2010). Od 1995 w BOR. W latach 1997–2001 szef ochrony bezpośredniej Ministra Spraw Zagranicznych RP i równocześnie w 1999 Przewodniczącego OBWE. W latach 2002–2005 przedstawiciel RP na posiedzeniach Grupy Roboczej ds. Współpracy Policyjnej przy Radzie Unii Europejskiej oraz Grupy Roboczej ds. Zwalczania Terroryzmu przy OBWE. W latach 2004–2005 pełnił funkcję szefa Wydziału Organizacji i Współpracy Międzynarodowej BOR. Uczestniczył w pracach szeregu zespołów międzyresortowych dot. problematyki bezpieczeństwa państwa m.in. w latach 2006–2007 był stałym członkiem Międzyresortowego Zespołu ds. Zwalczania Terroryzmu oraz od 2002 do 2007 Polsko-Amerykańskiej Grupy ds. Zwalczania Terroryzmu. Od 26 października 2006 do 27 listopada 2007 szef BOR. Od 10 stycznia 2009 do 10 października 2010 szef pionu szkolenia w Centralnym Biurze Antykorupcyjnym. Od 2013 do 2014 współtwórca oraz wiceprezes zarządu BINASE ("Business &amp; Intelligence Security Service") – polskiej prywatnej firmy łączącej funkcję elitarnego think tanku z usługami doradztwa strategicznego w zakresie wywiadu konkurencyjnego i bezpieczeństwa biznesu. 24 września 2015 został doradcą społecznym prezydenta RP Andrzeja Dudy. Przestał pełnić tę funkcję 3 grudnia 2015, w związku z ponownym objęciem stanowiska szefa BOR. 30 sierpnia 2016 został mianowany przez prezydenta RP na stopień generała brygady. Był pomysłodawcą i twórcą reformy Biura Ochrony Rządu z lutego 2018 roku. 27 stycznia 2017 podał się do dymisji. Od października 2019 roku profesor uczelni w Akademii Sztuki Wojennej w Warszawie. W październiku 2020 roku objął stanowisko Rzecznika Akademickiego, a w lutym 2021 roku wyznaczony został na stanowisko Zastępcy Dyrektora Instytutu Studiów Strategicznych Wydziału Bezpieczeństwa Narodowego Akademii Sztuki Wojennej.
Życie prywatne.
Żonaty, ma dwoje dzieci: syna Jana i córkę Zuzannę.

</doc>
<doc id="1041461" url="https://pl.wikipedia.org/wiki?curid=1041461" title="Dentinogenesis imperfecta">
Dentinogenesis imperfecta

Dentinogenesis imperfecta (ang. dentinogenesis imperfecta, DI) – grupa uwarunkowanych genetycznie zaburzeń rozwoju zębów. Zęby w "dentinogenesis imperfecta" są przebarwione (najczęściej niebieskoszare albo żółtobrązowe) i przezroczyste. Tkanka zębów jest też nieprawidłowo miękka, co czyni zęby podatnymi na uszkodzenia. Wyróżniono trzy główne typy choroby, z których postaci należące do typu I współistnieją z osteogenesis imperfecta.

</doc>
<doc id="1041465" url="https://pl.wikipedia.org/wiki?curid=1041465" title="Fałdoskórkon indomalajski">
Fałdoskórkon indomalajski

Fałdoskórkon indomalajski gekon fałdoskóry, gekon łopatoogonowy ("Ptychozoon kuhli") – gatunek jaszczurki z rodziny gekonowatych (Gekkonidae).
Wygląd.
Niewielki gekon o charakterystycznym wyglądzie. Głowa duża, płaska, trójkątna z dużymi oczami o pionowej źrenicy. Oczy są pozbawione ruchomych powiek. Przez grzbiet biegną pręgi ciemniejszego koloru. Ubarwienie ciała od beżowego przez szary do ciemnobrązowego (prawie czarnego). Jego ciało jest silnie grzbietobrzusznie spłaszczone. Najbardziej charakterystyczną cechą tego gekona są fałdy skórne (na brzuchu podwijane) biegnące przez całą długość ciała, od głowy aż po czubek ogona. Na ogonie fałdy podzielone są na segmenty. Ogon potrafi zwijać się w pętle, co pomaga w poruszaniu. Skóra gekona jest pokryta wyjątkowo drobną łuską, prawie nie wyczuwalną palcem. Palce posiadają przylgi (lamelle) i są zakończone pazurkami. Między palcami występuje błona, powiększająca powierzchnię nośną gekona podczas lotu.
Rozmiary : dorasta do 20 cm długości (max.22) cm&lt;br&gt;
Długość życia : Żyje ok. 8 lat (w niewoli ok. 10) &lt;br&gt;
Pokarm : Zwierzęcy (świerszcze, karaczany, szarańcza,)&lt;br&gt;
Aktywny : Jaszczurka aktywna w nocy (pionowa źrenica)&lt;br&gt;
Dymorfizm płciowy : Widoczny po czasie ok. 3 miesięcy od wyklucia
Zasięg występowania.
Zamieszkuje w południowo-wschodniej Azji (Indonezja,Półwysep Indochiński, Półwysep Malajski oraz wyspy Archipelagu Malajskiego, Tajlandia, Birma, Malezja). Spotyka go się w gęstych lasach tropikalnych, gdzie lubuje przebywać w koronach drzew i na ich pniach. Przemieszczanie ułatwia mu możliwość lotu ślizgowego.
Zachowanie.
Gatunek bardzo płochliwy względem człowieka. Podczas hodowli trudny do oswojenia. Zaniepokojony może ugryźć lub odrzucić ogon. Niewskazane jest branie go na ręce ani niepotrzebne stresowanie. Ten gatunek gekona najlepiej obserwować w terrarium. Jego zachowanie i wygląd są bardzo ciekawe. Potrafi się maskować niezwykle skutecznie i dobrze skacze, przez co trudno go złapać.
Pożywienie.
Zjada różnego rodzaju i rozmiaru owady. W hodowli karmimy głównie świerszczami, rzadziej mącznikami, niewielkimi karaczanami, ćmami itp. Trzeba pamiętać, że owady z odłowu mogą przenosić pasożyty, grzyby czy roztocza. Również, aby regularnie w niewielkich dawkach podawać wapń i witaminy dla prawidłowego rozwoju.
Terrarium.
Terrarium najlepiej typu wertykalnego (wysokie) ze względu na wspinaczkę. Wentylowane. Optymalne wymiary 80/50/100 cm (długość/głębokość/wysokość), im większe tym bardziej komfortowo będą się czuły. Przynajmniej jedna a najlepiej wszystkie ściany z korka. Obowiązkowo mata grzewcza lub kamienie podgrzewane. Jako podłoże najlepiej stosować włókno kokosowe. Ważne jest, by posiadało wiele kryjówek. 

</doc>
<doc id="1041468" url="https://pl.wikipedia.org/wiki?curid=1041468" title="Hrabstwo Carver">
Hrabstwo Carver

Carver – hrabstwo we wschodniej części stanu Minnesota w USA. Siedziba władz znajduje się w Chaska. W roku 2010 zamieszkiwało je 91 042 mieszkańców, z czego 95,95% stanowili biali. Nazwa hrabstwa wywodzi się od nazwiska Jonathana Carvera, badacza tych okolic.
Warunki naturalne.
Hrabstwo zajmuje obszar 974 km² (376 mi²), z czego 925 km² (357 mi²) to lądy, a 49 km² (19 mi²) wody. Graniczy z 5 innymi hrabstwami:
Demografia.
Według spisu z 2000 roku hrabstwo zamieszkuje 70 205 osób, które tworzą 24 356 gospodarstw domowych oraz 18 778 rodzin. Gęstość zaludnienia wynosi 76osób/km². Na terenie hrabstwa jest 24 883 budynków mieszkalnych o częstości występowania wynoszącej 27budynki/km². Hrabstwo zamieszkuje 95,95% ludności białej, 0,59% ludności czarnej, 0,18% rdzennych mieszkańców Ameryki, 1,56% Azjatów, 0,01% mieszkańców Pacyfiku, 0,78% ludności innej rasy oraz 0,82% ludności wywodzącej się z dwóch lub więcej ras, 2,55% ludności to Hiszpanie, Latynosi lub inni. Pochodzenia niemieckiego jest 44,3% mieszkańców, 12,1% norweskiego, 7,1% irlandzkiego, a 6,2% szwedzkiego.
W hrabstwie znajduje się 24 356 gospodarstw domowych, w których 45,20% stanowią dzieci poniżej 18. roku życia mieszkający z rodzicami, 6,40% małżeństwa mieszkające wspólnie, 7,30% stanowią samotne matki oraz 22,90% to osoby nie posiadające rodziny. 18,1% wszystkich gospodarstw domowych składa się z jednej osoby oraz 6,1% żyję samotnie i jest powyżej 65. roku życia. Średnia wielkość gospodarstwa domowego wynosi 2,84 osoby, a rodziny 3,26 osoby.
Przedział wiekowy populacji hrabstwa kształtuje się następująco: 31,50% osób poniżej 18. roku życia, 6,90% pomiędzy 18. a 24. rokiem życia, 34,70% pomiędzy 25. a 44. rokiem życia, 19,50% pomiędzy 45. a 64. rokiem życia oraz 7,50% osób powyżej 65. roku życia. Średni wiek populacji wynosi 34 lata. Na każde 100 kobiet przypada 100 mężczyzn. Na każde 100 kobiet powyżej 18. roku życia przypada 98 mężczyzn.
Średni dochód dla gospodarstwa domowego wynosi 65 540 dolarów, a średni dochód dla rodziny wynosi 73 577 dolarów. Mężczyźni osiągają średni dochód w wysokości 47 271 dolarów, a kobiety 32 107 dolarów. Średni dochód na osobę w hrabstwie wynosi 28 486 dolarów. Około 2,3% rodzin oraz 3,5% ludności żyje poniżej minimum socjalnego, z tego 3,6% poniżej 18 roku życia oraz 6,9% powyżej 65. roku życia.

</doc>
<doc id="1041469" url="https://pl.wikipedia.org/wiki?curid=1041469" title="Język lingala">
Język lingala

Język lingala, także: kingala, ngala – język z rodziny bantu, używany jako język ojczysty przez około 2 miliony osób w północno-zachodniej Demokratycznej Republice Konga oraz północnym i środkowym Kongu. Rozprzestrzeniony jest także jako język wehikularny po całym terytorium wspomnianych państw oraz w południowej części Republiki Środkowoafrykańskiej i północnej Angoli. W sumie językiem tym posługuje się około 10 milionów osób.
Obok suahili i hausa język lingala jest jednym z najważniejszych języków wehikularnych Czarnej Afryki.

</doc>
<doc id="1041471" url="https://pl.wikipedia.org/wiki?curid=1041471" title="Język kingala">
Język kingala



</doc>
<doc id="1041473" url="https://pl.wikipedia.org/wiki?curid=1041473" title="Leopoldville">
Leopoldville



</doc>
<doc id="1041474" url="https://pl.wikipedia.org/wiki?curid=1041474" title="Język ngala (bantu)">
Język ngala (bantu)



</doc>
<doc id="1041476" url="https://pl.wikipedia.org/wiki?curid=1041476" title="Witold Sobotkowski">
Witold Sobotkowski

Witold Sobotkowski (ur. 25 maja 1921 w Moskwie, zm. 28 lipca 2007 w Warszawie) – polski ekspert w zakresie energetyki, docent magister inżynierii, brydżysta i szachista. Autor publikacji i opracowań naukowych.
Życiorys.
Absolwent Liceum im. Zygmunta Augusta w Wilnie. Podczas II wojny światowej był żołnierzem Okręgu Wileńskiego AK. Po zakończeniu działań wojennych był pracownikiem naukowym Politechniki Śląskiej w Gliwicach, oraz pracownikiem Energopomiaru-Gliwice i Instytutu Energetyki Warszawa. Dyrektor Instytutu Techniki Cieplnej w Łodzi i dziekan Politechniki w Lubumbashi-Zair.
Był brydżowym arcymistrzem, natomiast jako szachista osiągnął poziom kandydata na mistrza.
Największe sukcesy brydżowe: Dwukrotne Mistrzostwo Polski Par (1961 i 1962, z Jerzym Wołosewiczem). Indywidualne Mistrzostwo Polski (1962), Drużynowe Mistrzostwo Polski (1959, w "Chemiku" Gliwice), II Wicemistrzostwo Polski w drużynach "Chemik" Gliwice (1958), "Legion Markietanka" Warszawa (1961) i MKT Łódź (1972). W 1955 r. zdobył w barwach AZS Gliwice złoty medal drużynowych mistrzostw Polski w szachach.
Zmarł 28 lipca 2007 r., w Warszawie, został pochowany 2 sierpnia na Starych Powązkach w Warszawie (kwatera 94-2-23).

</doc>
<doc id="1041477" url="https://pl.wikipedia.org/wiki?curid=1041477" title="Hal Rogers">
Hal Rogers

Harold Dallas „Hal” Rogers (ur. 31 grudnia 1937) – amerykański polityk, członek Partii Republikańskiej. Od 1981 roku jest przedstawicielem piątego okręgu wyborczego w stanie Kentucky w Izbie Reprezentantów Stanów Zjednoczonych.

</doc>
<doc id="1041478" url="https://pl.wikipedia.org/wiki?curid=1041478" title="Coquilhatville">
Coquilhatville



</doc>
<doc id="1041479" url="https://pl.wikipedia.org/wiki?curid=1041479" title="Stanleyville">
Stanleyville



</doc>
<doc id="1041480" url="https://pl.wikipedia.org/wiki?curid=1041480" title="Geoff Davis">
Geoff Davis

Geoffrey „Geoff” Davis (ur. 26 października 1968) – amerykański polityk, członek Partii Republikańskiej. W latach 2005-2012 był przedstawicielem czwartego okręgu wyborczego w stanie Kentucky w Izbie Reprezentantów Stanów Zjednoczonych.

</doc>
<doc id="1041481" url="https://pl.wikipedia.org/wiki?curid=1041481" title="Blok Nasza Ukraina">
Blok Nasza Ukraina

Blok Nasza Ukraina (, NU) – koalicja ukraińskich partii politycznych, powołana w 2001 przez Wiktora Juszczenkę, biorąca udział w wyborach parlamentarnych w 2002 i w 2006, główna siła pomarańczowej rewolucji.
Historia.
Powstanie i wybory 2002.
Koalicja powstała pod koniec 2001 celem udziału w przewidzianych na wiosnę następnego roku wyborach do Rady Najwyższej. Miała z jednej strony stać się zapleczem popularnego byłego premiera Wiktora Juszczenki, z drugiej dać szansę na dobry wynik wyborczy licznym partiom określanym jako centroprawicowe i prawicowe. Blok oficjalnie utworzyło 10 ugrupowań, kilka innych wspierało go w sposób nieformalny.
Lista wyborcza została podzielona przede wszystkim pomiędzy 5 partii:
Poza tym do koalicji weszły Związek Chrześcijańsko-Demokratyczny (wówczas pod nazwą Związek Chrześcijańsko-Ludowy), Kongres Ukraińskich Nacjonalistów, Republikańska Partia Chrześcijańska, Naprzód, Ukraino! i Liberalna Partia Ukrainy.
W przeprowadzonych 31 marca 2002 wyborach blok, startujący pod oficjalną nazwą Wyborczy blok politycznych partii „Blok Wiktora Juszczenki Nasza Ukraina” (ukr. Виборчий блок політичних партій «Блок Віктора Ющенка Наша Україна»), zajął pierwsze miejsce, uzyskując 23,6% głosów i zdobywając z własnych list 112 mandatów.
Lata 2002–2005.
Pomimo wyborczego zwycięstwa koalicja pozostała w opozycji do nowego rządu Wiktora Janukowycza wobec przewagi w parlamencie frakcji wspierających Łeonida Kuczmę. Do parlamentarnej większości przeszła większość tzw. posłów niezależnych (wybranych w okręgach jednomandatowych), ale i kilkunastu deputowanych Naszej Ukrainy.
W wyborach prezydenckich w 2004 blok poparł Wiktora Juszczenkę, aktywnie brał udział w pomarańczowej rewolucji, następnie współtworzył rządy Julii Tymoszenko i Jurija Jechanurowa.
W 2005 działacze Partii Solidarność, MPU, niezależni deputowani i pojedynczy politycy z innych ugrupowań stworzyli w ramach koalicji jednolitą formację pod nazwą Ludowy Związek „Nasza Ukraina”. Wkrótce blok opuściła część pozostałych dotąd tworzących i wspierających go ugrupowań, w tym Partia Obrońców Ojczyzny, Reformy i Porządek oraz Ukraińska Partia Ludowa.
Wybory 2006.
Przed wyborami parlamentarnymi w 2006 doszło do podpisania nowej umowy koalicyjnej pomiędzy 6 partiami:
Blok uzyskał 13,95% głosów i 81 mandatów, zajmując trzecie miejsce. NRU i PPPU uzyskały po około 10 mandatów, KUN, URP Sobor i chadecy po 3. Pozostałe objęli działacze NSNU i związani z nim kandydaci bezpartyjni.
Lata 2006–2007.
Po wyborach Blok Nasza Ukraina ostatecznie przystąpił do koalicji wspierającej drugi rząd Wiktora Janukowycza, jednak po kilku miesiącach przeszedł do opozycji. Wiosną 2007 na stronę obozu rządzącego odeszło kilkunastu jej deputowanych, a blok opuściła partia Anatolija Kinacha, który został ministrem gospodarki.
W lipcu 2007 pozostałe partie Naszej Ukrainy podpisały wraz z innymi ugrupowaniami porozumienie o utworzeniu listy Nasza Ukraina – Ludowa Samoobrona celem wspólnego startu w przedterminowych wyborach parlamentarnych. Stworzenie NU-NS zakończyło działalność bloku pod dotychczasową nazwą.

</doc>
<doc id="1041483" url="https://pl.wikipedia.org/wiki?curid=1041483" title="Ben Chandler">
Ben Chandler

Albert Benjamin „Ben” Chandler III (ur. 12 września 1959) – amerykański polityk, członek Partii Demokratycznej. W latach 2004-2013 był przedstawicielem szóstego okręgu wyborczego w stanie Kentucky w Izbie Reprezentantów Stanów Zjednoczonych.

</doc>
<doc id="1041486" url="https://pl.wikipedia.org/wiki?curid=1041486" title="Dobrzyca (stacja kolejowa)">
Dobrzyca (stacja kolejowa)

Dobrzyca – stacja kolejowa zlikwidowanej 12 stycznia 1986 roku linii Krotoszyńskiej Kolei Dojazdowej relacji "Krotoszyn Wąskotorowy" - Dobrzyca - "Pleszew Wąskotorowy" - "Pleszew Miasto" - "Broniszewice" znajdująca się na skraju miasta przy ulicy Pleszewskiej. W okresie swojej świetności w godzinach kursowania pociągów czynna była kasa biletowa. Budynek posiadał poczekalnię dla podróżnych. Budowa datowana jest na początki istnienia kolei na ziemi dobrzyckiej, czyli na 1900 r., kiedy to otwarto:
Na stacji Dobrzyca znajdowała się rampa przeładunkowa oraz bocznica do GS-ów.
Po likwidacji przez Polskie Koleje Państwowe Krotoszyńskiej Kolei Dojazdowej budynek dworca przeszedł w prywatne ręce. Zamieniono go na dom mieszkalny, wykuto nowe okna i zamurowano drzwi. Pozostałością jest jedynie napis DOBRZYCA. Tory, perony, semafory, obrotnica i mijanka zostały przez PKP rozebrane.
Stacja Dobrzyca znajdowała się na:

</doc>
<doc id="1041488" url="https://pl.wikipedia.org/wiki?curid=1041488" title="Brooklyn Bounce">
Brooklyn Bounce

Brooklyn Bounce – projekt muzyczny, składał się z dwóch niemieckich producentów trance – Matthiasa Mencka i Dennisa Bohna.

</doc>
<doc id="1041490" url="https://pl.wikipedia.org/wiki?curid=1041490" title="Mau Mau (zespół muzyczny)">
Mau Mau (zespół muzyczny)

Mau Mau – zespół założony w 1991 roku w Turynie we Włoszech.

</doc>
<doc id="1041491" url="https://pl.wikipedia.org/wiki?curid=1041491" title="Orkiestra wojskowa">
Orkiestra wojskowa

Orkiestra wojskowa – formacja wojskowa (a zarazem grupa muzyczna), której głównym zadaniem w czasie pokoju jest uświetnianie uroczystości (głównie wojskowych) akompaniamentem muzycznym. Orkiestry wojskowe występują we wszystkich armiach świata; grają zazwyczaj utwory marszowe, często wykonują swój repertuar na wolnym powietrzu, nierzadko podczas przemarszu (jako orkiestra marszowa), niekiedy podczas specjalnego pokazu musztry paradnej.
Orkiestry wojskowe podczas swoich koncertów i pokazów mogą występować w różnych ubiorach, także historycznych. Często jednak, dla odróżnienia ich umundurowania od innych formacji wojskowych, na ramionach w górnej ich części noszą dodatkowo pasiaste nakrycia części rękawa. Odróżnienie takie stosowane jest także niekiedy w polskich orkiestrach wojskowych (jak również podobnie zorganizowanych orkiestrach policyjnych).
W Polsce swoje orkiestry ma każdy garnizon wojskowy; oprócz wojskowych orkiestr garnizonowych każdy rodzaj Sił Zbrojnych ma także swoją orkiestrę reprezentacyjną (np. Orkiestra Reprezentacyjna Wojska Polskiego im. gen. Józefa Wybickiego w Warszawie, Orkiestra Reprezentacyjna Marynarki Wojennej Rzeczypospolitej Polskiej w Gdyni, Orkiestra Reprezentacyjna Sił Powietrznych w Poznaniu); swoje orkiestry reprezentacyjne mają także okręgi wojskowe.
Na przeszkolenie do orkiestry wojskowej przyjmowani są (w Szkole Podoficerskiej Wojsk Lądowych w Zegrzu) kandydaci i kandydatki w wieku lat co najmniej 18, którzy ukończyli średnią szkołę muzyczną (instrument dęty lub perkusja). Oprócz wiedzy ogólnej oraz muzycznej kandydaci muszą wykazać się sprawnością fizyczną wystarczającą do pełnienia zawodowej służby wojskowej.
W Ludowym Wojsku Polskim pododdziały orkiestr wojskowych były szkolone – oprócz specjalistycznych zajęć muzycznych oraz zajęć ogólnowojskowych – także w zakresie tzw. "higieny pola walki" na wypadek wojny; pojęciem tym nazywano grzebanie ciał poległych.

</doc>
<doc id="1041495" url="https://pl.wikipedia.org/wiki?curid=1041495" title="Prawda absolutna (buddyzm)">
Prawda absolutna (buddyzm)

Prawda absolutna (skt. paramārtha [satya] परमार्थ; pali paramattha; chiń. zhendi (真谛); kor. chŏngje; jap. shintai; wiet. chân dê. Chiń. diyi; kor. cheil; jap. teitsu; wiet. dê nhât. Chiń. shengyidi; kor. sŭngŭije; jap. shōgitei; wiet. thăng dê. Chiń. zhensu; kor. chǒngsok; jap. shinzoku) – jeden z dwu rodzajów prawd w buddyzmie.
Jest to prawda ostateczna, absolutna, noumenalna przeciwstawiona konwencjonalnej, względnej prawdzie świata fenomenalnego. Chociaż problemem dwóch prawd zajmowały się już wczesne szkoły buddyjskie, to temat ten kontynuowały takie późniejsze tradycje buddyjskie jak np. madhjamika i chińska szkoła tiantai.
Doktryna dwu prawd została już dobrze rozwinięta w takich tekstach jak "Aṭasāhasrika" i innych częściach "Pradżniaparamity", w "Saddharma Pundarīka sūtra", "Samādhirāja sūtra" itp.
W swoim słynnym dziele "Mādhyamika Kārikā" Nagardżuna napisał
Paramartha satya, czyli Prawda Absolutna jest wiedzą o rzeczywistości jaką ona jest bez żadnych zniekształceń (skt akrtrimam vasturūpam). Wszelkie kategorie myślenia, punkty widzenia itd. zniekształcają prawdę, nieświadomie zmuszając umysł do rozpatrywania rzeczy w skrępowany i stronniczy sposób. Są zatem wrodzenie niezdolne do ukazania nam prawdy. Paramartha jest całkowitą nieobecnością rozumu (skt buddhi), który jest więc utożsamiony z prawdą konwencjonalną – samvti satya.
Absolutna prawda jest całkowicie poza zasięgiem dyskursywnego myślenia, języka i empirycznych działań. Tymi rzeczami zajmuje się prawda konwencjonalna. Prajñākaramati napisał
Paramartha jest więc niewyrażalna językiem i należy do poziomu nie dającego się określić przy pomocy Rozumu. Jest ona doświadczeniem, w którym rzeczywiste i intelekt poznający nie różnią się (skt advaya – nie są dwoma), nie ma żadnych rozróżniań, stopni, poziomów itp. Wobec tego posiada ona jednolitą, niezróżnicowaną naturę. W buddyzmie nosi ona szereg nazw: Tathatā, Bhūta-koṭi, Dharmatā, Dharmadhātu i Śūnyata.

</doc>
<doc id="1041497" url="https://pl.wikipedia.org/wiki?curid=1041497" title="Al-Marsa">
Al-Marsa



</doc>
<doc id="1041499" url="https://pl.wikipedia.org/wiki?curid=1041499" title="PCSS">
PCSS



</doc>
<doc id="1041500" url="https://pl.wikipedia.org/wiki?curid=1041500" title="Wojskowe zespoły artystyczne">
Wojskowe zespoły artystyczne



</doc>
<doc id="1041501" url="https://pl.wikipedia.org/wiki?curid=1041501" title="Elisabethville">
Elisabethville



</doc>
<doc id="1041502" url="https://pl.wikipedia.org/wiki?curid=1041502" title="Stanisław Konarski (ujednoznacznienie)">
Stanisław Konarski (ujednoznacznienie)



</doc>
<doc id="1041504" url="https://pl.wikipedia.org/wiki?curid=1041504" title="Radio K.A.O.S.">
Radio K.A.O.S.

Radio K.A.O.S. – druga solowa płyta Rogera Watersa, byłego lidera grupy rockowej Pink Floyd, wydana w 1987 roku.
Jest to pierwszy solowy album artysty po jego formalnym rozstaniu z Pink Floyd w 1985 roku.
Koncepcja albumu.
Po eksperymencie w postaci płyty When The Wind Blows ku zaskoczeniu wielu fanów Waters postanowił zrezygnować z pokazania się po raz kolejny od strony zgorzkniałego, widzącego świat w czarnych kolorach człowieka i dodać do swojej muzyki trochę radości.
W 1979 roku Waters poznał Jima Ladda na potrzeby radiowego filmu dokumentalnego o albumie The Wall. Był to początek przyjaźni, która trwa do dziś. Jim Ladd był inspiracją, gdy wniósł trochę światła do przyćmionych poglądów Waters na życie w Los Angeles, początkowo słuchając dziwacznego Fish Report z KMET. Waters coraz bardziej interesował się trudną sytuacją Ladda ze swoją stacją radiową KMET i jego ewentualnym zwolnieniem w celu zmiany formatu programu stacji w poszukiwaniu zysków z badania rynku. W 1985 Waters napisał piosenkę Get Back To Radio, która wydawała się wywodzić częściowo z doświadczeń Ladda, a częściowo ze wspomnień z dzieciństwa, kiedy Waters czule pamięta słuchanie Radia Luxembourg do późnych godzin nocnych jako dziecko.
Nagranie albumu, który roboczo nosił tytuł "Home" miało miejsce między październikiem a grudniem 1986 roku.
6 kwietnia 1987 roku w komunikacie prasowym ogłoszono pojawienie się albumu Radio K.A.O.S. i kolejną trasę koncertową. Podobnie jak The Wall, koncepcja Radia K.A.O.S. była postrzegana jako płyta, show sceniczne i film. Wzmianka o tych aspektach jest wspomniana w komunikacie prasowym, ale show koncertowe i wideo, nigdy nie zostały wydane.
Przed premierą albumu Waters przegrał proces z dawnymi kolegami z Pink Floyd o prawa do nazwy zespołu. W związku z tym oczekiwania były różne. Jedni sądzili, że z tego powodu przeniesie swoją frustrację na płytę i jeszcze większa dawka pesymizmu niż dotychczas odeśle go w muzyczny niebyt i na emeryturę. Inni sądzili, że zbierze w sobie wszelkie twórcze siły i będzie chciał zrobić poważną konkurencję ukazującemu się niemalże w tym samym czasie A Momentary Lapse of Reason (ostatecznie Radio K.A.O.S. wydane zostało 3 miesiące wcześniej).
"Concept album" Watersa jest swoistym ostrzeżeniem przed wojną. Osiem kompozycji opracowanych w formie audycji radiowej opowiada o Jimie - szefie tytułowego radia K.A.O.S, który kontaktuje się z człowiekiem o imieniu Billy.
Billy ma 23 lata i jest Walijczykiem z Doliny Południowej Walii. Jest niepełnosprawny umysłowo i fizycznie, przykuty do wózka inwalidzkiego i jest zdolny pracować nad górną częścią ciała. Chociaż jest postrzegany jako psychicznie niepełnosprawny, jego niepełnosprawność uczyniła go jako nadludzkiego geniusza, ponieważ ma również zdolność słyszenia fal radiowych na wszystkich częstotliwościach bez pomocy nikogo.
Postać Billy'ego jest oparta na Christopherze Nolanie, poważnie upośledzonym młodym chłopcu, który został uznany za warzywo. Nie było nadziei, ale dzięki uporowi matki potrafił wszystkich zadziwić i tworzyć poezję i prozę, pisząc na maszynie za pomocą pałeczki dyrygenta przyklejonej do czoła.
Lista utworów.
Wszystkie utwory zostały napisane przez Rogera Watersa.
KAOS jest sygnałem wywoławczym prawdziwej, niekomercyjnej stacji radiowej, nadającej z terenu uczelni Evergreen State College w Olympii w stanie Washington.

</doc>
<doc id="1041505" url="https://pl.wikipedia.org/wiki?curid=1041505" title="Assiut">
Assiut



</doc>
<doc id="1041506" url="https://pl.wikipedia.org/wiki?curid=1041506" title="Dar-es-Salam">
Dar-es-Salam



</doc>
<doc id="1041507" url="https://pl.wikipedia.org/wiki?curid=1041507" title="Port Francqui">
Port Francqui



</doc>
<doc id="1041508" url="https://pl.wikipedia.org/wiki?curid=1041508" title="Port-Francqui">
Port-Francqui



</doc>
<doc id="1041510" url="https://pl.wikipedia.org/wiki?curid=1041510" title="Poznańskie Centrum Superkomputerowo-Sieciowe">
Poznańskie Centrum Superkomputerowo-Sieciowe

Poznańskie Centrum Superkomputerowo-Sieciowe (PCSS) – centrum naukowo-badawcze afiliowane przy Instytucie Chemii Bioorganicznej PAN. Jest jednym z polskich Centrów Komputerów Dużej Mocy.
PCSS zarządza siecią PIONIER (Polski Internet Optyczny), która łączy wszystkie jednostki naukowe (uczelnie, instytuty badawcze) za pomocą sieci miejskich. Jednym z głównych zadań operacyjnych PCSS jest także dostarczanie infrastruktury obliczeniowej oraz zaawansowanych usług związanych z przetwarzaniem danych czy udostępnianiem systemów archiwizacji o dużych pojemnościach.
Siedziba PCSS mieściła się początkowo w Ośrodku Nauki PAN przy ul. Wieniawskiego 17/19, a obecnie w budynku Centrum Badawczego Polskiego Internetu Optycznego. 
Projekty.
Ważniejsze projekty, które PCSS tworzy, lub w których bierze udział to:

</doc>
<doc id="1041511" url="https://pl.wikipedia.org/wiki?curid=1041511" title="Electro">
Electro

Electro – gatunek muzyki elektronicznej i wczesnego hip-hopu powstały w latach 80., kształtowany przez producentów funkowych i hip-hopowych.
Historia.
Jednym z prekursorów gatunku electro jest Afrika Bambaataa, który wydał w 1986 r. jeden z obecnych klasyków tego gatunku, czyli "", którym w późniejszym okresie inspirowało się większość artystów electro ze względu na jego nowatorską (jak na tamte czasy) linię perkusyjną i brzmienia, połączone z energicznym rapem ekipy Soul Sonic Force.
Podgatunki.
Dzisiejsze electro ma wiele rodzajów i podgatunków. Najbardziej popularnym i jednocześnie najbardziej nawiązującym do klasycznego brzmienia są miami bass oraz freestyle, którego najbardziej znani przedstawiciele to artyści tacy jak deadmau5, Bubble J, czy Anthony Norris, reprezentujący najbardziej komercyjną odmianę freestyle, brzmieniowo nawiązującą do muzyki dance oraz współczesna muzyka electro nazywana nu-electro lub neo-electro będąca jednocześnie nurtem elektronicznej muzyki tanecznej (klubowej). Muzyka electro wywarła wpływ na powstanie muzyki techno oraz w mniejszym stopniu muzyki house.
Z muzyką electro są często mylone style muzyki tanecznej takie jak breakbeat, electro house i nawet takie gatunki jak techno, new rave czy rock elektroniczny.

</doc>
<doc id="1041513" url="https://pl.wikipedia.org/wiki?curid=1041513" title="Paula Yates">
Paula Yates

Paula Elizabeth Yates (ur. 24 kwietnia 1959, zm. 17 września 2000) – brytyjska prezenterka telewizyjna, znana głównie z pop-rockowego programu muzycznego pod tytułem "The Tube".
Urodzona w rodzinie aktorskiej (matka, Elaine Smith, tancerka, aktorka i autorka powieści erotycznych, używała nazwisk scenicznych Hellen Thornton oraz Heller Toren). Aż do wieku dojrzałego aktorka uważała za swego ojca Jessa Yatesa, znanego jako „the Bishop” i prezentowanego w programie telewizyjnym "Stars on Sunday".
W 1978 Yates pozowała nago do zdjęć dla „Penthouse’a”, krótko po tym rozpoczęła pracę jako dziennikarka muzyczna – prowadząc własną kolumnę „Natural Blonde” (ang. "naturalna blondynka") w tygodniku „Record Mirror”.
Z Bobem Geldofem poznała się w 1976 roku, gdy przyleciała do Paryża podczas jego koncertów. 31 marca 1983 urodziła się ich pierwsza córka – Fifi Trixibelle. 31 sierpnia 1986 roku wzięli w Las Vegas ślub, po dziesięciu latach znajomości. Doczekali się jeszcze dwóch córek: Peaches Honeyblossom Geldof (ur. 13 marca 1989, zm. 7 kwietnia 2014) i Little Pixie Frou-Frou Geldof (ur. 17 września 1990).
Po dziewięciu latach małżeństwa, w 1995 roku, Paula zostawiła Boba dla Michaela Hutchence’a, wokalisty INXS, z którym przeprowadzała wywiad i w którym się zakochała. Po roku urodziła ich córkę – Heavenly Hiraani Tiger Lily Hutchence (ur. 22 lipca 1996). Michael Hutchence zmarł 22 listopada 1997 roku.
Paula Yates zmarła prawie trzy lata później, w dziesiąte urodziny swojej córki, Pixie; według prokuratora przyczyną zgonu było przedawkowanie narkotyków. Opiekę nad osieroconą Tiger Lily Hutchence przejął Bob Geldof.

</doc>
<doc id="1041519" url="https://pl.wikipedia.org/wiki?curid=1041519" title="Wrota Piekieł">
Wrota Piekieł

Wrota Piekieł (fr. "Portes d'Enfer") – przełom rzeki Lualaby (górnego odcinka Konga) przez piaskowcowe skały poniżej miasta Kongolo we wschodniej Demokratycznej Republice Konga (prowincja Tanganika).
Koryto rzeki ulega tu znacznemu zwężeniu, a nurt gwałtownie przyspiesza, co uniemożliwia żeglugę na tym odcinku. Na całym odcinku Lualaby między miastami Kongolo i Kindu tworzą się też liczne progi i wodospady.

</doc>
<doc id="1041520" url="https://pl.wikipedia.org/wiki?curid=1041520" title="Portes d'Enfer">
Portes d'Enfer



</doc>
<doc id="1041521" url="https://pl.wikipedia.org/wiki?curid=1041521" title="Yantou Quanhuo">
Yantou Quanhuo

Yantou Quanhuo (chiń. 巖頭全豁, pinyin "Yántóu Quánhuō"; kor. 암두전활 "Amdu Chŏnhwal"; jap. "Gantō Zenkatsu"; wiet. "Nham Đầu Toàn Hoát"; ur. 828, zm. 887) – chiński mistrz chan.
Życiorys.
Pochodził z Quanzhou. Został mnichem w klasztorze Baoshou w Chang’anie. Jako młody mnich studiował Winaję i sutry buddyjskie. Wiele podróżował po Chinach razem ze swoimi przyjaciółmi Xuefengiem Yicunem i Qinshanem Wensuiem. Pragnęli zostać uczniami wielkiego mistrza Linji Yixuana, ale przybyli do jego klasztoru już po jego śmierci.
W końcu został uczniem mistrza chan Deshana Xuajiana, osiągnął oświecenie i zostaje spadkobiercą Dhamy mistrza. W czasie śmierci swojego mistrza Quanhuo miał około 35 lat. Udał się wtedy do pustelni, gdzie w samotności prowadził praktykę chan. Stopniowo zaczęli się wokół niego gromadzić uczniowie i w końcu Quanhuo został opatem wielkiego klasztoru Yantou w Ezhou.
Mistrz słynął ze swojej inteligencji i bystrości.
W okresie schyłkowym dynastii Tang zapanował w Chinach chaos i bandyci napadli na klasztor. Ostrzeżeni mnisi opuścili go; pozostał tylko Yantou. Gdy bandyci znaleźli go siedział w medytacji. Rozczarowani, że nie znaleźli żadnego łupu, zamordowali mistrza, który tak krzyknął, że słychać go było w odległości 10 li (ok. 5 km).
Miał 9 spadkobierców Dharmy.
Krzyk mistrza stał się problemem dla wielu praktykujących chan i zen, którzy nie mogli zrozumieć, że oświecony mistrz chan krzyknął w czasie śmierci. Problem ten męczył także przyszłego wybitnego japońskiego mistrza zen Hakuina Ekaku, który rozwiązał go w momencie oświecenia i krzyknął "Tak naprawdę Gantō (Yantou) jest żywy, silny i zdrowy"!
Gong’any z Yantou to 13 z "Wumenguan", 51 i 66 z "Biyan lu" oraz 14, 22, 43, 50, 55, 75, 77 (w komentarzu) w "Congronglu".
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1041522" url="https://pl.wikipedia.org/wiki?curid=1041522" title="Muzeum Narodowe w Rzymie">
Muzeum Narodowe w Rzymie

Muzeum Narodowe w Rzymie (wł. "Museo Nazionale Romano") – zespół muzeów w Rzymie we Włoszech. Założone w 1889 r. (udostępnione dla zwiedzających w 1890) po zjednoczeniu Włoch w celu utworzenia kolekcji antyków z okresu pomiędzy V w. p.n.e. a III w. n.e.
Główny oddział muzeum powstał w XVI-wiecznych krużgankach zbudowanych według projektu Michała Anioła wykorzystując część Term Dioklecjana.
Palazzo Altemps.
Kolekcja.
Najważniejsze eksponaty:

</doc>
<doc id="1041523" url="https://pl.wikipedia.org/wiki?curid=1041523" title="Port lotniczy Suvarnabhumi">
Port lotniczy Suvarnabhumi



</doc>
<doc id="1041524" url="https://pl.wikipedia.org/wiki?curid=1041524" title="Jezioro Leopolda">
Jezioro Leopolda



</doc>
<doc id="1041525" url="https://pl.wikipedia.org/wiki?curid=1041525" title="Parafia Matki Odkupiciela w Poznaniu">
Parafia Matki Odkupiciela w Poznaniu



</doc>
<doc id="1041527" url="https://pl.wikipedia.org/wiki?curid=1041527" title="Odeskie katakumby">
Odeskie katakumby

Odeskie katakumby – sieć podziemnych tuneli, korytarzy i wyrobisk, powstałych głównie wskutek eksploatacji wapienia, rozciągająca się pod Odessą na Ukrainie. Obecnie długość zbadanej części przekracza 2,5 tysiąca km.
Około 95–97% stanowią tunele i komory powstałe wskutek pozyskiwania kamienia budowlanego, reszta to szczeliny i jaskinie krasowe, wykopy geologiczne i budowlane, bunkry, kanały kanalizacji deszczowej oraz sieci kanalizacji miejskiej.
Ogrom katakumb oraz skomplikowany układ korytarzy sprawiają, że tunele pod Odessą mogą stać się śmiertelną pułapką dla amatorów urban-exploringu, ale także dla zwykłych ciekawskich.
Historia.
Pierwsze podziemne kamieniołomy powstały w pierwszej połowie XIX wieku, podczas żywiołowego rozwoju miasta, potrzebującego olbrzymich ilości kamienia budowlanego. Kamieniem tym była lokalna odmiana wapienia, nazywana "rakuszniakiem" lub "wapieniem pontyjskim". Wapień ten był dość miękki, wycinano go więc za pomocą pił. Wydobycie było tak intensywne, że zaczęło to zagrażać budowlom na powierzchni, dlatego w drugiej połowie XIX wieku wprowadzono zakaz pozyskiwania kamienia w granicach miasta.
Podczas II wojny światowej katakumby stanowiły schronienie kilku oddziałów radzieckich partyzantów. W 1961 dla badania historii ruchu partyzanckiego utworzono klub speleologiczny „Poszuk”, który znacznie powiększył obszar rozpoznanych i zbadanych katakumb.
Pod koniec XX wieku zaczęto je dokładnie rozpoznawać i wzmacniać, ponieważ nad nimi znajduje się ponad 40% starej zabudowy miasta, a były one przyczyną ponad 100 tąpnięć. Obecnie w Dofinowce, Buldynce i Fominej Bałce nadal podziemnie eksploatuje się wapień, dlatego długość odeskich katakumb ciągle wzrasta.

</doc>
<doc id="1041536" url="https://pl.wikipedia.org/wiki?curid=1041536" title="Linia kolejowa Opalenica Wąskotorowa – Lwówek Wąskotorowy">
Linia kolejowa Opalenica Wąskotorowa – Lwówek Wąskotorowy

Opalenica – Lwówek – linia kolei wąskotorowej łącząca Opalenicę z Lwówkiem w Wielkopolsce.

</doc>
<doc id="1041537" url="https://pl.wikipedia.org/wiki?curid=1041537" title="Setaloft">
Setaloft



</doc>
<doc id="1041538" url="https://pl.wikipedia.org/wiki?curid=1041538" title="Ernest Bai Koroma">
Ernest Bai Koroma

Ernest Bai Koroma (ur. 2 października 1953 w Makeni) – polityk, prezydent Sierra Leone od 17 września 2007 do 5 kwietnia 2018, wcześniej lider opozycji w parlamencie. Przewodniczący Kongresu Ogólnoludowego (APC) od 2002.
Edukacja i praca zawodowa.
Ernest Bai Koroma urodził się w 1953 w Makeni w dystrykcie Bombali w prowincji północnej. Był najstarszym z siedmiorga rodzeństwa w chrześcijańskiej rodzinie.
Edukację rozpoczynał w szkole podstawowej Sierra Leone Church Primary School w Makeni. Następnie kształcił się w szkole średniej Boys Government Secondary School w Magburace. W 1976 ukończył zarządzanie w Fourah Bay College we Freetown, jednym z najstarszych uniwersytetów w Afryce Zachodniej. Po studiach pracował jako nauczyciel w szkole średniej St. Francis Secondary School w Makeni.
W 1978 rozpoczął pracę w państwowej firmie ubezpieczeniowej Sierra Leone National Insurance Company. W 1985 przeniósł się do firmy ubezpieczeniowej Reliance Insurance Trust Corporation (Ritcorp). W 1988 objął w niej stanowisko dyrektora zarządzającego, które zajmował aż do 2002.
Kariera polityczna.
24 marca 2002 został wybrany na lidera Kongresu Ogólnoludowego (APC). Reprezentował go w wyborach prezydenckich 15 maja 2002. Zajął w nich drugie miejsce, z wynikiem 22,3% głosów poparcia, przegrywając z urzędującym prezydentem Ahmadem Tejan Kabbahem z Ludowej Partii Sierra Leone (SLPP), który zdobył 70% głosów poparcia. W wyborach parlamentarnych w 2002 zdobył jednakże mandat deputowanego do parlamentu i pełnił go do 2007, reprezentując dystrykt Bombali.
W czerwcu 2005 został usunięty ze stanowiska prezesa partii wyrokiem Sądu Najwyższego Sierra Leone, lecz już we wrześniu 2005 został na to stanowisko przywrócony decyzją ACP.
Prezydent.
Ernest Bai Koroma został kandydatem Kongresu Powszechnego w wyborach prezydenckich w 2007. 22 lipca 2007 stał się celem zamachu, gdy grupa uzbrojonych mężczyzn pod kierunkiem Toma Nuyma próbowała wtargnąć do jego pokoju hotelowego w mieście Bo. Napastnicy zostali schwytani przez służby bezpieczeństwa.
W pierwszej turze wyborów 11 sierpnia 2007 zdobył 44,3% głosów poparcia, podczas gdy jego główny rywal wiceprezydent Solomon Berewa z rządzącej Ludowej Partii Sierra Leone (SLPP), uzyskał wynik na poziomie 38,3%. Z powodu nieprzekroczenia przez żadnego z kandydatów progu 50% głosów, 8 września 2007 odbyła się druga tura wyborów. Koroma uzyskał w niej 54,62% głosów, pokonując Berewę. Tego samego dnia został oficjalnie zaprzysiężony na prezydenta kraju w obecności odchodzącego prezydenta Kabbaha oraz Solomona Berewy. W pierwszej połowie października 2007 zaprezentował skład swojego gabinetu.
15 listopada 2007 we Freetown odbyła się uroczysta inauguracja jego prezydentury z udziałem pięciu afrykańskich szefów państw. W ceremonii wziął udział prezydent Nigerii Umaru Yar’Adua, prezydent Liberii Ellen Johnson-Sirleaf, prezydent Senegalu Abdoulaye Wade, prezydent Gambii Yahya Jammeh oraz prezydent Burkiny Faso Blaise Compaoré, a także premier Gwinei Lansana Kouyaté. Przy tej okazji Koroma raz jeszcze zapowiedział zdecydowaną walkę z korupcją.
16 kwietnia 2009 został ponownie wybrany przez APC przewodniczącym partii oraz kandydatem w wyborach prezydenckich. W wyborach przeprowadzonych 17 listopada 2012 jego głównym rywalem był Juliusa Maada Bio z Ludowej Partii Sierra Leone, który w 1996 pełnił funkcję szefa państwa. Koroma zwyciężył już w pierwszej turze głosowania, uzyskując 58,7% głosów poparcia i przekraczając wymagany próg 55% głosów, podczas gdy Maada Bio zdobył 37,4% głosów. Wybory uznane zostały za zorganizowane w sposób pokojowy i przejrzysty przez międzynarodowych obserwatorów, w tym tych pochodzących z Unii Europejskiej, która określiła je jako „kolejny krok w konsolidacji demokracji”.
23 listopada 2012, w dniu ogłoszenia oficjalnych wyników przez komisję wyborczą, został zaprzysiężony na drugą kadencję prezydenta. Do swoich głównych działań zaliczył kontynuowanie wysiłków na rzecz zwiększania poziomu inwestycji zagranicznych w kraju oraz zwalczania korupcji.
Ernest Bai Koroma jest żonaty z Sią Koroma, z wykształcenia biochemikiem, z którą ma dwoje dzieci.

</doc>
<doc id="1041539" url="https://pl.wikipedia.org/wiki?curid=1041539" title="Wyręby">
Wyręby



</doc>
<doc id="1041541" url="https://pl.wikipedia.org/wiki?curid=1041541" title="Geografia Ukrainy">
Geografia Ukrainy

Ukraina jest drugim co do powierzchni krajem Europy. Znajduje się w centrum Europy Wschodniej. Od południa graniczy z Morzem Azowskim i Morzem Czarnym, na południowym zachodzie z Rumunią, Mołdawią, Węgrami, Słowacją i Polską, na północy z Białorusią, a od wschodu z Rosją.
Powierzchnia, skrajne punkty i granice.
Powierzchnia – 603 700 km².
Skrajne punkty to:
Łączna długość granic Ukrainy wynosi 7340 km, z tego granice lądowe to 4558 km (62%), a morskie 2782 km (38%).
Długość granic z sąsiadującymi państwami jest następująca:
Powierzchnia i ukształtowanie terenu.
Powierzchnia Ukrainy z wyjątkiem Karpat na zachodzie i Gór Krymskich jest równinna. Należy w większości do Niziny Wschodnioeuropejskiej w skład której wchodzą: Wyżyna Wołyńsko-Podolska, Wyżyna Naddnieprzańska, południowa część Wyżyny Środkoworosyjskiej, południowa część Niziny Poleskiej, Nizina Naddnieprzańska, Wyżyna Doniecka, Wyżyna Nadazowska, Nizina Czarnomorska. Wyżyny Ukrainy są niewysokie, ich przeciętna wysokość wynosi od 200 do 300 m n.p.m. Ukraińskie niziny są obszarami o wysokości od 100 do 150 m n.p.m. Karpaty ciągnące się w południowo-zachodniej części Ukrainy są to góry średnich wysokości, najwyższy szczyt – Howerla w paśmie Czarnohory ma 2061 m n.p.m. Na terytorium Ukrainy nie występują depresje, najniższym punktem (0 m n.p.m.) jest Morze Czarne.
Geologia.
Na zachodzie i południu znajdują się strefy fałdowe alpidów: Karpat i Gór Krymskich.
Główną jednostką geologiczną Ukrainy jest jednak platforma wschodnioeuropejska (płyta rosyjska), w której skład wchodzą: tarcza ukraińska, płyta wołyńsko-podolska, zapadlisko dońsko-donieckie, zapadlisko przyczarnomorskie. Obszar ten jest zbudowany z prekambryjskich skał krystalicznych przykrytych młodszymi osadami o różnej miąższości. Podłoże Równiny Północnej i dna Morza Czarnego stanowi płyta scytyjska. W granicach Ukrainy wyróżnia się centralnie położony masyw ukraiński, jego południowo-zachodni skłon jest zbudowany z osadowych skał paleozoicznych (kambru, syluru i dewonu) i mezozoicznych (kreda). Zapadlisko dnieprowsko-donieckie wypełnione jest sfałdowanymi skałami górnopaleozoicznymi. Południowy skłon krystalicznego masywu woroneskiego. Powierzchnię wymienionych jednostek strukturalnych pokrywają osady pochodzące z transgresji morskiej w młodszym trzeciorzędzie. Najmłodsze osady to czwartorzędowe pokrywy glin morenowych i piasków glacjofluwialnych (na północy) oraz osadów pylastych (głównie lessów, na południu), związane z tzw. zlodowaceniem dnieprowskim (objęło północną część Ukrainy), a także holoceńskie torfy i aluwia rzeczne.
Klimat.
Znaczna część Ukrainy jest położona w zakresie klimatu umiarkowanego kontynentalnego, natomiast południe (na przykład Krym) – morskiego. Obszar kraju znajduje się najczęściej pod wpływem polarnomorskich i polarnokontynentalnych mas powietrza.
Bilans promieniowania wynosi na północy 35 kcal/cm², a na południu 50 kcal/cm². Najbardziej charakterystyczną cechą klimatu Ukrainy jest jego wzrastający z zachodu na wschód kontynentalizm termiczny. W związku z tym roczne amplitudy temperatury powietrza wahają się od 25 °C we Lwowie do 30 °C w Starobielsku. Średnia temperatura w styczniu wzrasta od −8 °C na północnym wschodzie do −4 °C we Lwowie; na południowym wybrzeżu Krymu jest wyższa od 0 °C;. W lipcu 18–19 °C na północnym wschodzie do 23–24 °C we Lwowie. Absolutne minima na wschodzie poniżej −40 °C, na południowym wybrzeżu Krymu poniżej −15 °C, maksima na większej części Ukrainy 36–39 °C, w strefie stepowej 41 °C. Okres bez przymrozków wynosi 150–160 dni na północnym wschodzie, 200–220 dni na południu i 240–260 dni na południowym wybrzeżu Krymu
Na terenie kraju przeważa również kontynentalny rozkład opadów z maksimum w ciepłym okresie roku. Roczna suma opadów maleje z północnego zachodu (600 mm) na południowy wschód (400 mm). W Górach Krymskich rocznie spada 1000–1200  mm, w Karpatach Ukraińskich do 1600 mm. Opady są głównie letnie (czerwiec–lipiec), zaś na południowym wybrzeżu Krymu w zimie (grudzień–styczeń). Pokrywa śnieżna leży od około 3 tygodni na Półwyspie. Krymskim do ponad 3 miesięcy w strefach: leśno-stepowej i strefie lasów mieszanych. Grubość pokrywy śnieżnej największa jest w lutym, w Górach Krymskich około 40 cm, w Karpatach 70–80 cm. Latem na południu i wschodzie występują częste suchowieje (wiatr wschodni i południowo-wschodni), przenoszące duże ilości pyłu; co 2–3 lata występują susze (głównie w lipcu–sierpniu).
Rzeki i jeziora Ukrainy.
Większość rzek Ukrainy (ponad 90%) należy do dorzecza Morza Czarnego i Azowskiego, reszta do dorzecza Morza Bałtyckiego (dopływy Sanu, Wieprza i Bugu). Największą rzeką jest Dniepr z Prypecią i Desną, oprócz niego do największych należą Doniec, Boh, Dniestr, Dunaj z Cisą i Prutem.
Największym jeziorem słodkowodnym jest przydunajskie jezioro Sasyk (pomiędzy deltą Dunaju i Dniestru, powierzchnia 205 km²), a słonowodnym – jezioro Sasyk-Sywasz na Krymie (71 km²). Największym limanem jest Liman Dniestrowski (powierzchnia 360 km²). Na Ukrainie znajduje się około 3000 naturalnych jezior, z czego większość stanowią jeziora o powierzchni do 0,1 km² – tylko 30 ma powierzchnię większą niż 10 km², a tylko 13 – ponad 50 km².
Na Ukrainie znajduje się 25 435 sztucznych zbiorników wodnych. Największym z nich jest Kaskada Dniepru.
Gleby.
W północnej części kraju największy obszar zajmują gleby bielicoziemne. W lasach spotyka się szare gleby leśne. Na bagnach wykształciły się gleby bagienne i torfowo-bagienne.
Dominującym typem gleb są czarnoziemne zajmujące ok. 60% kraju, co stanowi blisko 40% światowych zasobów tego typu gleb. Występują one w strefie stepu i lasostepu. W północnej części lasostepu największą powierzchnię zajmują czarnoziemy ubogie w próchnicę (4-5%), natomiast w południowej jego części rozwinęły się czarnoziemy o zawartości próchnicy 6-6,5%. Niską zawartością próchnicy charakteryzują się także czarnoziemy leżące w północnej części stepu (3-4%).
Południową część Niziny Czarnomorskiej i Krymu zajęte są przez gleby ciemnokasztanowe. Na Nizinie Zakarpackiej dominującym typem są kwaśne gleby brunatne. W Górach Krymskich zaznacza się różnica w pokrywie glebowej związana z ekspozycją stoków – stoki północne pokryte są szarymi glebami leśnymi,a południowe czerwonoziemami.
Obszary zasolone zajmują na Ukrainie 330 tysięcy ha. Najwięcej tego typu gleb występuje w Republice Autonomicznej Krymu oraz w obwodach : chersońskim, dniepropietrowskim i ługańskim.
Flora.
Naturalna roślinność Ukrainy, zwłaszcza stepowa, na wielkich obszarach ustąpiła miejsca uprawom rolnym, które łącznie zajmują około 2/3 powierzchni kraju. Północna i zachodnia część kraju leży w strefie lasów liściastych, gdzie rosną dąbrowy z dębem szypułkowym, a na zachodzie także buczyny z bukiem zwyczajnym. Na północy Ukrainy rosną bory sosnowe z sosną zwyczajną. Środkowa część kraju leży w strefie lasostepu (z dąbrowami i bujnymi stepami łąkowymi). Część Ukrainy na południe od linii Bałta–Połtawa znajduje się w strefie suchych stepów ostnicowych. W Górach Krymskich rosną lasy dębowe (z dębem szypułkowym, bezszypułkowym i omszonym), sosnowe (z sosną krymską Pinus Pallasiana) i bukowe (z bukiem wschodnim Fagus orientalis). Na południowym wybrzeżu Krymu występują liczne gatunki roślinności śródziemnomorskiej. Na Podkarpaciu występują dąbrowy i buczyny. W Karpatach występują piętrowość roślinna. Piętra dolnoreglowych buczyn rosną do 1250 m n.p.m. górnoreglowe piętra to świerczyny do 1550 m n.p.m. Kosodrzewiny występują do 1850 m n.p.m. a nad nimi znajdują się połoniny (hale alpejskie). Lesistość kraju wynosi 15,3%, z tego na Polesiu znajduje się 25% lasów, w Karpatach – 40%, w Górach Krymskich – 10%). Obszary bagienne (głównie niskie) zajmują około 19 tys. km². Największe kompleksy bagien występują na Polesiu (zwłaszcza w obwodach wołyńskim i rówieńskim), miejscami (w górnym i środkowym biegu Prypeci). Na Ukrainie występują rozległe torfowiska, które spotkać można w dolinach Desny i w jej głównego dopływu — rzece Sejm. Torfowiska występują też w środkowym biegu Dniepru i Dźwiny oraz w górnym Dniestru.
Fauna.
Fauna na Ukrainie jest urozmaicona, Ukraina dzieli się na dwa rodzaje obszarów zoogeograficznych wschodzące w skład Obszaru Europejskiego, są to: gatunki charakterystyczne dla lasów mieszanych Europy na zachodzie Ukrainy i gatunki charakterystyczne dla obszarów stepowych na wschodzie Ukrainy. W lasach na Ukrainie żyją rysie, wilki, dziki i kuny, oraz bardzo dużo innych gatunków zwierząt leśnych. W jeziorach i rzekach występują bobry i wydry, a spośród ryb zaliczyć należy karpie, leszcze i sumy. Środkowa i przede wszystkim wschodnia część Ukrainy to ssaki,takie jak chomiki i susły a także ptaki. W Karpatach z wyjątkiem rysia i wilka, występują również niedźwiedzie brunatne.
Ekologia.
Naturalne środowisko Ukrainy uległo znacznemu przekształceniu i zniszczeniu. Największą katastrofę ekologiczną spowodowała awaria w Czarnobylskiej Elektrowni Jądrowej (26 IV 1986). Izotopem cezu zostało skażone 21% powierzchni kraju (głównie w obwodach: kijowskim, żytomierskim i czernihowskim). W zagłębiach: Donieckim, Krzyworoskim i Dnieprzańsko-Donieckim oraz w okolicy Kałusza doszło do mechanicznego przekształcenia i niekiedy całkowitego zniszczenia pokrywy glebowej wskutek prac górniczych i składowania odpadów. Erozją jest dotknięte 29% powierzchni gruntów ornych (w czarnoziemnych obszarach prawobrzeżnej Ukrainy i na Wyżynie Donieckiej — 60%). W południowej części Ukrainy, a także na terenach przyległych do sztucznych zbiorników wodnych występuje duże zasolenie gleb. Zmianom uległy również stosunki wodne, zwłaszcza w dolinie Dniepru (kaskada 6 zbiorników zaporowych) i na Polesiu (prace melioracyjne). Zrzuty ścieków przemysłowych, komunalnych i wód pokopalnianych oraz skażonych promieniotwórczo znacznie pogorszyły jakość wód Dniepru, Prypeci, Dońca i wielu innych rzek.
Podział administracyjny.
Terytorium Ukrainy dzieli się:
W 2005 roku na Ukrainie znajdowało się: 457 miast (z których 178 było znaczenia państwowego, republikańskiego i obwodowego, a 278 – znaczenia rejonowego) i 885 osiedli typu miejskiego. Miast dzielących się na wewnętrzne rejony było 26 (ze 118 rejonami miejskimi).
W tym samym czasie na Ukrainie znajdowało się 28 562 wsi, z tego 1365 to przysiółki bez rad wiejskich.
Podział regionalny Ukrainy.
Współcześnie wyróżnia się na Ukrainie (niezależnie od podziału administracyjnego) pięć regionów: Zachodnią Ukrainę, Wschodnią Ukrainę, Południową Ukrainę, Północną Ukrainę i Środkową (Centralną) Ukrainę.
Regionalizacja fizycznogeograficzna.
Osobny artykuł: Regionalizacja fizycznogeograficzna Ukrainy

</doc>
<doc id="1041542" url="https://pl.wikipedia.org/wiki?curid=1041542" title="Gau">
Gau

Gau (goc. "gawi", hol. "Gouw") – w średniowiecznych Niemczech jednostka administracyjno-sądownicza.
Terminem „Gau” określano również terytorium zasiedlone przez grupy germańskich plemion na wzór słowiańskiego opola (jednostkę osadniczą).
W okresie III Rzeszy jednostka administracji NSDAP, później także państwowa. Na jej czele stał gauleiter. Na terenach anektowanych (z reguły niewchodzących w skład Niemiec przed 1938 r.), np. Kraj Sudetów, Kraj Warty czy Gdańsk-Prusy Zachodnie nosiła nazwę "Reichsgau".

</doc>
<doc id="1041543" url="https://pl.wikipedia.org/wiki?curid=1041543" title="Wyręby (Racławice)">
Wyręby (Racławice)

Wyręby – część wsi Racławice w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Racławice.
W latach 1975–1998 Wyręby położone były w województwie krośnieńskim.

</doc>
<doc id="1041547" url="https://pl.wikipedia.org/wiki?curid=1041547" title="Kąty (Rożnowice)">
Kąty (Rożnowice)

Kąty – część wsi Rożnowice w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Rożnowice.
W latach 1975–1998 Kąty położone były w województwie krośnieńskim.

</doc>
<doc id="1041550" url="https://pl.wikipedia.org/wiki?curid=1041550" title="Model Pensona-Kolba-Hubbarda">
Model Pensona-Kolba-Hubbarda

Model Pensona-Kolba-Hubbarda – jedno z rozszerzeń modelu Hubbarda, polegające na uwzględnianiu w nim dodatkowego wyrazu w hamiltonianie, pochodzącego z modelu modelu Pensona-Kolba, który uwzględnia przeskoki par elektronów pomiędzy węzłami sieci; hamiltonian ma postać:
Dwa pierwsze wyrazy odpowiadają zwykłemu modelowi Hubbarda, natomiast ostatni pochodzi z modelu Pensona-Kolba (oznaczenia jak w odpowiednich modelach)

</doc>
<doc id="1041551" url="https://pl.wikipedia.org/wiki?curid=1041551" title="Łukowice">
Łukowice



</doc>
<doc id="1041552" url="https://pl.wikipedia.org/wiki?curid=1041552" title="Scorpion (album Eve)">
Scorpion (album Eve)

Scorpion – drugi studyjny album amerykańskiej raperki Eve, wydany 6 marca 2001 roku. Okazał się wielkim sukcesem. Został nominowany do nagrody Grammy. Zadebiutował na 4. miejscu notowania "Billboard 200". Sprzedał się w nakładzie 1.5 miliona egzemplarzy i został zatwierdzony jako platyna. Promują go single "Who's That Girl" i "Let Me Blow Ya Mind" z Gwen Stefani.
Sprzedaż.
W pierwszym tygodniu sprzedano 152 000 egzemplarzy. Potem ta liczba zmalała, jednak przez 20 tygodni kupowano po 50 tysięcy tygodniowo. Ogólnie sprzedano 1.5 miliona egz.

</doc>
<doc id="1041554" url="https://pl.wikipedia.org/wiki?curid=1041554" title="Łukowice (Rożnowice)">
Łukowice (Rożnowice)

Łukowice – część wsi Rożnowice w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Rożnowice.
W latach 1975–1998 Łukowice położone były w województwie krośnieńskim.

</doc>
<doc id="1041560" url="https://pl.wikipedia.org/wiki?curid=1041560" title="Piekło (Rożnowice)">
Piekło (Rożnowice)

Piekło – część wsi Rożnowice w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Rożnowice.
W latach 1975–1998 Piekło położone było w województwie krośnieńskim.

</doc>
<doc id="1041561" url="https://pl.wikipedia.org/wiki?curid=1041561" title="Janikówka (Sitnica)">
Janikówka (Sitnica)

Janikówka – nieoficjalny przysiółek wsi Sitnica w Polsce położona w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Sitnica.
W latach 1975–1998 miejscowość położona była w województwie krośnieńskim.

</doc>
<doc id="1041562" url="https://pl.wikipedia.org/wiki?curid=1041562" title="Firlitówka">
Firlitówka

Firlitówka – nieoficjalny przysiółek wsi Sitnica w Polsce położony w województwie małopolskim, w powiecie gorlickim, w gminie Biecz.
Miejscowość wchodzi w skład sołectwa Sitnica.
W latach 1975–1998 miejscowość położona była w województwie krośnieńskim.

</doc>
<doc id="1041563" url="https://pl.wikipedia.org/wiki?curid=1041563" title="Gödöllö">
Gödöllö



</doc>
<doc id="1041564" url="https://pl.wikipedia.org/wiki?curid=1041564" title="Bukowina (Sitnica)">
Bukowina (Sitnica)

Bukowina – część wsi Sitnica w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Sitnica.
W latach 1975–1998 Bukowina położona była w województwie krośnieńskim.

</doc>
<doc id="1041565" url="https://pl.wikipedia.org/wiki?curid=1041565" title="Traktat Spitsbergeński">
Traktat Spitsbergeński

Traktat Spitsbergeński, znany także jako Traktat Paryski jest dokumentem dotyczącym archipelagu Svalbard. Traktat został podpisany w Paryżu 9 lutego 1920, a wszedł w życie 14 sierpnia 1925. Zawarty został pomiędzy Stanami Zjednoczonymi, Wielką Brytanią, Danią, Francją, Włochami, Japonią, Holandią i Szwecją. Ponad trzydzieści innych państw podpisało Traktat w czasie późniejszym. Związek Radziecki (obecnie Federacja Rosyjska) przyłączył się w 1935, a Polska podpisała Traktat 2 września 1931. Obecnie państw-sygnatariuszy jest 42.
Język autentyczny angielski i francuski, depozytariuszem jest rząd Francji.
W myśl art. 1 Traktatu archipelag Svalbard stanowi własność Królestwa Norwegii, ale państwa-sygnatariusze mają równe prawo do korzystania z zasobów naturalnych archipelagu i prowadzenia na jego terenie badań naukowych. W zakresie działalności gospodarczej prawa przyznane zapisami traktatu wykorzystują jedynie Norwegia i Rosja, które mają na Svalbardzie kopalnie węgla kamiennego. Pozostałe państwa, w tym w dużym zakresie Polska, prowadzą tam badania naukowe.
Svalbard jest strefą zdemilitaryzowaną (art. 9). W latach 1950. rząd norweski ogłosił Svalbard terytorium neutralnym, z zastrzeżeniem, że siły NATO mają prawo je zająć, jeśli neutralność Svalbardu zostanie naruszona.

</doc>
<doc id="1041566" url="https://pl.wikipedia.org/wiki?curid=1041566" title="Pisarzówka (Strzeszyn)">
Pisarzówka (Strzeszyn)

Pisarzówka – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Pisarzówka położona była w województwie krośnieńskim.

</doc>
<doc id="1041567" url="https://pl.wikipedia.org/wiki?curid=1041567" title="Chromian baru">
Chromian baru

Chromian baru, , – nieorganiczny związek chemiczny z grupy chromianów, sól kwasu chromowego i baru.
Jest żółtym ciałem stałym, praktycznie nierozpuszczalnym w wodzie (iloczyn rozpuszczalności wynosi 1,17), ale roztwarzającym się w kwasach

</doc>
<doc id="1041569" url="https://pl.wikipedia.org/wiki?curid=1041569" title="Grafika obiektowa">
Grafika obiektowa



</doc>
<doc id="1041570" url="https://pl.wikipedia.org/wiki?curid=1041570" title="Zaropie">
Zaropie

Zaropie – część wsi Strzeszyn w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Strzeszyn.
W latach 1975–1998 Zaropie administracyjnie należało do województwa krośnieńskiego.

</doc>
<doc id="1041572" url="https://pl.wikipedia.org/wiki?curid=1041572" title="Kolonia (Libusza)">
Kolonia (Libusza)

Kolonia ("Kolonia Libusza") – część wsi Libusza w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Libusza.
W latach 1975–1998 Kolonia położona była w województwie krośnieńskim.

</doc>
<doc id="1041573" url="https://pl.wikipedia.org/wiki?curid=1041573" title="Pasternik (Libusza)">
Pasternik (Libusza)

Pasternik – część wsi Libusza w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Libusza.
W latach 1975–1998 Pasternik położony był w województwie krośnieńskim.

</doc>
<doc id="1041574" url="https://pl.wikipedia.org/wiki?curid=1041574" title="Harold Martin">
Harold Martin

Harold Martin (ur. 6 kwietnia 1954 w Numea) – polityk francuski, przewodniczący rządu Nowej Kaledonii od 7 sierpnia 2007 do 5 czerwca 2009. Trzykrotny przewodniczący Kongresu Nowej Kaledonii.
Życiorys.
Harold Martin urodził się w 1954. W latach 1984–1985 zasiadał w Zgromadzeniu Terytorialnym (ówczesny parlament). Od 1985 do 1989 był członkiem Rady Prowincji Południowej. Od 1989 wchodzi w skład Kongresu Terytorialnego (nowa nazwa parlamentu), przemianowanego w 1999 na Kongres Nowej Kaledonii. Od 2004 pełni funkcję przewodniczącego partii Wspólna Przyszłość ("Avenir ensemble"), stowarzyszonej z Unią na rzecz Ruchu Ludowego. Od 1995 Martin zajmuje stanowisko mera miasta Païta.
Od 16 lipca 1998 do 3 czerwca 1997 oraz od 21 maja 2004 do 31 lipca 2007 zajmował urząd przewodniczącego Kongresu Nowej Kaledonii. W latach 2007–2009 pełnił funkcję prezydenta rządu Nowej Kaledonii. 22 maja 2009 został wybrany powtórnie przewodniczącym Kongresu Nowej Kaledonii.

</doc>
<doc id="1041577" url="https://pl.wikipedia.org/wiki?curid=1041577" title="Smolniki (przystanek kolejowy)">
Smolniki (przystanek kolejowy)

Smolniki – przystanek kolejowy w Smolnikach, w województwie warmińsko-mazurskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1041579" url="https://pl.wikipedia.org/wiki?curid=1041579" title="Rzeki (Libusza)">
Rzeki (Libusza)

Rzeki – nieoficjalny przysiółek wsi Libusza w Polsce położony w województwie małopolskim, w powiecie gorlickim, w gminie Biecz.
Przysiółek wchodzi w skład sołectwa Libusza.
W latach 1975–1998 przysiółek położony był w województwie krośnieńskim.

</doc>
<doc id="1041582" url="https://pl.wikipedia.org/wiki?curid=1041582" title="Podskale (Grudna Kępska)">
Podskale (Grudna Kępska)

Podskale – część wsi Grudna Kępska w Polsce, położona w województwie małopolskim, w powiecie gorlickim, w gminie Biecz. Wchodzi w skład sołectwa Grudna Kępska.
W latach 1975–1998 Podskale położone było w województwie krośnieńskim.

</doc>
<doc id="1041583" url="https://pl.wikipedia.org/wiki?curid=1041583" title="Valentin Haussmann">
Valentin Haussmann

Valentin Haussmann (ur. w 1560 lub pomiędzy 1565–1570 w Gerbstedt, zm. przed 11 listopada 1613 lub ok. 1614 prawdop. tamże) – niemiecki kompozytor i organista.
Wykształcenie muzyczne otrzymał od swojego ojca. Przyczynił się do rozpowszechnienia w muzyce niemieckiej elementów stylu włoskiego, zwłaszcza w muzyce tanecznej i towarzyskiej. Wydawał opracowania włoskich pieśni w języku niemieckim. Pisał także własne utwory – pieśni, muzykę instrumentalną i utwory sakralne.
Istotne są związki artystyczne Valentina Haussmanna z Polską, gdzie przebywał przez jakiś czas przed 1602. Ponieważ kompozytor szczególnie interesował się muzyką taneczną, podróżował wiele i zbierał popularne melodie taneczne, które wykorzystywał w swoich utworach. W przedmowie do jednego ze swoich zbiorów Haussmann pisze, że tańce polskie „zebrał w Prusach i Polsce, gdzie z przyjemnością słuchał ich wykonywanych na instrumentach smyczkowych”. Prawdopodobnie chodzi tu o Prusy Książęce, którego trzecią część ludności stanowili wówczas Polacy.
Valentin Haussmann jest również autorem niemieckich tekstów poetyckich, które często podkładał do muzyki tanecznej (w tym również tańców polskich).

</doc>
<doc id="1041584" url="https://pl.wikipedia.org/wiki?curid=1041584" title="Dział">
Dział



</doc>
<doc id="1041585" url="https://pl.wikipedia.org/wiki?curid=1041585" title="Dział (Grudna Kępska)">
Dział (Grudna Kępska)

Dział – część wsi Grudna Kępska w Polsce położona w województwie małopolskim, w powiecie gorlickim, w gminie Biecz. Wchodzi w skład sołectwa Grudna Kępska.
W latach 1975–1998 Dział położony był w województwie krośnieńskim.

</doc>
<doc id="1041588" url="https://pl.wikipedia.org/wiki?curid=1041588" title="Bomba chemiczna">
Bomba chemiczna

Bomba chemiczna ("bomba gazowa") – bomba lotnicza zawierająca bojowy środek trujący (BST). Zaliczana do broni masowego rażenia. Najczęściej składa się z korpusu, wewnątrz którego umieszczony jest BST i niewielki ładunek materiału wybuchowego. Rzadziej bomby chemiczne są bombami kasetowymi zawierającymi mniejsze podpociski elaborowane BST.

</doc>
<doc id="1041589" url="https://pl.wikipedia.org/wiki?curid=1041589" title="Bomba gazowa">
Bomba gazowa



</doc>
<doc id="1041590" url="https://pl.wikipedia.org/wiki?curid=1041590" title="Bussing-N.A.G.">
Bussing-N.A.G.



</doc>
<doc id="1041591" url="https://pl.wikipedia.org/wiki?curid=1041591" title="Port lotniczy Kemi-Tornio">
Port lotniczy Kemi-Tornio

Port lotniczy Kemi-Tornio (fi.: "Kemi-Tornion lentoasema", ang.: "Kemi-Tornio Airport", kod IATA: KEM, kod ICAO: EFKE) – port lotniczy położony w miejscowości Lautiosaari, 6 km od Kemi i 18 km od Tornio. Jest jednym z najmniejszych portów lotniczych w Finlandii. W 2006 obsłużył 85 024 pasażerów.

</doc>
<doc id="1041596" url="https://pl.wikipedia.org/wiki?curid=1041596" title="St. James’s Palace">
St. James’s Palace

St. James’s Palace (Pałac św. Jakuba) – jeden z najstarszych pałaców w Londynie. Znajduje się przy ulicy Pall Mall, w pobliżu Parku św. Jakuba, w dzielnicy City of Westminster. Stanowi najstarszą część kompleksu budynków dworu królewskiego położonych w tej części miasta. Nadal jest używany przez rodzinę królewską i podległych jej urzędników, w związku z czym pozostaje niedostępny dla turystów. 
Historia.
Pałac został zbudowany na polecenie króla Henryka VIII. Osoba patrona została przejęta od działającego w tym miejscu do 1532 szpitala dla trędowatych. Wzniesiono go w czerwonej cegle w tzw. stylu tudorskim, stanowiącym ostatnią chronologicznie odmianę angielskiego gotyku. W pałacu często przebywała Maria I Tudor, gdzie zresztą zmarła 17 listopada 1558. W 1698, po doszczętnym strawieniu przez pożar Pałacu Whitehall, Pałac św. Jakuba stał się główną londyńską rezydencją monarchów i zarazem centralnym ośrodkiem brytyjskiej machiny administracyjnej. W czasie rządów Olivera Cromwella został zamieniony na koszary, lecz Karol II przywrócił mu pierwotną funkcję i stworzył w pobliżu efektowny park. Na tle innych siedzib europejskich monarchów uważany był za obiekt bardzo skromny, wręcz niegodny brytyjskiej potęgi (w tym tonie opisywał go m.in. Daniel Defoe). W 1762 Jerzy III zakupił dla swojej żony Buckingham House, który po wielu latach rozbudowy przybrał postać dzisiejszego Pałacu Buckingham. Gdy w 1809 spaleniu uległa część Pałacu św. Jakuba obejmująca m.in. apartamenty królewskie, postanowiono ich nie odbudowywać, lecz przenieść do Buckingham. Rola pałacu stawała się coraz bardziej ceremonialna, aż w 1837 królowa Wiktoria oficjalnie odebrała mu status głównej siedziby królewskiej. Równocześnie pałac poddano gruntownej renowacji, zwłaszcza od wewnątrz.
12 czerwca 1941 w pałacu na wniosek Edwarda Raczyńskiego miało miejsce spotkanie przedstawicieli państw koalicji antyhitlerowskiej: Wielkiej Brytanii, Kanady, Australii, Nowej Zelandii, Południowej Afryki oraz Belgii, Czechosłowacji, Grecji, Luksemburga, Holandii, Norwegii, Polski i Jugosławii, a także Wolnej Francji. Uchwalono rezolucję o "kontynuowaniu walki do zwycięskiego końca".
Pałac obecnie.
Choć Pałac nie jest już miejscem zamieszkania samego monarchy, pozostaje formalną siedzibą jego dworu. W praktyce mieszczą się tutaj biura znacznej części urzędów dworskich, a ponadto jego przestronne sale są często wykorzystywane podczas oficjalnych przyjęć organizowanych przez członków rodziny królewskiej. Pałac jest także oficjalną londyńską rezydencją księżniczki Anny oraz księżniczki Aleksandry.

</doc>
<doc id="1041597" url="https://pl.wikipedia.org/wiki?curid=1041597" title="Bussing 400">
Bussing 400



</doc>
<doc id="1041598" url="https://pl.wikipedia.org/wiki?curid=1041598" title="Bussing 900">
Bussing 900



</doc>
<doc id="1041599" url="https://pl.wikipedia.org/wiki?curid=1041599" title="Bussing D38">
Bussing D38



</doc>
<doc id="1041600" url="https://pl.wikipedia.org/wiki?curid=1041600" title="Bussing-N.A.G. 30">
Bussing-N.A.G. 30



</doc>
<doc id="1041601" url="https://pl.wikipedia.org/wiki?curid=1041601" title="Ślizg">
Ślizg



</doc>
<doc id="1041603" url="https://pl.wikipedia.org/wiki?curid=1041603" title="Bussing">
Bussing



</doc>
<doc id="1041607" url="https://pl.wikipedia.org/wiki?curid=1041607" title="Bussing 400T/AEG">
Bussing 400T/AEG



</doc>
<doc id="1041608" url="https://pl.wikipedia.org/wiki?curid=1041608" title="Bussing 900T/AEG">
Bussing 900T/AEG



</doc>
<doc id="1041610" url="https://pl.wikipedia.org/wiki?curid=1041610" title="Weinkäse">
Weinkäse

Weinkase – gatunek sera, który produkowany jest w Niemczech z krowiego mleka. Ser ten zaliczany jest do serów dojrzewających, podpuszczkowych oraz miękkich. Ser Weinkäse ma lekko pikantny smak. 

</doc>
<doc id="1041611" url="https://pl.wikipedia.org/wiki?curid=1041611" title="Cmentarz św. Wawrzyńca we Wrocławiu">
Cmentarz św. Wawrzyńca we Wrocławiu

Cmentarz św. Wawrzyńca we Wrocławiu – cmentarz we Wrocławiu, o powierzchni 4,3 ha, na terenie dawnej osady Rybaki.
Historia.
Cmentarz katedralny św. Wawrzyńca został założony w 1866, w momencie gdy wyczerpane zostały miejsca pochówków na dawnym cmentarzu parafii katedralnej przy ulicy Miłej. Nekropolia początkowo miała kształt prostokątny i składała się z czterech kwater przedzielonych główną aleją biegnącą w kierunkach wschód-zachód oraz prostopadłą do niej aleją boczną. W latach 70. XIX w. cmentarz został ogrodzony, wybudowano także, od strony ulicy Bujwida, zachowaną do dzisiaj ceglaną bramę wejściową z napisem "St. Laurentius". Nie zachowały się natomiast wybudowane w tym samym czasie budynki gospodarcze i pochodzący z 1912 dom mieszkalny nadzorcy. Pod koniec XIX w. cmentarz dwukrotnie powiększano, najpierw w kierunku południowym – do ulicy Sopockiej, później w kierunku północnym. W efekcie poszerzania cmentarz uzyskał zachowany do dziś kształt. Podzielony jest na dziewięć kwater o charakterze nierównych i nieregularnych czworoboków.
Po 1945 większość niemieckich nagrobków została zlikwidowana, na tych samych miejscach dokonywano pochówków powojennych mieszkańców Wrocławia. W 1962 cmentarz został zamknięty. Odbywają się tu jedynie pochówki zmarłych w grobach wcześniej wykupionych. W latach 70., w bezpośrednim sąsiedztwie cmentarza, wzniesiono nowoczesny kościół pw. św. Wawrzyńca autorstwa Zenona Prętczyńskiego. Cmentarz do dziś należy do parafii archikatedralnej św. Jana, choć jest znacznie od niej oddalony.
Na cmentarzu św. Wawrzyńca spoczywają zasłużeni dla Wrocławia ludzie – naukowcy i artyści – między innymi tragicznie zmarły Włodzimierz Szomański. Znajduje się tam symboliczny grób Wandy Rutkiewicz. Jest również miejscem pochówku wrocławskich biskupów pomocniczych oraz zakonnic z różnych zgromadzeń zakonnych.

</doc>
<doc id="1041613" url="https://pl.wikipedia.org/wiki?curid=1041613" title="Zieleń (przystanek kolejowy)">
Zieleń (przystanek kolejowy)

Zieleń – przystanek kolejowy w Zieleniu, w województwie kujawsko-pomorskim, w Polsce. Dawniej była to stacja kolejowa.
W roku 2017 przystanek obsługiwał 50–99 pasażerów na dobę.

</doc>
<doc id="1041617" url="https://pl.wikipedia.org/wiki?curid=1041617" title="Ingvar Ambjørnsen">
Ingvar Ambjørnsen

Ingvar Ambjørnsen, właściwie "Ingvar Even Ambjørnsen-Haefs" (ur. 20 maja 1956 w Tønsberg) – norweski pisarz mieszkający w Hamburgu w Niemczech, dokąd przeprowadził się w 1985.
Ambjørnsen ukończył roczny kurs typografii w szkole zawodowej w Larvik. Szybko jednak stwierdził, że jego powołaniem jest pisarstwo. Mając kontakt ze środowiskiem subkultur młodzieżowych Oslo, wykorzystywał te doświadczenia, opisując życie outsiderów. Zadebiutował w 1981 powieścią "23-salen". Dzięki następnej książce "Den siste revejakta" (1983) uznano go za pisarza subkultur. Liberalne podejście Ambjørnsena do miękkich narkotyków (m.in. marihuany wyrażane m.in. na łamach gazety VG, której felietonistą był przez wiele lat), wciąż budzi kontrowersje. Wiele z jego powieści zostało zekranizowanych, m.in. popularna seria o Ellingu (przetłumaczona także na język polski).

</doc>
<doc id="1041618" url="https://pl.wikipedia.org/wiki?curid=1041618" title="Płonę">
Płonę

"Płonę" – utwór pochodzący z drugiej studyjnej płyty zespołu IRA "Mój dom" wydanej w 1991 roku. Kompozycja znalazła się na drugiej pozycji na krążku, trwa 3 minuty i 57 sekund, i jest czwartym co do najdłuższych utworów znajdujących się na krążku.
Utwór zaczyna się od ostrego gitarowego riffu, połączonego z krótką melodyjną solówką gitarową. Utwór utrzymany jest w średnio-szybkim tempie, posiada dość ciężkie hardrockowe brzmienie, połączone z melodyjną solówką gitarową.
Tekst utworu adresowany jest do kobiety. Kompozytorami utworu są basista grupy Piotr Sujka oraz perkusista Wojtek Owczarek. Tekst napisał wokalista Artur Gadowski.
Piosenka ta została zagrana m.in. na występach zespołu na Festiwalu w Jarocinie w latach 1992-1993. Utwór był także dość często grany na koncertach akustycznych grupy w pierwszej połowie lat 90.
Kompozycja znalazła się także na obu płytach koncertowych zespołu, wydanych odpowiednio w 1993 oraz 2004 roku. Na pierwszej z nich utwór trwa 3 minuty i 38 sekund, natomiast na drugiej trwa 3 minuty i 45 sekund. W obu koncertowych wersjach koncertowych jest krótszy od wersji studyjnej.
"Płonę" zostało zagrane także na urodzinowym koncercie zespołu w krakowskim klubie "Studio" w październiku 2006 roku.
Do dziś utwór jest regularnie grany na koncertach zespołu.
Twórcy.
IRA
Produkcja

</doc>
<doc id="1041620" url="https://pl.wikipedia.org/wiki?curid=1041620" title="Amunicja kasetowa">
Amunicja kasetowa

Amunicja kasetowa – amunicja zawierająca od kilku do kilkuset ładunków małego wagomiaru (subamunicji). W zaprogramowanym momencie bądź po wykryciu celu w polu rażenia amunicji, subamunicja jest uwalniana z głowicy bądź bomby kasetowej siłą wybuchu niewielkiego ładunku prochowego lub siłą odśrodkową.
Amunicja kasetowa może zawierać subamunicję o różnym działaniu (odłamkową, przeciwpancerną, chemiczną itp.). Pociski kasetowe służą do rażenia celów powierzchniowych (subamunicja odłamkowa, chemiczna, zapalająca) lub punktowych (subamunicja przeciwpancerna). Amunicja kasetowa eksploduje w powietrzu nad celem (celami), uwalniając kilkadziesiąt do kilkuset mniejszych ładunków o polu rażenia stadionu piłkarskiego.
Zakaz używania amunicji kasetowej.
30 maja 2008 podczas konferencji w Dublinie 111 państw poparło zakaz używania bomb kasetowych. Od głosu wstrzymała się m.in. Polska, mająca na wyposażeniu kilka typów bomb kasetowych RBK, LBKas-250, ZK-300
. Konwencja o zakazie użycia amunicji kasetowej weszła w życie 1 sierpnia 2010. Do dziś (listopad 2017) Polska, obok między innymi Stanów Zjednoczonych, Rosji i Chin, nie została sygnatariuszem konwencji i nie jest związana zakazem. Powodem niepodpisania przez Polskę konwencji jest fakt, iż wobec braku broni jądrowej broń tego rodzaju stanowi jedyny na wyposażeniu polskich sił zbrojnych środek bojowy o szerokim polu rażenia.
Produkcja bomb kasetowych w Polsce.
Polscy producenci amunicji kasetowej należą do grupy kapitałowej Bumar:
Kraje, które wykorzystywały amunicję kasetową.
Co najmniej piętnaście krajów wykorzystywało amunicję kasetową w historii (od czasu utworzenia Organizacji Narodów Zjednoczonych). Wszystkie te narody posiadają jeszcze zapasy tej amunicji. Kraje, które podpisały Deklarację z Wellington, zgadzając się co do zasady z zakazem bomb kasetowych, wymienione są pogrubione.
Ponadto co najmniej trzy kraje, które już nie istnieją (ZSRR, Jugosławia i Rodezja), używały bomb kasetowych.
Kraje które produkowały amunicję kasetową.
Co najmniej 31 krajów produkowało amunicję kasetową w historii (od czasu utworzenia Organizacji Narodów Zjednoczonych). Niektóre produkują ją do chwili obecnej. Kraje, które podpisały Deklarację z Wellington, zgadzając się co do zasady z zakazem bomb kasetowych, wymienione są pogrubione.
Kraje posiadające zapasy amunicji kasetowej.
W 2008 r. w co najmniej 76 krajach przechowywane są zapasy amunicji kasetowej. Kraje, które podpisały Deklarację z Wellington, zgadzając się co do zasady zakazu bomb kasetowych, wymienione są pogrubione.
Historia użycia.
Podczas trwającego 16 lat konfliktu na terytorium Sahary Zachodniej Królewska Armia Marokańska (RMA) używała bomb kasetowych.
Bomby kasetowe BLU-63, M42 i MK118 były używane w wielu lokalizacjach w Bir Lahlou, Tifarity, Mehaires, Mijek i Awganit.
Ponad 300 obszarów na które zrzucono miny zostało zarejestrowanych w bazie danych Centrum Koordynacyjnego Akcji MINURSO.
W latach 1965–1973 samoloty USA przeprowadziły 580 000 nalotów na Laos podczas których zrzucono do 270 milionów bomb. Szacuje się, że jedna trzecia, tj. 80 milionów sztuk, nie wybuchła. W latach 1964–2011 ponad 50 000 osób zostało zabitych lub okaleczonych przez pozostające w ziemi niewybuchy.
Użyte bomby:
BLU-3, BLU-17, CBU-22, BLU-24, CBU-25, BLU-26
Izrael użył bomb kasetowych podczas agresji na Liban. Były to CBU-58.
Podczas wojny o Falklandy-Malwiny Wielka Brytania użyła bomb kasetowych BL755 zrzucanych przez Sea Harriera.
Izrael użył bomb kasetowych CBU-58 do atakowania celów cywilnych m.in. w Bejrucie.
Ponieważ były to pociski wyprodukowane i sprzedane przez USA, a Izrael złamał umowy podpisane przy zakupie broni, wszczęte zostało dochodzenie Kongresu Stanów Zjednoczonych. Administracja Ronalda Reagana wprowadziła embargo na dostawy broni kasetowej do Izraela. Zniesiono je jednak już po sześciu latach.
Podczas nalotów lotniczych na Libię (operacja Vicinity of Libya oraz El Dorado Canyon) McDonnell Douglas F/A-18 Hornet oraz LTV A-7 Corsair II należące do USA zrzuciły Mk-20 Rockeye na libijskie statki oraz zbombardowały tymi bombami kasetowymi Beninę.
Na pamiątkę bombardowań ustawiono pomnik Pięść zgniatająca amerykański samolot myśliwski.
Podczas wojny w Zatoce Perskiej USAF zrzuciły 1105 bomb CBU-89.
Azerbejdżan używał bomb kasetowych w latach 1992–1994 w trakcie wojny o Górski Karabach.
W rozminowywaniu z niewybuchów amunicji kasetowej pomagała organizacja charytatywna HALO Trust.
Bomby kasetowe użyte zostały ponownie przez Azerbejdżan podczas odnowienia działań wojennych w kwietniu 2016 r.
Armenia prawdopodobnie też użyła w konflikcie bomb kasetowych.
Parlament Europejski w ramach negocjacji o stowarzyszeniu UE-Armenia wezwał władze Armenii do podpisania i ratyfikowania konwencji o broni kasetowej.
Podczas I wojny czeczeńskiej Rosja 3 stycznia 1995 r. zbombardowała czeczeńską miejscowość Szali bombami kasetowymi. Spadło łącznie osiemnaście bomb kasetowych. Bomby uderzyły w rynek przydrożny, stację benzynową i szpital, w którym leczyli się cywile, a także żołnierze rosyjscy.
W maju 1995 r. z samobieżnej wyrzutni M-87 Orkan Serbowie (z Republiki Serbskiej Krajiny) amunicją kasetową ostrzelali Zagrzeb. W dwóch atakach zginęło 7 osób, a co najmniej 214 zostało rannych. Odpowiedzialnością za atak zostali obciążeni Milan Martić, Milan Čeleketić oraz gen. Momčilo Perišić.
Podczas Operacji Deliberate Force NATO 30 sierpnia 1995 roku należący do sił powietrznych USA samolot A-10A zrzucił bombę kasetową CBU-87B/B na stanowisko moździerza artyleryjskiego należącego do bośniackich Serbów.
Polscy żołnierze mieli na wyposażeniu naboje kasetowe Rad-2 do moździerzy 98 mm. Rozkaz użycia moździerza z kasetową amunicją dostali żołnierze strzelający do wioski Nangar Khel, brak jest jednak dowodów na użycie tej amunicji przez Polaków.
Stany Zjednoczone zrzuciły ponad 1000 bomb kasetowych zawierających ok. 250 tys. subamunicji w okresie od października 2001 do marca 2002 roku.
Użyte zostały: CBU-87, CBU-103, Navy CBU-99s, CBU-100s, JSOW-AS.
W tym samym czasie zrzucano racje żywnościowe w tym samym żółtym kolorze co mini-pociski z bomby CBU-87.
Na Liban spadło ok. 4 miliony pocisków z bronią kasetową w 962 atakach. Według Human Rights Watch używanie przez IDF amunicji kasetowej było masowe i nieproporcjonalne, z pogwałceniem międzynarodowego prawa humanitarnego.
Ośrodek Koordynacji Działań Narodów Zjednoczonych (UN-MACC) zajmujący się zbieraniem informacji o minach, niewypałach bomb i innego rodzaju amunicji zidentyfikował ponad 800 obszarów z pozostałościami po użytych bombach kasetowych.
Użyto subamunicji kasetowej typu:
Departament Stanu USA wszczął dochodzenie, czy Izrael wbrew umowom nie stosował amerykańskich bomb kasetowych do atakowania celów cywilnych w Libanie.
Ostrzał rakietowy we wschodniej Ukrainie, w tym gęsto zaludnionych okolicach Donbasu i Doniecka.
W Donbasie po walkach w 2014 r. znaleziono 22 bomby i rakiety zawierające w sumie 912 małych ładunków.
Użyte:
BM-27 Huragan oraz Smiercz są wykorzystywane przez separatystów oraz znajdują się na wyposażeniu wojsk ukraińskich.
Według HRW obie strony konfliktu używały amunicji kasetowej.
W listopadzie 2018 wojska koalicji kierowanej przez USA zaatakowały miejscowości w prowincji Deir ez Zor, używając amunicji kasetowej. Zbombardowane zostały miejscowości: Bu-Badran, al-Sousse, Szaafa, Chadżin.
W lutym 2022 ukraińska armia poinformowała, że rosyjskie wojska w rejonie Czernihowa użyły amunicji kasetowej. Według doniesień miała być ona także wykorzystana przez Rosjan w Charkowie. Stosowanie amunicji kasetowej jest zabronione konwencją podpisaną przez ponad sto państw, do których jednak nie należy ani Rosja, ani Ukraina, w związku z czym obie strony posiadają zapasy tej broni.
Śmierci cywilów od niewybuchów bomb kasetowych.
Najbardziej niebezpieczną cechą bomb kasetowych jest to, że ok. 10 proc. małych ładunków stanowią niewybuchy które działają jak miny.
W Wietnamie ludzie wciąż giną w wyniku wybuchów bomb kasetowych i innych przedmiotów pozostawionych przez USA i wietnamskie siły zbrojne. Do 2011 roku niewybuchy zabiły ponad 40 tys. osób, a raniły ponad 60 tys.
Na Laos w latach 1964–1973 zrzucono 270 mln bomb podczas 580 tys. bombardowań. 10 z 18 prowincji kraju uznawane jest za „poważnie skażone” przez niewybuchy.
Podczas wojny NATO przeciwko Jugosławii bomby kasetowe zrzucono m.in. w Kosowie. Od początku wojny w 1992 roku do końca 2009 roku ucierpiało od min 7431 osób.

</doc>
<doc id="1041621" url="https://pl.wikipedia.org/wiki?curid=1041621" title="Osios Lukas">
Osios Lukas

Osios Lukas (gr. "Μονή Οσίου Λουκά") – prawosławny klasztor położony w pobliżu miasta Distomo, w greckiej prefekturze Beocja. Zdobiące go mozaiki zaliczane są do największych arcydzieł średniowiecza.
W 1990 roku został wpisany wraz z klasztorami Dafni i Nea Moni na listę światowego dziedzictwa UNESCO.
Historia.
Klasztor Osios Lukas położony jest na stokach górskiego masywu Helikon. Został założony na początku X wieku przez pustelnika, bł. Łukasza ze Stiri. Jego relikwie do dziś przechowywane są w klasztornej świątyni. Bł. Łukasz, który zmarł 7 lutego 953, przepowiedział podbój Krety przez cesarza Romana. Choć prawdopodobnie miał na myśli panującego wówczas Romana I Lekapena, wyspa została odbita z rąk muzułmanów przez Nicefora Fokasa, który wówczas jeszcze służył cesarzowi Romanowi II. Za jego panowania, w latach 959–963, wzniesiono stojący do dziś kościół Theotokos ("Panajia").
Główny kościół klasztorny, katholikon, powstał w 1011 w wyniku rozbudowy wcześniejszego kościoła z 944. Grób bł. Łukasza początkowo mieścił się w krypcie, ale w następnych latach został przeniesiony do łącznika pomiędzy dwoma kościołami. Wierzono, iż relikwie wydzielają "myron", wonny olej mający cudowną moc uzdrowicielską. Do klasztoru przybywali pielgrzymi, którzy, licząc na uzdrowienie, spali w pobliżu grobu bł. Łukasza. W czasie panowania tureckiego klasztor był areną zaciekłych walk, których pamiątką są dzieła stojące na dziedzińcu.
W 1990 roku został wpisany wraz z klasztorami Dafni i Nea Moni na listę światowego dziedzictwa UNESCO.
Theotokos.
Kościół Theotokos ("Bogurodzicy", czyli Matki Boskiej) jest najstarszą budowlą w kompleksie klasztornym. Powstał wkrótce po śmierci bł. Łukasza. Jest jedynym zachowanym do dziś w niezmienionej formie kościołem kontynentalnej Grecji wzniesionym w X wieku. We wnętrzu uwagę zwracają dwie kolumny korynckie oraz mozaikowa posadzka. Proroctwo bł. Łukasza o odbiciu Krety z rąk muzułmanów jest upamiętnione poprzez wizerunek Jozue na zewnętrznej ścianie świątyni.
W łączniku pomiędzy świątyniami znajduje się obecnie grób bł. Łukasza. Mozaiki wokół grobu przedstawiają samego błogosławionego, a także igumena Filotheosa.
Katholikon.
Główny kościół klasztorny poświęcony samemu bł. Łukaszowi został wzniesiony w 1011. Świątynia stworzyła wzorzec kościoła na planie ośmiobocznym, często wykorzystywany w późniejszym czasie na terenie całego Cesarstwa Bizantyjskiego m.in. w Dafni i Mistrze. Mury wykonane z cegły i kamienia wieńczy proporcjonalna kopuła. We wnętrzu, ze ścianami pokrytymi czerwono-szaro-zielonym marmurem kontrastują złociste mozaiki na wysokim sklepieniu.
Oryginalne mozaiki zostały częściowo uszkodzone przez trzęsienie ziemi w 1659. Po kataklizmie niektóre ich fragmenty, w tym mozaiki w kopule przedstawiające Chrystusa Pantokratora, zostały zastąpione freskami. Nie zachowały się także mozaiki przedstawiające archaniołów pierwotnie umieszczone pomiędzy górnymi oknami.
W narteksie zachowały się cenne mozaiki przedstawiające "Zmartwychwstanie" oraz "Niewiernego Tomasza". Dzieło przedstawiające "Chrystusa obmywającego stopy apostołom" na złotym tle z XI wieku należy do najcenniejszych. Uwagę zwracają twarze apostołów wyrażające najrozmaitsze uczucia, od onieśmielenia po zaskoczenie. Mozaika wzorowana jest na wcześniejszych pracach z VI wieku. Podobną dynamiką odznacza się "Chrzest Chrystusa" umieszczony wysoko na północno-zachodnim pendentywie środkowej kopuły. Mozaika przedstawia nagiego Chrystusa stojącego pośród skłębionej wody, sięgającego po krzyż. Iluzję głębi uzyskano dzięki kątowi, pod jakim patrzy się na mozaikę, oraz wklęsłości powierzchni. Sceny na pozostałych pendentywach przedstawiają "Ofiarowanie Jezusa w Świątyni", z Dzieciątkiem wyciągającym ręce do starca Symeona, oraz "Boże Narodzenie", na którym wizerunki radujących się aniołów niemal zupełnie przyćmiewają pasterzy. W apsydzie zachowała się mozaika przedstawiająca Matkę Boską z Dzieciątkiem pochodząca sprzed trzęsienia ziemi.
Oryginalne freski z XI wieku zachowały się jedynie w sklepionych pomieszczeniach narożnych na przecięciu naw. Gra kolorów i odcieni najwyraźniej widoczna jest na malowidle "Chrystus zdążający na chrzest".
Krypta katholikónu powstała w X wieku. Jest pozostałością pierwotnego kościoła. Znajduje się tutaj sarkofag, w którym początkowo pochowano szczątki bł. Łukasza. Kryptę zdobią freski, spośród których wyróżnia się malowidło przedstawiające "Zdjęcie z krzyża".
W dawnym refektarzu wchodzącym położonym na terenie kompleksu klasztornego znajduje się obecnie muzeum rzeźby bizantyjskiej.

</doc>
<doc id="1041625" url="https://pl.wikipedia.org/wiki?curid=1041625" title="Shaheen Air International">
Shaheen Air International

Shaheen Air International – pakistańskie prywatne linie lotnicze z siedzibą w Karaczi. Obsługują połączenia krajowe oraz na Bliski Wschód. Głównym hubem jest port lotniczy Karaczi.

</doc>
<doc id="1041626" url="https://pl.wikipedia.org/wiki?curid=1041626" title="Chromosom 6">
Chromosom 6

Chromosom 6 – jeden z 23 parzystych chromosomów człowieka. DNA tworzący chromosom 6 liczy ponad 170 milionów par zasad, co stanowi 5,5-6% materiału genetycznego człowieka. Na chromosomie znajdują się geny kodujące białka głównego układu zgodności tkankowej (MHC). Liczbę genów mających swoje "loci" na chromosomie 6 szacuje się na 1100-1600.
Geny.
Niektóre geny mające swoje "locus" na chromosomie 6:
Choroby.
Niektóre z chorób związanych z mutacjami w obrębie chromosomu 6:

</doc>
<doc id="1041628" url="https://pl.wikipedia.org/wiki?curid=1041628" title="Nibylis argentyński">
Nibylis argentyński

Nibylis argantyński, lis argentyński, argentyński lis szary ("Lycalopex griseus") – gatunek drapieżnego ssaka z rodziny psowatych.
Taksonomia.
Gatunek został opisany przez Graya pod nazwą "Vulpes griseus". Później umieszczano go w rodzajach "Pseudalopex" (Berta, 1988), "Dusicyon" (Cabrera, 1957), "Canis" (Langguth, 1975 i Van Gelder, 1978), a ostatnio w "Lycalopex" (Zunino et al., 1995). W literaturze polskiej, w wykazie CITES nadal figuruje pod nazwą "Pseudalopex griseus".
Etymologia.
Nazwa rodzajowa: "lukos" „wilk”; αλωπηξ "alōpēx", αλωπεκος "alōpekos" „lis”. Epitet gatunkowy: średniowiecznołac. "griseum", "griseus" lub "grisius" „szary”.

</doc>
<doc id="1041629" url="https://pl.wikipedia.org/wiki?curid=1041629" title="California (utwór Iry)">
California (utwór Iry)

"California" – utwór pochodzący z albumu "Mój dom". Utwór trwa 3 minuty i 52 sekundy, i jest siódmym co do najdłuższych utworów zawartych na płycie. Kompozycja została zamieszczona na trzeciej pozycji na krążku. Utwór ten jest jednym z najbardziej rozpoznawalnych utworów radomskiej formacji.
Utwór zaczyna się delikatnym wstępem niemalże "balladowym", zostaje jednak szybko zburzony przez surowo brzmiące soczyste gitarowe riffy, oraz drapieżny wokal Gadowskiego, utwór jest utrzymany w dość szybkim hardrockowym tempie, połączonym z melodyjną gitarową solówką.
Tekst utworu opowiada o człowieku, który z dnia na dzień stracił wszystko, zarówno ukochaną kobietę jak i swój majątek. Aby odnaleźć się w tej trudnej sytuacji, jedynym wyjściem dla niego aby zapomnieć o swych problemach jest wyjazd do wspomnianej w tytule Kalifornii.
Kompozytorem utworu jest gitarzysta Piotr Łukaszewski, natomiast autorem tekstu wokalista Artur Gadowski.
Utwór był zawsze regularnie grany podczas występów zespołu, m.in. na Festiwalu w Jarocinie oraz na różnego rodzaju festiwalach na których zespół występował.
Utwór pojawiał się także na akustycznych koncertach, m.in. został zagrany podczas jednego z takich występów zespołu na koncercie w 1994 roku. Został wykonany w duecie z Tomkiem "Oleyem" Olejnikiem z Proletaryatu.
Utwór znalazł się także na koncertowej płycie "IRA Live", wydanej w 1993 roku, gdzie jest dłuższy, trwa bowiem 4 minuty i 15 sekund. Na płycie "Live 15-lecie", utwór trwa 4 minuty i 25 sekund. "California" została również zagrana na urodzinowym koncercie zespołu, który się odbył w październiku 2006 roku, w krakowskim klubie "Studio".
Od momentu reaktywacji grupy pod koniec 2001 roku, "California" jest regularnie granym utworem podczas wszystkich koncertów zespołu. Do dziś wciąż porywa tłumy fanów na koncertach.
Artur Gadowski o utworze "California":
"To piosenka – pewniak. Zawsze porusza publiczność już przy pierwszych taktach. Wiadomo, że przy niej ludzie będą się dobrze bawić. A to jest najważniejsze i dla mnie i dla całego zespołu..."
Twórcy.
IRA
Produkcja
Linki zewnętrzne.
Tekst utworu

</doc>
<doc id="1041630" url="https://pl.wikipedia.org/wiki?curid=1041630" title="ResMan">
ResMan



</doc>
<doc id="1041632" url="https://pl.wikipedia.org/wiki?curid=1041632" title="Książki (przystanek kolejowy)">
Książki (przystanek kolejowy)

Książki – przystanek kolejowy w Książkach, w województwie kujawsko-pomorskim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="1041633" url="https://pl.wikipedia.org/wiki?curid=1041633" title="Bomba kierowana">
Bomba kierowana

Bomba kierowana (ang. Guided Bomb Unit) – bomba lotnicza wyposażona w stery i system kierowania, dzięki czemu możliwa jest zmiana toru lotu i precyzyjne naprowadzenie na cel. Bomba kierowana może być naprowadzana telewizyjnie, termowizyjnie, laserowo, inercyjnie, lub przy pomocy systemu GPS. Bomby kierowane czasami wyposażane są w stateczniki o dużej rozpiętości lub rozkładane skrzydła, co zwiększa ich zasięg.

</doc>
<doc id="1041635" url="https://pl.wikipedia.org/wiki?curid=1041635" title="Franz Pabel">
Franz Pabel

Franz Pabel (ur. 17 listopada 1773 w Karłowie w Górach Stołowych, zm. 2 czerwca 1861 tamże) - sołtys Karłowa, jako pierwszy oficjalnie mianowany przewodnikiem turystycznym w Sudetach, twórca trasy turystycznej na Szczeliniec Wielki. Wykonał 665 kamiennych stopni prowadzących na niezdobyty dotąd szczyt. W 1813 uzyskał od króla Prus, Fryderyka Wilhelma III, zaszczytny certyfikat pierwszego w Prusach przewodnika turystycznego.
Przez 71 lat swojego długiego życia Pabel uprawiał działalność przewodnicką i oprowadzał gości, często 3-4 razy dziennie wchodząc na Szczeliniec Wielki. Dzięki swojej wiedzy, przedsiębiorczości i miłemu stylowi bycia zyskiwał dotacje na działalność turystyczną. W 1815 zbudowano pod Szczelińcem letnią chatkę dla turystów, w 1845 otwarto schronisko turystyczne, nazywane "Schweizerei" (Szwajcarka). 
W 1843 Franz Pabel wydał "Krótką historię Szczelińca Wielkiego" (niem. "Kurze Geschichte des Bekanntwerdung und Anlagen-Einrichtung der Heuscheuer"), która cieszyła się popularnością i doczekała się trzech wydań, kolejnych w 1851 i 1857. Po śmierci Franza Pabla przewodnictwem na Szczelińcu zajęli się jego syn i wnuk, jednak nie zdołali dorównać klasą pierwszemu przewodnikowi sudeckiemu. Po nich obowiązki przewodnickie przejęła rodzina Stieblerów, która posiadała karczmę w Karłowie aż do końca lat 60. XX wieku.
Na tarasie przed Schroniskiem na Szczelińcu znajduje się tablica pamiątkowa poświęcona Franzowi Pablowi.

</doc>
<doc id="1041638" url="https://pl.wikipedia.org/wiki?curid=1041638" title="Nie zatrzymam się">
Nie zatrzymam się

"Nie zatrzymam się" – ballada rockowa pochodząca z albumu "Mój dom". Jest drugim co do długości utworem znajdującym się na płycie; trwa 4 minuty i 21 sekund. Dłuższym utworem jest "Nie uciekaj" (4.35). Kompozycja została zamieszczona na czwartej pozycji na krążku i jest pierwszą w kolejności balladą.
Utwór "Nie zatrzymam się" jest jedną z najbardziej popularnych ballad rockowych w dorobku zespołu. Melodię i tekst napisał sam zespół. Utwór utrzymany jest w dość łagodnym i bardzo melodyjnym rockowym brzmieniu, połączonym z dość długą melodyjną gitarową solówką w wykonaniu gitarzysty Piotra Łukaszewskiego.
Tekst utworu opowiada o sytuacji w jakiej zespół znajdował się w okresie między pierwszą płytą (która przeszła bez echa) a drugą. Mimo jednak pierwszej porażki, zespół nie poddawał się i wciąż bardzo chciał grać i komponować. Nagrywanie drugiej płyty zespołu "Mój dom", było bojem o przetrwanie na rynku. Płyta okazała się wielkim sukcesem, a utwór "Nie zatrzymam się" jednym z najpopularniejszych i najbardziej rozpoznawalnych utworów grupy, który także bardzo dobrze radził sobie na listach przebojów, zdobywając m.in. pierwsze miejsce na najbardziej prestiżowej liście przebojów programu III.
Utwór był bardzo często grany także podczas akustycznych koncertów zespołu, m.in. na koncercie "Bez prądu" w kwietniu 1994 roku w radiu Łódź. Kompozycja trafiła również na obie płyty koncertowe, gdzie odpowiednio na pierwszej trwa 3 minuty i 57 sekund (czyli został znacznie szybciej zagrany), oraz na drugiej gdzie trwa 5 minut i 20 sekund.
"Nie zatrzymam się" zostało zagrane także na urodzinowym koncercie zespołu w październiku 2006 roku w Krakowie.
Utwór "Nie zatrzymam się" trafił także na bootleg "Ballady" wydany w 1994 roku przez wytwórnię Starling S.A.
Utwór do dziś jest regularnie grany na koncertach zespołu.
Artur Gadowski o utworze "Nie zatrzymam się":
"To piosenka, która bardzo mocno związana jest z sytuacją, w jakiej byliśmy. Szczeliną między pierwszą płytą a nagrywaniem albumu "Mój dom". To nie najlepsze dla nas czasy. Mieliśmy w pamięci pierwszą płytę, która przeszła bez echa. Uważamy zresztą, że całkiem słusznie. To nie był najlepszy materiał. Jednak mimo wszystko bardzo chcieliśmy grać dalej i grać to, co lubimy, co nas kręci. Wtedy byliśmy w dołku ale wierzyliśmy, że kiedyś uda nam się zrobić coś naprawdę dobrego."
Twórcy.
IRA
Produkcja

</doc>
<doc id="1041639" url="https://pl.wikipedia.org/wiki?curid=1041639" title="Synagoga Duża w Jarosławiu">
Synagoga Duża w Jarosławiu



</doc>
<doc id="1041640" url="https://pl.wikipedia.org/wiki?curid=1041640" title="Oier Olazabal">
Oier Olazabal



</doc>
<doc id="1041641" url="https://pl.wikipedia.org/wiki?curid=1041641" title="Pseudalopex griseus">
Pseudalopex griseus



</doc>
<doc id="1041642" url="https://pl.wikipedia.org/wiki?curid=1041642" title="Synagoga Mała w Jarosławiu">
Synagoga Mała w Jarosławiu



</doc>
<doc id="1041645" url="https://pl.wikipedia.org/wiki?curid=1041645" title="Chromosom 8">
Chromosom 8

Chromosom 8 – jeden z 23 parzystych chromosomów człowieka. DNA chromosomu 8 liczy około 155 milionów par nukleotydów, co stanowi około 4,5-5% materiału genetycznego ludzkiej komórki. Liczbę genów mających swoje "loci" na chromosomie 8 szacuje się na 700-1000.
Geny.
Niektóre geny mające swoje "locus" na chromosomie 8:
Choroby.
Następujące choroby związane są z mutacjami w obrębie chromosomu 8:

</doc>
<doc id="1041648" url="https://pl.wikipedia.org/wiki?curid=1041648" title="Spadam">
Spadam

"Spadam" – utwór pochodzący z albumu "Mój dom". Znalazł się na piątej pozycji na płycie, trwa 3 minuty i 34 sekundy, i jest trzecim utworem co do najkrótszych. Krótsze są tylko "Mój dom" (2.35) oraz "Twój cały świat" (1.17).
Kompozytorem utworu jest gitarzysta Kuba Płucisz, natomiast tekst napisał wokalista Artur Gadowski. Tekst utworu adresowany jest do kobiety.
Brzmienie utworu utrzymane jest w ostrym, szybkim i niemalże heavymetalowym brzmieniu, z bardzo "erotycznym" tekstem, okraszonym już na wstępie dość "dzikimi" wrzaskami Gadowskiego, oraz bardzo dobrą i dynamiczną solówką gitarową.
"Spadam" jest jednym z najbardziej dynamicznych utworów zawartych na krążku.
Utwór był grany jedynie podczas trasy koncertowej promującej płytę "Mój dom". Dziś jako jeden z niewielu z tego krążka nie jest w ogóle grany na koncertach grupy.
Kompozycja trafiła na składankę "Przeboje Polskiego Rocka vol 2."
Twórcy.
IRA
Produkcja

</doc>
<doc id="1041654" url="https://pl.wikipedia.org/wiki?curid=1041654" title="When It's All Over We Still Have to Clear Up">
When It's All Over We Still Have to Clear Up

When It's All Over We Still Have to Clear Up jest drugim albumem indierockowej grupy Snow Patrol. Został wydany 5 marca 2001 roku. Wszystkie teksty zostały napisane przez wokalistę zespołu, Gary'ego Lightbody'ego, a muzyka przez Gary'ego Lightbody'ego, Marka McClellanda i Jonny'ego Quinna.
Sprzedaż płyty wzrosła gwałtownie dopiero po wydaniu przez grupę trzeciego albumu, "Final Straw", dzięki któremu zespół zdobył sławę, przez co fani zainteresowali się ich wcześniejszą twórczością, kupując "When It's All Over We Still Have to Clear Up".

</doc>
<doc id="1041661" url="https://pl.wikipedia.org/wiki?curid=1041661" title="Chromosom 12">
Chromosom 12

Chromosom 12 – jeden z 23 parzystych chromosomów człowieka. DNA chromosomu 12 liczy ponad 132 milionów par nukleotydów, co stanowi około 4-4,5% materiału genetycznego ludzkiej komórki. Liczba genów mających swoje "locus" na chromosomie 12 szacowana jest na 1000-1300.
Geny.
Niektóre geny mające swoje "locus" na chromosomie 12:
Choroby.
Następujące choroby związane są z mutacjami w obrębie chromosomu 12:

</doc>
<doc id="1041671" url="https://pl.wikipedia.org/wiki?curid=1041671" title="Osiedle Malarzy (Zielona Góra)">
Osiedle Malarzy (Zielona Góra)

Osiedle Malarzy - osiedle domków jednorodzinnych w Zielonej Górze. Znajduje się w zachodniej części miasta niedaleko od trasy wylotowej do Krosna Odrzańskiego.

</doc>
<doc id="1041672" url="https://pl.wikipedia.org/wiki?curid=1041672" title="Jackée Harry">
Jackée Harry

Jackée Harry (ur. 14 sierpnia 1956 w Winston-Salem w stanie Karolina Północna, USA) – amerykańska aktorka.

</doc>
<doc id="1041673" url="https://pl.wikipedia.org/wiki?curid=1041673" title="Mantellizaur">
Mantellizaur

Mantellizaur ("Mantellisaurus") – rodzaj roślinożernego dinozaura z kladu Iguanodontia. Żył we wczesnej kredzie (ok. 135-113 mln lat temu) na terenach współczesnej Europy. Długość ciała ok. 7 m, wysokość ok. 2,5 m. Masę holotypu Paul ocenił na około 750 kg. Jego szczątki znaleziono w Anglii.
Początkowo mantellizaur został zaklasyfikowany jako "Iguanodon atherfieldensis". Dopiero w 2006 r. Gregory S. Paul uznał go za nowy rodzaj dinozaurów. Z analizy kladystycznej przeprowadzonej przez McDonalda, Barretta i Chapman (2010), wynika, że "Mantellisaurus atherfieldensis" jest taksonem siostrzanym do "Dollodon bampingi" i że oba te gatunki są najbardziej bazalnymi przedstawicielami kladu obejmującego hadrozaury i wszystkie taksony mające bliższego ostatniego wspólnego przodka z nimi niż z "Iguanodon" (tj. kladu Hadrosauroidea "sensu" Sereno, 2005). McDonald (2012) uznał "M. atherfieldensis" za starszy synonim "Dollodon bampingi" i prawdopodobnie również "Proplanicoxa galtoni".

</doc>
<doc id="1041674" url="https://pl.wikipedia.org/wiki?curid=1041674" title="Actio ex stipulatu">
Actio ex stipulatu

Actio ex stipulatu – w prawie rzymskim zbiorcza nazwa powództw służących stypulatorowi do dochodzenia w procesie formułkowym przyrzeczonego świadczenia. Powództwo było "in personam", pozwanym mógł być wyłącznie dłużnik stypulacyjny.
Do dochodzenia przyrzeczonego stypulacyjnie świadczenia pieniężnego służyło powództwo zwane "condictio certae creditae pecuniae" lub "actio certae creditae pecuniae".
Do dochodzenia, innej niż pieniądze, przyrzeczonej stypulacyjnie rzeczy ściśle określonej służyło powództwo "actio ex stipulatu certi". W prawie justyniańskim powództwo to znane jest jako "condictio certae rei".
Do dochodzenia przyrzeczonej stypulacyjnie rzeczy nieokreślonej lub świadczenia polegającego na działaniu ("facere"), służyło powództwo "actio ex stipulatu incerti". W prawie justyniańskim powództwo to znane jest jako "actio ex stipulatu".

</doc>
<doc id="1041679" url="https://pl.wikipedia.org/wiki?curid=1041679" title="Actio ex stipulatu certi">
Actio ex stipulatu certi



</doc>
<doc id="1041680" url="https://pl.wikipedia.org/wiki?curid=1041680" title="Kurs Przewodnicki">
Kurs Przewodnicki



</doc>
<doc id="1041681" url="https://pl.wikipedia.org/wiki?curid=1041681" title="Actio ex stipulatu incerti">
Actio ex stipulatu incerti



</doc>
<doc id="1041684" url="https://pl.wikipedia.org/wiki?curid=1041684" title="DMSO">
DMSO



</doc>
<doc id="1041686" url="https://pl.wikipedia.org/wiki?curid=1041686" title="Sklepy Komfort">
Sklepy Komfort

Sklepy Komfort S.A. – polskie przedsiębiorstwo zarządzające siecią sklepów oferujących produkty przeznaczone do aranżacji i wykończenia wnętrz. 
Sprzedaż realizowana jest poprzez sieć sklepów stacjonarnych, a także za pośrednictwem sklepu on-line. Siecią zarządza spółka Sklepy Komfort S.A., od 2014 roku kontrolowana przez Michała Sołowowa.
Historia.
Spółka Sklepy Komfort w obecnej formie prawnej została założona w 2006 roku, początkowo z siedzibą w Szczecinie. W kwietniu 2007 r. sieć przeszła na własność funduszu Polish Enterprise Fund VI zarządzanego przez Enterprise Investors, zaś w sierpniu 2007 roku przejęła od duńskiego koncernu Taeppeland Holding sieć sklepów Topwert Świat Dywanów Sp. z o.o. Jedynym akcjonariuszem od 2007 roku był Polish Beta Group S.a.r.l.
W 2008 roku Komfort otworzył nowe biuro w Łodzi, dokąd przeniósł centralę operacyjną, aby skuteczniej zarządzać siecią sklepów. W 2010 roku do Łodzi została formalnie przeniesiona siedziba spółki. .
W lipcu 2009 roku ukazał się pierwszy numer magazynu „Twój Komfort”, poświęconego aranżacji wnętrz.

</doc>
<doc id="1041687" url="https://pl.wikipedia.org/wiki?curid=1041687" title="Kraspedodon">
Kraspedodon

Kraspedodon ("Craspedodon lonzeensis") to dinozaur znany jedynie na podstawie trzech zębów znalezionych w osadach grupy Lonzée (górna kreda: ?koniak-santon) okolic wsi Lonzée (Belgia, prowincja Namur). Przez wiele lat, od odkrycia, uważano, że zęby należą do ornitopoda z grupy iguanodonów. Dopiero w roku 2007 Pascal Godefroit i Olivier Lambert przekonująco wykazali, że w rzeczywistości są to zęby neoceratopsa, któremu bliżej do Ceratopsoidea niż do Protoceratopsidae. To jedyne, obok niedawno opisanych z południowej Szwecji szczątków leptoceratopsyda, wystąpienie szczątków ceratopsa w Europie. To odkrycie komplikuje dotychczasowe paleobiogeograficzne wnioski dotyczące ceratopsów.

</doc>
<doc id="1041689" url="https://pl.wikipedia.org/wiki?curid=1041689" title="Bierz mnie">
Bierz mnie

"Bierz mnie" – utwór pochodzący z drugiego studyjnego albumu "Mój dom". Utwór trwa 4 minuty i 11 sekund i jest trzecim co do najdłuższego utworu znajdującego się na płycie. Kompozycja zamieszczona została na szóstym miejscu na krążku.
Wstęp utworu jest niemalże "balladowy", jednak po chwili zostaje zastąpiony soczystymi i ciężkimi riffami gitarowymi. Nie zabrakło również miejsca dla dynamicznej i melodyjnej solówki gitarowej.
Tekst utworu jest wspólnym "żartem" zespołu. Muzyka do utworu powstała dużo wcześniej, jednak nikt z grupy nie miał pomysłu na temat tekstu. Podczas relaksu zespołu w hotelu powrócono do tego tematu i postanowiono napisać tekst. Zespół postanowił w formie wspólnego żartu opisać pewną historię. Tak powstał tekst do jednego z najbardziej rozpoznawalnych standardowych utworów radomskiej grupy.
Kompozytorem utworu jest gitarzysta Kuba Płucisz, tekst napisał wokalista grupy Artur Gadowski.
"Bierz mnie" zostało zagrane na pierwszym występie zespołu na Festiwalu w Jarocinie w sierpniu 1991 roku, oraz na następnych dwóch edycjach festiwalu.
Kompozycja była bardzo często grana także w wersjach akustycznych m.in. na koncercie "Dwa światy" w Filharmonii Pomorskiej w Bydgoszczy w maju 1994 roku, gdzie została wykonana wraz z Orkiestrą.
Utwór znalazł się także na obu koncertowych płytach zespołu, gdzie odpowiednio na pierwszej trwa 4 minuty i 27 sekund, oraz na drugiej gdzie trwa aż 5 minut i 45 sekund. "Bierz mnie" została także zagrane na urodzinowym koncercie grupy w październiku 2006 roku w krakowskim klubie "Studio".
Obecnie utwór zawsze pojawia się w koncertowej setliście grupy.
Teledysk.
Do utworu powstał również teledysk w którym znaczne fragmenty wykorzystano z koncertu zespołu w klubie "Hybrydy", który się odbył w grudniu 1991 roku. Teledysk nakręciła firma LUZ. W kręceniu teledysku zespołowi pomagał Kuba Wojewódzki.
Premiera telewizyjna clipu miała miejsce na początku 1992 roku.
Obecnie teledysk jest niedostępny.
Artur Gadowski o utworze "Bierz mnie":
"To nasz wspólny żart. Sama muzyka powstała bardzo dawno, za to strasznie długo brakowało nam do niej tekstu. Nikt nie miał pomysłu nawet na temat. Kiedyś, gdy relaksowaliśmy się w hotelu ktoś rzucił hasło, żebyśmy wspólnie rozgryźli ten orzech. Zaczęliśmy snuć historię, jak by było, gdyby pewnego pięknego dnia ktoś obudził się rano z nieznajomą, nagą kobietą w łóżku. Nie chcieliśmy takiego faceta zostawić bez szans, po prostu nie mógł okazać się cieniasem. Stąd taka poetyka, którą najlepiej oddaje sam tytuł. Po prostu żart, efekt kilkunastominutowej zabawy."
Twórcy.
IRA
Produkcja

</doc>
<doc id="1041691" url="https://pl.wikipedia.org/wiki?curid=1041691" title="Chromosom 22">
Chromosom 22

Chromosom 22 – jeden z 23 parzystych chromosomów człowieka. DNA chromosomu 22 liczy około 49 milionów par nukleotydów, co stanowi około 1-1,5% materiału genetycznego ludzkiej komórki. Liczbę genów mających swoje "locus" na chromosomie 22 szacuje się na 500-800.
Jest on przedostatnim, jeśli chodzi o wielkość, chromosomem człowieka. Był pierwszym chromosomem, którego sekwencję poznano w ramach Projektu poznania ludzkiego genomu. Wyniki opublikowano 2 grudnia 1999 w czasopiśmie "Nature".
Geny.
Niektóre geny mające swoje "locus" na chromosomie 22:
Choroby.
Następujące choroby związane są z mutacjami w obrębie chromosomu 22:

</doc>
<doc id="1041692" url="https://pl.wikipedia.org/wiki?curid=1041692" title="Tall Ships Races">
Tall Ships Races



</doc>
<doc id="1041694" url="https://pl.wikipedia.org/wiki?curid=1041694" title="Sasytka Roma">
Sasytka Roma

Sasytka Roma (dosłownie: „Romowie Niemieccy”) – grupa językowo-etnograficzna narodu romskiego, żyjąca głównie w Polsce oraz Republice Federalnej Niemiec.
Stanowią niedużą liczebnie społeczność, mówiącą dialektem północno-wschodniej gałęzi języka romani. Ich etnogeneza związana jest z grupą Polska Roma, od której pochodzą, oddzieliwszy się w XIX wieku w wyniku oddziaływania kultury niemieckiej na terenach zaboru pruskiego. Do dziś jednak obie grupy łączy nie tylko podobny dialekt, lecz także wspólne rozumienie zasad Romanipen oraz uznawanie tradycyjnego zwierzchnictwa Szero Roma. Tradycyjnie są wyznawcami katolicyzmu lub luteranami.

</doc>
<doc id="1041699" url="https://pl.wikipedia.org/wiki?curid=1041699" title="Kangnazaur">
Kangnazaur

Kangnazaur ("Kangnasaurus coetzeei") – dwunożny, roślinożerny dinozaur z grupy iguanodonów (Iguanodontia).
Znaczenie jego nazwy – jaszczur z Kangna
Żył w okresie wczesnej kredy (ok. 134 mln lat temu) na terenach południowej Afryki. Długość ciała ok. 3-4 m, wysokość ok. 1,5 m, masa ok. 600-1000 kg. Jego szczątki znaleziono w Republice Południowej Afryki.
Został opisany jedynie na podstawie znalezionych zębów.

</doc>
<doc id="1041700" url="https://pl.wikipedia.org/wiki?curid=1041700" title="January Roman">
January Roman

January Roman (ur. 5 września 1936, zm. 30 czerwca 1993) – magister inżynier, absolwent wydziału MEiL. Pilot samolotowy I klasy i szybowcowy pilot doświadczalny I klasy. Był pilotem doświadczalnym w Szybowcowym Zakładzie Doświadczalnym w Bielsku-Białej.
Pilotem samolotowym był od 1953 roku, szybowcowym od 1955.
Studia na Wydziale Lotniczym Politechniki Warszawskiej rozpoczął w 1954 roku, dyplom magistra inżyniera uzyskał w roku 1961.
Początkowo pracował w biurze konstrukcyjnym przy szybowcach „Pirat” i „Kormoran”. Brał udział w samolotowym lataniu rajdowo-nawigacyjnym.
Stanowisko pilota doświadczalnego objął po tragicznie zmarłym mgr inż. Stanisławie Skrzydlewskim w grudniu 1966 r. Uprawnienia pilota doświadczalnego I klasy uzyskał w 1975 roku. W czasie swojej pracy wykonał jeden skok ratowniczy podczas oblotu szybowca SZD-38 Jantar1.
Dokonał pierwszego oblotu następujących konstrukcji: Bekas, Ogar, Jantar Std 2, Junior, J-2, J-5 Marco, PW-2 Gapa, SZD-55, Puchatek, Jantar Acro, Swift S-1, PW-3 Bakcyl, PW-4 Pelikan, PW-5 Smyk, EOL-2.
W ostatnim okresie swojej pracy zawodowej łączył pracę pilota doświadczalnego ze stanowiskiem z-cy dyrektora ds. technicznych w SZD Bielsko-Biała. 
Zginął śmiercią lotnika podczas lotu doświadczalnego na motoszybowcu EOL-2 podczas próby awaryjnego lądowania. Jest pochowany w Jaworzu koło Bielska Białej.

</doc>
<doc id="1041703" url="https://pl.wikipedia.org/wiki?curid=1041703" title="Marut (anioł)">
Marut (anioł)

Marut ("hebr.: gorycz; Marout, Marot") – w angeloologii judaizmu, anioł wraz z Harutem dostał od Boga pełnomocnictwo do sprawowania pieczy oraz nauczania rodzaju ludzkiego (zob. "The Hierarchy of the Blessed Angels" Thomasa Heywooda). Wywodzi się z mitologii perskiej, gdzie jest upadłym aniołem. Wspomina o nim również "Koran". W Islamie są uznawani za "wielkich nauczycieli magii"

</doc>
<doc id="1041704" url="https://pl.wikipedia.org/wiki?curid=1041704" title="Bolączka sobotniej nocy">
Bolączka sobotniej nocy

Bolączka sobotniej nocy – offowy film z 2003 roku w reżyserii Dominika Matwiejczyka.
Fabuła.
Opowieść o próbie poderwania dziewczyn w knajpie przez trzech chłopców, którzy są mocni tylko w gębie. Film nawiązuje nieco do kina Jarmuscha, Smitha i produkcji w rodzaju „Swingers”.

</doc>
<doc id="1041705" url="https://pl.wikipedia.org/wiki?curid=1041705" title="AO-25-33">
AO-25-33

AO-25-33 – radziecka bomba odłamkowa małego wagomiaru przenoszona w bombach kasetowych RBK.
AO-25-33 ma cylindryczny, stalowy korpus zawierający 5,6 kg materiału wybuchowego. Wewnętrzna strona korpusu ma nacięcia ułatwiające fragmentację. W przedniej części korpusu znajduje się otwór na zapalnik, do tylnej przymocowane są stateczniki o rozpiętości identycznej ze średnicą korpusu.

</doc>
<doc id="1041707" url="https://pl.wikipedia.org/wiki?curid=1041707" title="Zs">
Zs

Zs ("Zs, zs") – węgierski dwuznak składający się z liter Z i S oznaczający spółgłoskę zadziąsłową szczelinową dźwięczną []. Odpowiednik polskiej litery Ż.

</doc>
<doc id="1041708" url="https://pl.wikipedia.org/wiki?curid=1041708" title="Elements of life">
Elements of life



</doc>
<doc id="1041709" url="https://pl.wikipedia.org/wiki?curid=1041709" title="Przytarczyczka">
Przytarczyczka



</doc>
<doc id="1041710" url="https://pl.wikipedia.org/wiki?curid=1041710" title="Przytarczyczki">
Przytarczyczki



</doc>
<doc id="1041713" url="https://pl.wikipedia.org/wiki?curid=1041713" title="Robert Rutkowski">
Robert Rutkowski

Robert Rutkowski (ur. 22 lutego 1978 w Łodzi) – polski poeta.
Absolwent filologii polskiej Uniwersytetu Łódzkiego. Wiersze publikował m.in. w „Akcencie”, „Czasie Kultury”, „Frazie”, „Kresach”, „Odrze”, „Pograniczach”, „sZAFie”, „Toposie” i „Tyglu Kultury”. Współpracownik Kwartalnika Literacko-Artystycznego „Arterie”, gdzie na łamach autorskiego cyklu „Jeszcze zdarzają się wiersze” ukazują się jego wywiady ze współczesnymi poetami. Współpracuje jako recenzent z dwumiesięcznikiem literackim „Topos”. Jego wiersze tłumaczono na angielski i serbski. Laureat i juror ogólnopolskich konkursów poetyckich. Mieszka w Łodzi.

</doc>
<doc id="1041717" url="https://pl.wikipedia.org/wiki?curid=1041717" title="Rutkowski">
Rutkowski

Osoby o nazwisku Rutkowski:

</doc>
<doc id="1041718" url="https://pl.wikipedia.org/wiki?curid=1041718" title="Kelowozaur">
Kelowozaur

Kelowozaur ("Callovosaurus") – rodzaj ornitopoda z grupy iguanodontów (Iguanodontia). Gatunkiem typowym rodzaju jest "Callovosaurus leedsi", opisany w 1889 roku przez Richarda Lydekkera pod nazwą "Camptosaurus leedsi". Holotypem jest lewa kość udowa pochodząca z kelowejskich osadów w Oxford Clay w pobliżu Peterborough w Anglii. Przez późniejszych autorów był klasyfikowany w rodzinach Hypsilophodontidae, Camptosauridae lub Iguanodontidae, a przez niektórych tylko w Iguanodontia, choć w niektórych publikacjach uważano, że jest bliżej spokrewniony z driozaurem niż z kamptozaurem. Ponadto niekiedy uznawano go za "nomen dubium". W 1980 roku Peter Galton przeniósł gatunek do odrębnego rodzaju "Callovosaurus". W 2007 roku Ruiz-Omeñaca i współpracownicy przeanalizowali budowę holotypu i doszli do wniosku, że należy ona do przedstawiciela Dryosauridae. Cechami wskazującymi na taką pozycję filogenetyczną holotypu są: łukowato wygięty trzon, proksymalnie umiejscowiony wysunięty czwarty krętarz, dobrze wykształcone i oddzielone od czwartego krętarza zagłębienie wypełnione mięśniem ogonowo-udowym długim ("M. caudifemoralis longus") oraz przedni rowek międzykłykciowy. Przynależność kelowozaura do Dryosauridae potwierdziła również m.in. późniejsza analiza kladystyczna przeprowadzona przez McDonalda i współpracowników. Jeśli teoria ta jest prawidłowa, byłby on najstarszym znanym przedstawicielem tego kladu. Kość udowa mierzy 28 cm długości, co pozwala oszacować długość całego zwierzęcia na około 2,5 m

</doc>
<doc id="1041719" url="https://pl.wikipedia.org/wiki?curid=1041719" title="Miłość i nienawiść (utwór)">
Miłość i nienawiść (utwór)

Miłość i nienawiść – utwór pochodzący z albumu "Mój dom". Kompozycja zamieszczona została na ósmej pozycji na krążku. Trwa 3 minuty i 56 sekund. Utwór jest piątym co do najdłuższych piosenek zawartych na płycie.
Tekst utworu ponownie adresowany jest do kobiety.
Kompozytorami piosenki są gitarzysta Kuba Płucisz oraz perkusista Wojtek Owczarek, tekst napisali Artur Gadowski oraz Grzegorz Adamowicz.
Utwór "Miłość i nienawiść" jest jednym z najbardziej dynamicznych utworów znajdujących się na płycie. Brzmienie utworu jest utrzymane w szybkim hardrockowym tempie zawierającym w sobie mnóstwo energii, oraz bardzo melodyjną gitarową solówkę w wykonaniu gitarzysty Piotra Łukaszewskiego.
Utwór był grany jedynie na trasie promującą płytę "Mój dom" w 1992 roku. Cieszył się sporym zainteresowaniem wśród fanów, mimo to nie znalazł się na żadnej z dwóch płyt koncertowych i ani razu nie został wykonany akustycznie.
Od momentu reaktywacji grupy utwór jako jeden z niewielu z tego krążka, w ogóle nie jest grany na koncertach.
Twórcy.
IRA
Produkcja

</doc>
<doc id="1041722" url="https://pl.wikipedia.org/wiki?curid=1041722" title="Chromosom 14">
Chromosom 14

Chromosom 14 – jeden z 23 parzystych chromosomów człowieka. DNA chromosomu 8 liczy około 109 milionów par nukleotydów, co stanowi około 3-3,5% materiału genetycznego ludzkiej komórki. Liczbę genów mających swoje "locus" na chromosomie 14 szacuje się na 700-1 200.
Geny.
Niektóre geny mające swoje "locus" na chromosomie 14:
Choroby.
Następujące choroby związane są z mutacjami w obrębie chromosomu 14:

</doc>
<doc id="1041723" url="https://pl.wikipedia.org/wiki?curid=1041723" title="Armia Rosyjska">
Armia Rosyjska



</doc>
<doc id="1041729" url="https://pl.wikipedia.org/wiki?curid=1041729" title="American Psycho">
American Psycho



</doc>
<doc id="1041732" url="https://pl.wikipedia.org/wiki?curid=1041732" title="Nowe życie">
Nowe życie

Nowe życie – ballada rockowa pochodząca z albumu "Mój dom". Kompozycja została zamieszczona na dziewiątej pozycji na krążku, jest szóstym co do najdłuższych utworów zawartych na płycie.
Tekst utworu początkowo opowiada o trudach ludzkiego życia, o nieustającej walce, strachu, o nieudanie dokonanych przez nas zmianach. Druga zwrotka opowiada już o „nowym życiu”, gdzie wszystko się zmienia, gdzie nie ma już zła, lecz trwa wieczne szczęście, oraz wieczna wygrana.
Kompozytorem utworu jest gitarzysta Kuba Płucisz, tekst do utworu wspólnie napisali wokalista Artur Gadowski oraz gitarzysta Piotr Łukaszewski.
W tym utworze zespół wyraźnie spuścił z tonu, wprowadza nas w nastrój melancholii, piosenka ma łagodne rockowe brzmienie, przeplatane melodyjną i łagodną solówką gitarową w wykonaniu Łukaszewskiego.
Utwór był dość często grany podczas trasy promującej płytę w 1992 roku. Nie znalazł się natomiast na żadnej z koncertowych płyt grupy.
Od momentu reaktywacji zespołu, utwór nie jest w ogóle grany na koncertach.
Twórcy.
IRA
Produkcja

</doc>
<doc id="1041734" url="https://pl.wikipedia.org/wiki?curid=1041734" title="Allosomy">
Allosomy



</doc>
<doc id="1041735" url="https://pl.wikipedia.org/wiki?curid=1041735" title="Szuangmiaozaur">
Szuangmiaozaur

Szuangmiaozaur ("Shuangmiaosaurus gilmorei") – roślinożerny dinozaur z grupy iguanodonów (Iguanodontia).
Żył w okresie późnej kredy (ok. 98-90 mln lat temu) na terenach wschodniej Azji. Długość ciała ok. 8 m, wysokość ok. 4 m, masa ok. 2 t. Jego szczątki znaleziono w Chinach (w prowincji Liaoning).
Jest znany jedynie z kości szczękowej i żuchwy.

</doc>
<doc id="1041736" url="https://pl.wikipedia.org/wiki?curid=1041736" title="Ostrowite koło Jabłonowa">
Ostrowite koło Jabłonowa

Ostrowite koło Jabłonowa - przystanek kolejowy z posterunkiem odgałęźnym w Ostrowitem, w powiecie nowomiejskim, w województwie warmińsko-mazurskim, w Polsce. Do 28 listopada 2005 roku była to stacja kolejowa.
W roku 2017 stacja obsługiwała 50–99 pasażerów na dobę.

</doc>
<doc id="1041738" url="https://pl.wikipedia.org/wiki?curid=1041738" title="Zamiejscowy Ośrodek Dydaktyczny Politechniki Łódzkiej w Sieradzu">
Zamiejscowy Ośrodek Dydaktyczny Politechniki Łódzkiej w Sieradzu



</doc>
<doc id="1041740" url="https://pl.wikipedia.org/wiki?curid=1041740" title="American Psycho (film)">
American Psycho (film)

American Psycho – amerykański film fabularny z 2000 roku, nakręcony na podstawie książki "American Psycho" Breta Eastona Ellisa.
Opis fabuły.
Ekranizacja kontrowersyjnej powieści Breta Eastona Ellisa opowiadającej o Patricku Batemanie, bankierze inwestycyjnym, u którego z powodu narastającej życiowej pustki rodzi się żądza mordowania niewinnych ludzi. Film przedstawia historię popełnionych przez niego brutalnych zbrodni.
Odbiór.
Przeniesienie na ekran książki Ellisa było zadaniem trudnym, bowiem powieść charakteryzowała się drobiazgowym opisem makabrycznych scen. Według Zygmunta Kałużyńskiego cel ten zrealizowano w udany sposób, częściowo poprzez zastosowanie aluzji. Z drugiej strony, krytyk ten, za zbyt dosłowne uznał ukazanie przyczyny przemiany Batemana, który inspirowany był przez kinematografię ("przyzwyczajony jestem, że wszystko dzieje się jak na filmach, wyobrażam sobie zdarzenia w taki sposób, w jaki mogłyby pojawić się na ekranie, z narastającym dźwiękiem dolby-stereo"). W ogólnym wyrazie film spłycał dzieło literackie w obszarze paranoicznego sadyzmu, na pierwszy plan wysuwając satyrę na współczesną cywilizację, która niejako w miejsce Batemana, staje się głównym bohaterem obrazu.

</doc>
<doc id="1041742" url="https://pl.wikipedia.org/wiki?curid=1041742" title="Nie uciekaj">
Nie uciekaj

"Nie uciekaj" – utwór pochodzący z albumu "Mój dom", zamieszczony został na dziesiątym, przedostatnim miejscu na płycie. Trwa 4 minuty i 35 sekund i jest najdłuższym z utworów znajdujących się na płycie. Jest także jednym z najbardziej dynamicznych utworów zawartych na płycie.
Jest to kolejna piosenka, której tekst adresowany jest do kobiety. Tekst opowiada o tym aby nie uciekać od miłości, która i tak nigdy nie umrze.
Kompozytorem utworu jest gitarzysta Kuba Płucisz oraz perkusista Wojciech Owczarek, natomiast autorem tekstu wokalista Artur Gadowski.
"Nie uciekaj" jest kolejnym dynamicznym i hardrockowym utworem z albumu "Mój dom". 
Utwór ma dość szybkie i ciężkie tempo z melodyjną gitarową solówką w wykonaniu gitarzysty Piotra Łukaszewskiego.
Utwór był grany tylko na trasie promującą płytę w 1992 roku. Nie znalazł się na żadnej płycie koncertowej, oraz w ogóle nie był grany na koncertach akustycznych.
Od momentu reaktywacji grupy pod koniec 2001 roku utwór w ogóle nie jest grany na koncertach zespołu.
Twórcy.
IRA
Produkcja

</doc>
<doc id="1041745" url="https://pl.wikipedia.org/wiki?curid=1041745" title="Lipinki (przystanek kolejowy)">
Lipinki (przystanek kolejowy)

Lipinki – przystanek kolejowy w Lipinkach, w województwie warmińsko-mazurskim, w Polsce. Dawniej była to stacja kolejowa.

</doc>
<doc id="1041747" url="https://pl.wikipedia.org/wiki?curid=1041747" title="Suzuki SV 1000">
Suzuki SV 1000

SV 1000 S – motocykl firmy Suzuki, produkowany od 2003 do 2007 roku.
SV1000 występuje zasadniczo w dwóch wersjach "naked" SV1000 i sportowa obudowana SV1000S. W 2005 roku została wypuszczona krótka seria specjalna SV1000SZ, gdzie pług zastąpiono w pełni obudowanymi bokami – całość w charakterystycznym biało-niebieskim malowaniu GSX-R.
Motocykl w praktycznie niezmienionej wersji produkowany był do 2008 roku. Produkcja została wstrzymana z powodu niespełnienia przez motocykl normy EURO4.
Charakterystyczny dla SV jest odsłonięty silnik V-Twin o niepowtarzalnym dźwięku.
Dane techniczne.
Materiały eksploatacyjne
Linki zewnętrzne.
sv-portal.com – portal poświęcony wyłącznie SV 1000

</doc>
<doc id="1041749" url="https://pl.wikipedia.org/wiki?curid=1041749" title="Planikoksa">
Planikoksa

Planikoksa ("Planicoxa venenica") – roślinożerny dinozaur z grupy iguanodonów (Iguanodontia).
Żył w okresie wczesnej kredy (ok. 126-113 mln lat temu) na terenach Ameryki Północnej. Długość ciała ok. 6 m, wysokość ok. 2 m, masa ok. 900 kg. Jego szczątki znaleziono w USA (w stanie Utah).
Znana z kręgów, części miednicy i kończyn dwóch osobników. Różnie klasyfikowana – do Iguanodontidae lub do Dryosauridae.

</doc>
<doc id="1041752" url="https://pl.wikipedia.org/wiki?curid=1041752" title="Zakład Karny w Iławie">
Zakład Karny w Iławie

Zakład Karny w Iławie – jednostka typu zamkniętego dla mężczyzn odbywających karę po raz pierwszy oraz typu zamkniętego dla młodocianych.
Historia.
Przed II wojną światową (pod panowaniem Prus) istniał tu kompleks koszarowy Pruskiego Pułku Artylerii Polowej, na który składały się budynki mieszkalne, stajnie, budynki gospodarcze, działownie artyleryjskie oraz kasyno oficerskie. Kompleks spełniał swą funkcje aż do II wojny światowej, a po zakończeniu wojny został przejęty przez Ministerstwo Obrony Narodowej, następnie wraz z innymi obiektami wojskowymi został przekazany Ministerstwu Bezpieczeństwa Publicznego.
Więzienie w Iławie zostało utworzone na mocy rozkazu MBP z dnia 19 czerwca 1949 r. Pierwsi więźniowie zostali w nim osadzeni jeszcze w czerwcu tegoż roku.
W więzieniu w latach 1956–1960 odbywali karę Józef Foltynowicz, Kazimierz Żurek i Jerzy Sroka, którzy w tzw. "procesie trzech" w Poznaniu zostali 8 października 1956 skazani na karę pozbawienia wolności za lincz na kapralu Zygmuncie Izdebnym, jakiego dopuścili się 28 czerwca 1956 w czasie Poznańskiego Czerwca 1956.
W latach 80. XX wieku w zakładzie karnym internowani byli m.in.:
W 1989 Telewizja Polska zrealizowała film dokumentalny "Krwawa Iława", który opowiadał m.in. o buntach i samookaleczeniach więźniów.
Na przestrzeni lat zakład nazywał się:

</doc>
<doc id="1041754" url="https://pl.wikipedia.org/wiki?curid=1041754" title="Sébastien Bourdais">
Sébastien Bourdais

Sébastien Bourdais (ur. 28 lutego 1979 w Le Mans) – francuski kierowca wyścigowy, czterokrotny mistrz serii Champ Car World Series w sezonach 2004-2007.
Kariera.
Początki kariery.
Sebastien Bourdais rozpoczął swoje starty w seriach wyścigowych w wieku 14 lat w gokartach. Na początku lat 90. brał udział w szeregu mistrzostw kartingowych, wygrywając w 1991 roku mistrzostwa Maine Bretagne oraz w 1993 mistrzostwa Francji kadetów.
W 1995 ukończył na 9. miejscu mistrzostwa Formuły Campus, po czym spędził 2 lata we francuskiej Formule Renault. Swój ostatni sezon w serii ukończył na drugiej pozycji, wygrywając łącznie 4 wyścigi i zdobywając 5 pierwszych miejsc startowych. W 1998 roku przeniósł się do Formuły 3. W pierwszym sezonie wygrał 5 wyścigów, dzięki czemu swój debiutancki sezon ukończył na 6. miejscu w klasyfikacji generalnej. W następnym sezonie zdobył mistrzostwo wygrywając 8 eliminacji.
Po swoich sukcesach w niższych klasach formuł w roku 2000 dostał szansę ścigania się w F3000 – bezpośrednim przedsionku Formuły 1 – w barwach ekipy Prost Junior Team. Swój debiutancki sezon w tej klasie wyścigowej nie mógł jednak zaliczyć do udanych, gdyż zdobył raptem 1 pierwsze miejsce startowe, a najlepszym wynikiem końcowym było 2. miejsce na torze Magny-Cours we Francji. Sezon startów zakończył na 9 pozycji z 9 punktami na swoim koncie.
W sezonie 2001 Bourdais dołączył do zespołu DAMS, by ponownie spróbować swoich sił w prestiżowej F3000. Sezon ten był zdecydowanie bardziej udany dla Sébastiena. Wygrał wyścig na torze Silverstone w Wielkiej Brytanii. Zdobywając łącznie 26 punktów ukończył sezon na 4 pozycji w klasyfikacji generalnej.
Rok 2002 przyniósł zwycięstwo w klasyfikacji generalnej F3000 w barwach teamu Super Nova Racing. Bourdais wygrał 3 eliminacje mistrzostw i po dyskwalifikacji Tomasa Enge z powodu stosowania niedozwolonych środków farmakologicznych został mistrzem F3000.
Champ Car.
W roku 2003 przeniósł się do zespołu Newman/Haas Racing startującego w amerykańskiej serii Champ Car i od samego początku stał się jednym z czołowych jej kierowców. Przez 5 sezonów startów w 73 wyścigach odniósł 31 zwycięstw i zdobył 4 tytuły mistrzowskie (w sezonach 2004-2007).
24h Le Mans.
Bourdais zadebiutował w wyścigu 24h Le Mans w 1999 roku. Prowadził Porsche 911 w klasie GT2 razem z Jean-Pierre’em Jarrier i Pierre'em De Thosy – ich samochód uległ awarii.
W roku 2000 rozpoczął współpracę z Pescarolo Sport. Wraz z tym zespołem wystartował w klasie LMP900 w samochodzie Courage C52. W przeciwieństwie do oryginalnej konstrukcji z silnikiem Judd, pojazd wystawiony przez Pascarolo wyposażony był w jednostkę napędową Peugeota. Bourdais wraz z Emmanuelem Clerico i Olivierem Grouillard zajął czwarte miejsce za trzema dominującymi Audi R8.
W 2001 Bourdais wraz z Jeanem-Christophe'em Boullionem i Laurentem Rédonem startował w nowszym modelu C60. Francuzi wywalczyli w wyścigu 13. miejsce. Rok później Rédon został zastąpiony przez Francka Lagorce'a. W tym składzie zajęli dziesiątą pozycję.
W 2003 roku nie brał udziału w wyścigu, ale powrócił w następnym roku. w składzie z Nicolasem Minassianem i Emmanuelem Collardem. Wystartował w klasie LMP1 (dawnej LMP900) w Pescarolo C60. Samochód był mocno zmodyfikowanym Couragem, w którym użyto jednak oryginalnej jednostki Judda. Z powodu awarii zespół musiał wycofać się po dwudziestu godzinach wyścigu.
W wyścigu Le Mans pojawił się ponownie w 2007 roku wraz z fabryczną ekipą Team Peugeot Total. Wraz z Pedro Lamym i Stephanem Sarrazinem (startują razem dla zespołu Peugeota w Le Mans Series) poprowadził Peugeota 908 HDi. Ostatecznie musieli uznać wyższość ekipy z samochodem Audi R10 i zadowolić się druga pozycją – najlepszą w dotychczasowym dorobku Bourdaisa.
W 2009 roku wystartował znowu w barwach Team Peugeot Total. Tym razem team zdobył „dublet”, a samochód Bourdaisa uplasował się na drugiej pozycji.
Formuła 1.
W sezonie 2008 zadebiutował w Formule 1 w barwach zespołu Scuderia Toro Rosso. Już w pierwszym wyścigu w Grand Prix Australii zdobył pierwsze punkty w karierze. Francuz w ciągu sezonu zajmował wyższe pozycje od swojego partnera zespołowego Sebastiana Vettela do czasu, kiedy zadebiutował nowy bolid STR3. Wtedy Bourdais nie mógł kompletnie przystosować się do nowego wozu, przez co nie był w stanie osiągać dobrych rezultatów. Przełom przyszedł podczas Grand Prix Europy na torze w Walencji, gdzie zadebiutował nowy tor przypominający właśnie te z Ameryki. Wyścig ukończył wtedy na 10. miejscu, co było dobrym rezultatem zważywszy na jego wcześniejsze wyniki. W kolejnych eliminacjach było już coraz lepiej i nawet czasem był lepszy od swojego partnera, jednak brakowało mu szczęścia, m.in. podczas Grand Prix Belgii, gdzie w wyniku zamieszania stracił dwie pozycje na rzecz Roberta Kubicy i wspomnianego wcześniej Niemca. Podczas Grand Prix Włoch i Japonii zawiodła go elektronika. Otrzymał karę za kontrowersyjny incydent z Felipe Massą, przez co stracił 6. miejsce. Ostatecznie sezon ukończył na 17. miejscu z dorobkiem 4 punktów.
Przyszłość Bourdaisa była przez kilka tygodni niepewna z powodu braku sponsora, który wyłożyłby odpowiednią ilość pieniędzy. Pojawiły się informacje o tym, że rozważa on powrót do Stanów Zjednoczonych, konkretnie do serii IndyCar. Jednak 5 lutego STR poinformował o zaproszeniu Bourdaisa na testy, a dzień później ogłoszono przedłużenie kontraktu z Francuzem.
16 lipca zespół Toro Rosso ogłosił zakończenie współpracy z Sébastienem Bourdaisem ze skutkiem natychmiastowym.
Po Formule 1.
Po zwolnieniu z Formuły 1, Francuz dostał się w tym samym roku do Superleague Formula, gdzie reprezentował barwy klubu Sevilla FC. Podczas startów w tej serii odniósł dwa zwycięstwa. W 2010 roku kontynuował starty w Superleague, tym razem reprezentując barwy klubu Olympique Lyon. W 2011 roku Francuz rozpoczął starty w IndyCar i serii Lé Mans.

</doc>
<doc id="1041756" url="https://pl.wikipedia.org/wiki?curid=1041756" title="Sebastien Bourdais">
Sebastien Bourdais



</doc>
<doc id="1041757" url="https://pl.wikipedia.org/wiki?curid=1041757" title="520 mm haubica kolejowa mle 1916">
520 mm haubica kolejowa mle 1916

Obusier de 520 modèle 1916 – francuska haubica kolejowa zbudowana w okresie I wojny światowej. Działo zostało skonstruowane jako polityczna odpowiedź na 420 mm moździerze niemieckie; ukończone na początku 1918 roku, nie zostało użyte bojowo przez armię francuską w I wojnie. Podczas testów pod Quiberon wybuch pocisku w lufie całkowicie zniszczył haubicę wraz z montażem.
Działo miało lufę o długości 16 kalibrów ze 168 prawoskrętnymi gwintami o kącie 7°. Zamek typu Schneider, odpalanie elektryczne. Lufa zamontowana była w kołysce, wyposażonej w cztery oporniki hydrauliczne o skoku 95 cm i dwa pneumatyczne powrotniki. Ponadto cała kołyska cofała się o ok. 1 m, przejmując część ogromnej siły odrzutu. Mechanizm podniesieniowy elektryczny lub ręczny. Naprowadzanie na cel w poziomie jedynie za pośrednictwem odpowiednio zakrzywionego łuku torów.
Podstawa oparta była na czterech czteroosiowych platformach kolejowych. Podnośniki amunicji, mechanizmy dosyłania pocisków itp. elektryczne, zaopatrywane w energię przez kable ze stacji umieszczanej ok. 100 m od działa na stanowisku ogniowym.

</doc>
<doc id="1041758" url="https://pl.wikipedia.org/wiki?curid=1041758" title="Songs for Polarbears">
Songs for Polarbears

Songs For Polarbears jest debiutanckim albumem grupy Snow Patrol. Został wydany 31 lipca 1998 roku. Wszystkie teksty zostały napisane przez wokalistę zespołu, Gary'ego Lightbody'ego, a muzyka skomponowana przez Gary'ego Lightbody'ego, Marka McClellanda i Jonny'ego Quinna. Tytuł płyty nawiązuje do pierwotnej nazwy formacji, "Polar Bear", która jednak została zmieniona na Snow Patrol, ponieważ istniał już amerykański zespół o tej samej nazwie. Wiadomość dotyczącą tej sytuacji można usłyszeć na początku piosenki "Little Hide". Odnośnik do sprawy znajdował się także w utworze "I am an Astronaut", wydanym na singlu "Open Your Eyes", w wersach: "I am a polar bear, I'm anything I want to be, when nobody else is there".

</doc>
<doc id="1041759" url="https://pl.wikipedia.org/wiki?curid=1041759" title="Dekanat Jasło Wschód">
Dekanat Jasło Wschód

Dekanat Jasło Wschód – dekanat diecezji rzeszowskiej.
Dekanat składa się z 12 parafii:

</doc>
<doc id="1041762" url="https://pl.wikipedia.org/wiki?curid=1041762" title="Vita Sackville-West">
Vita Sackville-West

Vita Sackville-West, właśc. Victoria Mary Sackville-West (ur. 9 marca 1892 w Sevenoaks, zm. 2 czerwca 1962 w Sissinghurst) – angielska poetka, pisarka, ogrodniczka. 
Była jedyną córką Lionela Edwarda Sackville-West (1867–1928) i Victorii Josefy Dolores Cataliny Sackville-West (1862–1936). W 1913 poślubiła Harolda Nicholsona. W 1914 urodziła pierwszego syna, Lionela Benedicta. W 1915 drugi syn urodził się martwy. Natomiast w 1917 przyszedł na świat jej trzeci syn, Nigel Nicolson. Znana była ze swojego nietypowego arystokratycznego życia oraz związków z kobietami, m.in. Violet Trefusis i Virginią Woolf. Do jej ważniejszych dzieł należy poemat liczący dwa i pół tysiąca wersów, "The Land", poświęcony jej partnerce, poetce Dorothy Wellesley.

</doc>
<doc id="1041763" url="https://pl.wikipedia.org/wiki?curid=1041763" title="Biskupiec Pomorski">
Biskupiec Pomorski

Biskupiec Pomorski – stacja kolejowa w Bielicach, w powiecie nowomiejskim, w województwie warmińsko-mazurskim, w Polsce. Nazwa stacji wzięła nazwę od odległej o 3,5 km miejscowości Biskupiec.
W roku 2017 stacja obsługiwała 150–199 pasażerów na dobę.
Historia.
Stacja powstała w roku 1872, na linii kolei Toruń - Wystruć. Pomimo nazwy Bischofswerder (Biskupiec), została zbudowana w pobliskiej wsi Bielice, przez którą przechodziła linia kolejowa, zapewne z uwagi na uniknięcie konieczności prac ziemnych przy doprowadzeniu kolei do miasta. Po I wojnie światowej stacja znalazła się na terytorium Polski, natomiast granica odcięła ją od niemieckiego miasta Biskupiec. 17 sierpnia 1920 oddział niemieckich ochotników przekroczył granicę, zajął stację i zdjął flagę polską, którą zastąpił flagą niemiecką. Po krótkiej walce Niemców wyparła stąd kompania szturmowa por. Szramka z pociągiem pancernym "Wilk"; w czasie walk wzięto do niewoli 5 Niemców. Podczas II wojny światowej w 1945 roku Armia Radziecka magazynowała w niej zrabowane w okolicy przedmioty. Tutaj również formowano transporty kolejowe, którymi wywożono polskie dobra w głąb ZSRR
Na stacji wzniesiono w czasie jej powstania murowany jednopiętrowy dworzec o prostej bryle, typowego niemieckiego projektu dla kolei mazurskich, zachowany do chwili obecnej. Wzniesiono też murowaną prostopadłościenną wieżę wodną (pojemność 50 m²) i murowany magazyn, również istniejące obecnie.

</doc>
<doc id="1041767" url="https://pl.wikipedia.org/wiki?curid=1041767" title="IV Korpus Wielkiej Armii">
IV Korpus Wielkiej Armii

IV Korpus Wielkiej Armii – jeden z korpusów Wielkiej Armii I Cesarstwa Francuskiego.
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne.
IV Korpus marsz. Nicolasa Soulta i VI Korpus marsz. Michela Neya miały dotrzeć do Plauen. Tempo marszu było imponujące - 25-30 kilometrów dziennie.
Kampania rosyjska 1807.
Skład korpusu w bitwie pod Lidzbarkiem Warmińskim - 10 czerwca 1807 r.
IV Korpus Armii – marszałek Cesarstwa Jean de Dieu Soult Książę Dalmatie
1 Dywizja Piechoty – generał dywizji Louis Vincent Saint Hilaire (9.908 ludzi)
2 Dywizja Piechoty – generał brygady Claude Victor Saint-Cyr (9.275 ludzi)
3 Dywizja Piechoty – generał dywizji Legrand (8.964 ludzi)
Wojna z Rosją 1812.
Skład:
13 Dywizja Piechoty - gen. Aleksy Delzons
14 Dywizja Piechoty - gen. Jean Broussier
15 Dywizja Piechoty - gen. Dominique Pino
Kawaleria korpusu - gen. Fillip Ornano
Rezerwa artylerii - płk Montegnet
Park artylerii - płk Fiereck
8, 10 i 20 kompania 2 part.p.
Razem: 46 000 ludzi i 116 armat
Skład w sierpniu 1813.
Kwatera główna IV Korpusu mieściła się w Sprottau (pol. Szprotawa)

</doc>
<doc id="1041768" url="https://pl.wikipedia.org/wiki?curid=1041768" title="Kolczurka klapowana">
Kolczurka klapowana

Kolczurka klapowana ("Echinocystis lobata") – gatunek jednorocznego pnącza z rodziny dyniowatych z monotypowego rodzaju "Echinocystis" . Występuje naturalnie w Ameryce Północnej – w południowej Kanadzie oraz w północnej i środkowej części Stanów Zjednoczonych, częściej na wschodzie kontynentu, rzadziej na zachodzie. Jako gatunek introdukowany rośnie w strefie umiarkowanej w Europie i Azji. W Europie i w Polsce gatunek inwazyjny. Na kontynencie amerykańskim gatunek rośnie w lasach i zaroślach w dolinach rzek i na obrzeżach mokradeł, wzdłuż rowów i brzegów zbiorników, także wzdłuż przytorzy i ogrodzeń. Bywa uprawiany jako roślina ozdobna dla efektownych białych kwiatostanów.
Sprowadzony został do Europy jako roślina ozdobna na przełomie XIX i XX wieku. Przez kilka dziesięcioleci obserwowany był jako dziczejący na nielicznych stanowiskach (także w I połowie XX wieku w Polsce). W drugiej połowie XX wieku gatunek zaczął się gwałtownie rozprzestrzeniać, początkowo wciąż w dużym stopniu dzięki popularności w uprawie i ucieczkom z ogrodów. Na początku XXI wieku gatunek w Polsce był już pospolity niemal w całym kraju (rzadki tylko w południowej części lubuskiego, w środkowej części Pomorza i na Mazurach).
Ekologia.
Roślina mało wybredna, ale idealnym siedliskiem dla niej są aluwia nadrzeczne oraz wilgotne miejsca o pH obojętnym. Płoży się i wspina po drzewach i krzewach.
Stan prawny.
Kolczurka klapowana uznana została w Polsce za gatunek stwarzający zagrożenie, rozprzestrzeniony na szeroką skalę i podlegający szybkiej eliminacji. Jej wprowadzanie do środowiska lub przemieszczanie w środowisku przyrodniczym jest zabronione przez Ustawę o ochronie przyrody z 2004 roku. Od 2012 roku także jej import, posiadanie, prowadzenie hodowli, rozmnażanie i sprzedaż wymagają specjalnego pozwolenia Generalnego Dyrektora Ochrony Środowiska. Nieprzestrzeganie wymienionych ograniczeń według ustawy o ochronie przyrody jest wykroczeniem podlegającym karze aresztu lub grzywny pieniężnej.

</doc>
<doc id="1041769" url="https://pl.wikipedia.org/wiki?curid=1041769" title="Jinzhousaurus">
Jinzhousaurus

Jinzhouzaur ("Jinzhousaurus yangi") – roślinożerny dinozaur z grupy iguanodonów (Iguanodontia).
Żył w okresie wczesnej kredy (ok. 127-121 mln lat temu) na terenach wschodniej Azji. Długość ciała ok. 6-7 m, wysokość ok. 2,5 m, ciężar ok. 1 t. Jego szczątki znaleziono w Chinach (w prowincji Liaoning).
Znaleziono jego prawie kompletny szkielet, łącznie z czaszką. Różnie klasyfikowany – do Iguanodontidae lub do Hadrosauridae. Wykazuje podobieństwa do probaktrozaura.

</doc>
<doc id="1041772" url="https://pl.wikipedia.org/wiki?curid=1041772" title="Jamielnik (stacja kolejowa)">
Jamielnik (stacja kolejowa)

Jamielnik - stacja kolejowa w Jamielniku, w powiecie nowomiejskim, w województwie warmińsko-mazurskim, w Polsce. W okresie międzywojennym była to stacja graniczna po polskiej stronie, na linii tranzytowej do niemieckiej wówczas Iławy.
W roku 2017 stacja obsługiwała 100–149 pasażerów na dobę.

</doc>
<doc id="1041773" url="https://pl.wikipedia.org/wiki?curid=1041773" title="Polnisches Schutzmannschaftsbataillon">
Polnisches Schutzmannschaftsbataillon



</doc>
<doc id="1041776" url="https://pl.wikipedia.org/wiki?curid=1041776" title="Hrabstwo Chippewa (Minnesota)">
Hrabstwo Chippewa (Minnesota)

Chippewa – hrabstwo w zachodniej części stanu Minnesota, USA. Siedziba władz znajduje się w Montevideo. W roku 2010 zamieszkiwało je 12 441 mieszkańców, z czego 96,78% stanowili biali. Nazwa hrabstwa pochodzi od plemienia Indian Chippewa.
Warunki naturalne.
Hrabstwo zajmuje obszar 1522 km² (588 mi²), z czego 1,509 km² (583 mi²) to lądy, a 13 km² (5 mi²) wody. Graniczy z 5 innymi hrabstwami:
Demografia.
Według spisu z 2000 roku hrabstwo zamieszkuje 13 088 osób, które tworzą 5361 gospodarstw domowych oraz 3597 rodzin. Gęstość zaludnienia wynosi 9 osób/km². Na terenie hrabstwa jest 5855 budynków mieszkalnych o częstości występowania wynoszącej 4 budynki/km². Hrabstwo zamieszkuje 96,78% ludności białej, 0,18% ludności czarnej, 1% rdzennych mieszkańców Ameryki, 0,3% Azjatów, 0,02% mieszkańców Pacyfiku, 0,94% ludności innej rasy oraz 0,79% ludności wywodzącej się z dwóch lub więcej ras, 1,92% ludności to Hiszpanie, Latynosi lub inni. Pochodzenia 37,8 norweskiego jest 37,8 mieszkańców, a 36,8% niemieckiego.
W hrabstwie znajduje się 5361 gospodarstw domowych, w których 32,1% stanowią dzieci poniżej 18. roku życia mieszkający z rodzicami, 57% małżeństwa mieszkające wspólnie, 6,6% stanowią samotne matki oraz 32,9% to osoby nie posiadające rodziny. 29,5% wszystkich gospodarstw domowych składa się z jednej osoby oraz 15,7% żyję samotnie i jest powyżej 65. roku życia. Średnia wielkość gospodarstwa domowego wynosi 2,39 osoby, a rodziny 2,96 osoby.
Przedział wiekowy populacji hrabstwa kształtuje się następująco: 25,4% osób poniżej 18. roku życia, 7,1% pomiędzy 18. a 24. rokiem życia, 24,5% pomiędzy 25. a 44. rokiem życia, 23% pomiędzy 45. a 64. rokiem życia oraz 20% osób powyżej 65. roku życia. Średni wiek populacji wynosi 40 lat. Na każde 100 kobiet przypada 94,8 mężczyzn. Na każde 100 kobiet powyżej 18. roku życia przypada 91,3 mężczyzn.
Średni dochód dla gospodarstwa domowego wynosi 35 582 dolarów, a średni dochód dla rodziny wynosi 45 160 dolarów. Mężczyźni osiągają średni dochód w wysokości 30 556 dolarów, a kobiety 20 384 dolarów. Średni dochód na osobę w hrabstwie wynosi 18 039 dolarów. Około 4,8% rodzin oraz 8,6% ludności żyje poniżej minimum socjalnego, z tego 9,8% poniżej 18 roku życia oraz 9,3% powyżej 65. roku życia.

</doc>
<doc id="1041778" url="https://pl.wikipedia.org/wiki?curid=1041778" title="Blessthefall">
Blessthefall

Blessthefall – amerykańska grupa wykonująca muzykę z pogranicza takich gatunków jak metalcore, screamo czy post hardcore. Zespół powstał w 2004 roku w Arizonie.
Muzycy.
Obecny skład zespołu
Byli członkowie zespołu
Historia.
Blessthefall został założony w 2004 przez dwóch licealistów, Mike'a Frisby'ego i Matta Traynora. Później dołączyli do nich Jared Warth i Craig Mabbitt. W 2005 zespół nagrał 3-utworowe EP z Erikiem Lambertem po odejściu Milesa Bergsmy. Idąc za tym podpisywaniem się, zespół zaczął tour z większymi zespołami takimi jak: Norma Jean i Alesana. W kwietniu 2007 zespół wypuścił debiutancki album "His Last Walk". W lecie 2007 zespół objechał Stany Zjednoczone na Warpped Tour, po którym zespół dołączył do Black on Black Tour. Gra obok zespołów takich jak: Escape the Fate, TheWordAlive itp. W 2007 roku Craig Mabbitt opuścił Blessthefall. Zastąpił go Beau Bokan i po 2 latach (2009) nagrali album "Witness".
Dyskografia.
Minialbumy
Albumy
Single

</doc>
<doc id="1041779" url="https://pl.wikipedia.org/wiki?curid=1041779" title="Subordo">
Subordo



</doc>
<doc id="1041780" url="https://pl.wikipedia.org/wiki?curid=1041780" title="Oblężenie Budy">
Oblężenie Budy

Oblężenie Budy (dzisiejszy Budapeszt) – dwa oblężenia, które miały miejsce w 1684 i 1686 r.
Po zwycięstwie wiedeńskim w roku 1683 wojska cesarskie podjęły kontrofensywę w celu wyswobodzenia Węgier z rąk tureckich. Głównym celem ataku wojsk cesarskich stała się Buda (Budapeszt).
Wprowadzenie.
W roku 1541 Buda wpadła w ręce tureckie, pozostając pod ich władaniem przez okres 145 lat. Turecka klęska roku 1683 została odebrana przez cesarza Leopolda I jako szansa odebrania Turkom stolicy Węgier. Z pomocą papieża Innocentego XI, w dniu 5 marca 1684 r. zawarto sojusz Ligi Świętej przeciwko Osmanom. W jej skład weszli król polski Jan III Sobieski, cesarz Leopold I oraz republika wenecka.
Pierwsze oblężenie Budy (lipiec – wrzesień 1684 r.).
Wiosną 1684 r. Karol V Lotaryński poprowadził armię liczącą 38 000 żołnierzy pod Budę. Podczas gdy siły główne armii w dniu 13 czerwca przekraczały Dunaj w okolicy Esztergomu, jej przednia straż pod wodzą Maksymiliana Lorenza von Starhemberga i generała kawalerii hrabiego Ludwika Badeńskiego w dniu 15 czerwca stanęła pod Visegrádem.
Dnia 16 czerwca siły główne zdobyły silnie ufortyfikowane miasto Esztergom, wdzierając się do miasta przez jedną ze zniszczonych pociskiem armatnim bram. Większa część tureckiej załogi została wybita a miasto doszczętnie splądrowane. Nieliczni obrońcy wycofali się do zamku na skałach poza miastem. Jednak i ci skapitulowali po dwudniowym oblężeniu w dniu 18 czerwca.
Dnia 27 czerwca wojska cesarskie podeszły pod Vác, gdzie natknęły się na liczącą 17 000 ludzi armię turecką. Turcy zajmowali dobrze umocnione pozycje pod miastem, jednak Karol V nakazał otwarcie ognia artyleryjskiego na szańce tureckie. Centrum armii cesarskiej poprowadził Maksymilian von Starhemberg, który po krótkiej walce pokonał Turków. Jeszcze tego samego dnia miasto wpadło w ręce wojsk cesarskich. Dnia 30 czerwca główne siły Leopolda skierowały się w okolice Pesztu, który krótko przedtem został spalony przez Turków. Po przekroczeniu Dunaju w okolicy Vácu dnia 14 lipca 1684 r. rozpoczęło się oblężenie Budy. Siły cesarskie liczyły 34 000 żołnierzy przeciwko 10 000 Turków dysponującym 200 działami.
Głównodowodzącym wojsk cesarskich został feldmarszałek hrabia Ernst Rüdiger von Starhemberg. Turkami dowodził Abdurrahman Abdi Pasza. Dnia 19 lipca siłom cesarskim udało się zająć przedmieścia Budy, które zostały spalone. Kolejne ataki cesarskich przeprowadzone w lipcu i sierpniu zostały jednak odparte przez Turków. Na początku września liczba oblegających spadła do ok. 12 500 żołnierzy, a morale żołnierzy nie było najwyższe. Dnia 11 września siły oblegających wzmocnił korpus pomocniczy, który znacznie poprawił nastroje w armii.
Także Turcy otrzymali posiłki w dniu 22 września. Turecka armia pomocnicza przypuściła natychmiastowy atak na oblegających, została jednak odparta. Ciągłe ataki Turków jak i wypady obrońców z miasta, a także trudne warunki klimatyczne osłabiły armię cesarską na tyle, że Starhemberg sam zmagający się z artretyzmem zdecydował o zwinięciu oblężenia. Dnia 30 września armia cesarska wycofała się spod Budy po 109 dniach oblężenia. Straty z powodu walk i chorób wyniosły 23 000 żołnierzy cesarskich, wśród nich znajdował się kapitan Paul Joseph Jakob von Starhemberg, przyrodni brat feldmarszałka.
Drugie oblężenie Budy (czerwiec – wrzesień 1686 r.).
Dwa lata po nieudanym oblężeniu miasta doszło do kolejnej kampanii mającej na celu zdobycie Budy. Tym razem siły chrześcijan liczyły 74 000 ludzi. Oblężenie rozpoczęło się w połowie czerwca 1686 r. Po wstępnej walce z turecką armia Abdi Paszy, doszło do generalnego szturmu na miasto w dniu 2 września 1686 r. Wojska cesarskie pod wodza Karola Lotaryńskiego i elektora bawarskiego, chronione z tyłu przez dragonów pod wodzą księcia Eugeniusza Sabaudzkiego, uderzyły z całą determinacją na Turków. Wdzierając się do miasta żołnierze cesarscy bezlitośnie wybijali znienawidzonych niewiernych, mszcząc się za poprzednie niepowodzenia i barbarzyństwo Turków. Buda została zdobyta i splądrowana, zwycięzcy dokonywali licznych masakr i gwałtów na mieszkańcach i żołnierzach tureckich. Poległo około 3 000 Turków, 2 000 ludzi dostało się do niewoli. Straty wojsk cesarskich to około 3 000 ludzi. Dodać należy, ze ofiarami zwycięzców padli także mieszkający w Budzie Żydzi, których gminę doszczętnie zniszczono.
Następstwa.
W listopadzie 1687 r. po zdobyciu Budy i zwycięskiej bitwie pod Mohaczem (1687), Węgry dostały się pod panowanie Habsburgów. Dnia 9 grudnia 1687 r. dziewięcioletni syn cesarza Leopolda Józef przyjął koronę węgierską. Węgry stały się lennem Habsburgów.

</doc>
<doc id="1041781" url="https://pl.wikipedia.org/wiki?curid=1041781" title="Radomiak Radom w Pucharze Polski w piłce nożnej">
Radomiak Radom w Pucharze Polski w piłce nożnej

Historia występów Radomiaka Radom w Pucharze Polski sięga 1951 roku, kiedy odbyła się 2. edycja tych rozgrywek. Największym osiągnięciem radomskiej drużyny jest awans do ćwierćfinału, w którym wyeliminowała ją Cracovia (2006/07). Ponadto dwukrotnie udział w rozgrywkach Zieloni kończyli na 1/8 finału (1982/83, 2005/06). Radomiak jest również wielokrotnym zdobywcą Pucharu Polski na szczeblu kieleckiego OZPN-u oraz radomskiego OZPN-u.
Historia występów w Pucharze Polski.
W sezonie 1950/51 Radomiak po raz pierwszy wystartował w Pucharze Polski, ale na samym starcie, w I rundzie, poniósł porażkę w meczu z Concordią Knurów 1:2.
W sezonie 2005/05 grę w Pucharze Polski rozpoczął w I rundzie. W meczu wyjazdowym pokonał Wierzycę Pelplin 4:0. W II rundzie w dwumeczu grał z I-ligowym Górnika Zabrze. W pierwszym spotkaniu, które transmitowała na żywo stacja telewizyjna Polsat Sport, Radomiak zwyciężył 1:0 po bramce Abla Salamiego. Na własnym obiekcie pokonał I-ligowców 3:0, a hattricka w tym spotkaniu zaliczył Abel Salami. W 1/8 finału Zieloni musieli uznać wyższość klubowi z ekstraklasy – Lechowi Poznań, dwukrotnie przegrywając 0:2.
W kolejnym sezonie Radomiak, jako spadkowicz w III lidze, rozpoczął udział w Pucharze Polski w I rundzie, odnosząc zwycięstwo nad LKS-em Poborszów 2:0. W następnym etapie na własnym boisku zwyciężył I-ligową Odrę Wodzisław 1:0. W 1/8 finału pokonał w Łodzi ŁKS 1:0. Zarówno w 1/16 jak i 1/8 finału bramki dla Zielonych strzelił Maciej Terlecki, dzięki czemu radomianie wywalczyli historyczny awans do ćwierćfinału Pucharu Polski. Tym razem Radomiak trafił na kolejnego I-ligowca, Cracovię. W pierwszy meczu przed własną publicznością uległ osłabionej z powodu grypy drużynie rywala 1:3. Radomski zespół zdobył na początku spotkania bramkę, dającą mu prowadzenie. Jeszcze przed przerwą krakowianie wyrównali, a następnie po indywidualnych błędach obrony Radomiaka strzelili dwie bramki, ustalając wynik. Spotkanie rewanżowe również należało do Cracovii, która wygrała 1:0.
Występy w regionalnym Pucharze Polski.
1950-99. Puchar Polski na szczeblu okręgu i podokręgu.
Pierwsze rozgrywki o Pucharu Polski podokręgu radomskiego Kieleckiego Okręgowego Związku Piłki Nożnej odbyły się 1950 roku. Od następnego roku owe zmagania rozgrywane były na terenie ówczesnego organu kieleckiego.
W 1961 roku zostały przywrócone spotkania o Puchar Polski. W meczu finałowym na szczeblu podokręgu Radomiak pokonał miejscowego adwersarza, Broń 5:1. Zmagania półfinałowe na szczeblu Kieleckiego Okręgowego Związku Piłki Nożnej przeciwko Pirytu Rudki również należały do radomian. W finale Zieloni rozegrali dwumecz z Błękitnymi Kielce. Pokonując kielczan, zdobyli po raz pierwszy w historii klubu Puchar Polski, rozgrywany na terenie okręgu Kielc. W kolejnych latach trofeum zdobyli jeszcze 5 razy (1962/63, 1965/66, 1966/67, 1967/68 i 1975/76).
W 1975 roku nastąpiła zmiana podziału administracyjnego Polski, w wyniku której powstało m.in. województwo radomskie. Od 1977 roku zespół z Radomia brał udział w rozgrywkach pucharowych na terenie Radomskiego Okręgowego Związku Piłki Nożnej. Po mistrzostwo zmagań na tym szczeblu Radomiak sięgał 6 razy, a miało to miejsce w sezonach: 1989/90, 1990/91, 1991/92, 1992/93, 1996/97 i 1999/00.
2000-12. Puchar Polski na szczeblu wojewódzkim.
W 1999 roku po kolejnej zmianie administracyjnej radomski organ Polskiego Związku Piłki Nożnej wszedł w układ Mazowieckiego Związku Piłki Nożnej i rozpoczęto prowadzenie rozgrywek na terenie województwa mazowieckiego.
W sezonie 2001/02 rozgrywki o Puchar Polski MZPN Radomiak rozpoczął w 1/16 finału, gdzie zwyciężył KS Warkę 2:0. W następnym etapie przegrał z Mazowszem Grójec 0:3. Rok później udział w turnieju zakończył w 1/2 finału, przegrywając z Pogonią Siedlce. W kolejnym sezonie dotart do ćwierćfinału, gdzie ulegli Żbikowo Nasielsk 1:2.
W następnej edycji rozgrywek Radomiak nie wziął udziału na szczeblu okręgu ani też na szczeblu centralnym, ponieważ w 2004 roku wywalczył awans do II ligi.

</doc>
<doc id="1041784" url="https://pl.wikipedia.org/wiki?curid=1041784" title="Dieterich Buxtehude">
Dieterich Buxtehude



</doc>
<doc id="1041791" url="https://pl.wikipedia.org/wiki?curid=1041791" title="Tłuszcz kakaowy">
Tłuszcz kakaowy



</doc>
