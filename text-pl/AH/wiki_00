<doc id="1041801" url="https://pl.wikipedia.org/wiki?curid=1041801" title="Andrzej Kajfosz">
Andrzej Kajfosz

Andrzej Kajfosz (ur. 2 listopada 1889 w Nydku, zm. 1970 w Nydku) – polski teozof, prezes Polskiego Towarzystwa Teozoficznego w latach 1919–1939. Z zawodu: do 1920 roku górnik, ubocznie – rolnik, od 1921 roku rolnik, dodatkowo – introligator, pszczelarz i sadownik.
Życiorys.
Andrzej Kajfosz urodził się 2 listopada 1889 roku w Nydku koło Jabłonkowa na Śląsku Cieszyńskim (obecnie okręg Frydek-Mistek, Czechy) jako syn Jana i Marii z Samców.
W młodości był górnikiem. Od 1920 roku prowadził gospodarstwo rolne.
W 1919 roku założył Polskie Towarzystwo Teozoficzne, którego został prezesem. Pełnił tę funkcję do 1939 roku. Założył też pierwsze polskie pismo teozoficzne "Teozofię".
Zagadnieniami duchowymi interesował się od wczesnych młodzieńczych lat, a to wskutek znajomości z ludźmi w Karwinie i okolicy zajmującymi się tymi właśnie zagadnieniami.
W 1906 roku, w wieku siedemnastu lat, zaczął czytać książki okultystyczne, a w szczególności omawiające tematy spirytystyczne i teozoficzne.
Obdarzony wrodzoną inteligencją, oczytany, nabył wiele wiadomości a jego horyzont umysłowy znacznie się rozszerzył, obejmując wiele zagadnień, a w szczególności dziedziny duchowe i religioznawcze.
Po piętnastu latach – w jednym ze swych artykułów napisał: „Tajemne moce w nas, pobudzają ciągle ducha naszego, aby zdążał do czegoś wyższego, dotąd nieznanego”.
Dwa lata później, w 1908 roku, został członkiem Towarzystwa Teozoficznego w Pradze (pozostał nim przez kilka lat następnych). W tym czasie zaabonował czasopismo teozoficzne w języku czeskim pt. „Lotus”, którego został stałym czytelnikiem. W tym okresie ulubioną jego książką było dzieło Patańdźaliego „System Radźa Jogi”, pochodzące z wydawnictwa książek okultystycznych Otokara Griesego w Przerowie na Morawach. Pod wpływem tego dzieła, zainteresowania Andrzeja Kajfosza ulegały dalszemu poszerzaniu. Swe dociekania teoretyczne uzupełniał pewnymi ćwiczeniami i praktykami według systemu jogi.
Oprócz studiów z dziedziny okultyzmu, zajmował się także nauką języków. W 1915 roku ukończył kurs języka niemieckiego, a w 1925 roku kurs języka esperanto. Po całkowitym opanowaniu tego języka, zaprowadził kursy języka esperanto w Karwinie, Trzyńcu i w Nydku. Później prowadził kursy i nauczał języka niemieckiego.
Praktyczny charakter Andrzeja Kajfosza nie pozwalał mu zadowalać się samymi studiami ezoterycznymi i czerpania z cudzego dorobku. Musiał znaleźć ujście i realizację w pracy własnej, pracy twórczej i organizacyjnej.
Ten nowy twórczy okres życia rozpoczął w 1919 roku. Wraz z innymi miłośnikami kultury duchowej założył Polskie Towarzystwo Teozoficzne na Śląsku Cieszyńskim w rodzinnym Nydku –rozległej, podgórskiej wiosce. Został prezesem tego towarzystwa i był nim aż do początku drugiej wojny światowej tj. do 1939 roku.
Tu – nie od rzeczy będzie zauważyć – że Polskie Towarzystwo Teozoficzne w Warszawie zorganizowane z inicjatywy Wandy Dynowskiej powstało dopiero dwa lata później, czyli w 1921 roku.
Po założeniu Towarzystwa, wyłoniła się kwestia założenia własnego pisma jako stałego łącznika z ludźmi podobnie myślącymi, którzy „mający coś do powiedzenia” mogliby zamieszczać i objaśniać materiały z dziedziny badania tajemnych dziedzin duszy, reformy życia i pielęgnowania wyższej kultury duchowej.
W tym celu, Andrzej Kajfosz wraz z dwoma innymi uświadomionymi członkami Towarzystwa, udał się do Andrzeja Podżorskiego – nauczyciela szkoły w Wiśle – o którym słyszał, że bardzo się interesuje zagadnieniami natury ezoterycznej.
W tym czasie nastąpiło rychłe porozumienie i postanowiono założyć pismo ezoteryczne – miesięcznik pod nazwą „Wyzwolenie”. Było to pierwsze pismo ezoteryczne w niepodległej Polsce. Redaktorem pisma został Andrzej Podżorski a wydawcą Polskie Towarzystwo Teozoficzne w Nydku. Pierwszy numer „Wyzwolenia” ukazał się rychło, bo już w maju 1919 roku.
Pismo miało objętość 20 stronic. Pierwszy numer „Wyzwolenia” rozpoczynał się pracą polskiego uczonego i badacza metapsychicznego doktora filozofii Juliana Ochorowicza. w tym i w następnych numerach ukazały się prace Marii Horskiej Szpyrkówny, Andrzeja Podżorskiego, Józefa Jankowskiego, Heleny Witkowskiej, Józefa Chobota i innych.
To pierwsze pismo okultystyczne spotkało się z wielkim uznaniem i życzliwością czytelników, którzy okazywali ją również w postaci materialnego poparcia –przekazując różne kwoty na fundusz wydawniczy – co potwierdzają adnotacje umieszczone na końcu każdego numeru „Wyzwolenia”.
Obok inicjatora wydawania wspomnianego czasopisma Andrzeja Kajfosza, duże zasługi miał redaktor Andrzej Podżorski, który wykazywał dobrą wolę pracy, inicjatywę i samodzielność. Początkowo decydował on jednoosobowo o zamieszczaniu materiału w miesięczniku, ale po zamieszczeniu artykułu pt. „Spirytyzm Na Śląsku” /Wyzwolenie Nr 2 str. 7-10 z 1919 roku/, to się zmieniło. O umieszczaniu artykułów decydowano kolegialnie lub w porozumieniu z redaktorem. Powodem tego było zniechęcenie tym artykułem wielu dobrych czytelników i ich utrata jako abonentów.
Polskie Towarzystwo Teozoficzne w Nydku pod dzielną prezesurą Andrzeja Kajfosza wykazywało wielką żywotność. Działalność tego towarzystwa nie była naśladownictwem innych tego rodzaju organizacji. Linia działalności była własna, indywidualna, którą można określić jako „różokrzyżową”. Wspólną była tylko nazwa, jako że określała ich zasadniczy zakres działania i dążenia. Towarzystwo w szczególności przeciwstawiało się działalności i wierzeniom „Zakonu Gwiazdy”, który przygotowywał swych członków dla nowego mesjasza w osobie przybranego syna Anny Besant – młodego Hindusa Dżidu /Jidd/ Krishnamurtiego.
Miesięcznik „Wyzwolenie” nie propagował ani nie uznawał spirytyzmu jako pojęcia kultu „duchów”, znanego z prymitywnych eksperymentów „pukających stolików” i rewelacji „pisma automatycznego”, których różne bałamutne objawienia nie przynosiły żadnego pożytku, a raczej tumaniły łatwowiernych uczestników seansów.
Miesięcznik „Wyzwolenie” w swojej formie i redakcji przetrwał tylko jeden rok. W lipcu 1920 roku, zapadła decyzja Rady Ambasadorów w sprawie Śląska Cieszyńskiego, w myśl której Nydek znalazł się po stronie czeskiej.
Nowa granica utrudniała pracę redaktorską i wydawniczą. Ciągłe wahania kursu walut, a właściwie inflacja, spowodowała duże trudności finansowe i niemożność ustalenia prenumeraty. Jednak dzięki ofiarności kilku światłych jednostek, miesięcznik dalej się ukazywał. W drugim roku swego istnienia, tj. od połowy 1920 roku, nazwa pisma została zmieniona na „Teozofia” a jego redaktorem został Andrzej Kajfosz w Nydku. Od tej pory, pismo nie wychodziło periodycznie, ale mimo wielu trudności dotrwało do 1931 roku. W tym piśmie nowy redaktor umieszczał również i swoje prace jak na przykład: „Wiedza to potęga”, „Wartość i reforma życia”, „Żądza sławy i panowania” i inne.
Dopiero w dwa lata po wyjściu pierwszego numeru „Wyzwolenia” zaczęły wychodzić w Polsce inne pisma o pokrewnym charakterze jak na przykład: „Odrodzenie”, „Przegląd Teozoficzny”, a potem szereg innych. Ogółem w okresie dwudziestolecia międzywojennego pism o charakterze okultystycznym wydawano przeszło 25 tytułów, Niektóre z nich wychodziły bardzo krótko a inne dłużej, na przykład „Odrodzenie”, „Hejnał” i „Lotos”.
Przykładem obojętności – a chyba i niechęci – może być fakt, że redaktor „Odrodzenia” Józef Chobot – zasłużony na polu wydawnictw okultystycznych – w książce swojej pt. „Nowoczesny ruch spirytualistyczny ze szczególnym uwzględnieniem Polski” ani słowem nie wspomniał o „Wyzwoleniu”, przypisując sobie zasługę wydawania pierwszego pisma ezoterycznego w Polsce niepodległej, chociaż sam dwa lata przed pojawieniem się „Odrodzenia”, umieszczał swe artykuły w „Wyzwoleniu”. Zaś wieloletni trud wydawcy „Teozofii” zbył 15 słowami, w których nazwisko Andrzeja Kajfosza w ogóle nie zostało wymienione.
Jedynym dodatnim wyjątkiem w stosunku do Polskiego Towarzystwa Teozoficznego w Nydku i do jego organu był redaktor „Lotosu” – Jan Hadyna, który po przeniesieniu redakcji „Lotosu” do Wisły – tj. od czerwca 1937 roku – nawiązał stały i życzliwy kontakt z Andrzejem Kajfoszem, deklarując swą pomoc – na jaką go było stać – dając możność korzystania z polskiej literatury ezoterycznej wydawanej przez wydawnictwo „Lotosu”.
W latach trzydziestych XX wieku, gdy trudne warunki uniemożliwiły dalsze wydawanie własnego czasopisma – a granica utrudniała kontakt z braćmi po drugiej stronie granicy państwowej – ilość członków Polskiego Towarzystwa Teozoficznego w Nydku zmniejszyła się, gdyż część członków przyłączyła się do stowarzyszeń czeskich, mających własne bogato wydawane pisma. Pozostali świadomi swego celu i bogatsi w doświadczenia i przeżycia duchowe, pracowali dalej wraz ze swym doświadczonym i wytrwałym w pracy prezesem – Andrzejem Kajfoszem – pod hasłem walki o prawdziwe wartości ducha i jego ewolucję.
Zebrania dyskusyjne odbywały się co czwartą niedzielę w domu prezesa, który był również czynny jako prelegent, wygłaszając odczyty i wykłady teozoficzne, a po części ezoteryczne.
Dzieła.
Poczynając od roku 1933, prace Andrzeja Kajfosza przyjęły nowy określony kierunek. Pierwszą taką pracą były wykłady „Objawienie św. Jana”, które miały mu służyć jako materiał na zebraniach Towarzystwa. Początkowo borykał się z dużymi trudnościami, ale stopniowo zmniejszały się one, bo jak sam o tym mówi: „dobra wola i ochota nie pozostawiły mnie samego, bo zostałem natchniony, jak poeta do poezji”. W tym kierunku pracuje dotychczas. /maj 1968 rok./.
Wspomniana praca obejmuje 560 stron maszynopisu. Była ona pobudką do dalszych, i tak do 1939 roku napisał jeszcze szereg mniejszych prac, jak: „O czasach ostatecznych”, „O odkupieniu”, „O jawnogrzesznicy i światłości świata”, „Przyszłość według księgi proroka Michaasza”, „O modlitwie jezusowej”, „O pokarmach”, „Pokuta”, „O Odpuszczeniu grzechów i mocy Chrystusowej”, „O cierpieniu i umacnianiu wiary i zbawieniu”, „O napominaniu”.
Potem nastąpił okres drugiej wojny światowej. W Polskim Towarzystwie Teozoficznym w Nydku – jak we wszystkich polskich organizacjach – nastąpiła przerwa w pracy. Ani czasy okupacji ani czasy bezpośrednio powojenne nie stwarzały warunków do jakiejkolwiek systematycznej i zorganizowanej działalności. Dopiero po jedenastu latach, już w nowych warunkach przystąpiono do dalszej pracy, nowe Towarzystwo istniało cztery lata i dalsza jego działalność publiczna została zahamowana.
Poza pracą w swym gospodarstwie (trzymał wraz ze swym zięciem 20 pni pszczelich i pracował w ogrodzie wielkości 32 arów), Kajfosz nie ustał w swej pracy pisarskiej, pisząc dalej szereg dzieł większych i różnych broszur, jak: „Zmartwychwstanie”, „Wniebowzięcie”, „Zesłanie Ducha Świętego”, „Stworzenie Świata”, „O skazitelności i nieskazitelności”, „Chrzest”, „O odpoczynku i poświęceniu”, „Sąd ostateczny”, wszystkie w oparciu o Pismo św. Poza tym w styczniu 1953 roku ukończył pracę stustronicową „O wyzwoleniu z panowania zakonu”. W maju 1953 roku ukończył nową ponad 550-stronicową pracę „Rodowód Jezusa i Marii i narodzeniu Jezusa”. Następnie opracował trzy tomy (każdy około 700 stron) „Alfy i Omegy”. Potem 600-stronicowy komentarz do Dziesięcioksięgu, książeczkę „Droga” oraz wiele innych broszur na podobne tematy.
Oprócz pisania własnych prac Andrzej Kajfosz przetłumaczył na język polski szereg utworów bądź to z języka czeskiego, bądź to z esperanta, jak na przykład: „System Radża Jogi”, „Bhagawad Gita” oraz artykuły z języka czeskiego: „Źródło wody i żywota” i „Gupta Widya” /Tajemna Wiedza/.
Prace.
Za Szymeczek, J. (1998)

</doc>
<doc id="1041808" url="https://pl.wikipedia.org/wiki?curid=1041808" title="Wurdonara Roma">
Wurdonara Roma

Wurdonara Roma (rom. Vurdonara Roma, od słowa "vurdon" "wóz"), inaczej Sanocka Roma, Cyntury – językowo-etnograficzna grupa Romów, znana z terenów Pogórza Bieszczadów.
Jej członkowie posługują się dialektem, należącym do centralnej (karpackiej) gałęzi języka romani, w niej zaś do jej grupy północnej. Od pozostałych Romów Karpackich na terenie Polski różnią się jednak tym, iż jeszcze do niedawna nie prowadzili osiadłego trybu życia, co zaowocowało wieloma różnicami w rozumieniu zasad romanipen, kulturze materialnej i duchowej oraz repertuarze tradycyjnie wykonywanych zawodów. Pokrewne (językowo i kulturowo zarazem) społeczności można spotkać na terenie całego łuku Karpat oraz na Nizinie Węgierskiej oraz Ukrainie.

</doc>
<doc id="1041811" url="https://pl.wikipedia.org/wiki?curid=1041811" title="Michael Silberbauer">
Michael Silberbauer

Michael Silberbauer (ur. 7 lipca 1981) – duński były piłkarz. Może grać jako prawy i środkowy pomocnik.
Jest wychowankiem Støvring IF. W 2000 roku trafił do Aalborg BK. Rozegrał tam 105 spotkań w lidze. Latem 2004 trafił do klubu FC København. Zagrał tam 129 meczów i strzelił 20 goli. Po zakończeniu sezonu 2007/08 trafił do holenderskiego Utrechtu.
W narodowej reprezentacji Danii zadebiutował meczem towarzyskim z reprezentacją Finlandii. Zdobył jedynego gola w tym spotkaniu.

</doc>
<doc id="1041813" url="https://pl.wikipedia.org/wiki?curid=1041813" title="Ząbrowo (przystanek kolejowy)">
Ząbrowo (przystanek kolejowy)

Ząbrowo – przystanek osobowy w Ząbrowie, w województwie warmińsko-mazurskim, w Polsce.
W roku 2017 przystanek obsługiwał 50–99 pasażerów na dobę.
W ramach modernizacji linii kolejowej E65 dokonano likwidacji stacji Ząbrowo. Obecnie Ząbrowo jest przystankiem osobowym z dwoma jednokrawędziowymi, skrajnymi peronami

</doc>
<doc id="1041822" url="https://pl.wikipedia.org/wiki?curid=1041822" title="ENAM">
ENAM



</doc>
<doc id="1041823" url="https://pl.wikipedia.org/wiki?curid=1041823" title="AMBN">
AMBN



</doc>
<doc id="1041824" url="https://pl.wikipedia.org/wiki?curid=1041824" title="Redaki (stacja kolejowa)">
Redaki (stacja kolejowa)

Redaki – stacja kolejowa w Redakach, w województwie warmińsko-mazurskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1041832" url="https://pl.wikipedia.org/wiki?curid=1041832" title="Katarzyna Wirtemberska">
Katarzyna Wirtemberska

Katarzyna Fryderyka Charlotta (ur. 24 sierpnia 1821 w Stuttgarcie, zm. 6 grudnia 1898 tamże) – księżniczka wirtemberska.
Katarzyna urodziła się jako córka króla Wirtembergii, Wilhelma I oraz królowej Pauliny Wirtemberskiej. Jej dziadkami byli król Fryderyk I Wirtemberski i Augusta Karolina z Brunszwiku-Wolfenbüttel oraz książę Ludwik Wirtemberski i Henrietta von Nassau-Weilburg. Była siostrą króla Karola Wirtemberskiego i przyrodnią siostrą królowej Holandii Zofii Wirtemberskiej.
20 listopada 1845 roku wyszła za księcia Fryderyka Wirtemberskiego syna księcia Pawła i księżniczki Charlotty von Sachsen-Hildburghausen. Paweł był młodszym bratem króla Wilhelma I.
Para miała dwójkę dzieci: Wilhelma (1848–1921), późniejszego króla Wirtembergii oraz córkę (urodziła się martwa).

</doc>
<doc id="1041836" url="https://pl.wikipedia.org/wiki?curid=1041836" title="Fryderyk Wirtemberski">
Fryderyk Wirtemberski

Fryderyk Karol August Wirtemberski (ur. 21 lutego 1808 w Schwäbisch Hall; zm. 9 maja 1870 w Stuttgarcie) – książę wirtemberski.
Życiorys.
Syn księcia Pawła Wirtemberskiego (1785–1852) i Charlotty von Sachsen-Hildburghausen (1787–1847). Był wnukiem pierwszego króla Wirtembergii Fryderyka I i Augusty Karoliny Braunschweig-Wolfenbüttel, a także bratankiem następcy Fryderyka I, króla Wilhelma I.
Książę Fryderyk poświęcił się służbie wojskowej. W wieku piętnastu lat był już w randze kapitana. W 1832 roku został pułkownikiem, a w 1841 roku generałem piechoty. W czasie wojny prusko-austriackiej w 1866 roku książę Fryderyk nie walczył w polu. Był oficerem łącznikowym w siedzibie austriackiego naczelnego dowództwa. Mimo poważnego problemu z oczami Fryderyk był rozczarowany, że nie powierzono mu dowództwa 8 korpusu.
Książę Fryderyk brał czynny udział w życiu politycznym. Był członkiem wirtemberskiej Izby Panów. Uczęszczał regularnie na sesje tej izby.
20 listopada 1845 roku ożenił się z księżniczką Katarzyną Wirtemberską (1821–1898) córką króla Wirtembergii, Wilhelma I oraz królowej Pauliny Wirtemberskiej.
Para miała dwójkę dzieci: Wilhelma (1848–1921) późniejszego króla Wirtembergii oraz córkę, która urodziła się martwa. Książę Fryderyk Wirtemberski zmarł 9 maja 1870 roku. Pochowany został na cmentarzu w Ludwigsburgu.

</doc>
<doc id="1041837" url="https://pl.wikipedia.org/wiki?curid=1041837" title="Susz (stacja kolejowa)">
Susz (stacja kolejowa)

Susz – stacja kolejowa w Suszu, w województwie warmińsko-mazurskim, w Polsce. Według klasyfikacji PKP ma kategorię dworca lokalnego. Budynek dworca wybudowano w 1876 roku.
1 października 1985 doszło w Suszu do katastrofy kolejowej, pociąg pośpieszny najechał na tył pociągu towarowego z cysternami wypełnionymi olejem napędowym. Po uderzeniu nastąpiło spiętrzenie wagonów, pęknięcie cystern i zapalenie się rozlanego oleju napędowego. Jako pierwsza jednostka przybyła na miejsce katastrofy OSP Susz i przystąpiła do gaszenia pożaru oraz udzielania pierwszej pomocy poszkodowanym. W akcji tej brało udział 41 zastępów straży pożarnej z byłego województwa elbląskiego i olsztyńskiego. W wypadku tym zginęły 4 osoby, a 34 zostały ranne.
W 2014 roku, w ramach budowy wiaduktu, ukończono budowę przejścia podziemnego i dostawiono zadaszone ławki. W latach 2019–2021 miała miejsce gruntowna modernizacja dworca. Przebudowa była współfinansowana ze środków unijnych. Jej łączny koszt to 7,5 mln zł brutto.

</doc>
<doc id="1041838" url="https://pl.wikipedia.org/wiki?curid=1041838" title="Eleazar Machabeusz">
Eleazar Machabeusz

Eleazar zwany Auaran (hebr. אלעזר המכבי, zm. 164 p.n.e. pod Bet-Zacharia) – czwarty z pięciu synów Matatiasza, brat Judy Machabeusza. Wraz z ojcem i braćmi brał udział w antysyryjskim powstaniu.
Skąpe informacje o Eleazarze znajdują się w 1 Księdze Machabejskiej. Był synem Matatiasza Hasmoneusza. Poległ w bitwie pod Bet-Zacharia, przygnieciony przez zabitego przez siebie słonia.

</doc>
<doc id="1041839" url="https://pl.wikipedia.org/wiki?curid=1041839" title="Gawlik">
Gawlik

Osoby o nazwisku Gawlik:
Obiekty geograficzne:

</doc>
<doc id="1041841" url="https://pl.wikipedia.org/wiki?curid=1041841" title="Leńcze (stacja kolejowa)">
Leńcze (stacja kolejowa)

Leńcze – stacja kolejowa w Leńczach, w województwie małopolskim, w powiecie wadowickim. Według klasyfikacji PKP ma kategorię dworca lokalnego.
W roku 2021 stacja obsługiwała 50–99 pasażerów na dobę.

</doc>
<doc id="1041843" url="https://pl.wikipedia.org/wiki?curid=1041843" title="Oliver Twist (film 2005)">
Oliver Twist (film 2005)

Oliver Twist – czesko-francusko-brytyjsko-włoski dramat filmowy z 2005 w reżyserii Romana Polańskiego. Adaptacja klasycznej powieści Karola Dickensa pod tym samym tytułem. Scenariusz napisał Ronald Harwood, który współpracował z Polańskim przy "Pianiście". Film kręcony był w Pradze (Studio Filmowe Barrandov), Berounie oraz Žatcu w Czechach. Obraz został nominowany do nagrody Europejskiej Akademii Filmowej (nagroda publiczności).
Fabuła.
Anglia, lata 30. XIX wieku. 10-letni Oliver Twist (Barney Clark) jest sierotą i wychowuje się w kolejnych przytułkach. W każdej z tych placówek chłopiec głoduje i jest zmuszany do ciężkiej pracy. Pewnego dnia zostaje wykupiony z sierocińca i rozpoczyna pracę u przedsiębiorcy pogrzebowego, pana SowerBerry’ego (Michael Heath). Po bójce sprowokowanej przez młodego pomocnika Oliver ucieka i wyrusza do Londynu. Poznaje tam kilkunastoletniego chłopca – Artfula Dodgera (Harry Eden), który para się drobnymi kradzieżami. Mieszka on razem z grupą kieszonkowców u chciwego starca Fagina (Ben Kingsley), który współpracuje z bezwzględnym przestępcą Billem Sikesem (Jamie Foreman). Oliver zamieszkuje z nimi. Już wydaje się, że również zostanie złodziejem, gdy niespodziewanie spotyka zamożnego pana Brownlowa (Edward Hardwicke), który postanawia wychować go jak syna. Tymczasem Fagin i Sikes boją się, że Oliver może zdradzić ich sekrety.
Wersja polska.
Wersja polska: Master Film
Reżyseria: Paweł Leśniak
Dialogi: Elżbieta Kowalska
W wersji polskiej udział wzięli:
oraz

</doc>
<doc id="1041844" url="https://pl.wikipedia.org/wiki?curid=1041844" title="August Wirtemberski">
August Wirtemberski

Fryderyk August Everard Wirtemberski (ur. 24 stycznia 1813 w Stuttgarcie – zm. 12 stycznia 1885 w Zehdenick) – książę wirtemberski, pruski generał kawalerii w randze feldmarszałka, uczestnik wojny siedmiotygodniowej oraz wojny francusko-pruskiej.
Życiorys.
Najmłodszy syn księcia Pawła Wirtemberskiego (1785-1852), brata króla Wilhelma I i Charlotty von Sachsen-Hildburghausen (1787-1847). Był wnukiem pierwszego króla Wirtembergii Fryderyka I i Augusty Karoliny Braunschweig-Wolfenbüttel.
W wieku 16 lat wstąpił do wojska Wirtembergii, służąc w nim do roku 1831, gdy przeniósł się do armii Królestwa Prus. W 1832 r. został majorem, cztery lata później podpułkownikiem, w 1838 pułkownikiem, w 1844 generałem dywizji. Od 1856 r. dowodził 7 dywizją magdeburską, a w następnym roku został dowódcą III Korpusu.
Brał udział w wojnie siedmiotygodniowej, walczył pod Sadową. Za zasługi król Wilhelm I Hohenzollern odznaczył go orderem Pour le Mérite, został również honorowym szefem 10 Pułku Ułanów w Sulechowie. W czasie wojny francusko-pruskiej brał udział w bitwie pod Gravelotte i pod Sedanem. W trakcie kampanii jednostka księcia poniosła ciężkie straty. Za zasługi wojenne książę otrzymał gratyfikację finansową w wysokości 100 tysięcy talarów.
Po wojnie, w 1882 roku, otrzymał pruski Order Orła Czarnego.

</doc>
<doc id="1041846" url="https://pl.wikipedia.org/wiki?curid=1041846" title="Zefirozaur">
Zefirozaur

Zefirozaur ("Zephyrosaurus schaffi") – roślinożerny dinozaur z rodziny hipsylofodonów (Hypsilophodontidae); jego nazwa znaczy "jaszczur Zefira".
Żył w okresie wczesnej kredy (ok. 121-112 mln lat temu) na terenach Ameryki Północnej. Długość ciała ok. 1,8 m, wysokość ok. 70 cm, masa ok. 25 kg. Jego szczątki znaleziono w USA (w stanie Montana).
Zwinny, szybki biegacz (dwunożny). Posiadał piłkowate zęby, które służyły mu do rozdrabniania pokarmu. Znany z czaszki i kilku kręgów.

</doc>
<doc id="1041850" url="https://pl.wikipedia.org/wiki?curid=1041850" title="Paweł Wirtemberski">
Paweł Wirtemberski

Paweł Karol Fryderyk August (ur. 19 stycznia 1785 w Petersburgu, zm. 16 kwietnia 1852 w Paryżu) – książę wirtemberski.
Życiorys.
Drugi syn pierwszego króla Wirtembergii Fryderyka I i Augusty Karoliny z Brunszwiku-Wolfenbüttel. Był bratem króla Wilhelma I oraz Katarzyny Wirtemberskiej.
Służbę wojskową rozpoczął w armii własnego ojca. 28 września 1805 roku ożenił się z księżniczką Charlottą z Saksonii-Hildburghausen. W tym samym roku urodziła się nieślubna córka Pawła i aktorki Fryderyki Porth – Karolina Adelajda (1805–1872), która otrzymała później tytuł księżniczki Rottenburg.
16 grudnia 1813 wstąpił na służbę w armii rosyjskiej, otrzymując stopień generał-majora. W 1814 roku wziął udział w walkach przeciwko armii francuskiej dowodząc brygadą anhalcko-turyńską, wchodzącą w skład 3. korpusu niemieckiego. W latach 1814–1816 służył w 14. rosyjskiej dywizji piechoty i następnie powrócił do Wirtembergii.
Pokłóciwszy się ze swym bratem – królem Wilhelmem I – zamieszkał w Paryżu, gdzie zmarł.
Potomstwo.
Paweł i Charlotta mieli 5 dzieci:

</doc>
<doc id="1041851" url="https://pl.wikipedia.org/wiki?curid=1041851" title="FRAP">
FRAP



</doc>
<doc id="1041853" url="https://pl.wikipedia.org/wiki?curid=1041853" title="Wilhelm Fryderyk Wirtemberski">
Wilhelm Fryderyk Wirtemberski

Wilhelm Fryderyk Filip Wirtemberski (ur. 27 grudnia 1761 w Szczecinie; zm. 10 sierpnia 1830 w Kernen im Remstal) – książę wirtemberski, minister wojny.
Życiorys.
Książę Wilhelm był czwartym synem księcia Fryderyka Eugeniusza i Fryderyki Doroty Zofii Brandenburg-Schwedt, córki Fryderyka Wilhelma Brandenburg-Schwedt i jego żony Zofii Doroty, księżniczki pruskiej, siostry Fryderyka II Wielkiego.
W 1779 roku rozpoczął służbę w duńskiej armii i awansował do stopnia pułkownika. Od 1781 roku dowodził pułkiem. W 1783 awansował na generała majora a w 1795 roku na generała porucznika. W czasie objęcia tronu przez brata Fryderyka I, który 1 stycznia 1806 roku został królem Wirtembergii, książę został wirtemberskim ministrem wojny. Po zakończeniu czynnej służby prowadził badania naukowe i praktykował jako lekarz. W 1817 roku na Uniwersytecie w Tybindze otrzymał doktorat honorowy z medycyny.
Małżeństwo i rodzina.
Dnia 23 sierpnia 1800 roku ożenił się z hrabiną Dorotą Fryderyką Rhodis von Tunderfeld, córką barona Karola Augusta Wilhelma von Tunderfeld-Rhodis. Małżeństwo nie było dynastyczne. W imieniu swoich przyszłych potomków książę zrzekł się 1 sierpnia 1801 roku praw do tronu Wirtembergii. Żonie oraz potomkom przysługiwał tytuł hrabiowski. Para miała 6 dzieci:

</doc>
<doc id="1041858" url="https://pl.wikipedia.org/wiki?curid=1041858" title="Zoltán Adorján">
Zoltán Adorján

Zoltán Adorján (ur. 15 listopada 1961 w Debreczynie) – węgierski żużlowiec.
Jedyny węgierski zawodnik, który był pełnoprawnym uczestnikiem Grand Prix (1998 – XIX m.). Trzy razy wystąpił w finałach Indywidualnych Mistrzostw Świata (Bradford 1985 – XIV m., Monachium 1989 – XV m., Bradford – 1990 – XIV m.). W 1990 r. zdobył w Landshut brązowy medal Mistrzostw Świata Par. Czterokrotnie stawał na podium Indywidualnego Pucharu Mistrzów (Miszkolc 1987 – I m., Krško 1988 – III m., Lonigo 1990 – II m., Równe 1992 – II m.).
Trzynastokrotnie zdobył tytuł Indywidualnego Mistrza Węgier (1983–1991, 1994–1997). Był również Indywidualnym Mistrzem Niemiec (1991).

</doc>
<doc id="1041859" url="https://pl.wikipedia.org/wiki?curid=1041859" title="Zjawiska kwantowe">
Zjawiska kwantowe



</doc>
<doc id="1041860" url="https://pl.wikipedia.org/wiki?curid=1041860" title="Eugeniusz Erdmann Wirtemberski">
Eugeniusz Erdmann Wirtemberski

Eugeniusz Erdmann Wirtemberski (ur. 25 grudnia 1820, zm. 8 stycznia 1875 w Pokoju) – książę wirtemberski, właściciel Pokoju.
Syn księcia Eugeniusza i jego pierwszej żony Matyldy zu Waldeck-Pyrmont.
Był komendantem 1 Westfalskiego Regimentu Husarii Nr 8.
15 czerwca 1843 roku ożenił się z Matyldą zu Schaumburg-Lippe. Para miała trójkę dzieci:
Po śmierci ojca w 1857 roku został właścicielem Pokoju.

</doc>
<doc id="1041862" url="https://pl.wikipedia.org/wiki?curid=1041862" title="Wilhelm Eugeniusz Wirtemberski">
Wilhelm Eugeniusz Wirtemberski

Wilhelm Eugeniusz Wirtemberski, niem. Wilhelm Eugen August Georg von Württemberg (ur. 20 sierpnia 1846, zm. 27 stycznia 1877) – książę wirtemberski, właściciel Pokoju.
Życiorys.
Syn księcia Eugeniusza Erdmanna Wirtemberskiego i Matyldy zu Schaumburg-Lippe. Książę Wilhelm wychowywał się w Carlsruhe, w śląskich posiadłościach ojca. Studiował na Uniwersytecie w Tybindze. W roku 1866 rozpoczął służbę wojskową w randze podporucznika, którą następnie przerwał w celu kontynuowania studiów. Podczas wojny francusko-niemieckiej z 1870/71 walczył jako porucznik w potyczkach pod Mezieres, Chevilly, Mont Mesly i Villiers. W roku 1871 był już kapitanem a w 1872 roku majorem w 11. Regimencie Husarii w Düsseldorfie.
W latach 1868-1869 wraz z wujkiem wyjechał w podróż do Ameryki, po której napisał książkę "Sześć miesięcy w Ameryce".
Książę Wilhelm Eugeniusz nie prowadził szerszej działalności politycznej. Był członkiem wirtemberskiej Izby Panów. Tylko raz jednak wziął udział w jej posiedzeniu w 1875 roku. Na przeszkodzie w podjęciu większej liczy obowiązków stanęła przedwczesna śmierć księcia dwa lata później. W związku z dziedziczeniem majątku na Śląsku był też książę Wilhelm Eugeniusz dziedzicznym członkiem pruskiej Izby Panów.
Małżeństwo i dzieci.
8 maja 1874 roku ożenił się z wielką księżną Rosji Werą Konstantynowną, córką Konstantego Mikołajewicza i Aleksandry Wettyn. Para miała trójkę dzieci:
Został właścicielem dóbr w Pokoju po śmierci swojego ojca w 1875 roku. Nie zdążył jednak zbyt długo zajmować się majątkiem. Zmarł nagle w dwa lata po ojcu. Za oficjalną przyczynę śmierci uznano upadek z konia, choć tak naprawdę książę zginął w pojedynku. Wilhelm Eugeniusz nie pozostawił po sobie syna, dlatego też właścicielem Pokoju został brat jego ojca książę Wilhelm Wirtemberski.

</doc>
<doc id="1041863" url="https://pl.wikipedia.org/wiki?curid=1041863" title="Marcus Berg">
Marcus Berg

Marcus Berg (ur. 17 sierpnia 1986 w Torsby) – szwedzki piłkarz występujący na pozycji napastnika w szwedzkim klubie IFK Göteborg. Jego brat – Jonatan również jest zawodowym piłkarzem.
Kariera klubowa.
Marcus Berg jako junior występował w drużynie IFK Velen, z której w 2003 trafił do młodzieżowej szkółki IFK Göteborg. Do kadry pierwszego zespołu po raz pierwszy został powołany w 2005. W debiutanckim sezonie w Allsvenskan rozegrał czternaście spotkań i strzelił trzy bramki. W kolejnych rozgrywkach Berg zaliczył już 22 występy, jednak tylko cztery razy udało mu się wpisać na listę strzelców. W sezonie 2007 szwedzki napastnik radził już sobie jednak zdecydowanie lepiej. W siedemnastu ligowych pojedynkach zdobył czternaście goli i wspólnie z Benińczykiem Razakiem Omotoyossim został najlepszym strzelcem rozgrywek. Świetna dyspozycja Berga pomogła IFK zdobyć siedemnasty w historii klubu tytuł mistrza kraju. Ostatni mecz w barwach IFK przeciwko Kalmar FF Berg uczcił zdobyciem bramki, a po zakończeniu spotkania kibice pożegnali go owacją na stojąco.
10 sierpnia 2007 Szwed podpisał kontrakt z FC Groningen. Działacze holenderskiej drużyny za transfer ten zapłacili 3,8 miliona euro. Berg w nowym klubie miał zastąpić Urugwajczyka Luisa Suáreza, który przeniósł się do Ajaksu Amsterdam. W barwach FC Groningen szwedzki napastnik zadebiutował 18 sierpnia w spotkaniu przeciwko NAC Breda. 2 września w zremisowanym 2:2 pojedynku z Ajaksem zdobył obie bramki dla swojego zespołu. Były to pierwsze trafienia Berga dla ekipy prowadzonej przez Rona Jansa. FC Groningen sezon 2007/2008 skończyło się na siódmym miejscu w tabeli Eredivisie. Szwed z piętnastoma golami na koncie wspólnie z Amerykaninem Michaelem Bradleyem oraz Duńczykiem Kennethem Perezem zajął piąte miejsce w klasyfikacji najlepszych strzelców. W sezonie 2008/2009 Groningen uplasowało się na szóstej pozycji w ligowej tabeli. Berg strzelił 17 goli w 31 występach, co dało mu trzecie miejsce wśród najskuteczniejszych strzelców ligi za Mounirem El Hamdaouim i Luisem Suárezem.
17 lipca 2009 Berg przeszedł do niemieckiego klubu Hamburger SV. Z niemiecką drużyną podpisał pięcioletnią umowę. Kwota transferu nie została ujawniona, jednak oficjalna strona Groningen napisała, że Berg został najdroższym zawodnikiem w historii zespołu. W sezonie 2009/2010 Szwed w 30 ligowych występach strzelił tylko 4 gole.
W lipcu 2010 został wypożyczony do PSV Eindhoven. W 2013 roku odszedł do Panathinaikosu.
Kariera reprezentacyjna.
28 lutego 2006 Berg zadebiutował w reprezentacji Szwecji do lat 21. W seniorskiej kadrze po raz pierwszy wystąpił 6 lutego 2008 w zremisowanym 0:0 pojedynku przeciwko Turcji. 10 czerwca 2009 Berg strzelił pierwszego gola dla swojej reprezentacji podczas wygranego 4:0 spotkania z Maltą. 16 czerwca zdobył hat-tricka dla zespołu U-21 w wygranym 5:1 meczu przeciwko Białorusi rozegranym w ramach Mistrzostwa Europy U-21.

</doc>
<doc id="1041865" url="https://pl.wikipedia.org/wiki?curid=1041865" title="Eugeniusz Fryderyk Wirtemberski">
Eugeniusz Fryderyk Wirtemberski

Eugeniusz Fryderyk Franciszek Henryk Wirtemberski (niem. "Eugen Friedrich Heinrich von Württemberg", ur. 21 listopada 1758 w Schwedt, zm. 20 czerwca 1822 w Meiningen) – książę Wirtembergii.
Syn księcia Fryderyka Eugeniusza i Zofii Doroty. Dowódca regimentu huzarów z Oleśnicy, gubernator twierdzy w Głogowie. W 1792 roku objął władzę w posiadłości zmarłego bezpotomnie księcia oleśnickiego, Karola Wirtemberskiego – "Carlsruhe" (obecnie – Pokój). Wybudował tam bibliotekę, pałac letni. Na jego dworze pracował Carl Maria von Weber (wrzesień 1806 – luty 1807).
21 stycznia 1787 roku ożenił się z księżniczką Luizą Stolberg-Gedern. Para miała pięcioro dzieci:

</doc>
<doc id="1041866" url="https://pl.wikipedia.org/wiki?curid=1041866" title="Michael Rummenigge">
Michael Rummenigge

Michael Rummenigge (ur. 3 lutego 1964 w Lippstadt) - były niemiecki piłkarz. W latach 1983–1986 rozegrał dwa mecze w reprezentacji narodowej RFN. Jego bratem jest Karl-Heinz Rummenigge.
Zobacz też.
Michael Rummenigge w Fussballdaten.de

</doc>
<doc id="1041869" url="https://pl.wikipedia.org/wiki?curid=1041869" title="Notohipsylofodon">
Notohipsylofodon

Notohipsylofodon ("Notohypsilophodon comodorensis") – roślinożerny dinozaur z rodziny hipsylofodonów (Hypsilophodontidae); jego nazwa znaczy "południowy hipsylofodon".
Żył w okresie późnej kredy (ok. 96-92 mln lat temu) na terenach Ameryki Południowej. Długość ciała ok. 1,5 m, wysokość ok. 60 cm, masa ok. 30 kg. Jego szczątki znaleziono w Argentynie (w prowincji Chubut).
Znaleziono różne części szkieletu tego dinozaura. Mógł to być młody osobnik.

</doc>
<doc id="1041870" url="https://pl.wikipedia.org/wiki?curid=1041870" title="Zbiornik Nielisz">
Zbiornik Nielisz

Zbiornik Nielisz – sztuczne jezioro zaporowe położone w województwie lubelskim, ok. 15 km na północny zachód od Zamościa, w Gminie Nielisz.
Utworzone na rzece Wieprz i Pór, otoczone pasem lasów iglastych. Powierzchnia jeziora wynosi 950 ha, pojemność 19,5 mln m³, długości linii brzegowej 30 km.
Na zaporze znajduje się elektrownia wodna o mocy 362 kW, z zainstalowaną turbiną Kaplana.

</doc>
<doc id="1041871" url="https://pl.wikipedia.org/wiki?curid=1041871" title="Mykoła Katerynczuk">
Mykoła Katerynczuk

Mykoła Dmytrowicz Katerynczuk, (ur. 19 listopada 1967 w miejscowości Ługowoje w Kraju Ałtajskim w Rosji) – ukraiński polityk i prawnik, kandydat nauk prawnych, deputowany.
Życiorys.
Ukończył Kijowski Uniwersytet Narodowy im. Tarasa Szewczenki. W latach 1995–2002 był dyrektorem w kancelarii adwokackiej. W 2002 i 2006 uzyskiwał mandat deputowanego do Rady Najwyższej (z ramienia Bloku Nasza Ukraina). Należał do Ludowego Związku „Naszej Ukrainy”, którą opuścił partii po zawiązaniu koalicji z Partią Regionów. W 2005 przez kilka miesięcy pełnił funkcję zastępcy szefa administracji podatkowej. W 2007 stanął na czele Europejskiej Partii Ukrainy, w imieniu której podpisał porozumienie o zawiązaniu koalicji Nasza Ukraina-Ludowa Samoobrona. W przedterminowych wyborach w tym samym roku po raz trzeci został posłem. W 2012 utrzymał mandat z ramienia Batkiwszczyny. W 2014 dołączył do Bloku Petra Poroszenki.

</doc>
<doc id="1041879" url="https://pl.wikipedia.org/wiki?curid=1041879" title="Parafia greckokatolicka Podwyższenia Krzyża Pańskiego w Wałczu">
Parafia greckokatolicka Podwyższenia Krzyża Pańskiego w Wałczu

Parafia Podwyższenia Krzyża Pańskiego w Wałczu – parafia greckokatolicka w Wałczu w województwie zachodniopomorskim. Istnieje od 1959.
Obecnie należy do eparchii wrocławsko-koszalińskiej i wchodzi w skład dekanatu poznańskiego.
Historia parafii.
W 1947 roku w wyniku Akcji „Wisła” na te tereny zostały przymusowo przesiedleni grekokatolicy z południowo-wschodniej Polski. 
21 czerwca 1959 roku w Wałczu, ks. Teodor Marków odprawił pierwszą liturgię. Od 1959 roku są prowadzone księgi metrykalne. Świątynią miejscowych grekokatolików stała się dawna Ewangelicka kaplica szpitalna, która w 1994 roku została oficjalnie przekazana parafii. 
W latach 1997–2020 parafia była siedzibą dekanatu koszalińskiego. 21 stycznia 2004 roku w cerkwi odbyło się nabożeństwo ekumeniczne. 
Świątynia parafialna.
Parafia posiada własną cerkiew przy ul. 12 Lutego 3, która była kiedyś ewangelicką kaplicą szpitalną (wybudowaną w latach 1923–1924). 
Została ona przebudowana w stylu bizantyjskim (kopuły, ikonostas), przy zachowaniu starego rzymskiego krucyfiksu w prezbiterium.

</doc>
<doc id="1041880" url="https://pl.wikipedia.org/wiki?curid=1041880" title="Zespół Moebiusa">
Zespół Moebiusa



</doc>
<doc id="1041882" url="https://pl.wikipedia.org/wiki?curid=1041882" title="Humor (klasztor)">
Humor (klasztor)



</doc>
<doc id="1041884" url="https://pl.wikipedia.org/wiki?curid=1041884" title="Zespół Patau">
Zespół Patau



</doc>
<doc id="1041885" url="https://pl.wikipedia.org/wiki?curid=1041885" title="Eugène de Beauharnais">
Eugène de Beauharnais



</doc>
<doc id="1041886" url="https://pl.wikipedia.org/wiki?curid=1041886" title="Wiktor Bałoha">
Wiktor Bałoha

Wiktor Iwanowycz Bałoha, ukr. Віктор Іванович Балога (ur. 15 czerwca 1963 w Zawydowie w obwodzie zakarpackim) – ukraiński polityk, z wykształcenia ekonomista. Były przewodniczący Zakarpackiej Obwodowej Administracji Państwowej, dwukrotnie minister ds. sytuacji nadzwyczajnych.
Brat biznesmenów i polityków Iwana oraz Pawła.
Życiorys.
W latach 1998–1999 był prezydentem miasta (ukr. міський голова) Mukaczewa. Od maja 1999 do czerwca 2001 pełnił po raz pierwszy funkcję przewodniczącego Zakarpackiej Obwodowej Administracji Państwowej. W wyborach w 2002 został wybrany na posła do Rady Najwyższej w okręgu jednomandatowym.
Od lutego do września 2005 ponownie pełnił funkcję przewodniczącego Zakarpackiej Obwodowej Administracji Państwowej. W rządach Jurija Jechanurowa i Wiktora Janukowycza (od września 2005 do października 2006) zajmował stanowisko ministra ds. sytuacji nadzwyczajnych Ukrainy i ochrony ludności przed skutkami katastrofy w Czarnobylu. We wrześniu 2006 został przewodniczącym Sekretariatu Prezydenta Ukrainy Wiktora Juszczenki. Funkcję tę pełnił do maja 2009.
Od stycznia 2007 przez parę miesięcy był także przewodniczącym Ludowego Związku „Nasza Ukraina”. W 2008 znalazł się wśród założycieli Zjednoczonego Centrum. W listopadzie 2010 wszedł do rządu Mykoły Azarowa, ponownie jako minister ds. sytuacji nadzwyczajnych i ochrony ludności przed skutkami katastrofy w Czarnobylu, miesiąc później nazwa resortu uległa skróceniu.
W wyborach w 2012 Wiktor Bałoha uzyskał mandat poselski w okręgu jednomandatowym. Odszedł następnie z rządu. W 2014 ponownie wybrany do parlamentu (podobnie jak dwaj jego bracia i kuzyn Wasyl Petiowka) jako niezależny z poparciem Bloku Petra Poroszenki. Utrzymał mandat poselski również w 2019.

</doc>
<doc id="1041890" url="https://pl.wikipedia.org/wiki?curid=1041890" title="Grzegorz Pilch">
Grzegorz Pilch

Grzegorz Pilch (ur. 20 grudnia 1976 w Bielsku-Białej) – polski piłkarz.
Kariera.
Zaczynał karierę w LKS Zapora Wapienica, później grał między innymi w Pasjonacie Dankowice i Beskidzie Skoczów, grał też na pozycji napastnika w I-ligowej Arce Gdynia. Przeszedł do niej z Górnika Polkowice. Rozegrał 56 meczów w I lidze, strzelając w nich trzy bramki. Jego debiut w I lidze miał miejsce w dniu 31 sierpnia 2003 roku w meczu pomiędzy drużynami Wisły Płock i Górnika Polkowice, wygranym przez drużynę z Płocka 3:0. W klubie z Gdyni od lipca 2004 roku. Jego kontrakt z drużyną wygasł w czerwcu 2007 roku i od tamtej pory nie gra w żadnym klubie.
16 grudnia 2009 roku został skazany przez Sąd Rejonowy w Sopocie za zgwałcenie 17-latki na karę dwóch lat bezwzględnego pozbawienia więzienia. 

</doc>
<doc id="1041892" url="https://pl.wikipedia.org/wiki?curid=1041892" title="Jeholosaurus">
Jeholosaurus

Jeholosaurus ("Jeholosaurus shangyuanensis") – roślinożerny dinozaur z rodziny hipsylofodonów (Hypsilophodontidae).
Żył w okresie wczesnej kredy (ok. 124 mln lat temu) na terenach wschodniej Azji. Długość ciała ok. 80 cm, wysokość ok. 40 cm, masa ok. 10 kg. Jego szczątki znaleziono w Chinach (w prowincji Liaoning).

</doc>
<doc id="1041897" url="https://pl.wikipedia.org/wiki?curid=1041897" title="TSC1">
TSC1



</doc>
<doc id="1041899" url="https://pl.wikipedia.org/wiki?curid=1041899" title="TSC2">
TSC2



</doc>
<doc id="1041900" url="https://pl.wikipedia.org/wiki?curid=1041900" title="Mănăstirea Humorului">
Mănăstirea Humorului

Mănăstirea Humorului – wieś w Rumunii, w okręgu Suczawa, w gminie Mănăstirea Humorului. W 2011 roku liczyła 2108 mieszkańców. Wieś jest położona w okręgu Suczawa na Bukowinie, kilka kilometrów na północ od miasta Gura Humorului. Leży w dolinie rzeki Humor, przy drodze prowadzącej do polskich wsi Plesza i Pojana Mikuli.
We wsi znajduje się monastyr z malowaną cerkwią pod wezwaniem Zaśnięcia Bogurodzicy z pierwszej połowy XVI w., wpisaną wraz z innymi malowanymi cerkwiami Bukowiny na listę światowego dziedzictwa UNESCO. W pobliżu znajdują się też ruiny cerkwi należącej do wcześniejszego monastyru, ufundowanego na przełomie XIV i XV w.

</doc>
<doc id="1041904" url="https://pl.wikipedia.org/wiki?curid=1041904" title="Orion (typ jachtu)">
Orion (typ jachtu)

Orion – mieczowy jacht kabinowy konstrukcji Zbigniewa Gibowskiego produkowany od 1976r z małymi zmianami do początku lat 90. Jednostka ta jest w stanie pomieścić maksymalnie 5 osób załogi. Fabrycznie typem ożaglowania jest ożaglowanie bermudzkie. Wyposażony w pantograf, do którego można przymocować pomocniczy silnik przyczepny, zaburtowy w pionowym układzie o mocy 2-6 KM.
Jacht produkowany seryjnie przez Chojnicką Wytwórnię Sprzętu Sportowego Polsport. Jest on niezwykle prosty w konstrukcji i obsłudze. Posiada zgrabny kształt, dobre właściwości nautyczne. Znane są liczne autorskie rozwiązania głównie zagospodarowania wnętrza niewielkiej kabiny. Obecnie jacht coraz mniej popularny ze względu na archaiczną konstrukcję i wręcz spartańskie warunki bytowe i wyposażenie. Coraz częściej używany jako tania łódź wędkarska

</doc>
<doc id="1041911" url="https://pl.wikipedia.org/wiki?curid=1041911" title="Kołowacizna">
Kołowacizna



</doc>
<doc id="1041913" url="https://pl.wikipedia.org/wiki?curid=1041913" title="Cenuroza">
Cenuroza



</doc>
<doc id="1041915" url="https://pl.wikipedia.org/wiki?curid=1041915" title="Mieszanka pomarańczowa">
Mieszanka pomarańczowa



</doc>
<doc id="1041917" url="https://pl.wikipedia.org/wiki?curid=1041917" title="Mieszanka fioletowa">
Mieszanka fioletowa



</doc>
<doc id="1041922" url="https://pl.wikipedia.org/wiki?curid=1041922" title="Mieszanka niebieska">
Mieszanka niebieska



</doc>
<doc id="1041923" url="https://pl.wikipedia.org/wiki?curid=1041923" title="Wojciech Skuza">
Wojciech Skuza

Wojciech Skuza (ur. 6 kwietnia 1908 w Łubnicach, zm. 27 sierpnia 1942 w Iranie) – polski poeta, pisarz, publicysta.
Życiorys.
Urodził się w rodzinie chłopskiej. Ukończył studia na Wydziale Polonistyki Uniwersytetu Jagiellońskiego (na którym studiował od 1928). Był działaczem Polskiej Akademii Młodzieży Ludowej i współredaktorem pisma „Znicz”. W latach 1934–1935 pracował jako nauczyciel w Zakopanem, a następnie, do 1936, wykładał literaturę na Uniwersytecie Ludowym w Gaci. 
Po wybuchu wojny przebywał we Lwowie, gdzie 19 listopada 1939 roku podpisał oświadczenie części pisarzy polskich witające przyłączenie Kresów Wschodnich do sowieckiej Zachodniej Ukrainy, co nie uchroniło go jednak przed zesłaniem.
Zmarł wkrótce po ewakuacji wojska polskiego z ZSRR do Iranu.
Upamiętnienie.
Wojciech Skuza jest patronem Publicznej Szkoły Podstawowej w Łubnicach.

</doc>
<doc id="1041924" url="https://pl.wikipedia.org/wiki?curid=1041924" title="Manat afrykański">
Manat afrykański

Manat afrykański ("Trichechus senegalensis") – gatunek ssaka wodnego z rodziny manatowatych, rzędu brzegowców, żyjący na pograniczu środowiska morskiego i słodkowodnego, roślinożerny. Spotykany w wodach przybrzeżnych Afryki zachodniej oraz rzekach wpadających do Oceanu Atlantyckiego w tym rejonie. Jest to najsłabiej zbadany przedstawiciel rzędu brzegowców. Ciało ma pokryte pomarszczoną, szarobrązową skórą z nielicznymi włosami. Osiąga długość ponad 3,5 m i masę około 500 kg. Jest gatunkiem chronionym na całym obszarze występowania. Został umieszczony na liście załącznika II CITES jako gatunek narażony.
Morfologia.
Manaty afrykańskie mają budowę ciała typową dla przedstawicieli swojego rzędu. Jako zwierzęta wyłącznie wodne przystosowały się do tego środowiska. Nie mają tylnych kończyn, a ogon i przednie kończyny przekształcone są w płetwy. U niektórych osobników na przednich płetwach występują 3 lub 4 paznokcie.
Ciało pokryte jest pomarszczoną, szarobrązową skórą z nielicznymi włosami. Na osobnikach żyjących w wodach morskich mogą czasem osiedlać się wąsonogi. Dorosłe manaty mają jedynie zęby trzonowe, ułożone w rzędach. W każdym rzędzie jest od 5 do 7 zębów, które stopniowo wypadają i są zastępowane przez nowe, tak jak u wszystkich przedstawicieli rzędu brzegowców. Nowo narodzone manaty afrykańskie mają 2 szczątkowe siekacze, które z czasem tracą. Na wargach znajdują się sztywne szczeciny. Dorosłe osobniki mierzą ponad 3,5 m długości i ważą około 500 kg.
Ewolucja.
Wspólny przodek manata afrykańskiego, karaibskiego i rzecznego występował w wodach przybrzeżnych Ameryki Południowej. Podczas pliocenu bądź plejstocenu jedna z grup zwierząt przekroczyła Ocean Atlantycki i dała początek obecnemu gatunkowi. Brak jest danych kopalnych na temat występowania manata afrykańskiego. Jedyne informacje pochodzą z kenozoiku.
Występowanie.
Zamieszkuje płytkie wody przybrzeżne zachodniej Afryki. Manaty afrykańskie wybierają środowiska zbliżone do manata karaibskiego. Przemieszczają się między obszarami morskimi, estuariami i siedliskami słodkowodnymi. Zasięg gatunku ogranicza temperatura wody – manaty afrykańskie rzadko się spotyka w wodach o temperaturze poniżej 18 °C. Północną granicę występowania tego gatunku wyznacza rzeka Senegal, zaś południową rzeka Kuanza w Angoli. Manaty afrykańskie często wędrują w górne biegi rzek, w których żyją – np. w rzece Niger można je spotkać nawet na terenie Mali. Wędrują aż do miejsc, gdzie katarakty bądź bystrza uniemożliwiają dalszą wędrówkę. W okresach suszy zatrzymują się na dłużej w większych jeziorach, takich jak Léré czy de Tréné.
W wyniku budowy zapory na rzece Wolta powstało jezioro Wolta, w którym jedna z populacji manata afrykańskiego została odcięta od morza. Druga odcięta populacja występuje na obszarze wewnętrznej delty Nigru, w odległości 2000 km od morza. Jest to najbardziej oddalone od morza miejsce występowania manata afrykańskiego. Inne odcięte od morza populacje występują w rzekach Logon i Szari. Nie ma danych na temat występowania manatów w jeziorze Czad. Na obszarach morskich wędrują głównie na płyciznach, w obszarach namorzynów. Można je spotkać także w rejonie archipelagu Bijagos, 75 km od wybrzeży Gwinei Bissau. Według niektórych badaczy manat afrykański zdaje się unikać słonej wody.
Brak jest dokładnych danych o liczebności manata afrykańskiego. Szacuje się ją na kilka do kilkunastu tysięcy osobników. Nie wyodrębniono podgatunków manata afrykańskiego. Przeprowadzone badania nad genetyką tego gatunku wykazały niewielką zmienność między populacjami żyjącymi na różnych obszarach.
Zachowanie.
Żywią się roślinnością w każdym ze środowisk, w których występują. Występowanie przedstawicieli tego gatunku nie jest ograniczone zasięgiem traw morskich, gdyż prawdopodobnie nie stanowią one istotnego składnika ich diety. Ze względu na mętną wodę, w której żyją manaty, uważa się, że żywią się głównie roślinnością częściowo zanurzoną lub wystającą ponad powierzchnię wody. Świadczyć o tym może także budowa pyska tych zwierząt. Główne gatunki roślin, które są zjadane przez manaty, to siewki różnych gatunków "Rhizophora", hiacynty wodne ("Eichhornia crassipes") oraz "Paspalum vaginatum". Dorosły osobnik spożywa w ciągu roku około 8000 kg roślin. Średni czas pomiędzy oddechami wynosi od 2 do 4 minut, a w trakcie nurkowania – 6 minut, choć wykazano, że osobniki tego gatunku są w stanie wstrzymać oddech na 18 minut. Rzadko przepływają długie dystanse, jednak potrafią przepłynąć do 42 km w ciągu 24 godzin. Wypoczywają zazwyczaj za dnia w lagunach, nad brzegami rzek oraz między korzeniami nadrzecznych i nadmorskich drzew. Przeciętna długość życia manata afrykańskiego nie jest znana. Szacuje się, że zwierzęta te mogą żyć dłużej niż 60 lat.
Ich głównym wrogiem jest człowiek, choć czasem atakowane są i zjadane przez krokodyle. Badania przeprowadzone w Gwinei Bissau dowiodły, że najwięcej manatów afrykańskich ginie tam w wyniku zaplątania się w sieci rybackie (około 72%), a jedynie 13% w wyniku polowań. W skali całego gatunku największym zagrożeniem są jednak te drugie.
Manaty bywają uważane za szkodniki. Zdarza się, że żerują one na polach ryżowych. Pomimo działań zapobiegawczych rzadko udaje się ochronić przed nimi zbiory. Niszczenie pól zdarza się wyłącznie w porze deszczowej (sierpień i październik). Innym polem konfliktu z człowiekiem jest niszczenie sieci rybackich – w 81% przypadków zaplątania się w sieci manaty niszczą je. Przypuszcza się, że prowadzą nocny tryb życia – żerowanie na polach ryżowych obserwowano o tej porze doby.
Pośrednim zagrożeniem dla manatów jest niszczenie siedlisk: budowa zapór na rzekach, wycinanie namorzynów na opał, przekształcanie delt w pola ryżowe oraz zamulanie lagun i rzek w wyniku zwiększonej erozji w górnych biegach rzek.
Manat afrykański jest zazwyczaj samotnikiem, dość często można jednak spotkać matkę z młodymi lub niewielkie stada liczące od 3 do 15 osobników (najczęściej jednak są to grupy rodzinne liczące 4-6 osobników). Zachowania rozrodcze są słabo zbadane – prawdopodobnie samica kopuluje z kilkoma samcami. W trakcie godów osobniki rozpryskują wodę płetwami i obracają się w niej, aby przyciągnąć uwagę potencjalnego partnera. Podejrzewa się, że zwierzęta te mogą rozmnażać się przez cały rok, choć wiele lokalnych populacji preferuje okres między czerwcem, a wrześniem. Do porodu dochodzi w płytkich lagunach. Zwykle rodzi się 1 młode, które w momencie urodzenia mierzy od 1 do 1,05 m długości.
Ochrona i edukacja.
Manat afrykański jest gatunkiem chronionym na całym obszarze występowania. Został umieszczony na liście załącznika II CITES jako gatunek narażony. Ze względu na trudności w dostępie do terenów jego występowania ochrona tego gatunku respektowana jest w niewielkim stopniu. Na terenie niektórych krajów, w których żyją manaty, prowadzone są badania i podejmuje się działania z zakresu ochrony biernej i czynnej (w formie rozmnażania w niewoli i reintrodukcji na terenie parku narodowego Djoudj w Senegalu). Brak jednak informacji o rozmnożeniu manata afrykańskiego w niewoli. Na terenie niektórych krajów organizacje pozarządowe włączają ludność lokalną w czynną ochronę manatów. W Senegalu organizacja Océanium koordynuje przenoszenie manatów z obszarów odciętych zaporami rzecznymi do wód otwartych.
W 2008 na terenie Senegalu, Gwinei – Bissau, Wybrzeża Kości Słoniowej, Kamerunu i Gabonu wydano książkę zatytułowaną "Mieux connaître le Lamantin ouest africain Trichechus senegalensis" (pol. Poznaj lepiej manata afrykańskiego). Książka jest przeznaczona dla uczniów szkół podstawowych i ma na celu poprawienie wiedzy na temat tego gatunku w krajach, w których występuje.
W 1996 roku japońskie oceanarium w Toba pozyskało parę manatów z rzeki Geba w Gwinei Bissau. Mimo uzgodnień pomiędzy Japonią i Gwineą Bissau operacja ta (której koszt oszacowano na około 1,8 miliona dolarów amerykańskich) wywołała kontrowersje. W dyskusji powstałej po przekazaniu manatów brały udział organizacje pozarządowe, lokalni działacze ochrony przyrody, instytucje rządowe oraz zagraniczni naukowcy.
Pomimo statusu gatunku chronionego na terenie wszystkich państw, w których występują manaty afrykańskie, w wielu miejscach nadal są one obiektem polowań. W Kamerunie mięso manatów można kupić na targu. W Gwinei Bissau mięso manata jest uważane za najlepsze, jakie można zdobyć. Oprócz mięsa obiektem handlu jest też olej pozyskiwany z manatów. W Mali, Senegalu i Czadzie jest on droższy od mięsa z manata. Używa się go do leczenia reumatyzmu i schorzeń skóry i włosów. Olej z głowy manata jest wykorzystywany do leczenia infekcji uszu. W Mali niektóre części penisa manata są używane do leczenia impotencji. Skóra stanowi surowiec do produkcji batów. W Sierra Leone całe manaty (z wyjątkiem żeber) są spożywane bądź wykorzystywane: mięso jest dzielone pomiędzy mieszkańców wioski, z której wywodzi się myśliwy, kości używa się do wyrobu rączek lasek oraz przedmiotów w lokalnej grze zwanej cii.
Manat afrykański w kulturze.
Tereny, na których występuje manat afrykański, są zamieszkane przez wiele różnych grup etnicznych posługujących się oprócz języków urzędowych krajów, w których żyją także własnymi językami. Z tego powodu manat afrykański bywa różnie nazywany:
Ponadto wiele ludów Afryki Zachodniej używa nazwy "Mami Watta".
Mity.
Według wierzeń niektórych plemion zjedzenie pewnych części manata wpływa korzystnie na męską potencję. Inne plemiona z kolei uważają, że mężczyzna, u którego widok narządów płciowych samicy manata wywoła pobudzenie seksualne, może stracić zdolność do odbywania stosunków płciowych. Przesądy te silnie wpływają na traktowanie manata afrykańskiego przez ludzi – manaty bywają obiektami polowań w celu zdobycia uznawanych za lecznicze części penisa.
Manat afrykański według niektórych plemion to panna młoda, która prała nago swoje ubrania w rzece. Gdy zobaczył ją jej przyszły teść, dziewczyna ze wstydu wskoczyła do rzeki i zmieniła się w manata. Inna wersja podaje, że panna młoda powiedziała matce swojego narzeczonego, że pracuje dla niej na polu ryżowym, podczas gdy w rzeczywistości tylko tam spała. Pewnego dnia kobieta postanowiła zanieść dziewczynie posiłek na pole. Kiedy dziewczyna zobaczyła nadchodzącą teściową, zawstydziła się i wskoczyła do rzeki, gdzie zmieniła się w manata.
Inna legenda podaje, że żyło kiedyś rodzeństwo, brat i siostra. Brat kochał skrycie siostrę, lecz nikomu tego nie wyjawił. Pewnego dnia postanowił zbudować na brzegu rzeki łódź. Siostra codziennie przynosiła mu posiłek. W dniu, w którym ukończył łódź, siostra przyszła jak zwykle z posiłkiem. Brat porwał ją na pokład łodzi, aby wywieźć i zgwałcić. Dziewczyna modliła się gorąco o ratunek. Łódź wywróciła się, oboje utonęli i zmienili się w manaty.
Mieszkańcy Mali uważają, że manaty z rzeki Niger to złe duchy. Polować na nie mogą tylko członkowie plemienia znający zaklęcia – ich nieznajomość grozi śmiercią bądź obłędem. Ciężarne kobiety nie powinny spożywać niektórych części manata – mogą one sprawić, że kobieta urodzi niemoralne dziecko.
Znaczki pocztowe.
Niektóre kraje, na terenie których występuje manat afrykański, emitowały znaczki pocztowe z podobizną tego ssaka. Znaczki zostały wydane przez Kamerun, Ghanę, Wybrzeże Kości Słoniowej, Mali, Mauretanię, Niger, Togo i Czad.

</doc>
<doc id="1041927" url="https://pl.wikipedia.org/wiki?curid=1041927" title="Cerebralizacja">
Cerebralizacja



</doc>
<doc id="1041936" url="https://pl.wikipedia.org/wiki?curid=1041936" title="Cerebrastenia pourazowa">
Cerebrastenia pourazowa

Cerebrastenia pourazowa (także nerwica pourazowa) – stan, który jest następstwem urazu czaszkowo-mózgowego. Występuje często po wstrząśnieniu mózgu. Jej objawy to nasilone zmęczenie, bóle oraz zawroty głowy, bezsenność, drażliwość i zaburzenia koncentracji uwagi.

</doc>
<doc id="1041939" url="https://pl.wikipedia.org/wiki?curid=1041939" title="MHŻP">
MHŻP



</doc>
<doc id="1041940" url="https://pl.wikipedia.org/wiki?curid=1041940" title="Omdlenia wazowagalne">
Omdlenia wazowagalne

Omdlenia wazowagalne – zespół neurokardiogenny w przebiegu którego, na skutek pionizacji dochodzi do odruchowego zwolnienia rytmu serca lub spadku ciśnienia, a w konsekwencji do omdlenia.
Typy omdleń wazowagalnych.
Według klasyfikacji VASIS wyróżnia się trzy typy:
Objawy.
W przebiegu omdleń wazowagalnych mogą występować skurcze toniczne mięśni kończyn i tułowia, wymagające różnicowania z padaczką.
Patogeneza.
Patomechanizm zespołu wazowagalnego nie został do końca poznany. Większość badaczy skłania się ku temu, że długotrwała pozycja pozioma powoduje zmniejszenie powrotu żylnego i nadmierną kurczliwość mięśnia sercowego. W wyniku pionizacji, po kilkunastu sekundach dochodzi do przemieszczenia 500–1000 ml krwi do pojemnościowych naczyń żylnych poniżej przepony. Następnie dochodzi do filtracji około 700 ml płynu do przestrzeni pozanaczyniowej, co prowadzi do spadku ciśnienia napełniania serca i na skutek tego do spadku objętości wyrzutowej serca. W odpowiedzi na stres ortostatyczny dochodzi do aktywacji współczulnej i wazokonstrykcji oraz wzrostu częstości akcji serca. Na drodze łuku odruchowego aktywowany zostaje układ przywspólczulny, co ma na celu przywrócenie utraconej homeostazy w organizmie. W przypadku nadaktywności układu autonomicznego dochodzi do zbyt silnego spadku częstości rytmu serca (do asystolii włącznie) i spadku ciśnienia.
Długotrwała pozycja stojąca jest czynnikiem wyzwalającym omdlenie wazowagalne. Poza pozycją stojącą w większości przypadków nie ma uchwytnej przyczyny epizodu.
Do czynników, które mogą sprzyjać powstaniu omdlenia zalicza się:
Diagnostyka.
W diagnostyce omdleń wazowagalnych szczególnie istotny jest szczegółowy wywiad lekarski z uwzględnieniem ustalenia okoliczności wystąpienia omdlenia. 
Podstawowym badaniem w diagnostyce omdleń wazowagalnych jest test pionizacyjny. Po około 30-minutowym okresie leżenia pionizuje się pacjenta do kąta 60 stopni. Przez cały czas badania monitoruje się EKG w sposób ciągły na ekranie kardiomonitora. Zmiany pozycji ciała dokonuje się za pomocą stołu uchylnego z podpórką pod stopy i pasami mocującymi umieszczonymi zazwyczaj na wysokości klatki piersiowej i powyżej stawów kolanowych, uniemożliwiającymi upadek osobie, u której wystąpi utrata przytomności. Monitorowaniu podlega również ciśnienie krwi pacjenta metodą Korotkowa, bądź przy użyciu sfigmomanometru ręcznego bądź automatycznego. Pomiarów dokonuje się w odstępach 1-minutowych lub częściej w przypadku pojawienia się objawów przedomdleniowych. 
Omdlenia wazowagalne należy różnicować z napadami padaczki. Monitorowanie EEG podczas testu pionizacyjnego daje możliwość oceny odpowiedzi mózgowia na pionizację. Podczas omdlenia wazowagalnego obserwuje się charakterystyczne zmiany w zapisie EEG pod postacią zwolnienia fal alfa rytmu podstawowego, fal z zakresu theta i delta.
Leczenie.
Beta-blokery okazały się nieskuteczne w zapobieganiu omdleniom wazowagalnym.

</doc>
<doc id="1041944" url="https://pl.wikipedia.org/wiki?curid=1041944" title="Canal Sur">
Canal Sur

Canal Sur (hiszp. "Południowy Kanał") – pierwszy kanał RTVA, andaluzyjskiej autonomicznej telewizji. Kanał powstał 28 lutego 1989 roku. 

</doc>
<doc id="1041952" url="https://pl.wikipedia.org/wiki?curid=1041952" title="Stare Bojanowo Wąskotorowe">
Stare Bojanowo Wąskotorowe

Stare Bojanowo Wąskotorowe - stacja kolejowa w Starym Bojanowie, w województwie wielkopolskim, w Polsce. 
Jest stacją styczną Śmigielskiej Kolei Dojazdowej do stacji normalnotorowej Stare Bojanowo relacji Wrocław - Leszno - Poznań. Stacja uruchomiona została 17 września 1900 r. W okresie świetności współdzieliła ze stacją Stare Bojanowo kasy i poczekalnię. Obecnie prowadzi odprawę pasażerską i towarową ("Stare Bojanowo Wąskotorowe Towarowe") przede wszystkim na trasie "Stare Bojanowo Wąskotorowe" - "Śmigiel".
Otoczenie dworca i całą infrastruktura kolejowa przeszła gruntowny remont w latach 1952 - 1953, kiedy to celem ujednolicenia taboru wydanym przez Zarząd Kolei Dojazdowych w Poznaniu zmieniono prześwitu toru z 1000 mm na 750 mm.

</doc>
<doc id="1041960" url="https://pl.wikipedia.org/wiki?curid=1041960" title="Chromosom 17">
Chromosom 17

Chromosom 17 – jeden z 23 parzystych chromosomów człowieka. DNA chromosomu 17 liczy ponad 81 milionów par nukleotydów, co stanowi około 2,5-3% materiału genetycznego ludzkiej komórki. Liczbę genów chromosomu 17 szacuje się na 1 200-1 500.

</doc>
<doc id="1041962" url="https://pl.wikipedia.org/wiki?curid=1041962" title="Nerwiakowłókniakowatość typu 1">
Nerwiakowłókniakowatość typu 1

Nerwiakowłókniakowatość typu 1 (neurofibromatoza typu 1, choroba von Recklinghausena, zespół Recklinghausena, ang. neurofibromatosis type I, NF1) – choroba genetyczna o dziedziczeniu autosomalnym dominującym, należąca do grupy fakomatoz. W obrazie klinicznym choroby występują zmiany skórne, oczne, guzy wewnątrzczaszkowe i inne nowotwory o lokalizacji pozaczaszkowej, a także zmiany kostne. Ze względu na dużą zmienność objawów klinicznych nierzadko rozpoznanie choroby jest opóźnione w przypadkach o łagodnej ekspresji. Nerwiakowłókniakowatość typu 1 spowodowana jest mutacją w genie "NF1" kodującym neurofibrominę 1. Choroba ta jest nieuleczalna.
Mimo iż synonimem innego schorzenia – dystrofii kości przytarczyczkowej, także jest określenie "choroba Recklinghausena" nie należy mylić go z nerwiakowłokniakowatością typu 1.
Historia.
Pierwszy opis choroby przedstawił irlandzki chirurg Robert William Smith w 1849. Klasyczna praca Friedricha Daniela von Recklinghausena z 1882 roku zawierała opis symptomatologii choroby i wprowadziła do medycyny termin "neurofibromatosis"; do dziś nerwiakowłókniakowatość typu 1 określa się niekiedy jako chorobę von Recklinghausena.
Etiologia.
Choroba spowodowana jest odziedziczoną mutacją genu supresorowego "NF1" w "locus" 17q11.2 kodującego białko neurofibrominę 1. Ponieważ gen NF1 ma duże rozmiary (ponad 350 tys. par zasad), to w ok. połowie przypadków schorzenie jest wynikiem nowej mutacji i nie ma charakteru rodzinnego. Wskutek spontanicznej mutacji drugiego allela genu "NF1" i tzw. utraty heterozygotyczności rozwijają się charakterystyczne dla choroby guzy nowotworowe i hamartomatyczne.
Stwierdzono, że homozygotyczność mutacji konstytucyjnych w jednym z genów odpowiedzialnych za mechanizm naprawy DNA przez wycinanie niesparowanych nukleotydów (mismatch repair, MMR), "MLH1", "MSH2", "MSH6" i "PMS2" predysponuje do łagodnej postaci neurofibromatozy typu 1, schorzeń hematologicznych i guzów mózgu. U heterozygot mających konstytucyjne mutacje w tych genach rozwija się HNPCC. Zasugerowano, że zespół spowodowany bialleliczną mutacją genów MMR stanowi odrębną jednostkę chorobową, na której określenie zaproponowano nazwy zespołu nowotworów wieku dziecięcego (childhood cancer syndrome, CCR), zespołu niedostatecznej naprawy niesparowanych nukleotydów (mismatch repair deficiency syndrome, MMR-D) albo zespołu CoLoN (Colon tumours and/or leukaemia/lymphoma and/or neurofibromatosis features).
Epidemiologia.
NF1 jest stosunkowo częstą chorobą genetyczną i najczęstszą z fakomatoz; szacuje się, że częstość choroby wynosi około 1:3500 żywych urodzeń i przynajmniej 1:4000-1:5000 w populacji.
Objawy i przebieg.
NF1 charakteryzuje się różnorodnymi zmianami w tkankach pochodzenia ektodermalnego. Objawy w NF1 można podzielić na duże i małe.
Niekiedy choroba pozostaje nierozpoznana, co jest spowodowane z jednej strony dyskretnym przebiegiem tego schorzenia, a także tym że, nasilenie objawów wykazuje bardzo duże spektrum, zarówno wśród członków rodziny jak i także w ciągu życia tego samego pacjenta.
"Objawy duże:"
"Objawy małe:"
"Objawy wtórne i powikłania:"
Problemy poznawcze i w nauce.
Najczęstszym problemem u pacjentów z NF1 jest upośledzenie poznawcze oraz w zdolności do uczenia się. Wykazano, że problemy poznawcze występują u około 80% dzieci z NF1 i mają znaczący wpływ na ich codzienne oraz szkolne życie. Najczęściej występują trudności w postrzeganiu, wykonawczym funkcjonowaniu oraz uwadze. ADHD występuje u około 38% dzieci z NF1. Występują także deficyty językowe, matematyczne i ruchowe. Wykazano, że problemy poznawcze utrzymują się na stałym poziomie do dorosłości i nie ulegają pogorszeniu, jak niektóre inne objawy fizykalne w NF-1.
Rozpoznanie.
Rozpoznanie nerwiakowłókniakowatości typu 1 opiera się obecnie na kryteriach National Institutes of Health. Zgodnie z ustaleniami NIH NF-1 rozpoznać można, gdy spełnione są przynajmniej 2 z 7 warunków:
Do postawienia rozpoznania nie jest konieczne przeprowadzenie badań molekularnych.
Różnicowanie.
Diagnostyka różnicowa nerwiakowłókniakowatości typu 1 obejmuje następujące jednostki chorobowe:
Leczenie.
NF1 jest chorobą nieuleczalną, możliwe jest jedynie leczenie objawowe. Powinno ono być zindywidualizowane ze względu na dużą zmienność objawów. W zależności od ośrodka klinicznego preferuje się chemio- lub radioterapię w leczeniu glejaków mózgu. Kontrowersyjne jest stosowanie ketotifenu w dawkach dziennych 2–4 mg w nerwiakowłókniakach; lek miałby według niektórych zmniejszać tempo przyrostu guzów, wywierając również korzystne działanie przeciwświądowe, uspokajające i synergistyczne z lekami przeciwpadaczkowymi. Zaleca się ostrożność w leczeniu chirurgicznym szpecących zmian skórnych, ze względu na często ich nadspodziewane duże ukrwienie i nierzadko złe gojenie się ran.
W kwietniu 2020, amerykańska agencja ds. leków, FDA zatwierdziła do stosowania lek doustny selumetinib (nazwa handlowa "Koselugo"). Lek jest wykorzystywany u dzieci powyżej 2 roku życia.
Rokowanie.
Rokowanie zależy od stopnia nasilenia zmian narządowych i właściwego prowadzenia pacjenta. Główną przyczyną przedwczesnej śmierci chorych z NF1 są choroby układu krążenia.
Przypadek Josepha Merricka.
W 1909 roku wysunięto hipotezę, że słynny "Człowiek słoń", czyli Joseph Merrick (1862–1890), opisany przez sir Fredericka Trevesa w 1884 roku, cierpiał na szczególnie ciężką postać nerwiakowłókniakowatości. Nie ma jednak informacji o charakterystycznych dla choroby objawach: plamach "cafe au lait" czy nerwiakowłókniakach, wiadomo natomiast że Merrick miał makrocefalię, wyrośla kostne czaszki, hipertrofię kości długich, hiperplazję skóry podeszew i liczne guzy tkanek miękkich, w tym tłuszczaki. Pozwoliło to wysunąć w 1986 roku hipotezę, że Merrick miał inną, znacznie rzadszą chorobę, określaną jako zespół Proteusza. W wyniku badań genetycznych przeprowadzonych w 2003 r. przez doktora Charisa Enga ww. hipoteza wydaje się być wątpliwa.

</doc>
<doc id="1041963" url="https://pl.wikipedia.org/wiki?curid=1041963" title="Tachykardia zatokowa">
Tachykardia zatokowa

Tachykardia zatokowa () – przyspieszenie fizjologicznego rytmu serca (tak zwanego rytmu zatokowego, czyli nadawanego przez węzeł zatokowy), powyżej 100 uderzeń na minutę. Warunkiem rozpoznania tachykardii zatokowej, jest występowanie prawidłowych pobudzeń serca, a jedynym stwierdzanym odchyleniem jest przyspieszenie jego rytmu.
Tachykardia zatokowa jest prawidłową reakcją organizmu w sytuacji, gdy pojawia się zwiększone zapotrzebowanie metaboliczne lub konieczność podtrzymania lub podwyższenia wysokości ciśnienia tętniczego. Dochodzi do tego zarówno w sytuacjach fizjologicznych, jak i patologicznych:
Tachykardia zatokowa, będąc reakcją fizjologiczną, pozostaje pod kontrolą homeostazy organizmu. Gdy zaczyna się wymykać spod kontroli – pojawia się stan zwany nieadekwatną tachykardią zatokową. Szybkość akcji mieści się zwykle w granicach 100–160 uderzeń na minutę i może wystąpić zwiększona męczliwość lub nawet omdlenie.
Stan ten jest uzależniony od zwiększonej aktywności receptorów β serca, dlatego w leczeniu tego stanu stosuje się leki beta-adrenolityczne, a w przypadku ich nieskuteczności ablację węzła przedsionkowo-komorowego z następowym wszczepieniem rozrusznika serca.

</doc>
<doc id="1041964" url="https://pl.wikipedia.org/wiki?curid=1041964" title="Alexander Godunov">
Alexander Godunov



</doc>
<doc id="1041967" url="https://pl.wikipedia.org/wiki?curid=1041967" title="Nerwiakowłókniakowatość typu 2">
Nerwiakowłókniakowatość typu 2

Nerwiakowłókniakowatość typu 2 (zespół MISME, ang. neurofibromatosis, type II, NF2, bilateral acoustic neurofibromatosis, BANF, MISME syndrome, multiple inherited schwannomas, meningiomas, and ependymomas) – choroba genetyczna o dziedziczeniu autosomalnym dominującym, przypominająca obrazem klinicznym nerwiakowłókniakowatość typu 1. NF2 spowodowana jest mutacjami w genie "NF2" w "locus" 22q12.2 kodującym neurofibrominę-2, zwaną także merliną.
Historia.
Pierwsze doniesienia o nietypowych przypadkach choroby Recklinghausena pojawiły się w latach 20. i 30. XX wieku. W 1933 Gardner i Frazie opisali pięciopokoleniową rodzinę, w której 38 członków miało utratę słuchu z powodu obustronnych nerwiaków, a 15 z nich dodatkowo straciło wzrok. Inne rodziny opisali Worster-Drought i wsp. w 1937, Feiling i Ward w 1920, Moyes w 1968. Forster-Drought przypomniał w 1937 roku doniesienie Wisharta z 1822 roku, będące prawdopodobnie pierwszym opisem NF2. Opisany pacjent, Michael Blair, zgłosił się do Wisharta, wówczas prezydenta Królewskiego Towarzystwa Chirurgicznego w Edynburgu, z obustronną głuchotą. Od urodzenia miał niezwykły kształt czaszki i wykrytą około 4. miesiąca życia utratę wzroku w prawym oku. W autopsji stwierdzono guzy opony twardej mózgu i „guz wielkości małego orzecha, bardzo twardy, przyczepiony do obu [nerwów przedsionkowych] w miejscu ich wejścia do przewodu słuchowego wewnętrznego”.
W 1986 Seizinger ustalił locus genu na 22 chromosomie, Wertelecki i wsp. uściślili "locus" na 22q11. Dwa typy choroby: Gardnera i Wisharta, wyróżnił Evans w 1992 roku.
Etiologia.
Choroba spowodowana jest mutacjami w genie "NF2" w "locus" 22q12.2 kodującym białko merlinę. Gen "NF2" ma mniejszą długość niż "NF1"; składa się z 16 konstytutywnych i jednego alternatywnie wycinanego eksonu. Alternatywny splicing owocuje przynajmniej dwiema formami białka o odmiennej ekspresji tkankowej. Funkcja białka polega na pośredniczeniu w interakcjach między środowiskiem zewnętrznym komórki a cytoszkieletem.
Objawy i przebieg.
W obrazie klinicznym NF2 można wyróżnić trzy grupy objawów, obejmujące:
Glejaki nerwu wzrokowego nie występują częściej u pacjentów z NF2, w przeciwieństwie do NF1.
Obraz kliniczny NF2 jest odmienny u dzieci i u dorosłych. U pacjentów pediatrycznych najczęściej rozpoznaje się zaćmę (60-80%), schwannoma nerwu przedsionkowego (43%), oponiaki i guzy rdzenia (31%), schwannomata skóry (8%), opadanie stopy spowodowane obwodową neuropatią (3%) i mononeuropatię twarzową (19%).
Klinicznie wyróżniono podtypy choroby:
Rozpoznanie.
Opracowano kryteria rozpoznania NF2 (NIH Consensus). Pacjent może mieć postawione kliniczne rozpoznanie NF2, jeśli spełnia następujące kryteria:
Leczenie i opieka nad pacjentami.
Pacjenci z rozpoznaną NF2 powinni być objęci specjalistyczną opieką lekarską w referencyjnych ośrodkach. Panel badań oferowanych tym pacjentom powinien obejmować:
Badania powinny być powtarzane co roku i częściej w przypadku nowych dolegliwości.
Weryfikacja rozpoznania możliwa jest przy użyciu technik molekularnych wykrywających mutacje w genie "NF2".
Subkliniczne zmiany oczne pojawiają się stosunkowo wcześnie, stąd niektóre ośrodki zalecają podjęcie monitorowania okulistycznego już około 10. roku życia.

</doc>
<doc id="1041968" url="https://pl.wikipedia.org/wiki?curid=1041968" title="Wiktor Pynzenyk">
Wiktor Pynzenyk

Wiktor Mychajłowycz Pynzenyk, ukr. Віктор Михайлович Пинзеник (ur. 15 kwietnia 1954 w miejscowości Smołohowycia obwodzie zakarpackim) – ukraiński polityk, profesor nauk ekonomicznych.
Życiorys.
Zawodowo związany z Uniwersytetem Iwana Franki we Lwowie. W 1989 obronił doktorat, w 1991 uzyskał profesurę.
Od 1990 do 2006 sprawował mandat poselski do Rady Najwyższej. W latach 1992–1997 (z przerwami) pełnił funkcje wicepremiera lub pierwszego wicepremiera i ministra gospodarki w różnych rządach. W okresie 2005–2006 był ministrem finansów w gabinetach Julii Tymoszenko i Jurija Jechanurowa.
W 1997 założył partię Reformy i Porządek, którą od tej pory nieprzerwanie kieruje. Działał w Bloku Nasza Ukraina, w 2006 organizował koalicję PRP-Pora, która nie przekroczyła progu wyborczego. W 2007 w imieniu swojego ugrupowania podpisał porozumienie z Blokiem Julii Tymoszenko, ponownie uzyskując mandat deputowanego.
W grudniu 2007 kolejny raz objął tekę ministra finansów w nowo powołanym rządzie. Złożył dymisję w lutym 2009. W 2010 opuścił swoje ugrupowanie. W 2012 powrócił do parlamentu z ramienia partii UDAR. Utrzymał mandat również w 2014 jako kandydat Bloku Petra Poroszenki.

</doc>
<doc id="1041969" url="https://pl.wikipedia.org/wiki?curid=1041969" title="Dorota Filipek-Załęska">
Dorota Filipek-Załęska

Dorota Filipek-Załęska – polska dialogistka, autorka polskich wersji językowych do filmów i seriali.

</doc>
<doc id="1041975" url="https://pl.wikipedia.org/wiki?curid=1041975" title="Kalifat Sokoto">
Kalifat Sokoto

Kalifat Sokoto – dawniej jedno z najsilniejszych państw w Afryce, obecnie tytularny kalifat Nigerii.
Początki państwa sięgają 1774 roku, kiedy charyzmatyczny imam Usman dan Fodio rozpoczął wśród ludu Fulbe nawoływanie do dżihadu. W 1804 jego armie zajęły państwo miasto-państwo Gobir, ogłaszając go „wodzem wiernych”. W latach 1805–1808 armie Fodio opanowały większość okolicznych miast-państw ludu Hausa. W 1809 założono miasto Sokoto jako stolicę nowego imperium.
W następnych latach Sokoto podbiło terytoria nad dolnym Nigrem, nad rzeką Benue i największe z regionalnych państw – Adamawę. Do połowy XIX wieku podjęto prawie 100 wypraw wojennych na terytoria dzisiejszego Nigru. U szczytu potęgi imperium Fulbe rozciągało się od terenów dzisiejszego Burkina Faso po Kamerun.
Administracyjnie Sokoto było federacją miast-państw, podlegających władzy kalifa.
Na przełomie lutego i marca 1903 roku stolicę Kalifatu zajęła ekspedycja brytyjska. Brytyjczykom udało się jednak przejąć wyłącznie kontrolę wojskową i podatkową (z wyłączeniem licznej szarej strefy), podczas gdy prawie każdy inny aspekt pozostawał nadal pod pełną władzą Kalifatu.
Wodzowie i lub członkowie rodziny królewskiej nadal sprawowali swoje uprawnienia nad swoimi poddanymi. Zwrócono uwagę, że Brytyjczycy nie byli w stanie stworzyć administracji kolonialnej, chociaż byli zainteresowani czerpaniem korzyści importowych z nowych kolonii; żaden z tych aspektów nie miał wystarczających zasobów, by je sfinansować. Ta kwestia ekonomiczna, w połączeniu z niedoborem lub brakiem kadry europejskiej w Afryce, przekonały Brytyjczyków, do uznania niepodległych instytucji do osiągnięcia części celu. Kiedy na początku XX wieku Lugard i jego ludzie rozpoczęli walkę z Kalifatem Sokoto w północnej Nigerii, jego ograniczone zasoby ludzkie i finansowe uniemożliwiły mu opanowanie całego terytorium. Kalifat Sokoto posiadał wysoko rozwinięty i sprawny system administracji kierowany przez emirów, z sułtanem Sokoto jako najwyższym zwierzchnikiem, który nie był chętny do wojny z Wielką Brytanią. Hierarchiczny charakter struktury politycznej był idealny dla owego systemu ponieważ Brytyjczycy mogli korzystać z pomocy emirów, a emirowie z kolei mogli kontrolować swój lud.
Po wypowiedzeniu powiązań z Wielką Brytanią w 1960 kalifat zachował swój tradycjonalny i religijny charakter.

</doc>
<doc id="1041978" url="https://pl.wikipedia.org/wiki?curid=1041978" title="Grand Prix Argentyny">
Grand Prix Argentyny



</doc>
<doc id="1041980" url="https://pl.wikipedia.org/wiki?curid=1041980" title="Stare Bojanowo (stacja kolejowa)">
Stare Bojanowo (stacja kolejowa)

Stare Bojanowo – stacja kolejowa w Starym Bojanowie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Jest stacją styczną kolei normalnotorowej Stare Bojanowo relacji Wrocław – Leszno – Poznań do stacji Stare Bojanowo Wąskotorowe Śmigielskiej Kolei Dojazdowej. Stacja uruchomiona została w 1852 z chwilą uruchomienia linii Wrocław Główny – Leszno – Poznań Główny. W okresie świetności współdzieliła ze stacją Stare Bojanowo Wąskotorowe kasy i poczekalnię. 

</doc>
<doc id="1041981" url="https://pl.wikipedia.org/wiki?curid=1041981" title="Jan Machabeusz">
Jan Machabeusz

Jan zwany Gaddi (hebr. יוחנן הגדי, II w. p.n.e.) – najstarszy z pięciu synów Matatiasza, brat Judy Machabeusza. Wraz z ojcem i braćmi brał udział w antysyryjskim powstaniu.
Wysłany przez swojego brata Jonatana na negocjacje z Nabatejczykami, został przez nich porwany. W odwecie Jonatan i jego brat Szymon zaatakowali orszak weselny jednego z nabatejskich dostojników.

</doc>
<doc id="1041984" url="https://pl.wikipedia.org/wiki?curid=1041984" title="1993'rok">
1993'rok

1993'rok – utwór zespołu Ira rozpoczynający trzeci studyjny album, "1993 rok". Wydany w kwietniu 1993 roku. Utwór skomponował zespół. Piosenka ta trwa 1 minutę i 28 sekund i jest najkrótszym utworem znajdującym się na płycie.
Piosenka jest wstępem otwierającym trzeci krążek zespołu. Na początku słychać jest perkusję, oraz czyjeś odgłosy, potem do gry wchodzą także gitary. Utwór nie posiada wokalu. Utwór znalazł się także na koncertowej płycie zespołu "Ira Live" z grudnia 1993 roku, gdzie w wersji koncertowej trwa 1 minutę i 22 sekundy.
Niegdyś utwór pełnił rolę kompozycji otwierającej koncerty grupy.
Twórcy.
Ira
Produkcja

</doc>
<doc id="1041991" url="https://pl.wikipedia.org/wiki?curid=1041991" title="Dobellus Mały">
Dobellus Mały

Dobellus Mały (niem. "Kleiner Dobellus") – jezioro w województwie warmińsko-mazurskim, w powiecie gołdapskim, w gminie Dubeninki, na północny zachód od Suwałk, na pograniczu dawnych Prus i Suwalszczyzny, nieopodal Puszczy Rominckiej i mostów w Stańczykach.
Kompleks dwóch niewielkich jezior.
Oba jeziora, oddzielone jedynie niewielkim, kilkudziesięciometrowym pasem ziemi, mają odmienną genezę geologiczną. Większe jest typowym jeziorem rynnowym, polodowcowym, mniejsze jest płytkim oczkiem wodnym.
Jezioro „wybuchowe”.
31 maja 1926 podczas gwałtownej burzy mniejsze jezioro pokryło się grubą warstwą szlamu, a następnie dała się słyszeć silna eksplozja, która podniosła nagle wodę i rozrzuciła olbrzymie bryły ziemi i błota. Na miejscu jeziora widać było błoto, które przez wiele tygodni opadało na dno. Prawdopodobnie był to wybuch gazu błotnego, spowodowany wyładowaniami elektrycznymi burzy, bądź nagłym i silnym spadkiem ciśnienia. Gaz taki mógł wytworzyć się pod dnem jeziora z rozkładu roślin. Jednakże dokładne przyczyny wybuchu nie są znane do dzisiaj.

</doc>
<doc id="1041996" url="https://pl.wikipedia.org/wiki?curid=1041996" title="Janusz Cyran">
Janusz Cyran

Janusz Cyran (ur. 1959) – polski pisarz science fiction, publicysta, fizyk i programista z Rybnika. Debiutował opowiadaniem "Jeruzalem" w miesięczniku „Fantastyka” (11/1988).

</doc>
<doc id="1041997" url="https://pl.wikipedia.org/wiki?curid=1041997" title="Mariel Hemingway">
Mariel Hemingway

Mariel Hadley Hemingway (ur. 22 listopada 1961 w Mill Valley) – amerykańska aktorka, scenarzystka i producentka filmowa i telewizyjna.
Życiorys.
Wczesne lata.
Przyszła na świat w Mill Valley w stanie Kalifornia jako najmłodsza córka Byry Louise „Puck” Whittlesey (ur. 5 stycznia 1922, zm. 24 czerwca 1988 na raka) i Jacka Hemingwaya (ur. 10 października 1923, zm. 1 grudnia 2000), najstarszego syna amerykańskiego pisarza Ernesta Hemingwaya. Jego rodzina miała korzenie angielskie i niemieckie.
Jej dwie starsze siostry to Joan Hemingway „Muffet” (ur. 1950) i Margaux (ur. 16 lutego 1954, zm. 1 lipca 1996). Jej imię 'Mariel' zostało zaczerpnięte od nazwy kubańskiego portu, gdzie jej ojciec i słynny dziadek lubili jeździć na połów ryb. Dorastała w Ketchum w stanie Idaho, Los Angeles i Nowym Jorku.
Kariera.
Zadebiutowała na dużym ekranie w wieku piętnastu lat w dramacie sądowym "Dziewczyna z reklamy" ("Lipstick", 1976) jako młodsza siostra modelki (w tej roli wystąpiła jej prawdziwa siostra Margaux) – ofiary gwałtu dokonanego przez kompozytora (Chris Sarandon), gdzie zachwyciła krytyków i widzów, zdobywając nominację do nagrody Złotego Globu. Zagrała główną rolę 15-letniej matki w nominowanym do nagrody Złotego Globu dramacie telewizyjnym CBS "Chcę zatrzymać moje dziecko" ("I Want to Keep My Baby", 1976). Trzy lata później zwróciła uwagę rolą Tracey, licealnej miłości Isaaca (Woody Allen) w melodramacie komediowym Woody’ego Allena "Manhattan" (1979), za którą była nominowana do nagrody Oscara i Brytyjskiej Akademii Filmowej (BAFTA) jako najlepsza aktorka drugoplanowa.
Po roli biseksualnej atletki w dramacie sportowym "Życiowy rekord" ("Personal Best", 1982), zebrała znakomite recenzje za kreację kanadyjskiej fotomodelki i aktorki Dorothy Stratten, gwiazdy magazynu "Playboy", zamordowanej przez zaślepionego własną ambicją agresywnego menadżera, przyjaciela i męża (Eric Roberts) w biograficznym dramacie Boba Fosse’a "Star 80" (1983). Dla roli powiększony miała biust, implanty zostały usunięte w 2001.
Za rolę Lacy Warfield w sensacyjno-przygodowym filmie sci-fi Sidneya J. Furie "Superman IV" ("Superman IV: The Quest for Peace", 1985) z Christopherem Reeve’em i Gene’em Hackmanem oraz za postać właścicielki sklepu ze słodyczami w komedii kryminalnej Blake’a Edwardsa "Zachód słońca" ("Sunset", 1988) u boku Bruce’a Willisa otrzymała nominację do antynagrody Złotej Maliny dla najgorszej aktorki drugoplanowej. Kolejną nominację do nagrody Złotego Globu przyniosła jej rola w serialu ABC "Cywilne wojny" ("Civil Wars", 1991-93). Pojawiła się potem w sitcomie ABC "Roseanne" (1994-95) jako biseksualna Sharon i operze mydlanej CBS "Central Park West" (1995) w roli Stephanie Wells.
Życie prywatne.
9 grudnia 1984 poślubiła scenarzystę i reżysera Stevena Crismana. Mają dwie córki – Dree Louise (ur. 1987) i Langley (ur. 1989). Jednak w 2008 doszło do separacji, a rok później do rozwodu.

</doc>
<doc id="1041999" url="https://pl.wikipedia.org/wiki?curid=1041999" title="Sen (utwór)">
Sen (utwór)

"Sen" – utwór zespołu IRA pochodzący z albumu "1993 rok". Jest piątym co do długości utworem znajdującym się na płycie, trwa 4 minuty i 37 sekund. Został umieszczony na drugiej pozycji. Utwór skomponował gitarzysta Piotr Łukaszewski, do tekstu wokalisty Artura Gadowskiego. Tekst utworu opowiada o ucieczce w jakieś bezpieczne miejsce.
Na wstępie utworu można usłyszeć wgrany głos publiczności, po czym wchodzą gitary z ostrym i soczystym riffem, i drapieżnym wokalem Gadowskiego. Cały utwór ma ostre, niemalże heavymetalowe brzmienie składające się z melodyjnych riffów, które są połączone z dynamiczną i melodyjną solówką gitarową w wykonaniu gitarzysty Piotra Łukaszewskiego. Utwór "Sen" jest jednym z najbardziej dynamicznych utworów znajdujących się na płycie.
Utwór był bardzo często grany na koncertach przez zespół, znalazł się także na płycie "Live" z 1993 roku, gdzie trwa 3 minuty i 19 sekund, i jest znacznie krótszy od wersji studyjnej. Grany był przez zespół do 1995 roku, po czym od momentu reaktywacji nie jest już w ogóle prezentowany na żywo.
Twórcy.
IRA
Produkcja

</doc>
<doc id="1042000" url="https://pl.wikipedia.org/wiki?curid=1042000" title="Jezioro Tobellus">
Jezioro Tobellus



</doc>
<doc id="1042002" url="https://pl.wikipedia.org/wiki?curid=1042002" title="Puchar Oceanu Indyjskiego w piłce nożnej 2007">
Puchar Oceanu Indyjskiego w piłce nożnej 2007

Puchar Oceanu Indyjskiego 2007 odbył się między 10 a 18 sierpnia 2007 na stadionie Mahamasina Stadium w Antananarywie na Madagaskarze. W turnieju wzięło udział 6 drużyn:
Strzelcy.
4 gole
2 gole
1 gol

</doc>
<doc id="1042006" url="https://pl.wikipedia.org/wiki?curid=1042006" title="Jaik">
Jaik



</doc>
<doc id="1042010" url="https://pl.wikipedia.org/wiki?curid=1042010" title="Woodstock (utwór)">
Woodstock (utwór)

„"Woodstock"” – utwór zespołu IRA pochodzący z trzeciego albumu zespołu "1993 rok". Został umieszczony na czwartej pozycji na krążku, trwa 2 minuty i 48 sekund i jest drugim co do długości utworem znajdującym się na płycie, krótsze jest tylko "Intro" (1.28).
Tekst utworu ma charakter nostalgiczny, z nawiązaniem do cytatu z hendrixowskiego "Purple Haze".
Kompozytorem utworu jest gitarzysta Kuba Płucisz, natomiast tekst napisał wspólnie cały zespół.
Również i ten utwór jest utrzymany w ostrym i melodyjnym brzmieniu z dynamiczną solówką gitarową, oraz melodyjnymi riffami. Utwór był rzadko grany podczas trasy promującej płytę "1993 rok". Nie był także w ogóle grany podczas koncertów akustycznych zespołu.
Nie znalazł się na żadnej z dwóch płyt koncertowych grupy.
Obecnie w ogóle nie jest grany na koncertach zespołu.
Twórcy.
IRA
Produkcja

</doc>
<doc id="1042013" url="https://pl.wikipedia.org/wiki?curid=1042013" title="Wasyl Onopenko">
Wasyl Onopenko

Wasyl Wasylowycz Onopenko, ukr. Василь Васильович Онопенко (ur. 10 kwietnia 1949 w miejscowości Wełyki Kruszłynci w obwodzie winnickim) – ukraiński polityk i prawnik, deputowany, minister, od 2006 do 2011 prezes Sądu Najwyższego.
Życiorys.
Z wykształcenia prawnik, studia prawnicze ukończył w Charkowie, od 1976 przez kilkanaście lat pracował jako sędzia. W 1985 podjął pracę w Sądzie Najwyższym USRR. W 1991 został wiceministrem sprawiedliwości, od 1992 do 1995 stał na czele tego resortu. W 1996 został przewodniczącym Zjednoczonej Socjaldemokratycznej Partii Ukrainy. Z listy tego ugrupowania w 1998 uzyskał mandat deputowanego do Rady Najwyższej. Po kilku miesiącach został pozbawiony przywództwa w partii (głównie za sprawą oligarchów skupionych wokół Wiktora Medwedczuka).
Wkrótce powołał własną niewielką formację pod nazwą Ukraińska Partia Socjaldemokratyczna. W 1999 kandydował na prezydenta, uzyskując 0,5% głosów. W 2001 w imieniu USDP podpisał porozumienie o utworzeniu Bloku Julii Tymoszenko, z list którego w 2002 i 2006 uzyskiwał mandat poselski.
W październiku 2006 objął urząd prezesa Sądu Najwyższego, w związku z czym zrezygnował z funkcji partyjnych i miejsca w Radzie Najwyższej. Kierowanie USDP przejął jego zięć Jewhen Kornijczuk. Wasyl Onopenko zakończył pełnienie funkcji prezesa tego SN we wrześniu 2011.

</doc>
<doc id="1042015" url="https://pl.wikipedia.org/wiki?curid=1042015" title="Telefon towarzyski">
Telefon towarzyski

Telefon towarzyski – system stosowany w przeszłości w telefonii stacjonarnej, umożliwiający podłączenie do centrali telefonicznej dwóch różnych abonentów (z różnymi numerami) za pośrednictwem pojedynczej pary przewodów. Rozwiązanie to stosowane było w czasach, kiedy koszt miedzianych wiązek kabli telekomunikacyjnych był na tyle wysoki, że ekonomicznie uzasadnione było rozwiązanie ograniczające użyteczność telefonów obu abonentów (ograniczenie to polegało głównie na tym, że obaj abonenci nie mogli prowadzić rozmów z innymi abonentami w tym samym czasie; możliwe jednak było połączenie ich obu ze sobą) na korzyść zmniejszenia liczby par przewodów łączących aparaty abonenckie z centralą. Racjonalnym ekonomicznie warunkiem podłączenia dwóch abonentów "towarzyskich" do centrali była względnie niewielka odległość pomiędzy obu aparatami (np. w różnych mieszkaniach tego samego lub sąsiednich budynków). Rozwiązanie to wyszło z użycia w latach 70. XX wieku.
Technicznie rozwiązanie to polegało na tym, że obydwaj abonenci mieli łączność z centralą przy pomocy tej samy pary przewodów, przy czym w czasie, kiedy jeden z nich rozmawiał, to jedna z żył tej pary była uziemiana, a kiedy rozmawiał drugi – uziemiana była druga żyła. Prąd dzwonienia i sygnał rozmówny docierały do każdego z abonentów pomiędzy dwoma przewodami kabla telefonicznego, jak w normalnej linii. Układ styków w przekaźnikach koercyjnych i układ półprzewodnikowy (selenowy lub diodowy) zapobiegały możliwości przerwania toczącej się rozmowy jednego z abonentów w chwili, gdyby drugi chciał równocześnie zatelefonować bądź gdyby w tym czasie przyszło wywołanie drugiego abonenta z zewnątrz (zewnętrzny rozmówca otrzymywał wówczas sygnał zajętości).
Telefon towarzyski miał także swoistą wadę, objawiającą się m.in. wówczas, kiedy w wyniku długotrwałej eksploatacji styki przełączników i przekaźników śniedziały i rosła ich rezystancja, albo gdy styki te mechanicznie się odkształcały i nie zapewniały prawidłowych połączeń. Skuteczność uziemiania wówczas zmniejszała się, co mogło powodować przesłuchy pomiędzy obydwu abonentami a w skrajnych przypadkach – umożliwiało podsłuchiwanie rozmów jednego abonenta przez drugiego.
Uciążliwości telefonu towarzyskiego (blokowanie rozmów jednego abonenta przez drugiego, zwłaszcza jeśli ten drugi rozmawia dużo i długo) stały się kanwą amerykańskiego filmu komediowego "Telefon towarzyski" (ang. tytuł oryginalny "Pillow Talk") w reżyserii Michaela Gordona (z udziałem Doris Day, Rocka Hudsona i Thelmy Ritter), nagrodzonego w 1959 Oscarem za scenariusz (Russell Rouse, Clarence Greene, Stanley Shapiro i Maurice Richlin).
Angielskie określenie "party line" (albo "shared line") obejmuje szerszą klasę wspólnych połączeń większej liczby aparatów telefonicznych do tego samego kabla, także takich, w których nie stosuje się żadnych technicznych rozwiązań mających na celu rozdzielenie różnych abonentów tak, aby się nawzajem nie słyszeli.

</doc>
<doc id="1042026" url="https://pl.wikipedia.org/wiki?curid=1042026" title="Ukraina – Naprzód!">
Ukraina – Naprzód!

Ukraina – Naprzód! (ukr. Україна – Вперед!) – ukraińska centrolewicowa partia polityczna. Do 2012 funkcjonowała pod nazwą Ukraińska Partia Socjaldemokratyczna (ukr. Українська Соціал-Демократична Партія, USDP).
Historia.
Ugrupowanie powstało po wyborach parlamentarnych w 1998 z inicjatywy byłego ministra sprawiedliwości Wasyla Onopenki, który został usunięty ze stanowiska przewodniczącego oligarchicznej Zjednoczonej Socjaldemokratycznej Partii Ukrainy. W wyborach prezydenckich w 1999 partia wystawiła swojego lidera, który zajął 8. miejsce na 13 pretendentów, uzyskując 0,5% głosów. W 2001 socjaldemokraci przystąpili do Bloku Julii Tymoszenko, z list którego w 2002 uzyskali 3 mandaty w Radzie Najwyższej IV kadencji.
W wyborach prezydenckich w 2004 ugrupowanie wsparło Wiktora Juszczenkę. W wyborach parlamentarnych dwa lata później jego kandydaci ponownie startowali z listy Bloku Julii Tymoszenko, co przyniosło im 7 mandatów deputowanych.
Jesienią 2006 Wasyl Onopenko w związku z powołaniem na stanowisko prezesa Najwyższego Sądu Ukrainy zrezygnował z funkcji partyjnych. Przywództwo w USDP przejął jego zięć Jewhen Kornijczuk.
W przedterminowych wyborach parlamentarnych z 30 września 2007 socjaldemokraci ponownie wystartowali w ramach BYuT. Lider partii został wpisany na dziesiąte miejsce listy wyborczej. W parlamencie VI kadencji USDP uzyskała ośmiu posłów, z których część później przeszła na stronę rządu Wiktora Janukowycza. W 2011 socjaldemokratów zasiliło paru deputowanych, w tym Natalija Korołewśka, którą wybrano na nową przewodniczącą. Nowa liderka została wykluczona z Bloku Julii Tymoszenko. Doprowadziła też do zmiany nazwy ugrupowania. W 2012 partia nie przekroczyła progu wyborczego. W 2014 działacze partii dołączyli do Bloku Opozycyjnego.

</doc>
<doc id="1042027" url="https://pl.wikipedia.org/wiki?curid=1042027" title="Szatan (utwór)">
Szatan (utwór)

"Szatan" – utwór zespołu IRA pochodzący z albumu "1993 rok", wydanego w kwietniu 1993 roku. Utwór został zamieszczony na szóstej pozycji na krążku, trwa 4 minuty i 8 sekund i jest ósmym utworem co do długości znajdującym się na płycie.
Tekst utworu dotyczy Szatana. W tej piosence zespół ukazuje postać oraz władzę jaką posiada Szatan. Tekst do utworu napisał wokalista grupy Artur Gadowski.
Utwór utrzymany jest w dynamicznym, szybkim niemalże metalowym brzmieniu, opartym o szybkie tempo gitarowych riffów, oraz melodyjną solówką gitarową w wykonaniu gitarzysty Piotra Łukaszewskiego, który jest także kompozytorem utworu. "Szatan" jest najbardziej dynamicznym utworem znajdującym się na krążku.
Utwór pojawiał się sporadycznie na koncertach zespołu, podczas trasy promującej krążek "1993 rok". Nie był w ogóle grany na koncertach akustycznych.
Od chwili reaktywacji grupy pod koniec 2001 roku utwór nie jest w ogóle grany na koncertach grupy.
Twórcy.
IRA
Produkcja

</doc>
<doc id="1042030" url="https://pl.wikipedia.org/wiki?curid=1042030" title="Unwritten (album)">
Unwritten (album)

Unwritten – debiutancki album wydany przez brytyjską wokalistkę pop, Natashę Bedingfield. Płyta została wydana 6 września 2004 w Wielkiej Brytanii, gdzie zadebiutował na pozycji #1 listy najlepiej i 2 sierpnia 2005 w Stanach Zjednoczonych, gdzie zadebiutował na miejscu #26. Płyta promowana była przez single: "Single", "These Words", "Unwritten", "I Bruise Easily" i "The One That Got Away" (który wydany został tylko w Ameryce Północnej). Na brytyjskiej wersji albumu można również usłyszeć Bizarre - rapera, członka zespołu D12 - natomiast na amerykańskiej trackliście - raperkę Estelle Swaray.
Lista utworów.
Wersja japońska.
Japońska edycja albumu zawiera teksty piosenek w języku japońskim oraz specjalne opakowanie.

</doc>
<doc id="1042031" url="https://pl.wikipedia.org/wiki?curid=1042031" title="Kongregacjonalizm">
Kongregacjonalizm

Kongregacjonalizm (z , wspólnota) – forma organizacji Kościołów protestanckich, której podstawą jest niezależność i autonomia poszczególnych wspólnot. Kongregacjonalizm jest jednym z ważnych kierunków w protestantyzmie, przede wszystkim w Stanach Zjednoczonych i Wielkiej Brytanii.
Historia.
Teoretyczne podstawy kongregacjonalizmu stworzył teolog Robert Browne w 1592 ("teoria unii"), a przyjęli je dysydenci (początkowo głównie purytanie) w Wielkiej Brytanii w następnych stuleciach; byli oni często określani jako „niezależni” ("Independents"). 
Kongregacjonalizm często powołuje się na Biblię wskazując, że pierwotne wspólnoty chrześcijańskie nie miały rozbudowanej struktury zarządzania i centralnej władzy. Innym źródłem tradycji są lollardzi, waldensi i anabaptyści. Kongregacjonaliści angielscy odcinali się od hierarchicznego anglikanizmu i państwowego prezbiterianizmu w Szkocji (Kościół Szkocji). 
Wśród pierwszych 102 purytańskich osadników, tzw. Pielgrzymów na statku "Mayflower", aż 35 było kongregacjonalistami, szukającymi schronienia w Ameryce. Przywódca amerykańskich purytanów John Cotton w latach 30. XVII wieku przekonał Johna Owena, teologa kalwińskiego, do zerwania z prezbiterianizmem. Pierwsze uczelnie w Stanach Zjednoczonych, m.in. Uniwersytet Harvarda i Uniwersytet Yale, założyli kongregacjonaliści. Stopniowo kongregacjonaliści zbliżyli się do doktryny unitariańskiej, którą wielu przyjęło.
W 1931 powstała Unia Kościołów Kongregacjonalistycznych, która podkreśla niezależność poszczególnych wspólnot. 
Obecnie terytorium o największym odsetku kongregacjonalistów jest Walia w Wielkiej Brytanii. Większość z nich należy do Undeb yr Annibynwyr Cymraeg (Unii Walijskich Dysydentów). Największa liczba kongregacjonalistów żyje w Stanach Zjednoczonych, gdzie są to głównie wyznawcy Zjednoczonego Kościoła Chrystusa.

</doc>
<doc id="1042032" url="https://pl.wikipedia.org/wiki?curid=1042032" title="Aviceda subcristata">
Aviceda subcristata



</doc>
<doc id="1042034" url="https://pl.wikipedia.org/wiki?curid=1042034" title="Gdakowo (przystanek kolejowy)">
Gdakowo (przystanek kolejowy)

Gdakowo – przystanek kolejowy w Gdakowie, w województwie pomorskim, w Polsce. Dawniej była to stacja kolejowa.
W roku 2017 przystanek obsługiwał 20–49 pasażerów na dobę.

</doc>
<doc id="1042035" url="https://pl.wikipedia.org/wiki?curid=1042035" title="Beavis i Butt-head">
Beavis i Butt-head

Beavis i Butt-head () – amerykański serial animowany stworzony przez Mike’a Judge’a, którego protoplastą była krótka animacja "Frog Baseball". Premierowe odcinki emitowano od 8 marca 1993 do 28 listopada 1997 roku. Na 27 października 2011 roku zaplanowano emisję kolejnej, ósmej serii. Druga reaktywacja serialu planowana jest na kanale telewizyjnym Comedy Central.
Na każdy odcinek serialu składa się kilka animacji, w których główną rolę odgrywają dwaj dorastający nastolatkowie, Beavis i Butt-head, mieszkający w fikcyjnym mieście Highland w stanie Teksas. Większość czasu spędzają na siedzeniu przed telewizorem i jedzeniu nachos. Dużo czasu spędzają na oglądaniu i komentowaniu teledysków powstałych nie na potrzebę serialu, lecz w celu promowania prawdziwych artystów.
W 1993 roku Cher nagrała nową wersję utworu „I Got You Babe” z animowanymi postaciami z kreskówki, która znalazła się na albumie "The Beavis and Butt-Head Experience". Krążek ten osiągnął duży sukces komercyjny, otrzymując status dwukrotnej platynowej płyty za sprzedaż ponad dwóch milionów egzemplarzy w USA.
W 1996 roku nakręcono pełnometrażowy film "Beavis i Butt-head zaliczają Amerykę". Powstała również gra „Beavis and Butt-head in Virtual Stupidity”. Drugi film został ogłoszony na platformie streamingowej Paramount+.
W początkowym okresie Beavis i Butt-Head otrzymali szerokie uznanie krytyków, szczególnie za satyryczny, zjadliwy komentarz do społeczeństwa. Było to przedmiotem kontrowersji ze względu na brutalną treść. Czternaście lat po zakończeniu serii kreskówka została odnowiona na ósmy sezon od 27 października do 29 grudnia 2011 roku.
Wersja polska.
Wersja polska: na zlecenie Wizji TV / Wizji Jeden – Synthesis Media
Reżyseria: Miriam Aleksandrowicz
Tłumaczenie:
Dialogi:
Dźwięk i montaż:
Kierownik produkcji:
Wystąpili:
i inni
Lektor:

</doc>
<doc id="1042036" url="https://pl.wikipedia.org/wiki?curid=1042036" title="Beavis and Butt-head">
Beavis and Butt-head



</doc>
<doc id="1042042" url="https://pl.wikipedia.org/wiki?curid=1042042" title="Unwritten">
Unwritten



</doc>
<doc id="1042043" url="https://pl.wikipedia.org/wiki?curid=1042043" title="Ona (singel Iry)">
Ona (singel Iry)

Ona – utwór zespołu IRA pochodzący z trzeciego albumu grupy, "1993 rok" wydanego w kwietniu 1993 roku. Utwór został umieszczony na siódmej pozycji na płycie.
Tekst utworu opowiada o pewnej kobiecie, dzięki której spełniły się wszystkie marzenia. Tekst do piosenki napisał wokalista grupy Artur Gadowski.
Początek utwory zaczyna się lekkim "balladowym" akcentem, jednak po chwili utwór zyskuje na ciężkości melodyjnych gitarowych riffów, oraz solówki gitarowej w wykonaniu kompozytora grupy, gitarzysty Piotra Łukaszewskiego.
Utwór "Ona" dość często pojawiał się na koncertach zespołu, mimo to nie wszedł w skład piosenek zawartych na albumie koncertowym "IRA Live", wydanego w grudniu 1993 roku.
Piosenka niemalże regularnie pojawiała się za to na koncertach akustycznych, m.in. została zagrana podczas koncertu "Bez prądu" w studiu Polskiego Radia Łódź, który się odbył w kwietniu 1994 roku.
Obecnie od momentu reaktywacji grupy pod koniec 2001 roku, utwór "Ona" nie jest w ogóle grany na koncertach zespołu.
Twórcy.
IRA
Produkcja

</doc>
<doc id="1042044" url="https://pl.wikipedia.org/wiki?curid=1042044" title="Lista eliminacji Formuły 1">
Lista eliminacji Formuły 1



</doc>
<doc id="1042047" url="https://pl.wikipedia.org/wiki?curid=1042047" title="Mleczewo (stacja kolejowa)">
Mleczewo (stacja kolejowa)

Mleczewo – stacja kolejowa w Mleczewie, w województwie pomorskim, w Polsce.
W Mleczewie znajdowała się przedwojenna stacja kolejowa, którą zburzono podczas przebudowy w 2012 roku. Później do użytku została oddana nowa stacja, przeniesiona w kierunku Iławy.
W roku 2017 stacja obsługiwała 10–19 pasażerów na dobę.

</doc>
<doc id="1042048" url="https://pl.wikipedia.org/wiki?curid=1042048" title="Kościół św. Rodziny we Wrocławiu">
Kościół św. Rodziny we Wrocławiu



</doc>
<doc id="1042050" url="https://pl.wikipedia.org/wiki?curid=1042050" title="Kościół św. Rodziny w Zakopanem">
Kościół św. Rodziny w Zakopanem



</doc>
<doc id="1042056" url="https://pl.wikipedia.org/wiki?curid=1042056" title="Blisko, coraz bliżej">
Blisko, coraz bliżej

Blisko, coraz bliżej – polski serial historyczno-obyczajowy w reżyserii Zbigniewa Chmielewskiego z 1983 roku. Film opowiada o losach polskiej rodziny z Górnego Śląska na przestrzeni lat 1863–1945. Wielkie wydarzenia polityczne, historyczne, społeczne odciskają swoje piętno na członkach rodziny, ale mimo wszystko próbują oni ocalić własny polski język, tradycję i kulturę.
Obsada.
W pozostałych rolach.
i inni

</doc>
<doc id="1042058" url="https://pl.wikipedia.org/wiki?curid=1042058" title="Upemba">
Upemba

Jezioro Upemba (fr. "Lac Upemba") – jezioro w południowo-wschodniej Demokratycznej Republice Konga (prowincja Górne Lomami) w pobliżu miasta Bukama. Zajmuje obszar 530 km². Wraz z sąsiednim jeziorem Kisale tworzy część biegu Lualaby (górnego odcinka rzeki Kongo).
Jezioro znajduje się na terenie Parku Narodowego Upemba w obszarze Kotliny Kamalondo.

</doc>
<doc id="1042059" url="https://pl.wikipedia.org/wiki?curid=1042059" title="Turystyka biznesowa">
Turystyka biznesowa

Turystyka biznesowa (skrót ang. MICE: "Meetings, Incentives, Conferences and Exhibitions Industry") – obejmuje ogół czynności związanych z przejazdem i pobytem uczestników na różne spotkania grupowe, realizowane poza siedzibą organizatora – zleceniodawcy, w celach związanych z aktywnością zawodową uczestników; staje się coraz ważniejszym produktem turystycznym wielu miast i różnych obiektów spotkań.
Turystykę biznesową w praktyce dzieli się m.in. na:
Turystykę biznesową cechuje wysoka specjalizacja oraz osiąganie wyższych zysków niż w przypadku pozostałych rodzajów turystyki, inwestycje w infrastrukturę, jak i obiekty specjalnie przeznaczone dla spotkań grupowych. Jest ona utożsamiana często z podróżami służbowymi, mianem których określa się wszystkie podróże, których cele są związane z pracą lub interesami zawodowymi podróżującego.
Turystyka biznesowa to pewien fragment podróży służbowych, które dzieli się na indywidualne podróże służbowe oraz podróżne na turystykę biznesową (spotkania grupowe, uczestnictwo w targach, wystawach lub imprezach konsumenckich, podróże motywacyjne i turystykę korporacyjną). Zatem podróże służbowe są pojęciem szerszym. Natomiast turystyka biznesowa to głównie podróże na spotkania grupowe.
Turystyka biznesowa ma coraz większe znaczenie gospodarcze. Stanowi też w turystyce międzynarodowej sektor niezwykle trwały i o dyskretnej, ale za to regularnej ekspansji.
Turystykę biznesową nazywa się także „przemysłem spotkań” ("Meetings Industry"). Używa się również skrótu MICE – "meeting-incentive-conferences-exhibitions" (spotkania – imprezy motywacyjne – konferencje – wystawy). Inne określenia turystyki biznesowej to „Meeting Industry” lub „Business tourism” lub „Spotkania konferencyjne” (kongresy, konferencje, sympozja, seminaria, szkolenia, zgromadzenia i inne).

</doc>
<doc id="1042060" url="https://pl.wikipedia.org/wiki?curid=1042060" title="Taki jestem">
Taki jestem

Taki jestem – utwór pochodzący z trzeciego albumu zespołu "1993 rok". Utwór trwa 4 minuty i 11 sekund i jest szóstym co do długości utworem znajdującym się na płycie. Został umieszczony na dziewiątym miejscu.
Autorem tekstu jest wokalista grupy Artur Gadowski. Utwór opowiada o mężczyźnie który znudzony miastowym życiem, postanawia spakować plecak, wsiąść na motocykl i wyruszyć przed siebie, aby poczuć się zupełnie wolnym.
Utwór rozpoczyna się spokojnym wstępem, lecz za chwile zyskuje na ciężkości oraz posiada na wstępie melodyjną solówkę gitarową. Dalej brzmienie utworu utrzymane jest w melodyjnym hardrockowym brzmieniu. Kompozytorem utworu jest gitarzysta Piotr Łukaszewski.
Utwór dość często pojawiał się na koncertach promujących płytę. Został także zagrany na koncercie zorganizowanego z okazji zlotu motocyklistów „Mountain Bike Festival” w Myślcu koło Nowego Sącza. W tamtym okresie utwór traktowany był nieco jak hymn motocyklistów.
Mimo iż utwór cieszył się sporym powodzeniem wśród fanów, to jednak nie znalazł się na żadnej z płyt koncertowych zespołu.
Obecnie "Taki jestem" nie jest w ogóle grany na koncertach grupy.
Twórcy.
IRA
Produkcja

</doc>
<doc id="1042061" url="https://pl.wikipedia.org/wiki?curid=1042061" title="Antoine Marie Henri Boulard">
Antoine Marie Henri Boulard

Antoine Marie Henri Boulard (1754-1825) – francuski kolekcjoner książek, biblioman.
Z zawodu notariusz, świetnie wykształcony, autor kilku rozpraw naukowych. W 1808 r. przekazał urząd notariusza synowi, a sam poświęcił się wyłącznie gromadzeniu książek. Ogarnięty bibliomanią, nie zwracał uwagi na treść dzieł, lecz na ilość kupionych książek. Zbiorami zapełnił kilka domów w Paryżu. Książki, których nigdy nawet nie przeglądał, trzymał w stosach na podłodze. Dzięki swojej manii stał się postacią legendarną – legendy krążyły nawet o jego śmierci. Według jednej wersji, Boulard podczas jednego z codziennych zakupów przemókł i zachorował na zapalenie płuc, które spowodowało jego śmierć. Inna wersja mówi, że miał zginąć przygnieciony przez stertę książek, która się na niego zwaliła.
Boulard zgromadził – według różnych źródeł – od 300 do 500 tysięcy tomów. Zbiory zostały sprzedane na aukcjach w latach 1828-1833.

</doc>
<doc id="1042063" url="https://pl.wikipedia.org/wiki?curid=1042063" title="Śmigiel (stacja kolejowa)">
Śmigiel (stacja kolejowa)

Śmigiel – wąskotorowa stacja kolejowa w Śmiglu, w województwie wielkopolskim, w Polsce położona przy wjeździe do miasta, przy ul. Leszczyńskiej 14.
Charakterystyka.
Stacja kolei wąskotorowej na linii Stare Bojanowo Wąskotorowe - Wielichowo, zbudowana została w 1899 r., z chwilą wydania przez Sejmik powiatu śmigielskiego uchwały zezwalającej na budowę kolei powiatowej o prześwicie toru wynoszącym 1000 mm. Budynek zbudowany jest na planie kwadratu z muru pruskiego z dwuspadowym dachem krytym dachówką.
Stacja w Śmiglu jest główną stacją "Śmigielskiej Kolei Dojazdowej". Znajduje się tam nastawnia oraz dyrekcja ŚKD, a także lokomotywownia i warsztaty wraz z podnośnikami. Na stacji znajduje się również posterunek policji. Ciekawym elementem śmigielskiego dworca jest zegar na ścianie frontowej budynku.
Otoczenie dworca i cała infrastruktura kolejowa przeszła gruntowny remont w latach 1952 - 1953, kiedy to decyzją Zarządu Kolei Dojazdowych w Poznaniu zmieniono prześwit toru z 1000 mm na 750 mm, w celu ujednolicenia taboru.
Stacja pełni zarówno funkcje dworca pasażerskiego jak i towarowego.

</doc>
<doc id="1042064" url="https://pl.wikipedia.org/wiki?curid=1042064" title="Córki św. Franciszka Serafickiego">
Córki św. Franciszka Serafickiego



</doc>
<doc id="1042065" url="https://pl.wikipedia.org/wiki?curid=1042065" title="Dąbrówka Malborska (przystanek kolejowy)">
Dąbrówka Malborska (przystanek kolejowy)

Dąbrówka Malborska – przystanek kolejowy z posterunkiem odgałęźnym () w Dąbrówce Malborskiej, w województwie pomorskim, w Polsce. W latach 1840–1855 była to stacja kolejowa.
W roku 2017 przystanek obsługiwał 10–19 pasażerów na dobę.

</doc>
<doc id="1042066" url="https://pl.wikipedia.org/wiki?curid=1042066" title="Rząd Stanisława Małachowskiego">
Rząd Stanisława Małachowskiego

Rząd Stanisława Małachowskiego powstał 5 października 1807 r. i przetrwał do 14 grudnia 1807 r.

</doc>
<doc id="1042068" url="https://pl.wikipedia.org/wiki?curid=1042068" title="Zew krwi (utwór)">
Zew krwi (utwór)

"Zew krwi" – utwór zespołu Ira pochodzący z albumu "1993 rok". Został zamieszczony na dziesiątej pozycji na krążku, trwa 3 minuty i 30 sekund i jest trzecim co do najkrótszego utworu z płyty.
Autorem tekstu jak i kompozytorem utworu jest gitarzysta Kuba Płucisz. Tekst utworu opowiada o człowieku który mimo iż urodził się biedny, chciał być inny, próbował się zmienić, nie kraść. Z góry jednak był skazany na walkę o przetrwanie. Liczył, że Bóg poda mu pomocną dłoń.
Jest to bardzo ostry, dynamiczny i energiczny utwór, w którym przeważają ostre i melodyjne riffy gitarowe, posiada także melodyjną solówkę gitarową.
Utwór dość często pojawiał się na koncertach promujących trzeci studyjny krążek zespołu. Mimo to nie trafił na żaden z dwóch albumów koncertowych zespołu.
W 1994 roku przy okazji nagrywania czwartego krążka "Znamię", zespół podobnie jak i utwór "Zostań tu", nagrał nową wersję tego utworu. Jest ona znacznie krótsza od wersji zawartej na albumie "1993 rok". Trwa bowiem 2 minuty i 58 sekund. Brzmieniowo jest zachowana podobnym ostrym i dynamicznym klimacie.
Obecnie utwór "Zew krwi" nie jest w ogóle grany na koncertach zespołu.
Twórcy.
Ira
Produkcja

</doc>
<doc id="1042070" url="https://pl.wikipedia.org/wiki?curid=1042070" title="Chacarita">
Chacarita

Chacarita – miasto w Kostaryce; 27 600 mieszkańców (2006). Przemysł spożywczy, włókienniczy.

</doc>
<doc id="1042071" url="https://pl.wikipedia.org/wiki?curid=1042071" title="Gronajny (przystanek kolejowy)">
Gronajny (przystanek kolejowy)

Gronajny – przystanek kolejowy w Gronajnach, w województwie pomorskim, w Polsce.
Przystanek powstał pomiędzy 1985 a 1986 rokiem. W roku 2017 przystanek obsługiwał 10–19 pasażerów na dobę.

</doc>
<doc id="1042072" url="https://pl.wikipedia.org/wiki?curid=1042072" title="Ludwik Trokin">
Ludwik Trokin

Ludwik Trokin żył na przełomie XVIII i XIX wieku.
Generał major armii Wielkiego Księstwa Litewskiego.
Służył w Wojskach Koronnych. W 1789 jako pułkownik pełnił służbę w Kamieńcu Podolskim. 26 maja 1792 z pułkownika w 12 regimencie pieszym koronnym awansował na generała majora. W wojnie polsko-rosyjskiej 1792 jako generał dowodził Brygadą w Dywizji generała Michała Zabiełły.
Związał się potem z targowiczanami, złożył przysięgę wierności Katarzynie II i prawdopodobnie służył w jej wojskach.

</doc>
<doc id="1042073" url="https://pl.wikipedia.org/wiki?curid=1042073" title="Rząd Ludwika Gutakowskiego">
Rząd Ludwika Gutakowskiego

Rząd Ludwika Szymona Gutakowskiego powstał 14 grudnia 1807 r. i przetrwał do listopada 1808 r.

</doc>
<doc id="1042074" url="https://pl.wikipedia.org/wiki?curid=1042074" title="Ol12">
Ol12

Ol12 – polskie oznaczenie austriackiego parowozu, zmodernizowanej na parę przegrzaną wersji parowozów serii 329 oznaczonej jako 429, firmy Staats-Eisenbahn-Gesellschaft o układzie osi 1'C1. Parowóz został zaprojektowany przez Karla Gölsdorfa.
Historia.
W latach 1909-1910 zbudowano 57 sztuk tego parowozu, które posiadały silnik sprzężony, suwaki płaskie oraz tłokowe. Następnie po modernizacji zbudowano w latach 1911-1917 197 sztuk oznaczonych serią 429.100 i 429.900. W latach 1911-1912 oraz w 1916 roku powstało 126 maszyn z silnikiem sprzężonym i dwoma suwakami tłokowymi. W latach 1913-1918 zbudowano 197 parowozów z silnikiem bliźniaczym.
Po I wojnie światowej na PKP znalazło się 106 parowozów tego typu, które obsługiwały pociągi osobowe w dawnym zaborze austriackim. W 1926 roku polskie koleje posiadały 46 parowozów tej serii z silnikiem sprzężonym oraz 60 maszyn z silnikiem bliźniaczym. W 1945 roku na kolei pracowało 47 maszyn tego typu. Po II wojnie światowej lokomotywy tego typu były jeszcze często wykorzystywane w południowej Polsce do prowadzenia pociągów osobowych, zwłaszcza na liniach o niewielkim ruchu. Obecnie jedyny egzemplarz Ol12-7 z 1912 znajduje się w skansenie kolejowym w Chabówce. Parowóz jest czynny, okresowo rozpalany. Jest to najstarszy w Polsce parowóz używany w ruchu. Do ok. 2015 roku był okresowo rozpalany i prowadził pociągi okazjonalne, a obecnie został odstawiony do odwołania, (prawdopodobnie z przyczyny wygaśnięcia terminu rewizji). W 2012 roku w Chabówce podczas obchodów corocznej imprezy "Parowozjada" lokomotywa "obchodziła" swoje setne urodziny.
Niektóre właściwości trakcyjne.
Maksymalna siła pociągowa maszyny jest ograniczona jej przyczepnością. Tak też jest i w przypadku Ol12. Maksymalna siła pociągowa podczas rozruchu Ol12 wynosi 10 700 kG. Parowóz mógł ciągnąć na torze poziomym składy osobowe (wag. 2 i 3-osiowe) o masie 310 ton z prędkością 90 km/h lub 650 ton – 70 km/h.

</doc>
<doc id="1042075" url="https://pl.wikipedia.org/wiki?curid=1042075" title="Jeffrey Parazzo">
Jeffrey Parazzo

Jeffrey Parazzo (ur. 29 marca 1978 w Toronto w Ontario) – kanadyjski aktor z filipińskimi i nowozelandzkimi korzeniami. Zagrał m.in. w serialu "Power Rangers Dino Grzmot" jako Trent Fernandez-Mercer, Biały Dino Ranger (White Dino Ranger). Początkowo miał grać rolę Niebieskiego Dino Rangera, ale stwierdzono, że bardziej pasuje do roli Białego Rangera. Później użyczył głosu Tommy'emu Oliverowi w serialu "Power Rangers S.P.D" w odcinku pt. „"Tunel czasoprzestrzenny"” (ang. "Wormhole"), gdyż nie chciano ponownie angażować Jasona Davida Franka ze względu na koszta. W 2008 wziął udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).

</doc>
<doc id="1042076" url="https://pl.wikipedia.org/wiki?curid=1042076" title="Aserrí">
Aserrí

Aserrí - miasto w Kostaryce; 27 000 mieszkańców (2006). Przemysł spożywczy, włókienniczy.

</doc>
<doc id="1042077" url="https://pl.wikipedia.org/wiki?curid=1042077" title="Podróż (utwór)">
Podróż (utwór)

"Podróż" - trzecia ballada rockowa zespołu IRA pochodząca z albumu "1993 rok". Została zamieszczona na jedenastym przedostatnim miejscu, trwa 4 minuty i 5 sekund i jest czwartym co do najkrótszego utworu z płyty.
Tekst utworu opowiada o magicznym miejscu, gdzie czas płynie wolniej, nie ma tam kłamstwa ani obłudy. Autorem tekstu do utworu oraz kompozytorem jest basista grupy Piotr Sujka.
Piosenka ma nieco łagodniejsze brzmienie, w którym słychać melodyjne i łatwo wpadające w ucho gitarowe riffy, utwór posiada również melodyjną solówkę gitarową w wykonaniu gitarzysty Piotra Łukaszewskiego.
Utwór sporadycznie pojawiał się na koncertach zespołu promujących płytę.
Obecnie "Podróż" nie jest w ogóle grana na koncertach przez zespół.
Twórcy.
IRA
Produkcja

</doc>
<doc id="1042078" url="https://pl.wikipedia.org/wiki?curid=1042078" title="Jewgienij Ałdonin">
Jewgienij Ałdonin

Jewgienij Walerjewicz Ałdonin, ros. Евгений Валерьевич Алдонин (ur. 22 stycznia 1980 w Ałupce, w obwodzie krymskim Ukraińskiej SRR) – rosyjski piłkarz pochodzenia ukraińskiego, grający na pozycji defensywnego pomocnika, reprezentant Rosji.
Kariera piłkarska.
Kariera klubowa.
Ałdonin urodził się w Ałupce na Krymie, ale w wieku 16 lat wyjechał z rodzicami w głąb Rosji i osiadł w Wołgogradzie. Tam też rozpoczął piłkarską karierę w klubie Rotor Wołgograd. Najpierw występował w składzie drugiej drużyny Rotoru. Do kadry pierwszej drużyny został włączony już w 1999 roku, ale nie zadebiutował w Premier Lidze i rok spędził w rezerwach. Swój pierwszy mecz ligowy rozegrał w 2000 roku, a Rotor zajął wówczas 11. pozycję w tabeli. W 2001 roku Jewgienij był już podstawowym zawodnikiem zespołu, który zakończył sezon na 10. miejscu w lidze. W marcu 2002 roku Ałdonin strzelił swoją pierwszą bramkę, a Rotor pokonał 2:1 Sokoła Saratów. W Rotorze Jewgienij występował także w 2003 roku, a klub zajął 12. lokatę w Lidze.
Przed rozpoczęciem sezonu 2004 Ałdonin przeszedł do CSKA Moskwa. W nim stał się liderem środka pola i od razu wywalczył miejsce w wyjściowej jedenastce. W tamtym roku sięgnął ze stołecznym klubem po wicemistrzostwo Rosji. Pierwszym sukcesem Jewgienija w 2005 roku było zdobycie Pucharu UEFA - Ałdonin wystąpił w wygranym 3:1 finale ze Sportingiem. W tym samym roku wywalczył inne sukcesy: mistrzostwo Rosji oraz Puchar Rosji. W 2006 roku kolejnym osiągnięciem zawodnika był drugi z rzędu dublet: mistrzostwo plus krajowy puchar. W 2008 roku zdobył kolejny krajowy puchar, a także został wicemistrzem Rosji.
W 2012 roku Ałdonin został wypożyczony do Mordowiji Sarańsk. W 2013 roku został zawodnikiem Wołgi Niżny Nowogród. W 2014 zakończył karierę piłkarza, ale po trzech latach w 2017 wrócił do grania w piłkę nożną, podpisując kontrakt z drugoligowym klubem Zorki Krasnogorsk.
Kariera reprezentacyjna.
W reprezentacji Rosji Ałdonin zadebiutował 21 sierpnia 2002 roku w zremisowanym 1:1 towarzyskim meczu ze Szwecją. W 2004 roku został powołany przez Georgija Jarcewa do kadry na Mistrzostwa Europy w Portugalii. Tam wystąpił we dwóch spotkaniach grupowych: przegranych 0:1 z Hiszpanią oraz 0:2 z Portugalią. Od tamtego czasu był zawodnikiem "Sbornej" i grał w niej do 2007 roku. Łącznie wystąpił w niej 29 razy.

</doc>
<doc id="1042079" url="https://pl.wikipedia.org/wiki?curid=1042079" title="San Rafael (Kostaryka)">
San Rafael (Kostaryka)

 
San Rafael de Oreamuno - miasto w Kostaryce; w prowincji Cartago; 26 500 mieszkańców (2006). Przemysł spożywczy, włókienniczy.

</doc>
<doc id="1042082" url="https://pl.wikipedia.org/wiki?curid=1042082" title="San Felipe (miasto w Kostaryce)">
San Felipe (miasto w Kostaryce)

San Felipe de Alajuelita – miasto w Kostaryce; 26 tys. mieszkańców (2006). Przemysł spożywczy, włókienniczy.

</doc>
<doc id="1042086" url="https://pl.wikipedia.org/wiki?curid=1042086" title="Patarrá">
Patarrá

Patarrá - dystrykt w Kostaryce; 25 tys. Mieszkańców (2006). Przemysł spożywczy, włókienniczy. Dzieli się na 10 barrios:

</doc>
<doc id="1042088" url="https://pl.wikipedia.org/wiki?curid=1042088" title="Wiktor Wawrzyczek">
Wiktor Wawrzyczek

Wiktor Wawrzyczek (ur. 18 grudnia 1911 w Kończycach Wielkich, zm. 17 grudnia 1969) – polski chemik i działacz społeczny.
Był najstarszy z trojga rodzeństwa. W 1933 roku ukończył z wyróżnieniem Gimnazjum Matematyczno-Przyrodnicze w Cieszynie. Od 1934 roku student chemii na Uniwersytecie Jagiellońskim w Krakowie. W 1935 opublikował swoją pierwszą pracę naukową (dotyczyła źródeł mineralnych na Śląsku Cieszyńskim). Ukończył studia jeszcze przed wybuchem II wojny światowej, lecz nie otrzymał dyplomu.
W czasie II wojny światowej pracował jako hydraulik w Krakowie. Wykładał chemię i fizykę na tajnych kompletach UJ.
16 lutego 1945 otrzymał dyplom magistra chemii. 4 kwietnia 1945 został doktorem filozofii z zakresu chemii i asystentem w Katedrze Chemii Fizycznej UJ. Później powrócił do Cieszyna, gdzie od 15 maja 1945 był nauczycielem w Liceum i Gimnazjum Koedukacyjnym. Od 1 października 1948 pracował jako wykładowca w Państwowej Wyższej Szkole Gospodarstwa Wiejskiego w Cieszynie, a od 18 sierpnia 1950 w Zespołowej Katedrze Chemii Ogólnej Wyższej Szkoły Rolniczej w Olsztynie. W 1952 roku zorganizował tam Chór Akademicki i był jego opiekunem w 1969 roku. Od 1954 roku dziekan Wydziału Rolniczego WSR. Od 1957 roku prezes tamtejszego AZS-u. Od 1959 roku docent, od 22 czerwca 1967 profesor nadzwyczajny.
Autor ponad 80 prac naukowych i popularnonaukowych. Założyciel i przewodniczący Polskiego Towarzystwa Przyrodników im. M. Kopernika. Członek Polskiego Towarzystwa Chemicznego, NOT i Towarzystwa Chemicznego Akademii Nauk w Pradze.
Warzyczek interesował się chirurgią (posiadał komplet narzędzi chirurgicznych). Słynął też z sympatii do kotów; zwierzęta te spacerowały po jego gabinecie nawet w trakcie egzaminów. Nie założył rodziny. Został pochowany na cmentarzu parafialnym w Hażlachu.

</doc>
<doc id="1042091" url="https://pl.wikipedia.org/wiki?curid=1042091" title="Rząd Stanisława Kostki Potockiego">
Rząd Stanisława Kostki Potockiego

Rząd Stanisława Kostki Potockiego powstał 25 marca 1809 r. i przetrwał do maja 1813 r.
Zmiany w rządzie.
12 kwietnia 1809
13 lipca 1809
30 września 1810
1811
24 listopada 1811
25 listopada 1811
26 czerwca 1812
19 września 1812

</doc>
<doc id="1042093" url="https://pl.wikipedia.org/wiki?curid=1042093" title="San Nicolás (miasto w Kostaryce)">
San Nicolás (miasto w Kostaryce)

San Nicolás - miejscowość w Kostaryce znajdująca się w aglomeracji miasta Cartago. Populacja wynosi 22700 mieszkańców (2006)..

</doc>
<doc id="1042098" url="https://pl.wikipedia.org/wiki?curid=1042098" title="Zjazd Kobiet w Seneca Falls">
Zjazd Kobiet w Seneca Falls

Zjazd Kobiet w Seneca Falls – spotkanie na temat praw kobiet, które odbyło się w dniach 19–20 lipca 1848 roku w Seneca Falls w USA. Jest często uważane za miejsce narodzin feminizmu w Stanach Zjednoczonych, jako że przyjętą w ramach zjazdu Deklarację (ang. "Declaration of Sentiments") podpisało 100 osób (z 300 uczestniczek i uczestników zjazdu), w tym kobiety i mężczyźni.
Inicjatorkami zjazdu były Elizabeth Cady Stanton i Lucretia Mott, obie uczestniczyły wcześniej w ruchu abolicjonistycznym (na rzecz zniesienia niewolnictwa) i obie doświadczyły w tym ruchu dyskryminacji ze względu na płeć. Podczas Światowej Konferencji Przeciwników Niewolnictwa w Londynie w 1840 roku wybrane na reprezentantki przez swoje lokalne organizacje kobiety nie zostały wpuszczone na salę obrad. Podobno właśnie to wydarzenie zainspirowało Elisabeth Cady Stanton i Lucretię Mott do zwołania Zjazdu Kobiet. Inspirując się Deklaracją Niepodległości USA autorka Deklaracji (Elizabeth Cady Stanton) dowodziła, że kobiety również są obywatelkami USA, powinny więc mieć równe z mężczyznami prawa. W momencie, gdy kobiety uzyskały prawa wyborcze w USA (1920) tylko jedna sygnatariuszka Deklaracji, Charlotte Woodward, mogła wreszcie skorzystać z prawa do głosowania.

</doc>
<doc id="1042099" url="https://pl.wikipedia.org/wiki?curid=1042099" title="Kamti">
Kamti



</doc>
<doc id="1042100" url="https://pl.wikipedia.org/wiki?curid=1042100" title="Malbork Kałdowo">
Malbork Kałdowo

Malbork Kałdowo – przystanek kolejowy w dzielnicy Kałdowo w Malborku, w województwie pomorskim, w Polsce. Znajduje się on przy strategicznie ważnej do 1945 roku magistrali kolejowej Berlin – Królewiec (tzw. Ostbahn).
W roku 2017 przystanek obsługiwał 50–99 pasażerów na dobę.

</doc>
<doc id="1042103" url="https://pl.wikipedia.org/wiki?curid=1042103" title="Szymon Zabiełło (1750–1824)">
Szymon Zabiełło (1750–1824)

Szymon Zabiełło herbu Topór (ur. 14 lutego 1750 roku w Czerwonym Dworze, zm. w 1824 roku) – kasztelan miński w latach 1787–1783, generał lejtnant armii Wielkiego Księstwa Litewskiego, członek Sztabu Generalnego Wojska Wielkiego Księstwa Litewskiego w 1792 roku, członek patriotycznej opozycji, poseł na sejm grodzieński, członek konfederacji grodzieńskiej 1793 roku, członek Rady Nieustającej, przystąpił do insurekcji kościuszkowskiej na Litwie.
Syn Antoniego i Zofii z Niemirowiczów-Szczyttów, córki kasztelana mścisławskiego Józefa. Brat Michała i targowiczanina Józefa. Magnat litewski z okolic Kowna.
Ukończył Akademię Wojskową w Lunéville i służył w armii francuskiej. W 1780 został kawalerem Orderu Świętego Stanisława. W 1787 roku razem z bratem Michałem przeszedł do Wojsk Polskich i od razu (24 czerwca 1788) został brygadierem 1 Brygady Kawalerii Narodowej Wielkiego Księstwa Litewskiego i generałem majorem komenderującym 2 Dywizji Litewskiej. Był członkiem konfederacji Sejmu Czteroletniego w 1788 roku. W 1789 roku został odznaczony Orderem Orła Białego. 30 sierpnia 1790 awansował do stopnia generała lejtnanta. W 1792 walczył z interwencją rosyjską. Stoczył zaciętą, ale przegraną bitwę pod Brześciem Litewskim. Mimo dzielności osobistej okazał się ignorantem w sztuce dowodzenia na polu walki w warunkach narzuconych przez silniejszego i profesjonalnie dowodzonego nieprzyjaciela. Po kapitulacji króla próbował organizować partyzantkę na tyłach wroga, ale zrezygnował wobec jego przewagi.
Poseł wołkowyski na rozbiorowy sejm grodzieński. Należał do patriotycznej opozycji. Później utrzymywał kontakty ze sprzymierzeniem insurekcyjnym w Wilnie, ale był też członkiem wskrzeszonej przez targowiczan Rady Nieustającej. Po wybuchu insurekcji w Wilnie do niej przystąpił i czasowo pełnił funkcję adiutanta generała Jakuba Jasińskiego.
Po upadku powstania na Litwie wycofał się z życia publicznego.

</doc>
<doc id="1042104" url="https://pl.wikipedia.org/wiki?curid=1042104" title="Turystyka motywacyjna">
Turystyka motywacyjna

Turystyka motywacyjna (ang. "incentive travel") – podróże pracowników opłacane przez pracodawcę w ramach nagrody za realizację określonych zadań, za szczególne osiągnięcia lub jako zachęta na przyszłość.
Zgodnie z definicją Society of Incentive &amp; Travel Executives (SITE) jest to: "Narzędzie całościowego zarządzania do wykorzystania wyjątkowych podróży w celu zmotywowania lub nagrodzenia pracowników za ich pracę wykraczającą poza obowiązki i zbliżającą do osiągnięcia celów firmy."
Podróże motywacyjne to gałąź turystyki biznesowej przypominająca turystykę rekreacyjną, mimo to stanowi ona odrębny produkt turystyczny. Są to najczęściej grupowe imprezy motywacyjne, przeznaczone zazwyczaj dla pracowników i łączące charakter rekreacyjny z celem podniesienia statusu zawodowego i prestiżu środowiskowego.

</doc>
<doc id="1042105" url="https://pl.wikipedia.org/wiki?curid=1042105" title="Jurij Pawłenko">
Jurij Pawłenko

Jurij Ołeksijowycz Pawłenko, ukr. Юрій Олексійович Павленко (ur. 20 marca 1975 w Kijowie) – ukraiński polityk, z wykształcenia historyk.
Życiorys.
Absolwent Kijowskiego Uniwersytetu Narodowego im. Tarasa Szewczenki. W latach 90. pracował m.in. jako dziennikarz. W 1999 założył Młodzieżową Partię Ukrainy, która początkowo wspierała Łeonida Kuczmę, a w 2001 przystąpiła do Bloku Nasza Ukraina. Ugrupowanie w ramach koalicji posłużyło do umieszczenia na wspólnej liście wyborczej kandydatów z puli należącej do Wiktora Juszczenki.
W 2002 i w 2006 uzyskiwał mandat deputowanego do Rady Najwyższej. W 2005 przystąpił do Ludowego Związku „Nasza Ukraina” (kierowana przez niego MPU, chociaż nie została formalnie zlikwidowana, zaprzestała faktycznej działalności).
Od marca 2005 do listopada 2006 był ministrem ds. rodziny, młodzieży i sportu w rządach Julii Tymoszenko, Jurija Jechanurowa i Wiktora Janukowycza. Po odwołaniu objął stanowisko gubernatora obwodu żytomierskiego.
Należał do najbardziej wpływowych polityków Naszej Ukrainy. Na liście kandydatów koalicji NU-NS, zawiązanej na czas przedterminowych wyborów w 2007 został wpisany na 7. miejsce. Po raz trzeci wybrano go deputowanym, a w nowo powołanym rządzie Julii Tymoszenko po raz czwarty (w grudniu 2007) objął tekę ministra ds. rodziny, młodzieży i sportu. Funkcję tę pełnił do marca 2010. W 2011 został ukraińskim rzecznikiem praw dziecka. W 2014 z ramienia Bloku Opozycyjnego uzyskał mandat posła VIII kadencji. Do parlamentu wybrany został także w 2019 z listy formacji Opozycyjna Platforma – Za Życie. W 2020 uzyskał nadto mandat radnego obwodu żytomierskiego.

</doc>
<doc id="1042106" url="https://pl.wikipedia.org/wiki?curid=1042106" title="Phillip Eatherton">
Phillip Eatherton



</doc>
<doc id="1042107" url="https://pl.wikipedia.org/wiki?curid=1042107" title="Stogi Malborskie">
Stogi Malborskie

Stogi Malborskie – przystanek kolejowy w Stogach, w województwie pomorskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1042108" url="https://pl.wikipedia.org/wiki?curid=1042108" title="SV Europa">
SV Europa

SV Europa – trzymasztowy bark zbudowany w 1911 roku w stoczni w Hamburgu. 
Historia i rejsy.
Pierwotna nazwa żaglowca to Senator Brockes. Pierwotnie statek był latarniowcem (na Morzu Północnym) i pełnił tę funkcję do lat 70. XX wieku. W latach 1987-1993 został gruntownie przebudowany w Holandii na trzymasztowy bark. Od tamtego czasu uczestniczy w regatach i zlotach żaglowców. Na pokładzie Europy pływa młodzież z dziesięciu krajów świata.
Charakterystyczną cechą Europy jest zestaw dodatkowych żagli bocznych tzw. lizeli, dzięki którym możliwe jest osiąganie większych prędkości. Z tego powodu powstał przydomek: "Włóczęga Oceanów". "Europa" ze względu na piękną sylwetkę grała w filmie i tworzyła tło dla opery "Latający Holender".

</doc>
<doc id="1042111" url="https://pl.wikipedia.org/wiki?curid=1042111" title="Grande Armée">
Grande Armée



</doc>
<doc id="1042115" url="https://pl.wikipedia.org/wiki?curid=1042115" title="Dryświaty (jezioro)">
Dryświaty (jezioro)

Dryświaty (lit. "Drūkšiai", biał. Дрысвяты, "Dryswiaty" ros. Дрисвяты, "Driswiaty") – jezioro na granicy Litwy i Białorusi, największe na Litwie. Wspomagało działanie elektrowni jądrowej Ignalino, która leży na południowym brzegu jeziora.
Powierzchnia jeziora wynosi 44,79 km², maksymalna głębokość wynosi 33 m, a średnia 7,6 m.

</doc>
<doc id="1042119" url="https://pl.wikipedia.org/wiki?curid=1042119" title="Jurij Kostenko">
Jurij Kostenko

Jurij Iwanowycz Kostenko, ukr. Юрій Іванович Костенко (ur. 12 czerwca 1951 w Nowej Obodiwce w obwodzie winnickim) – ukraiński polityk, z wykształcenia inżynier, kandydat technicznych nauk, poseł i były minister.
Życiorys.
W latach 1990–2006 sprawował mandat deputowanego do Rady Najwyższej. Od 1992 do 1995 pełnił funkcję ministra ochrony środowiska.
Należał do założycieli Ludowego Ruchu Ukrainy (NRU), był m.in. wiceprzewodniczącym partii. W 1999 wraz ze swoimi stronnikami powołał nową formację, od 2003 działającą pod nazwą Ukraińska Partia Ludowa (UNP), do której przystąpiła m.in. większość deputowanych NRU. W 1999 kandydował w wyborach prezydenckich, uzyskując 2,17% głosów (6. miejsce na 13 kandydatów). W 2001 w imieniu swojego ugrupowania podpisał porozumienie o utworzeniu Bloku Nasza Ukraina.
Przed wyborami parlamentarnymi w 2006 zainicjował powstanie koalicji pod nazwą Ukraiński Blok Ludowy Kostenki i Pluszcza, która uzyskała 1,9% głosów i nie przekroczyła wynoszącego 3% progu wyborczego.
W lipcu 2007 przystąpił wraz z UNP do bloku Nasza Ukraina-Ludowa Samoobrona, z listy którego w przedterminowych wyborach ponownie uzyskał mandat deputowanego. Bez powodzenia kandydował w wyborach prezydenckich w 2010 (uzyskał 0,2% głosów). W parlamencie zasiadał do 2012.

</doc>
<doc id="1042121" url="https://pl.wikipedia.org/wiki?curid=1042121" title="Droga wojewódzka nr 196">
Droga wojewódzka nr 196

Droga wojewódzka nr 196 (DW196) – droga wojewódzka klasy GP o długości 68,5 km, łącząca Poznań z Wągrowcem. Składa się z dwóch odcinków rozdzielonych przebiegiem drogi krajowej nr 92. W Poznaniu droga jest nieoznakowana, z wyjątkiem skrzyżowania ulicy Bałtyckiej (DK92) z ulicą Gdyńską.
W maju 2020 roku na stronach Wielkopolskiego Zarządu Dróg Wojewódzkich oraz na OpenStreetMap droga wydłużona została do miejscowości Czacz, gdzie łączy się z drogą wojewódzką nr 312. W 2020 roku, na mocy "Uchwały Nr XXII/426/20 Sejmiku Województwa Wielkopolskiego z dnia 28 września 2020 r.", roboczy przebieg tej drogi o numerze „196A”, formalnie nie posiadający żadnego oznaczenia, skrócony został do węzła nr 38 (węzeł "Mosina") na drodze ekspresowej S5. Na podstawie "Zarządzenia nr 15 Generalnego Dyrektora Dróg Krajowych i Autostrad z dnia 15 grudnia 2021 r.", odcinek oznaczony jako 196A otrzymał nowy numer — jest to teraz droga wojewódzka nr 311, wydłużona od węzła nr 38 (węzeł "Mosina") do węzła nr 39 (węzeł "Czempiń") na drodze ekspresowej nr S5.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 196 była objęta ograniczeniami dopuszczalnego nacisku pojedynczej osi:
Zmiany przebiegu.
29 czerwca 2012 oddano do użytku obwodnicę Murowanej Gośliny, liczącą 9 km długości. Obwodnica rozpoczyna się w miejscowości Bolechowo i kończy na skrzyżowaniu z drogą w kierunku Rogoźna przez Długą Goślinę. Koszt budowy trasy wyniósł 78 mln zł (w tym dofinansowanie 65 mln zł z unijnych funduszy w ramach Wielkopolskiego Regionalnego Programu Operacyjnego na lata 2007-2013). Na mocy Zarządzenia nr 61 GDDKiA z dnia 23 grudnia 2015 roku droga nr 196 została przedłużona do węzła autostradowego "Poznań Komorniki" po dawnym śladzie drogi krajowej nr 5 w Poznaniu.
Po zakończonej przebudowie ulicy Gdyńskiej w Poznaniu cały odcinek przebiegający przez miasto (17,5 km) jest dwujezdniowy.

</doc>
<doc id="1042123" url="https://pl.wikipedia.org/wiki?curid=1042123" title="Szymankowo (stacja kolejowa)">
Szymankowo (stacja kolejowa)

Szymankowo – stacja kolejowa w Szymankowie, w powiecie malborskim w województwie pomorskim, w Polsce. Według klasyfikacji PKP ma kategorię dworca lokalnego. 
W roku 2017 stacja obsługiwała 300–499 pasażerów na dobę.
Przed II wojną światową stacja graniczna między Polską a Wolnym Miastem Gdańsk. Była jednym z pierwszych miejsc, jakie zostały zaatakowane przez Niemców 1 września 1939, co upamiętnia tablica.
9 marca 2020 na stacji doszło do wypadku kolejowego: manewrująca drezyna nie zatrzymała się przy tarczy manewrowej, w wyniku czego znalazła się na drodze przebiegu lokomotywy. W wyniku zaistniałego z tej przyczyny zderzenia dwie osoby z drezyny zginęły na miejscu, a dwóch pozostałych zdołało uciec z pojazdu przed zderzeniem z lokomotywą. Wypadek spowodował przed południem duże utrudnienia w kursowaniu pociągów; największe spóźnienie (IC Ustronie relacji Kraków Główny-Kołobrzeg) wyniosło prawie pięć godzin.

</doc>
<doc id="1042135" url="https://pl.wikipedia.org/wiki?curid=1042135" title="Steve Gohouri">
Steve Gohouri

Steven Lohoré Gohouri (ur. 8 lutego 1981 w Treichville, zm. w grudniu 2015 w Krefeld) – reprezentant Wybrzeża Kości Słoniowej, posiadający również francuskie obywatelstwo; obrońca.
Do Bundesligi trafił 28 grudnia, kiedy po jego usługi zgłosili się działacze M'Gladbach. Piłkarz ten podpisał 3,5-letnią umowę z wówczas pierwszoligowym klubem. Kwota transferu wyniosła 1.5 mln €. Po zakończeniu sezonu 2006–07, był łączony z kilkoma klubami, m.in. z Rangers i Newcastle United. W styczniu 2010 roku Gohouri podpisał kontrakt z Wigan Athletic.
W Bundeslidze zadebiutował meczem przeciwko Energie Cottbus, 27 stycznia 2007 roku.
W kadrze narodowej zadebiutował w 2006 w meczu przeciwko reprezentacji Mauritiusa. Kilka dni później wystąpił w spotkaniu przeciwko Madagaskarowi, w Antananarywie. W latach 2006–2011 w drużynie narodowej rozegrał 13 spotkań i zdobył 3 bramki.
Gohouri zaginął 16 grudnia 2015 roku, od tego czasu trwały jego poszukiwania. 2 stycznia 2016 policja poinformowała, że jego ciało znaleziono w rzece Ren.

</doc>
<doc id="1042138" url="https://pl.wikipedia.org/wiki?curid=1042138" title="Afryka Równikowa">
Afryka Równikowa



</doc>
<doc id="1042140" url="https://pl.wikipedia.org/wiki?curid=1042140" title="Lisewo (przystanek kolejowy)">
Lisewo (przystanek kolejowy)

Lisewo – przystanek kolejowy w Lisewie Malborskim, w województwie pomorskim. Do 2010 roku funkcjonował tutaj posterunek odgałęźny z trapezowym przejściem rozjazdowym, dzieląc wówczas szlak Tczew-Szymankowo na dwa odstępy, a do 1996 roku stacja przeładunkowa i punkt styczny z siecią Gdańskich Kolei Dojazdowych.
W roku 2017 przystanek obsługiwał 300–499 pasażerów na dobę.
Historia.
1 września 1939 w pobliżu stacji miała miejsce potyczka żołnierzy polskich z oddziałami Wermachtu zakończona zniszczeniem mostu kolejowego na Wiśle.
W związku z budową linii kolejowej E-65 w 2010 roku przebudowie uległ przystanek kolejowy w Lisewie Malborskim. Zastąpiono wówczas jeden peron z dwiema krawędziami peronowymi, dwoma peronami, z których każdy posiada tylko jedną krawędź oraz wybudowano zadaszone przejście podziemne dla pieszych.

</doc>
<doc id="1042151" url="https://pl.wikipedia.org/wiki?curid=1042151" title="WikidPad">
WikidPad

WikidPad to zaawansowany notatnik o rozbudowanej strukturze (program zarządzania informacją osobistą) oparty na mechanizmie wiki.
Jest otwartym oprogramowaniem napisanym w języku Python.

</doc>
<doc id="1042157" url="https://pl.wikipedia.org/wiki?curid=1042157" title="Jean Louis Reynier">
Jean Louis Reynier



</doc>
<doc id="1042160" url="https://pl.wikipedia.org/wiki?curid=1042160" title="Michał Działyński">
Michał Działyński



</doc>
<doc id="1042161" url="https://pl.wikipedia.org/wiki?curid=1042161" title="Kisale">
Kisale

Jezioro Kisale (fr. "Lac Kisale") – jezioro w południowo-wschodniej Demokratycznej Republice Konga (prowincja Górne Lomami) w pobliżu miasta Bukama. Zajmuje obszar 300 km². Wraz z sąsiednim jeziorem Upemba tworzy część biegu Lualaby (górnego odcinka rzeki Kongo). Wpada do niego ponadto rzeka Lufira.
Jezioro znajduje się na terenie Parku Narodowego Upemba w obszarze Kotliny Kamalondo.

</doc>
<doc id="1042167" url="https://pl.wikipedia.org/wiki?curid=1042167" title="Ramón (piłkarz)">
Ramón (piłkarz)

Ramón, właśc. Ramón Osni Moreira Lage (ur. 24 maja 1988 w Nova Evra) – brazylijski piłkarz grający na pozycji ofensywnego pomocnika.
Kariera klubowa.
Ramón jest wychowankiem klubu Atlético Mineiro z miasta Belo Horizonte. Do 17. roku życia występował w młodzieżowej drużynie tego klubu, a w 2005 roku awansował do składu pierwszej drużyny i wtedy też zadebiutował w rozgrywkach ligi brazylijskiej. Wystąpił w 15 meczach ligowych, ale Atlético Mineiro zajęło dopiero 20. miejsce i spadło do Serie B. Wraz z rozpoczęciem 2006 roku Ramón przeszedł do Sport Club Corinthians Paulista z miasta São Paulo. W lipcowym spotkaniu z Fortalezą (2:2) strzelił swojego pierwszego gola w karierze. Na koniec sezonu Corinthians zajął 9. pozycję w lidze.
W 2007 roku zawodnikiem zaczęły interesować się czołowe kluby Europy, w tym m.in. Arsenal F.C., A.C. Milan i SL Benfica. Ostatecznie Ramón przeniósł się do rosyjskiego CSKA Moskwa, gdzie stał się piątym Brazylijczykiem po Vágnerze Love, Jô, Danielu Carvalho i Dudu Cearense. 31 marca w wygranym 2:0 meczu z Lokomotiwem Moskwa strzelił swojego pierwszego gola w Premier Lidze. W 2008 roku został wicemistrzem Rosji, a także zdobył Puchar Rosji.
W sierpniu 2009 roku został wypożyczony do klubu Krylja Sowietow Samara. Rozegrał tam jedno spotkanie, a w styczniu 2010 roku został wypożyczony do CR Flamengo.
Kariera reprezentacyjna.
W 2005 roku Ramón był członkiem młodzieżowej reprezentacji Brazylii U-17, która wywalczyła mistrzostwo Ameryki Południowej w tej kategorii wiekowej.

</doc>
<doc id="1042169" url="https://pl.wikipedia.org/wiki?curid=1042169" title="Ramón Osni Moreira Lage">
Ramón Osni Moreira Lage



</doc>
<doc id="1042171" url="https://pl.wikipedia.org/wiki?curid=1042171" title="Fathers and Sons">
Fathers and Sons

Fathers and Sons – płyta Muddy Watersa wydana w kwietniu 1969 roku.

</doc>
<doc id="1042174" url="https://pl.wikipedia.org/wiki?curid=1042174" title="Konrad Oktawiusz Fiedler">
Konrad Oktawiusz Fiedler

Konrad Oktawiusz Fiedler (ur. 22 marca 1886 w Łęczycy, zm. we wrześniu 1939 w Bydgoszczy) – polski publicysta, dziennikarz, krajoznawca, działacz społeczny, radny miasta Bydgoszczy.
Życiorys.
Urodził się 22 marca 1886 w Łęczycy. Był synem Krzysztofa, urzędnika i Marii Zuzanny ze Stanisławskich. Ukończył gimnazjum w Łodzi. Studiował na Wydziale Filozoficznym Uniwersytetu Lwowskiego.
W 1919 r. rozpoczął pracę jako dziennikarz w „Kurierze Łódzkim”. Działał w oddziale łódzkim Polskiego Towarzystwa Krajoznawczego (od 1920 prezes). Z zamiłowania turysta, zwiedzał różne zakątki kraju, wygłaszając odczyty na tematy krajoznawcze. Wiosną 1920 r. zawitał z odczytami do Bydgoszczy. W 1921 r. zamieszkał w tym mieście i pozostał tu aż do śmierci. Objął stanowisko zastępcy redaktora naczelnego „Dziennika Bydgoskiego”. W 1923 przeszedł na równorzędne stanowisko do nowo powstałej „Gazety Bydgoskiej” (od 1933 „Kurier Bydgoski”), organu bydgoskiej endecji. Od 1934 r. był kierownikiem redakcji „Kuriera Poznańskiego” w Bydgoszczy. Współpracował ze „Słowem Pomorskim”. Jako dziennikarz odznaczał się operatywnością. Skupiał uwagę na problemach samorządu miejskiego, historii miasta i regionu oraz przemianach społeczno-gospodarczych i kulturalnych w Bydgoskiem.
Od 1921 r. był członkiem Syndykatu Dziennikarzy Wielkopolskich, potem Syndykatu Dziennikarzy Pomorskich, w którym pełnił funkcję prezesa (1934–1939). Był również członkiem Zarządu Głównego Związku Dziennikarzy Polskich. Działał w ruchu narodowodemokratycznym, będąc jednym z przywódców bydgoskiej endecji. Reprezentował tę partię w Radzie Miejskiej, w której zasiadał nieprzerwanie od 1922 roku. Pełnił w niej m.in. funkcje wiceprezesa (1926-1929). Jako znawca problematyki samorządu miejskiego wybierany był do władz Związku Miast Polskich.
Uczestniczył w działalności szeregu organizacji, m.in. Organizacji Inteligencji Polskiej, w jej Sekcji Kulturalno-Oświatowej (od 1921), był współzałożycielem i członkiem władz Towarzystwa Miłośników Miasta Bydgoszczy (od 1923), w latach 1924-1927 działał w Komitecie Budowy Pomnika Henryka Sienkiewicza. W 1934 r. był współzałożycielem i członkiem Zarządu Rady Artystyczno-Kulturalnej, działaczem Polskiego Związku Zachodniego oraz Ligi Morskiej i Kolonialnej.
Z zamiłowaniem oddawał cię krajoznawstwu. Wkrótce po zamieszkaniu w Bydgoszczy został dokooptowany do Zarządu Oddziału Polskiego Towarzystwa Krajoznawczego. W latach 1922-1924 i 1925-1929 był prezesem, a w latach 1924-1925 i 1929–1939 wiceprezesem bydgoskiego PTK. Uczestniczył również w pracach Rady Głównej Polskiego Towarzystwa Krajoznawczego (1929-1932 i 1937-1939 członek Rady Głównej). Z jej upoważnienia zorganizował w 1933 r. Wielkopolski Okręg PTK w Poznaniu. W latach 1936–1939 był wiceprezesem Pomorskiego Okręgu PTK w Toruniu. Wygłosił kilkadziesiąt odczytów o tematyce krajoznawczej. Dotyczyły one miasta i regionu kujawsko-pomorskiego, a także innych miast i regionów. Rozmiłowany był zwłaszcza w Pojezierzu Kaszubskim i Borach Tucholskich. Szwajcarii Kaszubskiej poświęcił specjalne studium krajoznawcze, opublikowane w pięciu odcinkach w „Gazecie Bydgoskiej” (nr 128, 131, 134, 136 i 139 z 1927). Był inicjatorem wykorzystania jezior byszewskich jako trasy wodnej i połączenia ich z Brdą. Wspólnie z J. Modzelewskim opracował obszerny przewodnik krajoznawczy po Bydgoszczy (1929) i popularny informator o mieście (1935). Szereg publikacji krajoznawczych zamieścił w czasopismach, gazetach codziennych i opracowaniach zbiorowych. O Bydgoszczy pisał m.in. w „Gazecie Bydgoskiej”, „Kurierze Poznańskim”, „Przeglądzie Bydgoskim”, „Morzu”. Był współautorem wydawnictwa jubileuszowego "Polska Bydgoszcz 1920-1930. Dziesięć lat pracy twórczej" (1930).
Po najeździe Niemiec na Polskę współorganizował Straż Obywatelską w Bydgoszczy. 5 września 1939 r. uczestniczył w podpisaniu aktu przekazania miasta Niemcom. Jego podpis widnieje pod „"Odezwą do Obywateli miasta Bydgoszczy"” (5 IX), nawołującą mieszkańców do zachowania spokoju, powrotu do normalnych zajęć i oddania broni, co miało gwarantować wolność osobistą, bezpieczeństwo i mienie ludności cywilnej. W rzeczywistości Niemcy nie dotrzymali zobowiązania, rozpoczynając aresztowania i egzekucje bydgoszczan. 8 września 1939 r. został uwięziony przez hitlerowców i zamordowany prawdopodobnie w końcu września 1939 r. w nieznanym miejscu.
Jego symboliczny grób znajduje się na Cmentarzu Bohaterów Bydgoszczy.
Rodzina.
Konrad Fiedler od 1921 r. był żonaty z Małgorzatą Amelią ze Szmidtów. Miał czworo dzieci: Marię (ur. 1922, artystka plastyk), Zofię (ur. 1923, plastyk), Jadwigę (ur. 1924, lekarz stomatolog) i Krzysztofa (ur. 1927, inżynier hydrolog).
Upamiętnienie.
Jego nazwisko widniało na tablicy pamiątkowej ku czci dziennikarzy, drukarzy i księgarzy bydgoskich poległych i pomordowanych w latach 1939–1945, odsłoniętej w 1964 r. na ścianie Zakładów Graficznych w Bydgoszczy. Jego imię nosi jedna z ulic Bydgoszczy na osiedlu Bohaterów w dzielnicy Fordon.

</doc>
<doc id="1042175" url="https://pl.wikipedia.org/wiki?curid=1042175" title="Esmée Denters">
Esmée Denters

Esmée Denters (ur. 28 września 1988) – holenderska piosenkarka. Zanim stała się światowej sławy wokalistką, zaistniała w sieci umiesczczając na witrynie YouTube własne interpretacje piosenek takich artystów jak Natasha Bedingfield, Brandy, Mariah Carey, OneRepublic, czy Justin Timberlake. W roku 2008 podpisała kontrakt z podwytwórnią Universal Music, Tennman Records należącej do Timberlake’a. Rok później wydała debiutancki album studyjny "Outta Here", który promował singel o tej samej nazwie.
Kariera muzyczna.
2006-2008: Początki kariery.
Swoją karierę muzyczną Denters rozpoczęła w roku 2006 dzięki witrynie YouTube przez którą umieszczała za pośrednictwem swojego oficjalnego kanału autorskie wersje znanych utworów oraz skomponowanych przez siebie. Wysoka popularność nagrań artystki zwróciła uwagę holenderskiego menedżera Jonathana Berhane'a, który po uprzednim skontaktowaniu się z Esmée przedstawił ją nominowanemu do nagrody Grammy twórcy piosenek Billy’emu Mannowi. Mężczyzna zorganizował spotkanie wokalistki z Justinem Timberlakiem po jednym z jego koncertów, a ten zaproponował Denters kontrakt płytowy w jego wytwórni Tennman Records. W roku 2007 artystka wyruszyła w trasę koncertową wraz z Timberlakiem po Europie, gdzie rozpoczynała występy wokalisty prezentując się na dziesięciu koncertach. Pod koniec 2007 artystka sfinalizowała swój kontrakt z wytwórnią i rozpoczęła prace nad swoim debiutanckim albumem studyjnym.
2009-obecnie: "Outta Here".
Wraz ze sfinalizowaniem kontraktu z wytwórnią wokalistka rozpoczęła prace nad pierwszym albumem studyjnym, który powstawał od roku 2008 pod producenckim okiem Justina Timberlake’a, Polow da Dona, Jasona Perry’ego, czy Danji. W większość kompozycji na krążku swój wkład miała sama wokalistka, która współstworzyła dziesięć z trzynastu utworów umieszczonych na płycie. Prace nad wydawnictwem zakończyły się na początku 2009 roku, zaś zwiastunem dzieła "Outta Here" została kompozycja o tym samym tytule. Singel „Outta Here” wydany dnia 14 kwietnia 2009 w rodzimym kraju Denters zyskał na popularności zajmując pozycję w Top 3 oficjalnego zestawienia najczęściej sprzedawanych utworów. Piosenka wydana została również na międzynarodowych rynkach muzycznych, m.in. brytyjskim, gdzie kompozycja wydana została dnia 17 sierpnia 2009. Dzięki wysokiej popularności głównego singla, album wydany dnia 22 maja 2009 w Holandii znalazł się w Top 5 zestawienia najpopularniejszych wydawnictw.
By promować krążek, w roku 2009 Esmée Denters wyruszyła w europejską trasę koncertową wraz z Enrique Iglesiasem, gdzie rozpoczynała występy wokalisty. Na scenie z arystą wykonywała również duet użyczając swego głosu w piosence „Takin’ Back My Love”.

</doc>
<doc id="1042177" url="https://pl.wikipedia.org/wiki?curid=1042177" title="Konrad Fiedler">
Konrad Fiedler



</doc>
<doc id="1042182" url="https://pl.wikipedia.org/wiki?curid=1042182" title="Pius Weloński">
Pius Weloński

Pius Weloński (ur. 1849 w Kumelanach koło Suwałk, zm. 21 października 1931 w Warszawie) – polski rzeźbiarz, malarz.
Życiorys.
W latach 1868–1872 uczył się w Szkole Rysunkowej w Warszawie. Jego nauczycielami byli m.in.: Konstanty Hegel (rzeźba) i Rafał Hadziewicz (malarstwo). Odbywał praktyki także w pracowniach Faustyna Cenglera i Andrzeja Pruszyńskiego. W latach 1872–1878 studiował w Cesarskiej Akademii Sztuk Pięknych w Petersburgu (dzięki stypendium Towarzystwa Zachęty Sztuk Pięknych). Uczelnię ukończył odznaczony złoty medalem. W latach 1878–1883 przebywał we Włoszech. Później wyjechał do Francji, a następnie do Niemiec.
W 1897 roku wrócił do Warszawy. Otrzymał wówczas po Bolesławie Syrewiczu pracownię na Zamku Warszawskim. W 1901 roku otworzył fabrykę odlewów. W latach 1904–1915 był profesorem i dyrektorem Szkoły Rysunkowej w Warszawie (uczył modelowania), a od 1906 honorowym dyrektorem warszawskiego Muzeum Sztuk Pięknych. Był także członkiem korespondentem krakowskiej Akademii Umiejętności, honorowym profesorem Akademii Sztuk Pięknych w Petersburgu, a od 1924 roku dyrektorem prywatnej Szkoły Sztuk Pięknych im. Wojciecha Gersona w Warszawie.
Zmarł 21 października 1931, a jego pogrzeb odbył się 24 października tego roku. Pochowany został na cmentarzu Powązkowskim (kwatera 90-1-29/30).
Twórczość.
Weloński tworzył głównie kompozycje o tematyce alegorycznej, religijnej, nagrobki oraz portrety.
W Krakowie na Plantach stoi pomnik jego autorstwa przedstawiający Bogdana Zalewskiego (Bojana). Natomiast na zachodniej ścianie kościoła Mariackiego wmurowana jest płyta-płaskorzeźba upamiętniająca 200-lecie Wiktorii wiedeńskiej, a w północnej nawie tego samego kościoła znajduje się epitafium Pawła Popiela. W katedrze wawelskiej, w kaplicy Szafrańców, znajduje się nagrobek kardynała Jerzego Radziwiłła z 1904 roku.
W kolegiacie św. Bartłomieja w Płocku znajdują się dwa jego obrazy, tj. Wniebowstąpienia Pańskiego i Serca Jezusowego, które wykonał dla ówczesnego proboszcza- swojego rodzonego brata, Kazimierza. 
Jednym z najszerzej znanych dzieł Welońskiego jest rzeźba "Gladiator". Pierwszy jego model powstał w 1880 w Rzymie. Rzeźba przedstawia figurę gladiatora rzymskiego ujętego w chwili wychodzenia na arenę, z uniesionym ramieniem, a na postumencie ma wyryty napis: „Ave Caesar! Morituri te salutant” (Bądź pozdrowiony Cezarze! Idący na śmierć cię pozdrawiają). Następnie rzeźbę tę kopiowano w różnej skali i z różnych materiałów. Można ją oglądać m.in. w parku Ujazdowskim w Warszawie (odlew z brązu) i Galerii Sztuki Polskiej XIX wieku w krakowskich Sukiennicach (zob. Gladiator). Wykonana w marmurze rzeźba eksponowana jest obecnie w sali kinowej w Zachęcie – Narodowej Galerii Sztuki w Warszawie.
Od roku 1901 do 1912 artysta pracował nad 14 monumentalnymi rzeźbami przedstawiającymi stacje Drogi Krzyżowej, usytuowanymi w pobliżu klasztoru jasnogórskiego w Częstochowie.

</doc>
<doc id="1042185" url="https://pl.wikipedia.org/wiki?curid=1042185" title="Region Pasco">
Region Pasco

Region Pasco – jeden z 25 regionów w Peru. Stolicą jest Cerro de Pasco.
Podział administracyjny regionu.
Region Pasco podzielony jest na trzy prowincje, które obejmują 28 dystrykty.
Geografia regionu.
Region Pasco ma ponad 25 tys. km² powierzchni na której mieszka 277 475 osób. Najwyższym szczytem jest Cajamarquilla o wysokości 4380 m n.p.m. Na terenie tej jednostki administracyjnej znajdują się surowce tj.: ołów, cynk, węgiel i srebro.

</doc>
<doc id="1042186" url="https://pl.wikipedia.org/wiki?curid=1042186" title="Prezydenci Senatu Wolnego Miasta Gdańska">
Prezydenci Senatu Wolnego Miasta Gdańska



</doc>
<doc id="1042189" url="https://pl.wikipedia.org/wiki?curid=1042189" title="Maskawa">
Maskawa



</doc>
<doc id="1042191" url="https://pl.wikipedia.org/wiki?curid=1042191" title="Maszkawa">
Maszkawa



</doc>
<doc id="1042192" url="https://pl.wikipedia.org/wiki?curid=1042192" title="Pio Moa">
Pio Moa



</doc>
<doc id="1042195" url="https://pl.wikipedia.org/wiki?curid=1042195" title="Pío Moa">
Pío Moa

Luis Pío Moa Rodríguez (ur. 1948 w Vigo) – hiszpański pisarz i publicysta, specjalizuje się w problematyce hiszpańskiej wojny domowej.
W młodości był przeciwnikiem generała Franco, został członkiem Komunistycznej Partii Hiszpanii – PCE (zrekonstruowanej) oraz terrorystycznej grupy GRAPO. Zakończył działalność polityczną po nadejściu demokracji w Hiszpanii. Poświęcił się badaniom historii współczesnej Hiszpanii, zajmując bardzo konserwatywne stanowisko. Ostatecznie przekształcił się z przeciwnika w zwolennika reżimu generała Franco. Popularne wśród Hiszpanów eseje tego autora wywołały żywą polemikę pomiędzy historykami

</doc>
<doc id="1042199" url="https://pl.wikipedia.org/wiki?curid=1042199" title="Park Narodowy Upemba">
Park Narodowy Upemba

Park Narodowy Upemba (fr. "Parc national de l'Upemba") – park narodowy utworzony w 1939 roku na terenach współczesnych prowincji Górne Lomami i Górna Katanga w południowo-wschodniej części Demokratycznej Republiki Konga.
Zajmuje obszar 11 730 km². Większą część parku zajmuje niewysokie pasmo górskie Kibara, wys. do 1889 m n.p.m., przechodząc na zach. w płaski obszar Kotliny Kamolondo i terenów przyległych. Znajduje się tu kilka jezior, z których najważniejsze to Upemba i Kisale, przez które przepływa rzeka Lualaba (górny odcinek Konga).
W 1997 roku depresja Upemba została wpisana na listę informacyjną światowego dziedzictwa UNESCO – listę obiektów, które Demokratyczna Republika Konga zamierza rozpatrzyć do zgłoszenia do wpisu na listę światowego dziedzictwa UNESCO.
Położenie.
Park znajduje się w południowo-wschodniej części Demokratycznej Republiki Konga. Zajmuje powierzchnię 11730 km2. Od zachodu i północy graniczy z rzeką Lualabą i obszarem jezior i mokradeł depresji Kamolondo. Park obejmuje ochroną jezioro Upemba, rzekę Lufirę, a na północnym wschodzie, pasmo górskie Kibara. Inne jeziora na terenie parku to: Kabwe, Kabele, Mulenda, Nunda i Kalumbe i Kabamba. Na zachodnim brzegu jeziora Upembe znajdują się rozległe jaskinie Tumba.
Historia.
Park Narodowy Upemba został utworzony w południowo-wschodniej części Konga Belgijskiego dekretem królewskim 15 maja 1939 roku celem ochrony lokalnej bogatej flory i fauny. W regionie jeziora Upemba występowało wiele gatunków dużych zwierząt, m.in. słonie, hipopotamy i nosorożce czarne. Początkowo powierzchnia parku zajmowała 17730 km2. Zarządzanie parkiem zostało powierzone Instytutowi ds. Parków Narodowych Kongo (fr. "Institut des Parcs Nationaux du Congo").
Lokalna ludność została eksmitowana z ziem parku pod pretekstem jej ochrony przez muchą tse-tse. Pięć lat po utworzeniu parku eksmitowana ludność zaczęła wysuwać roszczenia do ziemi. Wskutek nieudanych negocjacji, na początku lat 50. XX w. północne i zachodnie tereny parku zostały zajęte przez powracających mieszkańców. Rozwinęło się kłusownictwo, co doprowadziło do wyginięcia nosorożca czarnego. W 1957 roku konflikt został załagodzony poprzez częściowy zwrot ziemi. W 1960 roku, po secesji Katangi sytuacja uległa pogorszeniu. Obszar parku skurczył się do 3000 km2, przy czy jedynie 120 km2 było objęte nadzorem i ochroną strażników parku.
W 1997 roku depresja Upemba została wpisana na listę informacyjną światowego dziedzictwa UNESCO – listę obiektów, które Demokratyczna Republika Konga zamierza rozpatrzyć do zgłoszenia do wpisu na listę światowego dziedzictwa UNESCO. W 2017 roku zlewisko rzeki Lufiry zostało wpisane na listę konwencji ramsarskiej.
Flora i fauna.
Na terenie parku występują zebry, antylopy, słonie, bawoły i lwy. W zlewisku rzeki Lufiry występuje 16 endemicznych gatunków ptaków, m.in. wikłacz bagienny i astryld czarnolicy, 15 endemicznych gatunków gadów i przynajmniej dwa gatunki endemiczne płazów: gekon "Pachydactylus katanganus" i żaba "Afrixalus upembae". Żyją tu także zebra równikowa, antylopowiec koński i kudu wielkie, a także zagrożona wyginięciem antylopa "Hippotragus niger variani". Na terenie parku występuje wiele ptaków, m.in. żuraw koralowy, pustułeczka, derkacz, gniazdujący tu trzewikodziób; zaobserwowano tu także krytycznie zagrożony gatunek "Zoothera guttata".

</doc>
<doc id="1042200" url="https://pl.wikipedia.org/wiki?curid=1042200" title="Lingua franca nova">
Lingua franca nova



</doc>
<doc id="1042202" url="https://pl.wikipedia.org/wiki?curid=1042202" title="Canonsburg">
Canonsburg

 Canonsburg – miasto w Stanach Zjednoczonych, w stanie Pensylwania, hrabstwo Nowy Jork. Canonsburg położony jest ok. 29 km na południowy zachód od Pittsburga.
Miasto zostało założone przez płk. John Canona w 1789 r., prawa miejskie uzyskało w 1802 r. Canonsburg jest organizatorem dorocznego Oktoberfest oraz drugiej co do wielkości parady na Święto Niepodległości Stanów Zjednoczonych – corocznie jej przygotowania obserwuje prasa i telewizja. 
Canonsburg popularny jest również dzięki firmie ANSYS, która ma tu swoją siedzibę. Przedsiębiorstwo zajmuje się produkcją i dystrybucją oprogramowania wspomagającego sterowanie procesami technologicznymi (Computer Aided Engineering). Zostało założone w roku 1970 przez dr. Johna Swansona, zatrudnia blisko 600 osób i sprzedaje swoje oprogramowanie przez Internet, oraz za pośrednictwem developerów w blisko 40 krajach. W mieście znajduje się pomnik urodzonego w Canonsburgu piosenkarza Perry Como, który dzięki wbudowanemu mechanizmowi, stale wydaje z siebie utwory muzyczne. Znajduje się tutaj również kościół Polskiego Narodowego Kościoła Katolickiego pw. Najświętszego Serca Pana Jezusa.

</doc>
<doc id="1042205" url="https://pl.wikipedia.org/wiki?curid=1042205" title="Jezioro George'a">
Jezioro George'a



</doc>
<doc id="1042206" url="https://pl.wikipedia.org/wiki?curid=1042206" title="Chilijski język migowy">
Chilijski język migowy

Chilijski język migowy – język używany przez głuchoniemych oraz przez 7 instytucji na terenie całego Chile.
Liczba użytkowników.
Liczbę użytkowników języka określa się na około 21 tysięcy. Liczbę osób niedosłyszących określa się na 292,7 tys. (2005, Fondo Nacional de la Discapacidad). Około 66,5 tysiąca osób w Chile stanowią osoby z całkowitą głuchotą, z czego 23,9 tys. to osoby poniżej 60 roku życia.

</doc>
<doc id="1042208" url="https://pl.wikipedia.org/wiki?curid=1042208" title="For All Tid">
For All Tid

For All Tid – pierwszy album norweskiej grupy black metalowej Dimmu Borgir, wydany w roku 1994.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1042210" url="https://pl.wikipedia.org/wiki?curid=1042210" title="Jezioro Upemba">
Jezioro Upemba



</doc>
<doc id="1042212" url="https://pl.wikipedia.org/wiki?curid=1042212" title="Ofiary śmiertelne wypadków w sporcie żużlowym">
Ofiary śmiertelne wypadków w sporcie żużlowym

Lista ofiar śmiertelnych wypadków w sporcie żużlowym, z uwzględnieniem wszystkich odmian sportu żużlowego oraz ofiar niebędących czynnymi zawodnikami, zmarłych na skutek kontaktu z motocyklem żużlowym.

</doc>
<doc id="1042214" url="https://pl.wikipedia.org/wiki?curid=1042214" title="Ituri">
Ituri



</doc>
<doc id="1042218" url="https://pl.wikipedia.org/wiki?curid=1042218" title="Wu Mingqian">
Wu Mingqian

Wu Mingqian (; ur. 8 stycznia 1961) – chińska szachistka, arcymistrzyni od 1985 roku.
Kariera szachowa.
W latach 80. XX wieku należała do grona najlepszych chińskich szachistek, czterokrotnie (pomiędzy 1980 a 1986) reprezentując swój kraj na szachowych olimpiadach. Największy indywidualny sukces odniosła w roku 1985, zajmując II miejsce (za Martą Lityńską) w turnieju międzystrefowym w Żełeznowodsku. Dzięki temu rezultatowi otrzymała (jako druga chińska szachistka, po Liu Shilan) tytuł arcymistrzyni oraz wystąpiła w roku 1986 w turnieju pretendentek w Malmö. W turnieju tym nie odegrała żadnej roli, zdecydowanie zajmując ostatnie VIII miejsce. Po raz drugi w turnieju międzystrefowym wystąpiła w roku 1987, zajmując w Smederevskiej Palance odległe XII miejsce.
Najwyższy ranking w karierze osiągnęła 1 stycznia 1987 r., z wynikiem 2215 punktów dzieliła wówczas 103-110. miejsce na światowej liście FIDE, jednocześnie zajmując 3. miejsce wśród chińskich szachistek. Od 1991 r. nie występuje w turniejach klasyfikowanych przez Międzynarodową Federację Szachową.

</doc>
<doc id="1042223" url="https://pl.wikipedia.org/wiki?curid=1042223" title="Gambusia affinis">
Gambusia affinis



</doc>
<doc id="1042225" url="https://pl.wikipedia.org/wiki?curid=1042225" title="Gambusia">
Gambusia

Gambusia – rodzaj słodkowodnych ryb z rodziny piękniczkowatych (Poeciliidae) obejmujący kilkadziesiąt gatunków, niektóre hodowane w akwarystyce. W języku polskim określane są zwyczajową nazwą gambuzje.
Występowanie.
Ameryka Północna i Środkowa.
Klasyfikacja.
Gatunki zaliczane do tego rodzaju:
"Gambusia amistadensis" i "G. georgei" zostały uznane za gatunki wymarłe. Wpisano je do Czerwonej księgi gatunków zagrożonych IUCN w kategorii EX.

</doc>
<doc id="1042228" url="https://pl.wikipedia.org/wiki?curid=1042228" title="Józef Knosała">
Józef Knosała

Józef Knosała (Josef Knossalla, Knosala) (ur. 13 marca 1878 w Żelaznej nieopodal Opola, zm. 8 stycznia 1951 w Altenie w Westfalii) – ksiądz katolicki, doktor teologii, doktor filozofii, śląski historyk, autor prac poświęconych Śląskowi oraz monografii śląskich miejscowości.
Życiorys.
Pochodził z rodziny chłopskiej. Pochodzenie zaważyło na całym jego życiu. Swoją edukację rozpoczął już w rodzinnym domu, w którym panował zwyczaj czytania żywotów świętych oraz klasycznej świeckiej literatury, śpiewano stare pieśni i opowiadano śląskie legendy. Formalną edukację rozpoczął w znajdującej się w rodzinnej wsi szkole elementarnej, a później w Gimnazjum w Opolu. 
W 1900 roku wstąpił do Seminarium Duchownego we Wrocławiu. Nauka w dużym uniwersyteckim mieście otwierała przed nim dalsze możliwości rozwoju, z których skrzętnie skorzystał, studiując jednocześnie na Uniwersytecie Wrocławskim. Zanim otrzymał święcenia kapłańskie 21 czerwca 1904 roku był już doktorem filozofii i teologii. 
Władze diecezjalne dostrzegając duże zdolności młodego kapłana powierzyły mu obowiązki proboszcza w parafii św. Wojciecha w Radzionkowie. Pełnił ten urząd od 20 sierpnia 1904 r. do 23 maja 1911 r. Za krytykę hrabiego Henckla von Donnersmarck został przeniesiony i został proboszczem w Mokrem. Od 1912 do 1925 r. pełnił obowiązki kuratusa należącej do parafii bielszowickiej gminy kościelnej w Kończycach. W 1922 ponownie został mianowany proboszczem w Radzionkowie.
Ksiądz Knosała aktywnie wspierał Chrześcijańską Demokrację, która miała silne oparcie w Stowarzyszeniu Mężów Katolickich. Miała ona również silne oparcie w znacznej części duchowieństwa śląskiego. Krytykował natomiast Sanację i odmawiał odprawiania nabożeństw w intencji Józefa Piłsudskiego. Podobnie czynili także m.in. proboszczowie Michał Lewek z Tarnowskich Gór i Konstanty Twórz z Tarnowic. Wszystkie te działania powodowały częste ataki na ks. Knosałę na łamach prasy popierającej Piłsudskiego. Gazeta codzienna "Polska Zachodnia" częstokroć wzywała do zdymisjonowania go z funkcji proboszcza, bojkotu jego książek, czy do uczęszczania na msze innych kapłanów. 
W latach 1940–1945 pełnił funkcję dziekana dekanatu Piekary. 11 stycznia 1946 r. Urząd Repatriacyjny w Tarnowskich Górach zwrócił się do kurii biskupiej w Katowicach o wydalenie ks. Knosały z parafii, a powołanie księdza spośród repatriantów. Stawiano mu zarzut proniemieckiego nastawienia. 18 stycznia 1946 roku komunistyczne władze pomimo protestów mieszkańców Radzionkowa deportowały go do Niemiec. Zamieszkał w Altenie w Westfalii, gdzie pełnił obowiązki duszpasterza szpitalnego. Do końca życia tęsknił za Śląskiem, czego mamy wyraz w jednym z listów, w którym pisał: 
"Kochany Górny Śląsku, me strony rodzinne! Czy cię jeszcze kiedyś zobaczę? W gorzkim cierpieniu niejednej bezsennej nocy Myślałem o Tobie, moje strony rodzinne. Mój Ty Górny Śląsku z Twymi szybami i kominami, Kto tam mieszkał, nie zapomni cię nigdy."
Zmarł po ciężkiej chorobie 8 stycznia 1951 r. w Altenie.

</doc>
<doc id="1042241" url="https://pl.wikipedia.org/wiki?curid=1042241" title="Nanobiotechnologia">
Nanobiotechnologia

Nanobiotechnologia (lub bionanotechnologia) – dziedzina nanotechnologii na pograniczu biologii i biochemii. Zajmuje się przede wszystkim badaniem istniejących nanostruktur, umożliwiając ich wykorzystanie na skalę przemysłową, ale również tworzeniem nowych metod badawczych biologii.
Często terminu bionanotechnologia zwykle używa się naprzemiennie z nanobiotechnnologią, niekiedy są one jednak rozdzielane. Nanobiotechnologię uznaje się wtedy za dyscyplinę, zajmującą się wykorzystaniem nanotechnologii jako metody badawczej biotechnologii, kiedy bionanotechnologia zajmuje się wszystkim na pograniczu biologii i nanotechnologii, włącznie z używaniem biomolekuł jako inspiracji projektów nanotechnnologicznych.
Nanobiotechnologii często używa się też, by opisać multidyscyplinarne techniki badawcze związane z sensorami biologicznymi, leżące na pograniczu fotoniki, biologii, chemii, biofizyki i inżynierii. Pomiary w biologii z użyciem falowodu, jak interferometria są kolejnym przykładem.

</doc>
<doc id="1042247" url="https://pl.wikipedia.org/wiki?curid=1042247" title="Wow, Owls!">
Wow, Owls!

Wow, Owls! jest zespołem screamo pochodzącym z Richmond, który istniał od 2003 do 2006 roku. Zespół swój ostatni koncert zagrał 17 lutego 2006 r.
Członkowie zespołu.
Po rozpadzie John, Tyler i Brandon założyli wspólnie z dwoma członkami The Setup nowy zespół, Mouthbreather.

</doc>
<doc id="1042251" url="https://pl.wikipedia.org/wiki?curid=1042251" title="Jonathan Bennett">
Jonathan Bennett

Jonathan David Bennett (ur. 10 czerwca 1981 w Rossford) – amerykański aktor. Wystąpił w roli Aarona Samuelsa w komedii "Wredne dziewczyny" ("Mean Girls", 2004), za którą był nominowany do nagrody Teen Choice Awards. 
Życiorys.
Wczesne lata.
Urodził się w Rossford w stanie Ohio jako syn Ruthanne Bennett (z domu Mason) i lekarza Davida Paula Bennetta. Chociaż spędził część swojej młodości wraz z bratem Brentem i dwiema siostrami – Lisą i Sierrą w stanie Karolina Północna, jego miastem ojczystym stało się Toledo w stanie Ohio. Jego rodzina była pochodzenia angielskiego, a także miała korzenie niemieckie, szkockie i irlandzkie. Jego idolem z dzieciństwa był aktor komediowy Chevy Chase. Po ukończeniu szkoły średniej Rossford High School w 1999, podjął studia teatralne przy Otterbein College w Columbus. Pracował jako boy hotelowy w hotelu Mercer w Nowym Jorku. 
Kariera.
Po ukończeniu studiów teatralnych przeprowadził się do Nowego Jorku i spotkał na swojej drodze agenta, który miesiąc później znalazł mu rolę Adama 'J.R.' Chandlera Jr. w operze mydlanej ABC "Wszystkie moje dzieci" ("All My Children", 2001–2002). Zagrał także w serialach: NBC "Prawo i bezprawie" ("Law &amp; Order: Special Victims Unit", 2002) i Fox "Boston Public" (2003).
Za swoją debiutancką rolę kinową Taylora w dramacie "Okres młodości" ("Season of Youth", 2003) został uhonorowany nagrodą na Palm Beach Film Festival na Florydzie. Wystąpił potem w serialach – "Weronika Mars" ("Veronica Mars", 2004–2005) w roli Caseya Ganta oraz "Tajemnice Smallville" ("Smallville", 2005) jako Kevin Grady.
Życie prywatne.
W amerykańskich mediach spekulowano na temat związków Bennetta z Mattem Dallasem oraz z aktorką telewizyjną Elizabeth Hendrickson. We wrześniu 2014, w wywiadzie udzielanym Mario Lopezowi, Julianne Hough wyoutowała aktora jako osobę homoseksualną. W październiku 2017 ujawnił, że jest w związku z Jaymesem Vaughanem, byłym uczestnikiem "The Amazing Race" i gospodarzem "Celebrity Page". 19 marca 2022 w hotelu Unico Riviera Maya w Meksyku zawarli związek małżeński.
Jest zarejestrowanym instruktorem spinningu.

</doc>
<doc id="1042253" url="https://pl.wikipedia.org/wiki?curid=1042253" title="Trichechus senegalensis">
Trichechus senegalensis



</doc>
<doc id="1042262" url="https://pl.wikipedia.org/wiki?curid=1042262" title="Las Równikowy Ituri">
Las Równikowy Ituri

Las Równikowy Ituri (fr. "La forêt équatoriale de l'Ituri"), zwany też Aruwimi – wilgotny las równikowy w prowincji Ituri w północno-wschodniej części Demokratycznej Republiki Konga. Zajmuje powierzchnię około 63 000 km2 i porasta tereny o wysokości bezwzględnej od 700 do 1000 m n.p.m. Średnia temperatura powietrza wynosi tu 31 °C, a wilgotność waha się w granicach 85%.
Las rozłożony jest wzdłuż biegu rzeki Aruwimi (w górnym biegu zwanej też Ituri) i jej dopływów (najważniejszy to Epulu). Około jednej piątej terenu lasu zajmuje Park Narodowy Okapi, wpisany na listę światowego dziedzictwa UNESCO. Jest to jedno z niewielu miejsc, gdzie zaobserwowano występowanie rzadkiego gatunku zwierząt okapi leśnego.
Las Ituri zamieszkany jest przez Pigmejów z plemienia Mbuti, prowadzących łowiecko-zbieraczy tryb życia.

</doc>
<doc id="1042263" url="https://pl.wikipedia.org/wiki?curid=1042263" title="Las Ituri">
Las Ituri



</doc>
<doc id="1042270" url="https://pl.wikipedia.org/wiki?curid=1042270" title="James Valentine">
James Valentine

James Burgon Valentine (ur. 5 października 1978 w Lincoln) i amerykański gitarzysta i autor tekstów piosenek, znany przede wszystkim z wieloletnich występów w pop-rockowej grupy Maroon 5 z Los Angeles, w której pełni funkcję gitarzysty.
Życiorys.
Urodził się i dorastał w Lincoln, w stanie Nebraska, w rodzinie mormonów jako syn Shauny (z domu Burgon) i Roberta Valentine, nauczycieli na Uniwersytecie Brighama Younga. Jego rodzina miała pochodzenie szwedzkie, duńskie, angielskie, szkockie i irlandzkie. Wychowywał się z trzema siostrami i bratem jako członek Kościoła Jezusa Chrystusa Świętych Dni Ostatnich. Jego ojciec pracował dla Utah Valley University, a wcześniej był adiunktem literatury latynoamerykańskiej w BYU. Jego matka była zwyciężczynią konkursu piękności. Jego młodsza siostra, Amanda Valentine, dwukrotnie startowała w reality show "Project Runway" w 11 i 13 sezonie.
James Valentine jako dziecko uczył się gry na fortepianie. We wczesnych latach grał na perkusji w orkiestrze i zespole jazzowym, zanim w końcu zaczął grać na gitarze. Był przewodniczącym rady uczniowskiej Lincoln Southeast High School. Ukończył University of Nebraska-Lincoln, gdzie jako licealista grał w zespole jazzowym, i uczęszczał do Berklee College. Przez lata zdobył wiele nagród związanych z muzyką, a po ukończeniu studiów otrzymał różne stypendia. 
Grał w studenckich zespołach: Montag, Kid Quarkstar, Happy Dog i Phases. W 2000 przeniósł się ze swoim zespołem Square do Południowej Kalifornii. Następnie przeprowadził się z Anaheim do Los Angeles. W 2001 zastąpił gitarzystę zespołu Reel Big Fish podczas występu w programie "W domu u...", a następnie dołączył do Maroon 5. Od 2016 gra na gitarze marki Music Man (współtworzoną z firmą Ernie Ball), na modelu sygnowanym jego nazwiskiem (Ernie Ball Music Man James Valentine „Valentine”).

</doc>
<doc id="1042271" url="https://pl.wikipedia.org/wiki?curid=1042271" title="Soltnitz">
Soltnitz



</doc>
<doc id="1042276" url="https://pl.wikipedia.org/wiki?curid=1042276" title="Shinisaurus crocodilurus">
Shinisaurus crocodilurus



</doc>
<doc id="1042278" url="https://pl.wikipedia.org/wiki?curid=1042278" title="Michael Madden">
Michael Madden

Michael Allen „Mickey” Madden (ur. 13 maja 1979 w Austin) – amerykański muzyk rockowy i gitarzysta, znany z występów w pop rockowym zespole Maroon 5.
Madden zaczął muzykować chodząc do gimnazjum, gdzie po szkole grał w garażu wraz z Jesse Carmichaelem i Adamem Levine'em. Ogromny wpływ na jego twórczość miały zespoły Nirvana i Pearl Jam. W 1994 do jego składu kolegów dołączył Ryan Dusick i tak powstał zespół Kara's Flowers.
Po rozpadzie zespołu Kara's Flowers, Madden uczęszczał na Uniwersytet Kalifornijski w Los Angeles. 
W jednym z wywiadów wyznał, że jest weganinem.
W 2016 został zatrzymany pod zarzutem posiadania narkotyków, po tym, jak rzekomo wsunął Jamesowi Gubelmmanowi, byłemu partnerowi Ivanki Trump fiolkę kokainy przed barem na Manhattanie w styczniu tego roku. 27 czerwca 2020 został aresztowany pod zarzutem przemocy domowej.

</doc>
<doc id="1042279" url="https://pl.wikipedia.org/wiki?curid=1042279" title="Prowincja Pasco">
Prowincja Pasco

Prowincja Pasco – jedna z trzech prowincji w regionie o tej samej nazwie. Będąca drugą pod względem wielkości powierzchni w tej jednostce administracyjnej.
Podział prowincji.
Prowincja Pasco dzieli się na 13 dystryktów:

</doc>
<doc id="1042281" url="https://pl.wikipedia.org/wiki?curid=1042281" title="Matt Flynn">
Matt Flynn

 Matthew „Matt” Flynn (ur. 23 maja 1970 w Woodstock) – amerykański muzyk rockowy i perkusista, znany przede wszystkim z występów w pop rockowym zespole Maroon 5, w którym od 2006 zastąpił Ryana Dusicka.

</doc>
<doc id="1042285" url="https://pl.wikipedia.org/wiki?curid=1042285" title="Blanus cinereus">
Blanus cinereus



</doc>
<doc id="1042293" url="https://pl.wikipedia.org/wiki?curid=1042293" title="Ryan Dusick">
Ryan Dusick

Ryan Michael Dusick (ur. 19 września 1977 w Los Angeles, Kalifornia) – amerykański muzyk. 
Należał do zespołu Maroon 5, ale musiał go opuścić z powodu nieuleczalnej kontuzji ramienia. Występował w nim od 1997 do 2006 roku.

</doc>
<doc id="1042296" url="https://pl.wikipedia.org/wiki?curid=1042296" title="Ankieta na temat miłości">
Ankieta na temat miłości

Ankieta na temat miłości – publikacja wydana w 1929 roku przez grupę przedstawicieli surrealizmu. 
"Ankieta" zawiera rozumienie pojęcia miłości w ujęciu surrealistycznym. Według autorów wartość ta jest jedyną, która "potrafi każdego człowieka choćby na chwilę pogodzić z ideą życia". Mieści w sobie także krytykę definiowania miłości prowadzącą, w ich rozumieniu, do jej wypaczenia. 
Autorzy stawiają cztery pytania skierowane do osób mających "prawdziwą świadomość dramatu miłości".
Dotyczą one rodzaju nadziei, jaki pokładają oni w tej wartości, rozumienia "przejścia idei miłości do faktu kochania", czy i w jaki sposób są w stanie poświęcić się dla niej. Trzecie pytanie porusza kwestię rozłąki, czwarte zaś – czy wierzą w "zwycięstwo wspaniałej miłości nad plugawym życiem czy plugawego życia nad wspaniałą miłością".
Główny teoretyk nadrealizmu – André Breton, pisał w 1947 roku, że "dzięki miłości, i tylko dzięki niej, dokonuje się najściślejsze zespolenie egzystencji i esencji", zaś osoba kochana była dla surrealistów przedmiotem najwyższej adoracji.
W Polsce publikacja ta ukazała się w książce "Surrealizm. Teoria i praktyka literacka. Antologia", do której teksty wybrał Adam Ważyk. Została wydana w 1976 roku w Warszawie.

</doc>
<doc id="1042300" url="https://pl.wikipedia.org/wiki?curid=1042300" title="Mały Salatyn">
Mały Salatyn

Mały Salatyn (słow. "Malý Salatín") – szczyt o wysokości 2046 m n.p.m. w Tatrach Zachodnich, znajdujący się w grani głównej, jeden z 6 szczytów grupy Salatynów. Od pobliskiego Salatyńskiego Wierchu (2048 m) oddzielony jest niewielką Pośrednią Salatyńską Przełęczą (2012 m), zaś od sąsiedniego w kierunku wschodnim szczytu w tej grani – Spalonej Kopy – oddzielony jest dużo głębszą Zadnią Salatyńską Przełęczą (1907 m). W grani Skrzyniarki biegnącej od tej przełęczy do Małego Salatyna wyróżnia się jeszcze niewybitny szczyt – Salatyńska Kopa (1925 m). Na niektórych mapach szczyt ten nie jest wyróżniany. Również Mały Salatyn czasami nie jest wyróżniany jako oddzielny szczyt, lecz uznawany za drugi wierzchołek Salatyna (Salatyńskiego Wierchu).
Południowe zbocza Małego Salatyna opadają do Doliny Głębokiej. W północno-wschodnim kierunku odbiega poniżej szczytu niski grzbiet zwany Zadnim Salatynem, rozdzielający Dolinę Zadnią Salatyńską od Doliny Skrajnej Salatyńskiej (obydwie są bocznymi odgałęzieniami Doliny Rohackiej). Natomiast po przeciwnej stronie szczytu, w południowo-zachodnim kierunku biegnie grzbiet Jałowieckiej Hory.
Mały Salatyn i Salatyn były dawniej terenami pasterskimi należącymi do hali Salatyn, wypasano na nich bydło z Doliny Jałowieckiej. Od nazwy tej hali nazwano później sąsiednie grzbiety i przełęcze. Pastwisko Salatyn jest wzmiankowane w dokumentach z 1615 r. Szczyt jest kopulasty i trawiasty, podejście łatwe technicznie, choć dość męczące. Widoki ze szczytu rozległe, obejmujące znaczną część szczytów Tatr Zachodnich.

</doc>
<doc id="1042301" url="https://pl.wikipedia.org/wiki?curid=1042301" title="Prowincja Oxapampa">
Prowincja Oxapampa

Prowincja Oxapampa – jedna z trzech prowincji w regionie Pasco. Będąca największą pod względem wielkości powierzchni w tej jednostce administracyjnej.
Podział prowincji.
Prowincja Oxapampa dzieli się na 7 dystryktów:

</doc>
<doc id="1042302" url="https://pl.wikipedia.org/wiki?curid=1042302" title="Witold Friemann">
Witold Friemann

Witold Friemann (ur. 20 sierpnia 1889 w Koninie, zm. 22 marca 1977 w Laskach) – polski kompozytor, pianista, dyrygent i pedagog.
Życiorys.
Syn Alfonsa i Marii z Brodowskich. Muzyki uczył się początkowo pod kierunkiem Pawła Romaszki (fortepian) i Marka Zawirskiego (teoria), następnie do 1909 studiował w konserwatorium warszawskim u Zygmunta Noskowskiego i Romana Statkowskiego (kompozycja i instrumentacja) oraz Aleksandra Michałowskiego (fortepian), a także prawdopodobnie u Piotra Maszyńskiego.
W latach 1909–1913 przebywał w Lipsku i Meiningen, gdzie studiował u Maxa Regera (kompozycja) i Josepha Pembaura syna (fortepian). Karierę pianisty, rozpoczętą udanym debiutem 1914 w Lipsku, przerwał wybuch wojny; Friemann powrócił jednak do działalności koncertowej od 1921 we Lwowie, dokąd sprowadził go po zakończeniu działań wojennych Adolf Chybiński.
Do 1929 prowadził klasę fortepianu we lwowskim konserwatorium Polskiego Towarzystwa Muzycznego (kurs koncertowy). W tym czasie stał się znany jako kompozytor, głównie dzięki swej liryce wokalnej (pieśni Friemanna śpiewała m.in. Ada Sari) i utworom fortepianowym, które często sam wykonywał na koncertach kompozytorskich we Lwowie.
W 1929 opuścił Lwów i osiedlił się na cztery lata w Katowicach, gdzie organizował Śląskie Konserwatorium Muzyczne, którego został dyrygentem; z jego inicjatywy założona została przy tej uczelni jedyna w Polsce Wojskowa Szkoła Muzyczna. 
W 1933 Friemann przeniósł się do Warszawy, gdzie pracował w Polskim Radio najpierw jako „kontroler muzyki”, a następnie jako „referent muzyki poważnej”.
W 1938 roku akompaniował na fortepianie śpiewaczce Barbarze Malinowskiej (ps. Iza Rola) podczas nagrań kilku pieśni swojej kompozycji dla warszawskiej wytwórni płytowej Syrena Rekord.
W czasie okupacji brał udział w koncertach konspiracyjnych.
Od 1946 przez 17 lat pracował jako dyrygent chóru i nauczyciel gry fortepianowej w zakładzie dla ociemniałych w Laskach, gdzie pozostał po przejściu na emeryturę.
W 1963 otrzymał Nagrodę II stopnia Ministra Kultury i Sztuki za twórczość fortepianową i wokalną. W maju 1972 roku otrzymał tytuł Honorowego Obywatela Miasta Konina.
Został pochowany na cmentarzu Powązkowskim w Warszawie (kwatera 12-5-9,10).
Upamiętnienie.
W 2008 roku jedno z konińskich rond otrzymało imię Witolda Friemanna.

</doc>
<doc id="1042303" url="https://pl.wikipedia.org/wiki?curid=1042303" title="Jarocin (stacja kolejowa)">
Jarocin (stacja kolejowa)

Jarocin – stacja kolejowa w Jarocinie. Znajduje się przy ulicy Dworcowej 2. Według klasyfikacji PKP ma kategorię dworca regionalnego.
Historia.
Budynek dworca w Jarocinie został wybudowany w latach 1870-1875 w czasie oddania do eksploatacji linii kolejowej Poznań Główny – Kluczbork. Gmach dworca jest to budynek piętrowy i wykonany z czerwonej cegły licowej z wielopłaszczyznowym dachem z licznymi facjatami. Wewnątrz zachowane są dekoracje stiukowe. Jego powstanie uwarunkowane było budową linii kolejowych: Poznań Główny – Kluczbork (ukończona w 1875 r.) i Oleśnica – Krotoszyn – Gniezno (1876 r.).
25 października 1919 r. dworzec był widownią spotkania społeczeństwa jarocińskiego z marszałkiem Józefem Piłsudskim.
Dziś zaliczany jest do obiektów zabytkowych PKP. Uchroniło go to przed modernizacją zewnętrzną i nie podzielił losu m.in. neogotyckiego dworca leszczyńskiego. 
Przeprowadzona została jedynie modernizacja wnętrza dworca i podzielona została na dwa etapy:
Podczas pierwszego etapu wymieniono stropy drewniane na staloceramiczne, przebudowano pomieszczenia kas biletowych, poczekalnie dla podróżnych, zmodernizowano poddasze i odtworzono pierwotny wystrój wnętrz. Odnowiono również nadokienne zewnętrzne freski. 
W roku 2013 przeprowadzono kosztem 4,9 mln zł remont dworca wraz z najbliższym otoczeniem. Prace przebiegały pod okiem konserwatora zabytków.
Pasażerowie.
W roku 2017 wymiana pasażerska wyniosła 621 tys. osób (1,7 tys. dziennie).
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 657 tys. osób (1,8 tys. dziennie).
Przyroda.
W latach 1999-2001 przebadano florę roślin naczyniowych stacji. Ustalono wówczas, że występują tutaj 292 taksony z 47 rodzin. Wśród nich 53,3% to taksony rodzime (apofity), a 46,7% obce (antropofity). Większość antropofitów odnotowanych na terenie kolejowym i w jego bezpośrednim sąsiedztwie to archeofity (21,9% flory ogólnej) i niedawno naturalizowane kenofity (16,2%). Dość liczne są również czasowo występujące efemerofity (8,6%). Większość gatunków to rośliny jednoroczne (48,5%). Wieloletnie stanowią 39,2%. Wykryto nową dla flory Polski "Roemeria hybrida" oraz dla Wielkopolski: szparzycę promienistą, "Choriospora tenella" i reż krowią. Ponadto stwierdzono występowanie włóczydła polnego, choć w Wielkopolsce uważane jest za wymarłe.

</doc>
<doc id="1042307" url="https://pl.wikipedia.org/wiki?curid=1042307" title="Pośrednia Salatyńska Przełęcz">
Pośrednia Salatyńska Przełęcz

Pośrednia Salatyńska Przełęcz – znajdująca się na wysokości 2012 m n.p.m. niewielka przełęcz w słowackich Tatrach Zachodnich, pomiędzy Salatyńskim Wierchem (2048 m) a Małym Salatynem (2046 m). Obydwa te szczyty znajdują się w grani głównej w odległości zaledwie 200 m od siebie (w prostej linii). Północno-zachodnie zbocza przełęczy opadają stromo do Doliny Salatyńskiej (bocznego odgałęzienia Doliny Rohackiej), przeciwległe zbocza południowo-wschodnie do Żlebu pod Wałowiec. Rejon przełęczy to łagodne i trawiaste siodło, dawniej był wypasany, podobnie jak i sąsiednie szczyty. Tereny te wchodziły w skład hali Salatyn i od nazwy tej hali pochodzi nazwa przełęczy i wznoszących się nad nią szczytów.

</doc>
<doc id="1042308" url="https://pl.wikipedia.org/wiki?curid=1042308" title="Ok55">
Ok55

Ok55 – nazwa serii parowozów. Maszyny będące w tej serii to:

</doc>
<doc id="1042310" url="https://pl.wikipedia.org/wiki?curid=1042310" title="Jadotville">
Jadotville



</doc>
<doc id="1042316" url="https://pl.wikipedia.org/wiki?curid=1042316" title="Resource Acquisition Is Initialization">
Resource Acquisition Is Initialization

Resource acquisition is initialization (inicjowanie przy pozyskaniu zasobu), w skrócie RAII – popularny wzorzec projektowy w C++ i D. Technika łączy przejęcie i zwolnienie zasobu z inicjowaniem i usuwaniem zmiennych.
Przejęcie zasobu jest połączone z konstrukcją, a zwolnienie z automatyczną destrukcją zmiennej. Ponieważ wywołanie destruktora jest automatyczne, gdy zmienna wyjdzie poza swój zasięg, jest zagwarantowane, że zasób zostanie zwolniony od razu, gdy skończy się czas życia zmiennej. Stanie się tak również przy wystąpieniu wyjątku. RAII jest kluczową koncepcją przy pisaniu kodu odpornego na błędy.
Technika RAII jest używana na przykład przy zakładaniu blokad wątków albo obsłudze plików.
Własność pamięci przydzielanej dynamicznie (za pomocą "new" w C++) może być również kontrolowana za pomocą RAII. Do tego celu biblioteka standardowa C++11 definiuje inteligentne wskaźniki: "std::unique_ptr" dla obiektów z jednym właścicielem oraz "std::shared_ptr" dla obiektów współdzielonych. Podobny efekt można uzyskać także za pomocą "std::auto_ptr" (z C++98, aktualnie usunięty ze standardu) i "boost::shared_ptr" z biblioteki Boost lub "Loki::SmartPtr" z biblioteki Loki.

</doc>
<doc id="1042317" url="https://pl.wikipedia.org/wiki?curid=1042317" title="RAII">
RAII



</doc>
<doc id="1042319" url="https://pl.wikipedia.org/wiki?curid=1042319" title="Óscar Domínguez">
Óscar Domínguez

Óscar Domínguez (ur. 3 stycznia 1906 w San Cristóbal de La Laguna, zm. 31 grudnia 1957 w Paryżu) – hiszpański malarz surrealistyczny.
Młodość spędził w Tacoronte, a w wieku 21 lat wyjechał do Paryża. W 1933 poznał André Bretona i Paula Éluarda. Wkrótce wziął udział w wystawach surrealistów.
W 1931 namalował autoportret, pokazujący jego zdeformowane ręce (od dzieciństwa cierpiał na chorobę, która wpłynęła na jego wzrost i spowodowała postępujące deformacje kończyn) z podciętymi żyłami. 27 lat później w ten sposób popełnił samobójstwo.
Od 1936 stosował technikę dekalkomanii, najpierw malował gwaszem na różnych powierzchniach (papier, szkło), a następnie odciskał je na płótnie.

</doc>
<doc id="1042321" url="https://pl.wikipedia.org/wiki?curid=1042321" title="Lista terminów i skrótów w nomenklaturze biologicznej">
Lista terminów i skrótów w nomenklaturze biologicznej

Wykaz terminów i skrótów stosowanych w nomenklaturze biologicznej.
Większość wymienionych terminów pochodzi z języka łacińskiego, jeśli jest inaczej zostało to zaznaczone w tekście.

</doc>
<doc id="1042326" url="https://pl.wikipedia.org/wiki?curid=1042326" title="Centrum Studiów Latynoamerykańskich Uniwersytetu Warszawskiego">
Centrum Studiów Latynoamerykańskich Uniwersytetu Warszawskiego

Centrum Studiów Latynoamerykańskich CESLA UW – jednostka organizacyjna Uniwersytetu Warszawskiego o charakterze międzydyscyplinarnym. Powstała w 1988 z inicjatywy prof. Andrzeja Dembicza. W 2017 została włączona w strukturę Ośrodka Studiów Amerykańskich UW. 
Działalność.
Zadaniami statutowymi CESLA są: badania, kształcenie, upowszechnianie i popularyzacja wiedzy, dokumentacja oraz działalność wydawnicza. Od 2002 roku Centrum wchodzi w skład Instytutu Ameryk i Europy UW, którego pozostałymi jednostkami organizacyjnymi są: OSA – Ośrodek Studiów Amerykańskich Uniwersytetu Warszawskiego i EUROREG – Centrum Europejskich Studiów Regionalnych i Lokalnych.
Zespół Centrum tworzą m.in.: prof. Henryk Szlajfer, prof. Ryszard Paradowski.

</doc>
<doc id="1042331" url="https://pl.wikipedia.org/wiki?curid=1042331" title="OKi1">
OKi1

OKi1 to osobowy parowóz tendrzak produkcji pruskiej serii T 11, oznaczonej w Niemczech jako DRG Baureihe 740-3.
Z 471 zbudowanych parowozów tego typu na PKP po I wojnie światowej użytkowano 52 sztuki. Parowóz planowany był dla szybkiej kolei miejskiej w Berlinie przed jej elektryfikacją i przewidziany był do krótkich przebiegów. Parowóz posiadał kocioł na parę nasyconą i silnik bliźniaczy i był podobną konstrukcją do stosowanego równolegle OKi2.
W 1939 Niemcy przejęły 25 parowozów OKi1 z których część wróciła po wojnie. Zachowały się dwa egzemplarze tego parowozu. OKi1-28 o numerze seryjnym 74 104 znajduje się w Muzeum Kolejnictwa w Warszawie, natomiast parowóz o numerze 74 231 znajduje się w Niemczech, w muzeum kolei żelaznych w Minden. 

</doc>
<doc id="1042345" url="https://pl.wikipedia.org/wiki?curid=1042345" title="Cameo (zespół muzyczny)">
Cameo (zespół muzyczny)

Cameo – amerykański zespół funk i R&amp;B założony w 1974 roku, w Nowym Jorku.
Aktualny skład zespołu stanowią: Larry Blackmon, Jeryl Bright, Michael Burnett, T.C. Campbell, Wayne Cooper, Eric Durham, Tomi Jenkins, Greg 'Doc' Johnson, Nathan Leftenant, Arnett Leftenant, Anthony Lockett, Aaron Mills oraz Charlie Singleton.

</doc>
<doc id="1042349" url="https://pl.wikipedia.org/wiki?curid=1042349" title="OKi2">
OKi2

OKi2 – osobowy parowóz tendrzak produkcji pruskiej serii T 12, oznaczonej w Niemczech jako DRG Baureihe 744-13.
Z 1014 zbudowanych parowozów tego typu na PKP po I wojnie światowej użytkowano 12 sztuk. Parowóz planowany był dla szybkiej kolei miejskiej w Berlinie przed jej elektryfikacją i przewidziany był do krótkich przebiegów. Parowóz posiadał kocioł na parę przegrzaną i silnik bliźniaczy i był podobną konstrukcją do stosowanego równolegle OKi1.
W 1939 Niemcy przejęły 25 parowozów Oki1 i Oki2, z których część wróciła po wojnie. Obecnie zachowane są 3 egzemplarze typu T 12 o numerach seryjnych 74 1192, 74 1230 i 74 1234. OKi2-27 zachowany w Muzeum Przemysłu i Kolejnictwa w Jaworzynie to egz. nr 74 1230, pozostałe 2 egzemplarze znajdują się w Niemczech.

</doc>
<doc id="1042351" url="https://pl.wikipedia.org/wiki?curid=1042351" title="Fragile (album Seether)">
Fragile (album Seether)

Fragile, jest pierwszym albumem zespołu Seether, wydanym jeszcze pod dawną nazwą - Saron Gas. Płyta ta przyczyniła się do zdobycia wielkiej sławy przez zespół w jego rodzimym kraju, Południowej Afryce. Płyta nie miała charakteru międzynarodowego.

</doc>
<doc id="1042353" url="https://pl.wikipedia.org/wiki?curid=1042353" title="Wskaźniki finansowe">
Wskaźniki finansowe

Wskaźniki finansowe (ang. "financial ratios") – wskaźniki tworzone na podstawie informacji zawartych w sprawozdaniu finansowym przedsiębiorstwa, które muszą charakteryzować się trzema cechami: mierzalnością, interpretowalnością, porównywalnością.
Charakter wskaźników finansowych.
Każdy ze wskaźników finansowych może mieć charakter stymulatywny, destymulatywny, nominatywny.
Wskaźniki finansowe są narzędziem analizy finansowej. Stosuje się je do oceny sytuacji ekonomiczno-finansowej przedsiębiorstwa, pomagają one również kierownictwu przedsiębiorstwa i jej udziałowcom w ocenie standingu finansowego, a w przypadku ubiegania się o kredyt czy inwestycji związanej z nabyciem obligacji, pozwalają ocenić ryzyko kredytowe związane z udzieleniem kredytu lub nabyciem obligacji.
Wybrane wskaźniki finansowe.
Wskaźniki płynności finansowej.
Między innymi:
Wskaźniki rentowności.
Między innymi:
Wskaźniki sprawności działania (zarządzania).
Między innymi:
Wskaźniki giełdowe (rynku kapitałowego).
Między innymi:

</doc>
<doc id="1042358" url="https://pl.wikipedia.org/wiki?curid=1042358" title="HMS Erin">
HMS Erin

HMS Erin – brytyjski pancernik z okresu I wojny światowej. Pierwotnie zamówiony przez Turcję, po wybuchu I wojny światowej przejęty przez Royal Navy.
Historia.
W 1909 Turcja podjęła decyzję o zamówieniu w brytyjskich stoczniach dwóch pancerników. Zamówienie było częścią programu modernizacji tureckiej marynarki wojennej, w wyniku którego zamówiono także 40 innych okrętów. Zamówione w Wielkiej Brytanii pancerniki miały zapewnić flocie tureckiej przewagę w rejonie Bałkanów. Stępkę pod pierwszy z zamówionych pancerników „Reshadiye” położono w stoczni Vickers 1 sierpnia 1911. Okręt był zmodernizowaną wersją pancerników typu "King George V" (I). Wodowanie nastąpiło 3 września 1913. Z przyczyn finansowych z budowy drugiej jednostki tego typu zrezygnowano, jednak na początku 1914 Turcja zdecydowała się przejąć zamówienie, z którego wycofała się Brazylia, któremu nadano imię „Sultan Osman I”.
Zgodnie z planem 2 sierpnia 1914 „Reshadiye” miał być przekazany Turcji. Godzinę przed przekazaniem okrętu tureckiej załodze na okręt weszli brytyjscy żołnierze i internowali turecka załogę. Winston Churchill podjął decyzję o przejęciu okrętu z powodu obaw o jego możliwe wykorzystanie przeciw Royal Navy w rozpoczętej dzień wcześniej I wojnie światowej. Decyzja ta spowodowała wzrost nastrojów antybrytyjskich w Turcji i przyczyniła się do przystąpienia tego kraju do wojny po stronie Niemiec. Wielka Brytania odmówiła wypłaty odszkodowania za okręty, za które Turcja zapłaciła 4 miliony funtów. Z uwagi na kłopoty budżetowe pieniądze na budowę okrętów pochodziły ze zbiórek wśród ludności. Znaczni ofiarodawcy byli wyróżniani specjalnym okolicznościowym medalem.
Po przejęciu przez Royal Navy okręt został wcielony do drugiej eskadry liniowej pod nazwą HMS „Erin”. Pancernik wziął udział w bitwie jutlandzkiej, gdzie został uszkodzony. W 1919 okręt przeniesiono do rezerwy, a w 1923 złomowano.

</doc>
<doc id="1042359" url="https://pl.wikipedia.org/wiki?curid=1042359" title="Jan Matyjaszkiewicz">
Jan Matyjaszkiewicz

Jan Matyjaszkiewicz (ur. 28 września 1929 w Warszawie, zm. 20 kwietnia 2015 tamże) – polski aktor teatralny i filmowy.
Życiorys.
Ukończył Liceum im. Stefana Batorego w Warszawie i zdał w 1949 maturę. W 1956 ukończył studia na Wydziale Aktorskim Państwowej Wyższej Szkoły Teatralnej w Warszawie.
Był aktorem scen warszawskich: Teatru Młodej Warszawy (1956–1958), Teatru Ateneum (1960–1969), STS-u (1969–1971), Teatru Rozmaitości (1971–1977), Teatru na Woli (1977–1981) oraz Teatru Polskiego (1981–1991). Od 1991 ponownie występuje na deskach Teatru Ateneum im. Stefana Jaracza. Występował również w spektaklach Teatru Telewizji, zagrał w kilku filmach, m.in. w "Wielkiej, większej i największej", "Pożarowisku" oraz serialu telewizyjnym "Boża podszewka".
Pochowany na cmentarzu Bródnowskim (Kw. 54D, rząd II, grób 28).
Odznaczenia i nagrody.
Ordery i odznaczenia
Nagrody

</doc>
<doc id="1042368" url="https://pl.wikipedia.org/wiki?curid=1042368" title="Bas-Uele">
Bas-Uele



</doc>
<doc id="1042370" url="https://pl.wikipedia.org/wiki?curid=1042370" title="Dmytro Tabacznyk">
Dmytro Tabacznyk

Dmytro Wołodymyrowycz Tabacznyk, ukr. Дмитро Володимирович Табачник (ur. 26 listopada 1963 w Kijowie) – ukraiński polityk i historyk, profesor, deputowany, wicepremier oraz minister.
Życiorys.
Z wykształcenia historyk. Absolwent Kijowskiego Uniwersytetu Narodowego im. Tarasa Szewczenki (1986) oraz studiów podyplomowych w instytucie historii Akademii Nauk Ukraińskiej SRR. W 1991 złożył dysertację kandydacką, w 1995 doktoryzował się, a w 1997 został profesorem. Początkowo pracował w jednym z archiwów, później związany zawodowo z Narodową Akademią Nauk Ukrainy. Autor i współautor licznych prac naukowych.
W latach 1990–1994 zasiadał w radzie miejskiej Kijowa. Na początku lat 90. pracował w sekretariacie ukraińskiego parlamentu, później kierował służbą prasową rządu, był też pierwszym zastępcą przewodniczącego państwowego komitetu do spraw prasy i wydawnictw. W 1994 kierował kampanią prezydencką Łeonida Kuczmy, był następnie szefem Administracji Prezydenta Ukrainy (do 1996). Pełnił później funkcję doradcy prezydenta. W latach 1999–2005 był jednym z liderów oligarchicznej, kontrolowanej przez Wiktora Pinczuka partii Trudowa Ukrajina, która uległa całkowitej marginalizacji po pomarańczowej rewolucji. Od 2006 należał do liderów Partii Regionów. Publicznie prezentuje poglądy prorosyjskie i antyzachodnie.
W 1998 i 2002 uzyskiwał mandat deputowanego do Rady Najwyższej. Od listopada 2002 do lutego 2005 pełnił funkcję wicepremiera w pierwszym rządzie Wiktora Janukowycza. Ponownie zajmował to stanowisko od sierpnia 2006 do grudnia 2007 w drugim gabinecie tego premiera. W 2007 i 2012 po raz kolejny był wybierany do parlamentu. W 2006 został wybrany deputowanym do Rady Najwyższej Republiki Autonomicznej Krymu. 11 marca 2010 po raz kolejny wszedł w skład rządu jako minister edukacji i nauki w gabinecie Mykoły Azarowa. W drugim rządzie tego premiera 24 grudnia 2012 został dodatkowo ministrem młodzieży i sportu, sprawował ten urząd do 23 lutego 2014.

</doc>
<doc id="1042372" url="https://pl.wikipedia.org/wiki?curid=1042372" title="Haut-Katanga">
Haut-Katanga



</doc>
<doc id="1042374" url="https://pl.wikipedia.org/wiki?curid=1042374" title="Kazimierz Łabudź">
Kazimierz Łabudź

Kazimierz Łabudź (ur. 18 kwietnia 1909 w Dżwińsku, zm. 25 grudnia 2001 r. w Skolimowie) − polski śpiewak. 
Życiorys.
Kształcił się muzycznie w latach 30. w Szkole Muzycznej im. Mieczysława Karłowicza oraz w Kolegium Muzycznym. W 1937 roku zdał do PISTu. W czasie okupacji, od 1941 roku pracował w Chórze Dana. Po wojnie do 1950 roku nagrywał płyty w wytwórni "Muza", występował solo oraz w Chórze Szacha.Od 1947 roku był członkiem zespołu "4 Asy". W sezonie 1948-49 występował jako aktor w Teatrze Nowym w Warszawie. W latach 50. i 60. występował w programach estradowych Polskiego Radia, m.in. w „Podwieczorku przy mikrofonie”. W swoim repertuarze przedwojennym i powojennym miał dziesiątki popularnych piosenek, jak np. „Betty”, „Eurydyka”, „Fredzio”, „Gdy bałałajka gra”, „Karuzela”, „Nadejdzie dzień”, „Platynowe blondynki”, „Polka lwowska”, „Pani Kowalska”, „Raz koniaczek, raz buziaczek”, Śpij moje serce”, „Tamara”, „Wielkie pranie”, „Caballero”, „Francois”, „Jest taki jeden skarb”, „Mazowieckie Noce”, „Twoja piosenka”, „Warszawa, ja i ty”. Sześć sezonów był w zespole warszawskiego Teatru Komedii Muzycznej (1949-55). Od 1955 roku śpiewał czołowe partie jako solista Operetki Warszawskiej. Solistą tej sceny był nieprzerwanie do 1983 roku.
Pochowany w kwaterze artystów na cmentarzu parafialnym w Skolimowie (Konstancin-Jeziorna).

</doc>
<doc id="1042375" url="https://pl.wikipedia.org/wiki?curid=1042375" title="Haut-Lomami">
Haut-Lomami



</doc>
<doc id="1042376" url="https://pl.wikipedia.org/wiki?curid=1042376" title="Literatura norweska">
Literatura norweska

Literatura norweska – zbiór tekstów literackich napisanych w Norwegii albo przez Norwegów. Historię literatury norweskiej datuje się od pojedynczych tekstów z Eddy, czasów skaldów z epoki przedchrześcijańskiej w IX i X wieku do okresu działalności i . Wprowadzenie chrześcijaństwa około roku 1000 przyczyniło się do kontaktów Norwegii ze średniowieczną Europą, a co za tym idzie, wpłynęło na rozwój hagiografii i kronikarstwa. Silnie powiązania z tradycją ustną i liczne wpływy z Islandii począwszy od czasów króla Håkona Håkonssona (zwanego również Haakonem IV Starym) w XII wieku aż do początków XIV wieku zapoczątkowały aktywny okres dla literatury norweskiej. Ważnymi dziełami z tego okresu stały się "Historia Norvegiæ" i "Kongespeilet" ("Konungs skuggsjá").
Okres od XIV wieku do XIX wieku traktowany jest jako „czasy mroku” dla literatury norweskiej. Tacy autorzy jak czy Ludvig Holberg wnieśli wprawdzie swój wkład do literatury królestwa Danii-Norwegii, ale tak naprawdę uważa się ich bardziej za pisarzy duńskich niż norweskich. Początek okresu budzącej się świadomości narodowej (nacjonalizmu) i walki o niepodległość w pierwszej połowie XIX wieku stał się aktywnym czasem dla literatury norweskiej. Utwory poety Henrika Wergelanda miały niebagatelny wpływ na budzące się społeczeństwo norweskie, zaś nieco późniejsze dramaty Henryka Ibsena odcisnęły swoje piętno na literaturze europejskiej. Po uzyskaniu niepodległości w 1905 norweska literatura rozwinęła skrzydła, wydając laureatów literackiej Nagrody Nobla takich jak Knut Hamsun czy Sigrid Undset.
Literatura staronordycka.
Okres staronordycki datuje się od roku 700 do ok. roku 1350. Język staronordycki (norw. duń. "norrønt", szwedz. "fornnordiska") używany był wówczas na terenie Norwegii, Szwecji, Danii oraz na Islandii i Wyspach Owczych i Grenlandii.
Zanim około roku 1000 wprowadzono alfabet łaciński została spisana zaledwie niewielka część literatury staronordyckiej, czego powodem były trudności z użyciem pisma runicznego (fuþark), które wykorzystywano jedynie do krótkich inskrypcji. Większość utworów powstałych przed rokiem 1000 przetrwała w tradycji ustnej, a zostały one spisane później. Zbiór tych utworów nazywany jest "Edda starszą".
Wiersze "Eddy starszej" (zwanej także "Eddą poetycką") powstały najprawdopodobniej około roku 800, a ich autorzy pozostali anonimowi. Spisane zostały dopiero 400 lat później. Podzielić je można na kilka części, z których najważniejsze są trzy wiersze nazwane "Håvamål", "Trymskvida" i "Voluspå".
Na podstawie tych właśnie tekstów islandzki skald Snorri Sturluson stworzył w XIII wieku swoją "Eddę młodszą" (zwaną także "Eddą prozaiczną"). Wiele ze spisanych przez niego opowieści pochodziło z terenów Norwegii, dlatego "Eddę młodszą" zalicza się do dziedzictwa literackiego tego kraju. Zapisy Snorri Sturlusona wraz z sagami islandzkimi stanowią najważniejsze źródło wiedzy o kulturze i historii Norwegii z tego okresu.
Sagi islandzkie opowiadają o życiu zwykłych osób zamieszkujących Islandię około roku 1000. Autorzy tych opowieści również pozostali anonimowi, a opowieści bardzo długo przetrwały wyłącznie w tradycji ustnej. Sagi te opowiadają o losach mieszkańców wyspy, ale niektórzy z nich (tak jak np. Gunnlaug Ormstunge) podróżowali do Norwegii, stąd tak istotne znaczenie sag dla literatury norweskiej.
Innym ważnym elementem literatury staronordyckiej były pieśni skaldów, dworskich poetów na dworach skandynawskich z czasów wikingów. Skaldowie układali pieśni pochwalne poświęcone osobom żyjącym lub właśnie zmarłym. Ich utwory charakteryzowały się wysokim kunsztem poetyckim. Mimo dość dużej izolacji Norwegii w utworach norweskich skaldów odnaleźć można dość wpływy germańskiej tradycji ustnej. Do historii przeszło około 260 skaldów, z których część związana była w dworem króla Haralda Hårfagre (zwanego również Haraldem Pięknowłosym). Wśród najstarszych skaldów, których nazwiska przetrwały do naszych czasów, znaleźć można ("Bragi hinn gamli"), który żył w IX wieku oraz ("Þjóðolfr enn hvinverski"), skalda na dworze Haralda Pięknowłosego, który w swoim dziele "Ynglingatal" chwalił władców z zachodniej Norwegii. Jednak za największego norweskiego skalda uważa się z Hålogaland, który napisał poemat "Håkonarmål" poświęcony upadkowi króla Haakona Dobrego
Uważa się, że po wprowadzeniu około roku 1000 chrześcijaństwa w Norwegii sztuka skaldów zaczęła rozwijać się najbardziej intensywnie na terenie Islandii, gdzie wielu islandzkich skaldów wysławiało norweskich władców.

</doc>
<doc id="1042379" url="https://pl.wikipedia.org/wiki?curid=1042379" title="Haut-Uele">
Haut-Uele



</doc>
<doc id="1042380" url="https://pl.wikipedia.org/wiki?curid=1042380" title="Pola magnetyczne">
Pola magnetyczne

Pola magnetyczne, fr. "Les champs magnétiques" (występuje także pod błędnym tytułem "Pole magnetyczne") – proza poetycka napisana przez André Bretona i Philippe'a Soupaulta w 1919 roku. Składa się z dwóch części: pierwsza to wiersz pt. "Uczucia są bezinteresowne", druga – "Bariery". Stanowi pierwszy utwór surrealistyczny; jest dialogiem.
Publikacja ta jest realizacją ważnego w surrealizmie założenia automatycznego zapisu.

</doc>
<doc id="1042382" url="https://pl.wikipedia.org/wiki?curid=1042382" title="Złoto MacKenny">
Złoto MacKenny

Złoto MacKenny (ang. "Mackenna's Gold") – amerykański western w reżyserii J. Lee Thompsona, nakręcony w 1969 na podstawie książki Hecka Allena.
Opis fabuły.
Akcja filmu rozgrywa się w 1872 roku w Wielkim Kanionie, w Arizonie. Szeryf Mackenna wpadł w zasadzkę zastawioną przez Apaczów. W walce, podczas ucieczki Mackenna ciężko rani wodza Apaczów, a ten przed śmiercią daje mu starą mapę Doliny Złota, gdzie jest ukryty skarb Apaczów. Po obejrzeniu mapy, Mackenna niszczy ją. Wkrótce zostaje schwytany przez Colorado, groźnego, miejscowego bandytę. Więzi on córkę jednego z miejscowych sędziów. Obiecuje uwolnić ją, kiedy szeryf pokaże mu skarb. Jednakże doprowadzony do Doliny, bandyta usiłuje zabić szeryfa. Po krótkiej chwili, następuje atak Apaczów. Kanion (a raczej pokazana w filmie część) zawala się.

</doc>
<doc id="1042383" url="https://pl.wikipedia.org/wiki?curid=1042383" title="Leszek Niedzielski">
Leszek Niedzielski

Leszek Niedzielski (ur. 7 grudnia 1942 w Milczycach) – polski reżyser radiowy i satyryk, członek wrocławskiego Kabaretu Elita.
Życiorys.
Działalność artystyczną rozpoczął będąc studentem bibliotekoznawstwa na Wydziale Filologicznym Uniwersytetu Wrocławskiego. W 1976 uzyskał dyplom reżysera radiowego. Od 1973 jako autor, aktor i reżyser jest związany z Wrocławskim Magazynem Rozrywkowym „Studio 202”.
Odznaczony Brązowym Krzyżem Zasługi (2006). W 2009 otrzymał Srebrny Medal „Zasłużony Kulturze Gloria Artis”, a w 2019 Srebrną Odznakę Honorową Wrocławia..

</doc>
<doc id="1042385" url="https://pl.wikipedia.org/wiki?curid=1042385" title="Uniwersytet d'Uélé">
Uniwersytet d'Uélé



</doc>
<doc id="1042391" url="https://pl.wikipedia.org/wiki?curid=1042391" title="Mychajło Papijew">
Mychajło Papijew

Mychajło Mykołajowycz Papijew, ukr. Михайло Миколайович Папієв (ur. 1 października 1960 w Zaporożu) – ukraiński polityk, z wykształcenia fizyk.
Życiorys.
Absolwent Czerniowieckiego Uniwersytetu Narodowego im. Jurija Fedkowycza. Pracował jako inżynier, w latach 90. zajmował kierownicze stanowiska w biznesie. W latach 1999–2007 był jednym z liderów oligarchicznej, kontrolowanej przez Wiktora Medwedczuka Zjednoczonej Socjaldemokratycznej Partii Ukrainy.
Od 1997 do 2000 pełnił funkcję zastępcy gubernatora obwodu czerniowieckiego. W 2002 uzyskał mandat deputowanego do Rady Najwyższej. Od listopada tego roku do lutego 2005 sprawował urząd ministra pracy i polityki socjalnej w pierwszym rządzie Wiktora Janukowycza. Ponownie objął to stanowisko 4 sierpnia 2006, gdy Wiktor Janukowycz po raz drugi został premierem.
W 2007 odszedł z SDPU(O), by wystartować w przedterminowych wyborach parlamentarnych z listy Partii Regionów, z ramienia której ponownie został posłem. Z mandatu zrezygnował w 2010 w związku z objęciem stanowiska gubernatora, które zajmował do 2014. W tym samym roku powrócił do parlamentu jako kandydat Bloku Opozycyjnego. Mandat utrzymał także w 2019 z ramienia formacji Opozycyjna Platforma – Za Życie.

</doc>
<doc id="1042393" url="https://pl.wikipedia.org/wiki?curid=1042393" title="Maria Susanna Cummins">
Maria Susanna Cummins

Maria Susanna Cummins, znana również jako "Maria S. Cummins" (ur. 9 kwietnia 1827 w Salem, w stanie Massachusetts, zm. 1 października 1866 w Dorchester, w Massachusetts) – amerykańska pisarka, twórczyni głównie literatury dla dziewcząt, z czego najbardziej znana jest powieść z 1854 roku "Tajemnica Gerty" (oryg. "The Lamplighter").

</doc>
<doc id="1042396" url="https://pl.wikipedia.org/wiki?curid=1042396" title="Maria Cummins">
Maria Cummins



</doc>
<doc id="1042397" url="https://pl.wikipedia.org/wiki?curid=1042397" title="Maria S. Cummins">
Maria S. Cummins



</doc>
<doc id="1042398" url="https://pl.wikipedia.org/wiki?curid=1042398" title="Maria S.Cummins">
Maria S.Cummins



</doc>
<doc id="1042400" url="https://pl.wikipedia.org/wiki?curid=1042400" title="Bakwanga">
Bakwanga



</doc>
<doc id="1042401" url="https://pl.wikipedia.org/wiki?curid=1042401" title="Magdalena Cwenówna">
Magdalena Cwenówna

Magdalena Cwenówna, Magdalena Cwen (ur. 14 maja 1954 w Piotrkowie Trybunalskim) – polska aktorka filmowa, teatralna i telewizyjna.
Życiorys.
W 1976 ukończyła studia na Wydziale Aktorskim Państwowej Wyższej Szkoły Filmowej, Teatralnej i Telewizyjnej im. Leona Schillera w Łodzi. Grała na scenie Teatru Wielkiego w Łodzi, Teatru Powszechnego w Łodzi, Teatru Narodowego w Warszawie, następnie była aktorką warszawskiego Teatru Nowego. Od 2007 jest aktorką Teatru Rampa w Warszawie.
Wdowa po polskim aktorze i reżyserze Adamie Hanuszkiewiczu, była jego żoną w latach 1990–2011.

</doc>
<doc id="1042403" url="https://pl.wikipedia.org/wiki?curid=1042403" title="Kongo Central">
Kongo Central



</doc>
<doc id="1042404" url="https://pl.wikipedia.org/wiki?curid=1042404" title="...and the Beat Goes On!">
...and the Beat Goes On!

...And The Beat Goes On – debiutancki album niemieckiej grupy Scooter wydany 31 stycznia 1995 roku. Promują go single: "Hyper Hyper", "Move Your Ass", "Friends" i "Endless Summer".
Album ...And The Beat Goes On najlepiej sprzedał się w Niemczech. Krążek zakupiło ponad 800 tys. fanów w Niemczech.

</doc>
<doc id="1042407" url="https://pl.wikipedia.org/wiki?curid=1042407" title="Dolny Zair">
Dolny Zair



</doc>
<doc id="1042410" url="https://pl.wikipedia.org/wiki?curid=1042410" title="ATP">
ATP



</doc>
<doc id="1042411" url="https://pl.wikipedia.org/wiki?curid=1042411" title="Kasaï Oriental">
Kasaï Oriental



</doc>
<doc id="1042414" url="https://pl.wikipedia.org/wiki?curid=1042414" title="Nicola Cabibbo">
Nicola Cabibbo

Nicola Cabibbo (ur. 10 kwietnia 1935 w Rzymie, zm. 16 sierpnia 2010 tamże) – włoski fizyk teoretyczny, profesor Uniwersytetu Sapienza w Rzymie, prezes Papieskiej Akademii Nauk.
Cabibbo zasłynął w teorii cząstek elementarnych i oddziaływań fundamentalnych – jego prace dotyczą oddziaływań słabych i ich związku z oddziaływaniami silnymi.

</doc>
<doc id="1042415" url="https://pl.wikipedia.org/wiki?curid=1042415" title="Nord-Kivu">
Nord-Kivu



</doc>
<doc id="1042416" url="https://pl.wikipedia.org/wiki?curid=1042416" title="Serhij Tułub">
Serhij Tułub

Serhij Borysowycz Tułub, ukr. Сергій Борисович Тулуб (ur. 13 sierpnia 1953 w Doniecku) – ukraiński polityk, z wykształcenia inżynier górnik, doktor nauk technicznych.
Życiorys.
Absolwent Donieckiego Instytutu Politechnicznego. Od 1997 do 1998 był zastępcą gubernatora obwodu donieckiego. Następnie do 2000 oraz w latach 2004–2005 pełnił funkcję ministra górnictwa oraz paliwa i energetyki. Od 2002 do 2004 kierował przedsiębiorstwem energii atomowej. Był też zastępcą sekretarza Narodowej Rady Bezpieczeństwa i Obrony. W 2006 uzyskał mandat deputowanego do Rady Najwyższej z listy Partii Regionów. 4 sierpnia 2006 w rządzie Wiktora Janukowycza ponownie objął stanowisko ministra górnictwa. W 2007 po raz drugi został wybrany do parlamentu. W 2010 złożył mandat w związku z powołaniem na urząd przewodniczącego Czerkaskiej Obwodowej Administracji Państwowej. Funkcję tę pełnił do 2014.

</doc>
<doc id="1042417" url="https://pl.wikipedia.org/wiki?curid=1042417" title="Orik">
Orik



</doc>
<doc id="1042422" url="https://pl.wikipedia.org/wiki?curid=1042422" title="Nord-Ubangi">
Nord-Ubangi



</doc>
<doc id="1042423" url="https://pl.wikipedia.org/wiki?curid=1042423" title="MZA">
MZA



</doc>
<doc id="1042424" url="https://pl.wikipedia.org/wiki?curid=1042424" title="Mujun-kum">
Mujun-kum

Mujun-kum (kaz.: Мойынқұм, "Mojynkum"; ros.: Муюнкум, "Mujunkum") – piaszczysta pustynia, znajdująca się w Azji Centralnej, na południu Kazachstanu. Od południa i zachodu ograniczają ją góry Karatau i Góry Kirgiskie, od północy rzeka Czu, od wschodu - jej dopływ Kuragaty.

</doc>
<doc id="1042425" url="https://pl.wikipedia.org/wiki?curid=1042425" title="WiBro">
WiBro

WiBro (, ) – mobilna technologia oparta na standardzie WiMax, która pozwala na bezprzewodowy dostęp do Internetu. Oparta jest na mobilnym standardzie IEEE 802.16 e. Komercyjne świadczenie usług WiBro rozpoczęto jak dotąd tylko w Korei w 2006 roku. Obecnie stacje bazowe WiBro pozwalają na mobilny dostęp do Internetu w promieniu do 5 km ze zagregowaną prędkością od 30 do 50 Mb/s.
System WiBro został opracowany w celu przezwyciężeniu ograniczeń szybkości przesyłania danych z telefonu komórkowego. Dostarcza także mobilność urządzeniom ruchomym do 120 km/h.
Usługi WiBro.
Downlink i uplink mechanizmy systemu WiBro są dość różne. W przypadku downlink, stacja bazowa (BS) odbiera pakiety z podstawowej sieci, a następnie przekazuje te pakiety do stacji ruchomej (MS). BS ma własności Media downlink, a także posiada pełną wiedzę na temat systemu; pakiety usług w czasie rzeczywistym mogą być przenoszone z wyższym pierwszeństwem, tak aby jakość usług (QoS) mogła być łatwo gwarantowana. Wręcz przeciwnie, QoS jest bardziej skomplikowana do osiągnięcia w uplink, ponieważ media uplink jest wykorzystywany przez użytkowników. MS prosi o możliwość BS przed wysłaniem danych, BS gromadzi wszystkie wnioski, a następnie przydziela zasoby dla użytkowników. Aby zapewnić QoS w uplink, system WiBro klasyfikuje pięć rodzajów usług uplink:
WiBro wykorzystuje strukturę ramek OFDMA TDD. Dzięki temu zakodowane bity danych są przesyłane za pośrednictwem zestawu sygnałów nośnych w komunikacji bezprzewodowej. W specyfikacji WiBro istnieje 864 sygnałów nośnych (rozmiar FFT jest 1024) w 9MHz przepustowości. Długość ramki TDD to 5 ms, i jest podzielona na ciąg małych jednostek logicznych, zwanych symboli. Struktura ramki jest ustalona na 27 symboli dla pomocniczej downlink i 15 symboli dla pomocniczej uplink. WiBro obsługuje również różne systemy modulacji (QPSK, 16QAM, 64QAM) i CTC, aby zmaksymalizować prędkość transmisji danych.
Standard TTA.
Wymóg dostępu radiowego
Warstwa sieci – specyfikacja.
wersja IP
mobilność
bezpieczeństwo
Zarządzanie siecią

</doc>
<doc id="1042427" url="https://pl.wikipedia.org/wiki?curid=1042427" title="Sud-Kivu">
Sud-Kivu



</doc>
<doc id="1042428" url="https://pl.wikipedia.org/wiki?curid=1042428" title="Podstawa czaszki">
Podstawa czaszki

Podstawa czaszki (łac. "basis cranii") – kostna struktura będąca dolną ścianą czaszki. Budują ją kości: potyliczna, skroniowe, klinowa, czołowa i sitowa. Inaczej zwana jest ścianą dolną czaszki.
Podstawa czaszki ma 2 powierzchnie: wewnętrzną (łac. "basis cranii interna"), zwróconą do jamy czaszki, oraz zewnętrzną (łac. "basis cranii externa").
Powierzchnia wewnętrzna podstawy czaszki.
Powierzchnia wewnętrzna podstawy czaszki ukształtowana jest w postaci trzech pól (przedniego, środkowego i tylnego), schodzących tarasowato ku tyłowi, zwanych dołami czaszki. Zagłębienia te idealnie odpowiadają kształtem strukturom znajdujących się na podstawie mózgu, które je wypełniają.
Powierzchnia zewnętrzna podstawy czaszki.
Najbardziej do przodu znajduje się podniebienie kostne (łac. "palatum osseum"), zbudowane z wyrostków podniebiennych szczęki i blaszki poziomej kości podniebiennych. Bocznie podniebienie kostne ograniczony jest wyrostkiem zębodołowym szczęki ze znajdującymi się w nich zębami. Do tyłu od podniebienia kostnego znajduje się duży otwór zwany nozdrzami tylnymi ("choanae"), podzielony na dwie połowy lemieszem.
Od trzonu kości klinowej odchodzą wyrostki skrzydłowate, składające się z 2 blaszek, pomiędzy którymi znajduje się dół skrzydłowy, natomiast dalej ku tyłowi i bocznie znajduje się dół żuchwowy.
Na pograniczu kości klinowej i skroniowej biegnie bruzda, w której przebiega chrzęstna część trąbki słuchowej. Część skalista kości skroniowej biegnie ku tyłowi i bocznie, przechodząc w wyrostek sutkowaty, do przodu którego znajduje się otwór słuchowy zewnętrzny (łac. "porus acusticus externus"). Znajdują się tam też otwory, tożsame z otworami występujące w dole środkowym czaszki na powierzchni wewnętrznej podstawy czaszki oraz dół szyjny.
Najbardziej tylną część zewnętrznej powierzchni podstawy czaszki tworzy kość potyliczna ze znajdującym się pośrodku otworem wielkim. Bocznie od otworu wielkiego znajdują się kłykcie potyliczne.
Złamanie kości podstawy czaszki.
Złamania w obrębie kości podstawy czaszki, a więc obejmujące kość czołową, sitową, klinową, skroniową bądź potyliczną, świadczą o dużych siłach działających podczas urazu.
Należy jednak pamiętać, że zwłaszcza u dzieci, aż w 40% przypadków można nie stwierdzić zmian RTG. Dlatego podstawą rozpoznania złamania podstawy czaszki są występujące objawy kliniczne, które zależą od lokalizacji złamania.
Złamania w obrębie dołu tylnego czaszki.
Złamania w obrębie dołu tylnego mogą powodować ucisk pnia mózgu i doprowadzać do objawów:
Późne powikłania.
Późnym powikłaniem, niezależnie od miejsca złamania, jest zapalenie opon mózgowo-rdzeniowych.

</doc>
<doc id="1042429" url="https://pl.wikipedia.org/wiki?curid=1042429" title="Alexandru Cihac">
Alexandru Cihac

Alexandru Cihac (ur. 8 września 1825 w Jassach, zm. 29 lipca / 10 sierpnia 1887 w Moguncji) – rumuński filolog i językoznawca; członek honorowy Akademii Rumuńskiej. Zajmował się m.in. pochodzeniem języka rumuńskiego. Jest autorem pierwszego słownika etymologicznego tego języka. Na podstawie dominującej w jego słowniku liczby słów pochodzenia słowiańskiego zakwalifikował język rumuński do słowiańskiej rodziny językowej. 

</doc>
<doc id="1042430" url="https://pl.wikipedia.org/wiki?curid=1042430" title="Jim Airey">
Jim Airey

Jim Airey, właśc. James Sydney Airey (ur. 19 sierpnia 1941 w Earlwood) – australijski żużlowiec.
Kariera sportowa.
Finalista indywidualnych mistrzostw świata z 1971 w Göteborgu. Złoty medalista drużynowych mistrzostw świata z 1971 – w drużynie Wielkiej Brytanii (pod brytyjską flagą występowali zawodnicy Wspólnoty Narodów). Czterokrotny indywidualny mistrz Australii.
Starty w lidze.
Liga brytyjska
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Australii
Indywidualne Mistrzostwa Wielkiej Brytanii

</doc>
<doc id="1042431" url="https://pl.wikipedia.org/wiki?curid=1042431" title="Stanisław Szelc">
Stanisław Szelc

Stanisław Szelc (ur. 2 stycznia 1943 w Prochładnom w Kazachskiej SRR) – polski satyryk, prezenter telewizyjny, członek kabaretu Elita.
Życiorys.
W latach 70., 80. i 90. współpracował z Andrzejem Waligórskim i Studiem 202 w Polskim Radiu Wrocław.
Zastąpił Jana Kaczmarka w jednym z najbardziej znanych słuchowisk satyrycznych Polskiego Radia – "Z pamiętnika młodej lekarki", gdzie występował wraz z Ewą Szumańską. Po śmierci Andrzeja Waligórskiego przejął rolę Onufrego Zagłoby w słuchowisku "Rycerze".
Jest autorem serii skeczy radiowych pod wspólnym tytułem "Chłop i baba", na podstawie których nakręcono serial emitowany w Programie II TVP. W tym samym programie prowadził teleturniej "Tele PRLe". Prowadził polonijny program Ludzie listy piszą w TV Polonia.
Żonaty, ma dwie córki (w tym Jagodę) i syna.
W 2009 został odznaczony Srebrnym Medalem „Zasłużony Kulturze Gloria Artis”, a w 2019 roku Srebrną Odznaką Honorową Wrocławia.

</doc>
<doc id="1042435" url="https://pl.wikipedia.org/wiki?curid=1042435" title="Sud-Ubangi">
Sud-Ubangi



</doc>
<doc id="1042441" url="https://pl.wikipedia.org/wiki?curid=1042441" title="Équateur">
Équateur



</doc>
<doc id="1042442" url="https://pl.wikipedia.org/wiki?curid=1042442" title="Paweł Antoni Sułkowski">
Paweł Antoni Sułkowski



</doc>
<doc id="1042443" url="https://pl.wikipedia.org/wiki?curid=1042443" title="Towarzystwo Wykładów Naukowych im. Petra Mohyły">
Towarzystwo Wykładów Naukowych im. Petra Mohyły

Towarzystwo Wykładów Naukowych im. Petra Mohyły – ukraińska organizacja naukowa, założona we Lwowie w 1908.
Powstało z zamiarem propagowania wiedzy z różnych dziedzin nauki, z inicjatywy Ołeksandra Kolessy. Towarzystwo miało 7 filii we Lwowie, Przemyślu, Rohatynie, Samborze, Sokalu, Stanisławowie i Tarnopolu.
Towarzystwo działało bardzo prężnie – w ciągu pierwszych czterech lat istnienia zorganizowano ponad 400 wykładów naukowych i popularnonaukowych. Towarzystwo w popularyzacji wiedzy współpracowało z towarzystwami mieszczańskimi "Zoria", "Miszczańskie Bractwo", "Syła", "Lwiw-Ruś", jak również we współpracy w Proswitą zorganizowało kursy oświatowe podobne do uniwersytetów ludowych.
Od 1929 najaktywniejsza – lwowska – filia Towarzystwa stała się z inicjatywy Stepana Ochrymowycza legalną formą działalności SUMN. Działano w niej nad rozszerzeniem i popularyzacją wiedzy na temat bitwy pod Krutami, jak również rozwijano działania kulturalno-oświatowe w kołach "Proswity" i zrzeszeniach rzemieślniczych.
Towarzystwo działało do czasu rozpoczęcia II wojny światowej.

</doc>
<doc id="1042445" url="https://pl.wikipedia.org/wiki?curid=1042445" title="Scott Glenn">
Scott Glenn

Theodore Scott Glenn (ur. 26 stycznia 1941 w Pittsburghu) – amerykański aktor filmowy, teatralny i telewizyjny, producent filmowy i kaskader. W 2016 był nominowany do Nagrody Saturn za rolę Sticka w serialu "Daredevil" (2015–2016).
Życiorys.
Wczesne lata.
Urodził się w Pittsburghu w stanie Pensylwania jako jedno z trojga dzieci Elizabeth i biznesmena Theodore’a Glenna. Jego rodzina była pochodzenia irlandzkie, szkockie, angielskie, niemieckie, francuskie i rodowite amerykańskie. Był leworęczny. Dorastał wraz z bratem Terrym i siostrą Bonnie w Appalachia. W dzieciństwie często chorował i spędził rok w łóżku. W wieku dziewięciu lat przeszedł szkarlatynę. Po ukończeniu szkoły średniej w Pittsburghu i College of William and Mary (1963) w Williamsburg, odbył trzyletnią służbę w Korpusie Piechoty Morskiej. Następnie pracował przez pięć miesięcy w Kenosha w stanie Wisconsin jako sprawozdawca do spraw kryminalnych w lokalnej gazecie "Kenosha Evening News". Pisał do nowojorskich brukowców, zanim przebił się i awansował, został reporterem poczytnych czasopism.
Kariera.
Od 13 października 1965 do 27 maja 1967 występował na scenie Broadwayu w Playhouse Theatre jako Andy w spektaklu komediowym "Niemożliwe lata" ("The Impossible Years") oraz w 1966 roku w sztukach teatralnych nowojorskiego La MaMa Experimental Theater Club. W 1968 roku studiował w nowojorskiej szkole aktorskiej Lee Strasberg Theatre and Film Institute i przez pewien czas był związany z jej profesjonalnym zespołem teatralnym.
Pracę w Hollywood rozpoczął od udziału w sitcomie ABC "Patty Duke zaprasza" ("The Patty Duke Show", 1965), serialu policyjnym ABC "Jastrząb" ("Hawk", 1966) z Burtem Reynoldsem, operze mydlanej CBS "Krawędź nocy" ("The Edge of Night", 1969) i serialu NBC "Ironside" (1971, 1973). Na dużym ekranie zadebiutował w dwóch filmach – westernie "Gonitwa skarbu" ("Pursuit of Treasure", 1970) i dramacie "Surogatka" ("The Baby Maker", 1970). W 1978 roku porzucił Los Angeles i z rodziną przeniósł się do Ketchum, w stanie Idaho i przez dwa lata był barmanem, myśliwym, obieżyświatem górskim i okazjonalnie występował w przedstawieniach w Seattle. W 1987 powrócił na scenę broadwayowską w sztuce "Spalę to" ("Burn This") w roli Pale.
Regularnie pojawiał się na ekranie w rolach drugoplanowych, tworząc godne zapamiętania kreacje; porucznik Richard M. Colby w dramacie wojennym Francisa Forda Coppoli "Czas apokalipsy" ("Apocalypse Now", 1979), Wes Hightower w dramacie "Miejski kowboj" ("Urban Cowboy", 1980), astronauta Alan Shepard w adaptacji książki Toma Wolfe "Pierwszy krok w kosmos" ("The Right Stuff", 1983), lakoniczny Emmett, jeden z czterech zagubionych kowbojów w westernie "Silverado" (1985), kmdr por. Bart Mancuso w ekranizacji powieści Toma Clancy’ego "Polowanie na Czerwony Październik" ("The Hunt for Red October", 1990), policjant FBI w dreszczowcu "Milczenie owiec" ("The Silence of the Lambs", 1991).
Szczególnie warte zapamiętania są także inne filmy z jego udziałem: "Wyzwanie" ("The Challenge" (1982), "Rzeka" ("The River", 1984), "Sajgon" ("Off Limits", 1988), "Szalona odwaga" ("Courage Under Fire", 1995) i "Dzień próby" ("Training Day", 2001).
Życie prywatne.
W 1967 poznał Carol Schwartz, którą poślubił 10 września 1968, przyjął jej religię – judaizm, w 1970 przeprowadzili się do Nowego Jorku. Mają dwie córki – Dakota (ur. 1970) i Rio (ur. 1974). W 1978 wraz z rodziną przeniósł się do Ketchum, w stanie Idaho.

</doc>
<doc id="1042450" url="https://pl.wikipedia.org/wiki?curid=1042450" title="Wierzbowa Śląska">
Wierzbowa Śląska

Wierzbowa Śląska – obecnie przystanek osobowy w miejscowości Wierzbowa w Polsce, na Dolnym Śląsku, a wcześniej od 1875 roku stacja kolejowa.
W roku 2017 stacja obsługiwała 20–49 pasażerów na dobę.
Stacja była zlokalizowana w miejscowości Wierzbowa (wówczas: "Rückenwaldau"), w powiecie bolesławieckim.
Historia.
Stacja była wyposażona -między innymi: w dwa tory główne (w 1945 jeden tor zdemontowano), oraz w jeden tor dodatkowy z rampą, semafory kształtowe, a także w dwie nastawnie: nastawnię wschodnią - dysponującą, zespoloną z głównym budynkiem dworca, oraz w nastawnię zachodnią - wykonawczą (po niej już dziś nie ma śladu), która znajdowała się około 1 km na zachód - w kierunku stacji Studzianka. Stacja w pełnym zakresie funkcjonowała do lat 60. XX wieku. Zaś dodatkowy tor boczny z rampą wyładunkową/załadunkową, obsługujący zakłady pracy, które wówczas prężnie działały w Wierzbowej (głównie zakład metalurgiczny, składnica drewna, tartak, zakład betoniarski), czynny był do połowy lat 70. XX wieku, po czym przez lata był dewastowany, a około roku 1997 został definitywnie rozebrany. Kasa biletowa czynna była dokładnie do 31 grudnia 1999 roku. Stacja wyposażona była również w szlabany uruchamiane ręcznie - które na przełomie 1989/1990 zostały zastąpione samoczynną sygnalizacją świetlną.
Przed ostatnią wojną, linia Berlin - Żagań - Wierzbowa Śląska - Legnica - Wrocław (Kolej Dolnośląsko-Marchijska), czyli obecnie linia kolejowa nr 275, przystosowana była prędkości maksymalnej 160 km/h. Najważniejsze pociągi z Berlina do Wrocławia, i dalej m.in. do Krakowa i Wiednia (pociągi sypialne), kursowały przez Wierzbową. Kursował tędy również superszybki pociąg Latający Ślązak z Berlina do Bytomia (1936 - 1939). Zaś wcześniej, w latach 1916 - 1918, linią przez Wierzbową kursował tzw. "Pociąg Bałkański" (Balkanzug) relacji: Berlin -Guben - Żagań - Legnica - Wrocław - Opole - Racibórz - Galanta - Budapeszt - Belgrad - Konstantynopol - wojenny substytut Orient Expressu (zawieszonego z racji I wojny Światowej). Natomiast w latach 1900 - 1902, kursował tędy pociąg (grupa wagonów), relacji Berlin - Konstantynopol, który na stacji Budapest przyłączany był do głównego pociągu (składu) Orient Expressu.
Generalnie, pospieszne i ekspresowe pociągi nie zatrzymywały się w Wierzbowej. Na stacji Wierzbowa Śląska (wcześniej Rückenwaldau), zatrzymawały się wszystkie pociągi osobowe, relacji Wrocław/Legnica - Żagań/Lubsko, a także osobowe z Berlina do Wrocławia (Import: "Kursbuch 1944/45)".
II wojna światowa.
W czasie II wojny światowej w Wierzbowej (Rückenwaldau), dla zabezpieczenia i utrzymania technicznego niezmiernie newralgicznej wówczas magistrali Berlin - Wrocław (później Festung Breslau), która przebiegała m.in. przez stację Wierzbowa Śląska, Niemcy utworzyli tu specjalną grupę roboczą - Arbeitskommando 10001, która była filią obozu jenieckiego Stalag VIII A Goerlitz.
Grupa ta składała się z około 45 jeńców, głównie alianckich, w tym z komandosów z brytyjskiej formacji militarnej - Pustynnej Grupy Dalekiego Zwiadu. Jeńcy byli "codziennie pędzeni po kilkanaście kilometrów w stronę wschodnią, i kilkanaście kilometrów w stronę zachodnią, do codziennej harówki przy torach.
Dnia 9 lutego 1945 roku, w godzinach wczesnorannych, gdy od strony wschodniej zbliżały się już wojska radzieckie, niemieccy strażnicy, dokonali likwidacji podobozu, i w okolicy stacji kolejowej w Wierzbowej rozstrzelali jeńców. Większość zginęła na miejscu, jednak niektórzy ranini przeżyli i dali świadectwo tym wydarzeniom 
Okres powojenny.
W latach 1998/1999, w konsekwencji usilnych wystąpień jednego z byłych mieszkańców Wierzbowej do parlamentarzystów i Ministra Transportu wprowadzono tu postój pociągu pospiesznego "Bóbr" relacji Żary - Wrocław - Żary ("Telegram PKP: Poprawka do RJP 1998/1999") - co było przedmiotem licznych, kontrowersyjnych publikacji medialnych.
Obecnie stacja Wierzbowa Śląska została przemianowana do roli przystanku osobowego, i jest to jeden z nielicznych przystanków osobowych w Polsce, na którym zatrzymywały się pociągi pospieszne.
Aktualnie (2007/2008), przez Wierzbową Śląską przejeżdża 5 par pociągów pasażerskich, tj.: EuroCity "Wawel", relacji Kraków - Berlin - Hamburg - i z powrotem (bez zatrzymania). Nadto kursują i zatrzymują się tu pociągi osobowe relacji:
Żagań - Wrocław; 
Zielona Góra - Legnica; 
Żagań - Legnica;
Żary - Legnica; - i z powrotem.

</doc>
<doc id="1042459" url="https://pl.wikipedia.org/wiki?curid=1042459" title="Magnum (marka)">
Magnum (marka)

Magnum – marka lodów koncernu Unilever sprzedawaną przez Heartbrand (z wyłączeniem Grecji i Rumunii, gdzie znana jest pod nazwą Magic). W Polsce spod znaku Algida, w Holandii – Ola, w Niemczech – Langnese, w Anglii – Wall's.
Oryginalne lody Magnum z 1990 były pokryte białą lub czarną czekoladą, ważyły 86 gramów i miały 120 ml objętości.
Od 1992 do 1997 zwiększono wybór smaków, w tym Magnum Miętowe, Podwójna Czekolada i Magnum w rożku. W 2002 Magnum weszło na rynek jogurtów mrożonych. Następnie wprowadzono lody z nadzieniami; karmelowym, orzechowym, czekoladowym oraz migdałowym. W 2003 wprowadzono "Magnum Intense" (czekoladowy środek pokryty lodami z czekoladową polewą) oraz limitowaną edycję "7 grzechów głównych", gdzie smaki lodów nazwane zostały jak siedem grzechów głównych.
Następstwem "Grzechów" była kolejna seria limitowana z 2005 roku, w której każdy smak został nazwany jak jeden ze zmysłów: Magnum Aroma (Zapach), Magnum Touch (Dotyk), Magnum Sound (Dźwięk), Magnum Taste (Smak) i Magnum Vision (Wzrok).
W 2014 lody Magnum obchodziły 25 lat. Z tej okazji wprowadzono nowy smak o nazwie "Magnum Silver" w mlecznej czekoladzie, pokryte srebrną polewą, która zawierała alkohol "Marc De Champagne". W 2015 wyszła linia "Magnum Kiss" o smakach "Crème Brûlée" oraz "Tiramisu".

</doc>
<doc id="1042460" url="https://pl.wikipedia.org/wiki?curid=1042460" title="Kasaï">
Kasaï



</doc>
<doc id="1042480" url="https://pl.wikipedia.org/wiki?curid=1042480" title="Objaw Battle’a">
Objaw Battle’a

Objaw Battle’a (ang. Battle's sign) – objaw pojawiający się w przypadku złamania w obrębie środkowego dołu podstawy czaszki, polegający na pojawieniu się krwiaka podskórnego zlokalizowanego ponad wyrostkiem sutkowatym (za małżowiną uszną).
Objaw został opisany przez angielskiego chirurga Williama Henry’ego Battle’a. Pojawia się zwykle kilka dni po urazie.

</doc>
<doc id="1042481" url="https://pl.wikipedia.org/wiki?curid=1042481" title="Krzysztof Aleksander Janczak">
Krzysztof Aleksander Janczak

Krzysztof Aleksander Janczak (ur. 1 maja 1983 w Warszawie) – polski kompozytor, producent, sound designer, konsultant muzyczny i muzykolog.
Życiorys.
W latach 1998–2002 uczęszczał do 21 Społecznego Liceum Ogólnokształcącego im. Jerzego Grotowskiego. Następnie w latach 2002–2006 studiował w Instytucie Muzykologii Uniwersytetu Warszawskiego (Dyplom 2007). W roku 2008 na drodze konkursów publicznych w paryskiej École Normale de Musique otrzymuje: ‘Diplôme de Composition’ (Dyplom z kompozycji) oraz ‘Diplôme d’Orchestration à l’unanimité’ Dyplom z orkiestracji (jednogłośnie) w klasach kompozycji i orkiestracji Michela Merlet, laureata Grand Prix de Rome, ucznia Oliviera Messiaena. Dwukrotny stypendysta Rządu Francuskiego oraz trzykrotny stypendysta Funduszu Popierania Twórczości ZAiKS. Laureat międzynarodowych konkursów kompozytorskich. Od roku 2008 członek francuskiej Unii Kompozytorów Muzyki Filmowej (U.C.M.F.) oraz od roku 2009 stypendysta prestiżowej, paryskiej Międzynarodowej Fundacji Nadii i Lili Boulanger. W latach 2008–2010 studiował również w klasie kompozycji Michela Merlet w Konserwatorium im. Maurice’a Ravela.
W 2003 powstały pierwsze cykle fortepianowe "6 Ostinat", "Suita Kabaretowa" oraz "6 Tang" na septet. Również w tym czasie zaczął pisać muzykę do filmów oraz etiud, przygotowanych przez studentów wydziału operatorskiego i reżyserii z Łódzkiej Szkoły Filmowej im. Leona Schillera (PWSFTViT), a także reżyserii ze Szkoły Mistrzowskiej Andrzeja Wajdy. Największy sukces odniósł film "Zima" w reż. Piotra Sobocińskiego, który na festiwalu Camerimage w 2004 został nagrodzony „Złotą Kijanką”. W efekcie tej nagrody film został zaprezentowany na wielu festiwalach m.in. w Los Angeles, Tajpej oraz Cannes.
W 2005 skomponował "Symfonię Powstańców Warszawskich", którą pod koniec lipca tego samego roku nagrała Orkiestra Filharmonii Białostockiej pod batutą Marcina Nałęcz-Niesiołowskiego. Płyta z tym utworem została wydana w 2006 i z okazji 62. rocznicy wybuchu Powstania Warszawskiego otrzymał ją każdy kombatant w kraju i za granicą. Publicznie utwór został wykonany 31 lipca 2005 na placu Krasińskich w Warszawie podczas uroczystych obchodów 61 Rocznicy wybuchu Powstania Warszawskiego, a partytura została przekazana do Muzeum Powstania Warszawskiego.
W 2006 stworzył cykle: "Obrazki z Katynia" na 2 fortepiany, dedykowany księdzu prałatowi Zdzisławowi J. Peszkowskiemu, "Spacer po Warszawie" na orkiestrę dętą dla Orkiestry Policji Stołecznego Miasta Warszawy, "Fantas Magorie" – godzinny projekt elektro-akustyczny będący połączeniem muzyki akustycznej z sound designem oraz rzeczywistymi dźwiękami natury i cytatami z klasyki kina, "Les Six Saisons" na saksofon altowy i orkiestrę smyczkową, który otrzymał II nagrodę na III Międzynarodowym Konkursie Kompozytorskim „Muzyka Ogrodowa” w Krakowie oraz kompozycję TGV – laureat Srebrnej Szybki 2007 (Kraków).
Utwory kompozytora były wykonywane m.in. w Paryżu, Warszawie, Krakowie, Londynie, Sztokholmie, Sydney i Melbourne. Filmy z jego muzyką wyświetlane były na wielu festiwalach filmowych m.in. w Warszawie, Krakowie, Łodzi, Cannes, Clermont-Ferrand, Rouen, Wenecji, Rzymie, Barcelonie, Londynie, Braunschweig, Tajpej i Los Angeles.
Jako kompozytor, aranżer, muzyk i konsultant muzyczny współpracował m.in. z Janem A.P. Kaczmarkiem, Michałem Lorencem, Zbigniewem Zbrowskim, Rafałem Paczkowskim, Marcinem Nałęcz-Niesiołowskim, Paulem Ayresem, Klaudiuszem Baranem, Andrzejem Sewerynem i Filipem Bajonem.
Krzysztof Aleksander Janczak został odznaczony w 2006 Srebrnym Krzyżem Zasługi.

</doc>
<doc id="1042485" url="https://pl.wikipedia.org/wiki?curid=1042485" title="Strojnica baldaszówka">
Strojnica baldaszówka



</doc>
<doc id="1042486" url="https://pl.wikipedia.org/wiki?curid=1042486" title="Poznań Jeżyce">
Poznań Jeżyce

Posen Jersitz – stacja kolejowa na Jeżycach (niem. "Jersitz") w Poznaniu, funkcjonująca w latach 1848–1879.
Stacja Kolei Stargardzko-Poznańskiej.
Wybudowana w 1848 roku jako końcowy punkt linii stargardzkiej łączącej Poznań ze Szczecinem. Linia została oddana do użytku 10 sierpnia 1848.
Na terenie stacji znajdował się pierwszy w Poznaniu dworzec kolejowy. Lokalizację stacji we wsi Jeżyce, na zachód od ówczesnego miasta wymusiły względy militarne. Stacja stała się zbędna po wybudowaniu w 1879 roku centralnego dworca integrującego zbiegające się w mieście linie kolejowe. Na terenie stacji jeszcze w XIX wieku zlokalizowano Ogród Zoologiczny (1878) oraz zajezdnię tramwajową (1886) najpierw dla tramwajów konnych, a od 1898 roku elektrycznych.
Planowany przystanek osobowy.
Po II wojnie światowej w miejscu dawnej stacji planowano przystanek osobowy Poznań Jeżyce, który miał zostać wybudowany na rozgałęzieniu torowisk pomiędzy dwiema nitkami w kierunku stacji Poznań Wola i Poznań Strzeszyn, na wysokości wiaduktu kolejowego nad ul. Niestachowską. Po planach pozostał jedynie budynek nastawni z elementami planowego przystanku, np. drzwi wyjściowe umieszczone w ścianie, które miały prowadzić na peron. Budynek powstał w latach 60. XX wieku jako element koncepcji szybkiej kolei miejskiej. Do planów utworzenia przystanku Poznań Jeżyce jako potencjalnego punktu przesiadkowego dla kolei miejskiej powrócono na początku XXI wieku. Plany te wskazywały ulicę Kościelną, jako nową lokalizację dla budowy przystanku osobowego w ramach Poznańskiej Kolei Metropolitarnej.

</doc>
<doc id="1042494" url="https://pl.wikipedia.org/wiki?curid=1042494" title="VI Korpus Wielkiej Armii">
VI Korpus Wielkiej Armii

VI Korpus Wielkiej Armii – jeden z korpusów Wielkiej Armii I Cesarstwa Francuskiego, zwany czasem w literaturze "Korpusem bawarskim".
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne.
IV Korpus marsz. Nicolasa Soulta i VI Korpus marsz. Michela Neya miały dotrzeć do Plauen. Tempo marszu było imponujące – 25-30 kilometrów dziennie.
Początek wojny z Rosją 1812.
Korpus został odtworzony w 1812 w Bawarii (stąd nazywany czasem w literaturze "korpusem bawarskim"). W przeddzień francuskiej inwazji na Rosję wyglądał następująco:
Skład w sierpniu 1813.
Kwatera główna VI Korpusu Wielkiej Armii mieściła się w Bunzlau (pol. Bolesławiec)

</doc>
<doc id="1042498" url="https://pl.wikipedia.org/wiki?curid=1042498" title="Xəzər Lenkoran">
Xəzər Lenkoran

Xəzər Lenkoran () – azerski klub piłkarski z Lenkoranu.
Największym sukcesem klubu jest zdobycie mistrzostwa i Pucharu Azerbejdżanu w 2007 roku.
Xəzər-Lənkəran zagrał z Lechem Poznań w rundzie wstępnej Pucharu UEFA 2008/2009 przegrywając oba mecze. Pierwszy w Baku 0:1, a drugi w Poznaniu 1:4.

</doc>
<doc id="1042501" url="https://pl.wikipedia.org/wiki?curid=1042501" title="Chazar Lenkoran">
Chazar Lenkoran



</doc>
<doc id="1042502" url="https://pl.wikipedia.org/wiki?curid=1042502" title="Wiesław Łagodziński">
Wiesław Łagodziński

Władysław Wiesław Łagodziński (ur. 13 grudnia 1937 w Ostrołęce, zm. 18 grudnia 2020 w Warszawie) – polski statystyk i socjolog. Do lutego 2011 roku pełnił funkcję rzecznika prasowego prezesa Głównego Urzędu Statystycznego.
Życiorys.
Absolwent Uniwersytetu Warszawskiego, gdzie studiował bibliotekoznawstwo (na tym kierunku w 1961 r. otrzymał dyplom magistra) oraz socjologię. W 1964 r. podjął na tejże uczelni studia doktoranckie z zakresu socjologii. Z GUS związany od 1968 r. W latach 1993–2004 rzecznik prasowy tej instytucji i dyrektor Departamentu informacji (Biura Informacji), następnie – w latach 2004–2006 – pracował w Urzędzie Statystycznym w Warszawie. Od 2006 r. ponownie w GUS. Autor i organizator ok. 250 badań ankietowych GUS, m.in. zintegrowanego systemu badań gospodarstw domowych (w latach 1984–1992 zrealizowano 45 takich badań), uczestnictwa w kulturze oraz warunków życia i potrzeb młodzieży. Autor ok. 400 artykułów i opracowań, w tym 15 książek, oraz licznych analiz i ekspertyz (m.in. dla Sejmu RP, Senatu RP, ministerstw i urzędów centralnych), a także opracowań w zakresie turystyki, wypoczynku i kultury fizycznej. Współautor i inicjator cyklu badań "Diagnoza społeczna". Badacz i popularyzator wiedzy na temat odbudowy Warszawy opartej o unikalnej powojennej dokumentacji statystycznej.
W 1981 przyczynił się do reaktywacji Polskiego Towarzystwa Statystycznego. Od 1986 r. kierownik Biura Badań i Analiz Statystycznych przy Radzie Głównej PTS. Członek Honorowy Towarzystwa od 2019 r. Wiceprezes Rady Głównej PTS w latach 2010–2018, od 26 lipca 2011 r. przewodniczący Rady Oddziału Warszawskiego PTS. Od 1993 r. członek Kolegium Redakcyjnego czasopisma „Wiadomości Statystyczne. The Polish Statistician”. Propagator edukacji statystycznej społeczeństwa (m.in. organizator seminariów popularnonaukowych, na które zapraszał znamienitych prelegentów reprezentujących rozmaite instytucje zajmujące się statystyką i różne środowiska naukowe; podczas tych seminariów prezentowane były wyniki badań statystycznych, dorobek naukowy pracowników statystyki oraz inne zagadnienia związane z pracą statystyków), członek komisji zawodów w Olimpiadzie Statystycznej.
W 2003 roku odznaczony Krzyżem Kawalerskim Orderu Odrodzenia Polski. Wyróżniony także Złotą Odznaką Honorową „Za Zasługi dla Statystyki RP”.
Pochowany na Cmentarzu Komunalnym Północnym w Warszawie.

</doc>
<doc id="1042504" url="https://pl.wikipedia.org/wiki?curid=1042504" title="Roman Kosierkiewicz">
Roman Kosierkiewicz

Roman Kosierkiewicz (ur. 22 lipca 1925 w Końskich, zm. 24 czerwca 2000 w Warszawie) – polski śpiewak, aktor.
Życiorys.
W 1953 ukończył (bez dyplomu) Średnią Szkołę Muzyczną. Zaczynał w latach 40. jako spiker w Polskim Radiu. Od 1948 występował na scenach warszawskich: Teatrze Nowej Warszawy (1949-50). Od 1955 śpiewał czołowe partie jako solista Operetki Warszawskiej (1953-81).
W latach 1965-1990 grał role epizodyczne w filmach polskich.

</doc>
<doc id="1042510" url="https://pl.wikipedia.org/wiki?curid=1042510" title="Baby Be Mine">
Baby Be Mine

Baby Be Mine – utwór amerykańskiego piosenkarza Michaela Jacksona, pochodzący z szóstego albumu studyjnego piosenkarza zatytułowanego "Thriller" z 1982 roku.
W 1987 roku utwór pojawił się na stronie B singla „I Just Can’t Stop Loving You”.
Swoją wersję utworu nagrali m.in. holenderska piosenkarka Trijntje Oosterhuis i brytyjski zespół The Chap.

</doc>
<doc id="1042511" url="https://pl.wikipedia.org/wiki?curid=1042511" title="Age of Impact">
Age of Impact

Age of Impact – pierwszy studyjny album, projektu muzycznego Explorers Club. Na wydawnictwie wystąpili muzycy znani m.in. z grup Dream Theater, Mr. Big, Magellan, Yes, Death i innych. Muzyka prezentowana na wydawnictwie oscyluje w granicach rocka progresywnego z elementami heavy metalu.
Lista utworów.
Opracowano na podstawie materiał źródłowego.
Twórcy.
Opracowano na podstawie materiał źródłowego.

</doc>
<doc id="1042515" url="https://pl.wikipedia.org/wiki?curid=1042515" title="Omacnica spichrzanka">
Omacnica spichrzanka

Omacnica spichrzanka ("Plodia interpunctella"), potocznie: mól spożywczy lub mól kuchenny – motyl nocny (ćma) z rodziny omacnicowatych, szkodnik domowy. Żeruje zwłaszcza na suchych pokarmach, takich jak cukier, kasza, mąka i otręby.
Skrzydła o rozpiętości 14–18 mm, przednie w nasadowej części żółtawe, pozostała część jest brunatnoczerwona z szaroniebieskimi, poprzecznymi paskami lub ciemnoczerwona, tylne szaroniebieskie, przeświecające. Jaja białe, okrągłe, o wymiarach 0,6×0,4 mm. Głowa gąsienic brązowa, ciało białe, w miarę rozwoju nabiera barwy czerwonej, zielonej, pomarańczowej, w zależności od spożywanego pokarmu. Poczwarka brązowa o długości 7 mm, w mocnym oprzędzie.
Dorosła forma aktywna nocą, żyje w temperaturze pokojowej około 14 dni, nie pobiera pokarmu. Jaja (od 40 do 400, średnio 170) składane są na pokarm (głównie produkty sypkie) pojedynczo, w łańcuchach lub w grupkach. Gąsienice wykluwają się w temperaturze pokojowej po około 8–10 dniach, żerują w produktach spożywczych w oprzędach z lepkiej nici, która zbiera produkty sypkie w bryły. Okres larwalny obejmujący 5 stadiów i w zależności od warunków trwa od 13 do 288 dni. Gąsienice potrafią przegryźć opakowanie z folii polietylenowej o grubości 0,7 mm. Badania wskazują, że symbiotyczne bakterie jelitowe larw potrafią w pewnym stopniu rozkładać polietylen.
W optymalnych warunkach okres żerowania gąsienic trwa 3 tygodnie, w niesprzyjających warunkach mogą zapaść w diapauzę. Przepoczwarzenie następuje w trudno dostępnych miejscach (szpary, zgięcia opakowań). Poczwarki trwają 11–13 dni.
Gatunek stosunkowo wytrzymały na niskie temperatury, umie przetrwać w nieogrzewanych pomieszczeniach. Spotykana w zakładach produkujących artykuły spożywcze (młyny, piekarnie, magazyny, sklepy) oraz w mieszkaniach. Żeruje na ziarnach zbóż i ich przetworach, wyrobach cukierniczych, nasionach roślin, ziołach, czekoladzie, paszach, orzechach, suszonych warzywach i owocach. Produkty, na których żeruje, zanieczyszcza odchodami, przędzą i martwymi owadami.
W zakładach przemysłowych dezynsekcje środkami chemicznymi lub za pomocą promieni podczerwonych i ultrafioletowych, w warunkach domowych możliwe wymrażanie (–15 °C) i wygrzewanie (50–52 °C). Zanieczyszczone produkty sypkie należy przesiać, a w razie dużych zanieczyszczeń wyrzucić lub przeznaczyć na karmę dla ptaków.

</doc>
<doc id="1042516" url="https://pl.wikipedia.org/wiki?curid=1042516" title="Plodia interpunctella">
Plodia interpunctella



</doc>
<doc id="1042517" url="https://pl.wikipedia.org/wiki?curid=1042517" title="Dniapro Mohylew">
Dniapro Mohylew

Dniapro Mohylew (biał. ФК «Дняпро» Магілёў) – białoruski klub piłkarski z siedzibą w Mohylewiu.
Historia.
Chronologia nazw:
Został założony w 1960 roku. W 1998 roku połączył się z innym klubem z Mohylewa, Transmaszem.

</doc>
<doc id="1042518" url="https://pl.wikipedia.org/wiki?curid=1042518" title="Krotoszyn Wąskotorowy">
Krotoszyn Wąskotorowy

Krotoszyn Wąskotorowy – stacja kolejowa w Krotoszynie, w województwie wielkopolskim, w Polsce.
Była stacją styczną Krotoszyńskiej Kolei Dojazdowej do stacji normalnotorowej Krotoszyn. Stacja uruchomiona została 15 maja 1900 r. W okresie świetności współdzieliła ze stacją Krotoszyn kasy i poczekalnię oraz punkt gastronomiczny.
Obsługę całej kolejki stanowiły dwie osoby, maszynista i kierownik pociągu pełniący jednocześnie funkcję konduktora. Ruch na linii wąskotorowej był prowadzony lokomotywami spalinowymi Lyd-1 252.
Po likwidacji przez Polskie Koleje Państwowe Krotoszyńskiej Kolei Dojazdowej 12 stycznia 1986 r. Tory i mijanka zostały częściowo rozebrane. W miejscu peronu na stacji "Krotoszyn Wąskotorowy" została ustawiona lokomotywa (Px48) z wagonikami jako pomnik i pamiątka linii.

</doc>
<doc id="1042520" url="https://pl.wikipedia.org/wiki?curid=1042520" title="Whithorn">
Whithorn

Whithorn (gael. "Taigh Mhàrtainn") – miasteczko w południowo-zachodniej Szkocji, w hrabstwie Dumfries and Galloway (historycznie w Wigtownshire), położone na półwyspie The Machars. W 2011 roku liczyło 829 mieszkańców.
W miejscu tym w 397 roku powstał pierwszy na terenie Szkocji kościół chrześcijański nazwany Candida Casa, którego założycielem był święty Ninian. 

</doc>
<doc id="1042521" url="https://pl.wikipedia.org/wiki?curid=1042521" title="Wołodymyr Rybak">
Wołodymyr Rybak

Wołodymyr Wasylowycz Rybak, ukr. Володимир Васильович Рибак (ur. 3 października 1946 w Doniecku) – ukraiński polityk. Przewodniczący Rady Najwyższej Ukrainy od 2012 do 2014.
Życiorys.
Z wykształcenia doktor nauk ekonomicznych. Przed 1990 działał w partii komunistycznej.
W latach 1997–2001 był przewodniczącym Partii Regionalnego Odrodzenia Ukrainy, następnie został wiceprzewodniczącym Partii Regionów. Od 1998 pełni funkcję deputowanego do Rady Najwyższej (ponownie wybierany w 2002, 2006, 2007 i 2012). 4 sierpnia 2006 został wicepremierem i ministrem budownictwa w rządzie Wiktora Janukowycza. Od marca do grudnia 2007 zajmował wyłącznie stanowisko wicepremiera.
13 grudnia 2012 wybrany na przewodniczącego ukraińskiego parlamentu VII kadencji. 22 lutego 2014 zastąpił go Ołeksandr Turczynow.

</doc>
<doc id="1042522" url="https://pl.wikipedia.org/wiki?curid=1042522" title="Maksim Ramaszczanka">
Maksim Ramaszczanka

Maksim Ramaszczanka (biał. Максім Рамашчанка, ros. Максим Юрьевич Ромащенко, "Maksim Juriewicz Romaszczenko" (ur. 31 lipca 1976 w Pawłohradzie) – białoruski piłkarz pochodzenia ukraińskiego, grający na pozycji pomocnika, reprezentant Białorusi.
Karierę zaczynał w ukraińskim klubie Polihraftechnika Oleksandria. Następnie grał w klubach Dniapro Mohylew, Fandok Bobrujsk, Sławija Mozyrz. W 1997 wyjechał do Rosji, gdzie podpisał kontrakt z Dinamem Moskwa. W latach 2000–2004 grał w tureckich klubach Gaziantepspor i Trabzonspor, po czym powrócił do Dinama Moskwa. W 2007 przeszedł do Torpedo Moskwa, aby w następnym roku powrócić do tureckiej Superligi w składzie Bursasporu. W 2009 wrócił do Rosji, gdzie został piłkarzem FK Chimki. W 2010 bronił barw klubów Salut-Eniergija Biełgorod i Dinamo Briańsk. W 2012 wrócił do Chimki, gdzie grał do 2013.
Jego brat Mirasłau także był piłkarzem, a później został trenerem.

</doc>
<doc id="1042523" url="https://pl.wikipedia.org/wiki?curid=1042523" title="Ulica Księżnej Konstancji w Wodzisławiu Śląskim">
Ulica Księżnej Konstancji w Wodzisławiu Śląskim

Ulica Księżnej Konstancji w Wodzisławiu Śląskim - historyczna ulica, mająca swój rodowód średniowieczny. Nosi nazwę na część księżnej z dynastii Piastów - Konstancji wodzisławskiej. 
Już w 1810 nosiła nazwę Ratiborer Straße (pl ul. Raciborska). W okresie międzywojennym, a także po wojnie nazwa pozostała bez zmian. Po włączeniu Rydułtów do Wodzisławia Śląskiego, gdzie istniała już ulica o takiej nazwie, zmieniono ją na ul. Juliana Marchlewskiego. W tym okresie znajdowało się przy niej kilka sklepów obuwniczych oraz budka z goframi. W latach 90. nazwę ulicy zmieniono na obecną, w kamienicach powstało więcej punktów handlowo-usługowych, a w miejscu budki z goframi wybudowano kamienicę, w której mieści się market "Lewiatan" oraz firma geodezyjna "DATOR". Ulica ta w przybliżeniu ma długość 275 m. Początek tej ulicy zaczyna się na Rynku, a kończy na skrzyżowaniu z ulicami Pszowską i Bogumińską.

</doc>
<doc id="1042526" url="https://pl.wikipedia.org/wiki?curid=1042526" title="Onus probandi">
Onus probandi



</doc>
<doc id="1042528" url="https://pl.wikipedia.org/wiki?curid=1042528" title="Ciężar dowodu">
Ciężar dowodu

Ciężar dowodu (inaczej ciężar udowodnienia, od łac. "onus probandi") – pojęcie z zakresu erystyki i prawa dowodowego. W prawie dowodowym ciężar dowodu odnosi się do tego, kto – w postępowaniu przed sądem lub innym organem stosującym prawo – ma udowodnić daną okoliczność (twierdzenie o jej występowaniu) pod rygorem przyjęcia jej za nieudowodnioną.
Termin ten powstał w XIX w. w Niemczech, sprowadzając ciężar dowodu do prawnego obowiązku dowodzenia.
Aspekty ciężaru dowodu.
I. Rosenberg zaproponował podział na subiektywny i obiektywny ciężar dowodu. Ciężar subiektywny oznacza prawną konieczność udowodnienia oznaczonych faktów, a więc kto w procesie powinien udowodnić prawdziwość spornych twierdzeń o faktach. Ciężar obiektywny wymaga ustalenia, które fakty dla osiągnięcia określonego celu wymagają ustalenia oraz określa skutki niewyjaśnienia stanu faktycznego. Podejście polskiej nauki wskazuje na rozróżnienie ciężaru dowodu w znaczeniu materialnym (obiektywnym) i formalnym (subiektywnym).
Aspekt materialny (obiektywny) dotyczy negatywnych skutków związanych z nieudowodnieniem faktów, z których strona wywodzi skutki prawne. Dla tej koncepcji bez znaczenia jest to, dlaczego nie doszło do nieudowodnienia istotnych dla sprawy rozstrzygnięć okoliczności faktycznych. Efektem negatywnego wyniku postępowania dowodowego może być postawa stron, którym nie zależy na ujawnieniu okoliczności faktycznych czy też bezskuteczne działania podjęte przez stronę. Przedmiotem znaczenia materialnego ciężaru dowodu jest kwestia na czyją korzyść albo niekorzyść należy uwzględnić negatywny wynik postępowania dowodowego. Jest to opinia przyjęta zgodnie przez autorów niemieckich, włoskich jak i polskich.
Aspekt formalny (subiektywny) zgodnie z koncepcją dominującą w Niemczech i we Włoszech sprowadza się do obowiązku wyzyskania tezy wyłącznie przez tego, kto ją zgłasza. Takie założenie przyjęto też w Polsce. Aspekt ten jest charakterystyczny dla postępowań, w których obowiązuje zasada kontradyktoryjności. To strony są obciążone wskazaniem dowodów dla stwierdzenia faktów, z których wywodzą skutki prawne. Podejmowanych jest wiele czynności procesowych w celu wskazania i przedstawienia środków dowodowych, aby wykazać prawdziwość faktów powiązanych z wywodzonymi skutkami prawnymi. Sąd może dopuścić dowód niewskazany przez stronę. 
Obie postaci ciężaru dowodu wiążą się z problemem urzeczywistnienia ich przynależności do prawa materialnego, czy do prawa procesowego. Przynależy on zarówno do prawa materialnego, gdzie występuje tylko materialny aspekt, jak również do prawa procesowego, odnoszącego się jedynie do reguł procesowych.
Determinanty ciężaru dowodu.
Ciężar dowodu jest w zasadniczej części zdeterminowany przez regulacje obowiązujące w danym systemie prawnym. Obowiązujące przepisy prawa pozytywnego, normy etyczne deontologiczne, a także prakseologiczne reguły dyskursu prawnego określają podstawowy zakres oraz treść ciężaru dowodu.
Prawo pozytywne w przypadku ciężaru dowodu określa konsekwencje nieskorzystania lub nienależytego skorzystania z przysługujących danemu podmiotowi uprawnień lub obowiązku. Również regulacje niewyrażone w prawie pozytywnym posiadają istotne znaczenie podczas przeprowadzania określonych czynności, pełnienia ról procesowych. Normy etyczne i deontologiczne wyznaczają sposoby i granice działania profesjonalnych uczestników postępowania oraz organów procesowych, powszechnie przyjmowanych zasad zachowań prawniczych, jak również przyjmowanie dyrektyw interpretacyjnych, tzw. domniemań interpretacyjnych.
Pojęcie ciężaru dowodu w każdym z zarysowanych ujęć odnosi się do każdego uczestnika postępowania lub każdego podmiotu prezentującego w procesie tezy, twierdzenia lub fakty. Wynika to z reguł racjonalnego dyskursu prawnego przewidujących spoczywanie na ich autorze obowiązku wykazania ich prawdziwości. Pokrywa się to z rzymską zasadą "ei incumbit probatio qui dicit, non qui negat" – ciężar dowodu spoczywa na tym kto twierdzi, a nie kto zaprzecza. Prakseologicznie ciężar dowodu polega na zasadzie równości, odnosi się do każdego uczestnika danego postępowania w stopniu równym.
Istotną rolę odgrywają też zasady zaliczane do regulacji gwarancyjnych, które wpływają na zakres i sposób funkcjonowania procesu w szczególności zasady domniemania niewinności, zasady "in dubio pro reo", systemu zakazów dowodowych, zasady legalności działania organów władzy publicznej (w tym organów procesowych), zasady obiektywizmu legalizmu, zasady prawa do obrony.
Ciężar dowodu w prawie cywilnym.
W polskim prawie prywatnym obowiązuje zasada, zgodnie z którą – ilekroć przepisy tego prawa nie stanowią inaczej – ciężar dowodu danego faktu spoczywa na tym, kto się na ten fakt powołuje (chce wywodzić z niego [korzystne dla siebie] skutki prawne).
Istnieją jednak różne domniemania (łac. praesumptiones), które:
Ciężar dowodu w prawie administracyjnym i podatkowym.
W polskim prawie administracyjnym i podatkowym ciężar dowodu co do zasady spoczywa na tym, kto się na dany fakt powołuje (wywodzi z niego jakieś skutki prawne). W niesądowym postępowaniu administracyjnym i postępowaniu podatkowym wszczętym z urzędu tym kimś jest na ogół organ administracji publicznej i organ podatkowy. W razie zaś wszczynania takich postępowań na wniosek jednostki (obywatela) prawo często określa, prawdziwość jakich okoliczności ma ona (on) wykazać, by uzyskać pożądaną przez siebie treść decyzji administracyjnej/podatkowej.
Konstrukcja ciężaru dowodu w procesie karnym.
Polska.
Konstrukcja ciężaru dowodu w polskim procesie karnym nie ma normatywnej regulacji, występuje jako powinność udowodnienia twierdzenia wyłącznie przez tego, kto je wysunął. Odnosi się do fazy zbierania, wykazywania i przedstawiania dowodów potrzebnych do rozstrzygnięcia sprawy. Ciężar dowodu jest determinowany przez zasadę prawdy materialnej i rozdział inicjatywy dowodowej na strony i sąd oraz na zasadę domniemania niewinności, która sprawia, że ciężar dowodu ciąży na oskarżycielu, a nie na oskarżonym. Składają się na niego cztery elementy określające treść tej instytucji:
Rozróżnienie na ujecie formalne i materialne ciężaru dowodu powinno opierać się na podziale wewnętrznym procesowych aspektów "onus probandi", wyróżniających ciężar dowodu w znaczeniu materialnym odnoszącym się do norm prawa karnego materialnego i znaczeniu formalnym odnoszącym się do norm procesowych.
Niemcy.
Niemiecki proces karny jest wzorowany na inkwizycyjnych założeniach i podporządkowany zasadzie śledczej. Zasada śledcza nie została zawarta w niemieckiej ustawie procesowej. Jedynie w stadium jurysdykcyjnym przybiera postać obowiązku sądy wszechstronnego wyjaśnienia sprawy ("Aufklärungspflicht"). Zręby procesu karnego powstały na gruncie koncepcji procesu cywilnego, które przystosowano do dowodzenia w postępowaniu karnym. Wyróżnione zostały trzy kluczowe terminy: ciężar dowodu ("Beweislast"), reguły ciężaru dowodu ("Beweislastregel"), rozkład ciężaru dowodu ("Beweislastverteilung").
Wyróżnia się obiektywny i subiektywny ciężar dowodu. Ten pierwszy dotyczy treści jaką ma przybrać sądowe rozstrzygnięcie w razie niejasności elementów stanu faktycznego, drugi zaś pozwala odpowiedzieć na pytanie kto ma udowodnić stawiana tezę odnosi się do uczestnika procesu, który przez swoją aktywność dowodową ma przeprowadzić dowód dotyczący spornej okoliczności, aby uniknąć negatywnych następstw procesowych. Autorzy niemieccy dążyli do wypracowania jednej nauki o ciężarze dowodu.
Stany Zjednoczone.
W procesie karnym Stanów Zjednoczonych oskarżony nie jest równym przeciwnikiem dla oskarżyciela, który jest wyposażony w uprawnienia władcze i wspierany przez organy ścigania. Oskarżonemu przyznano z tego powodu wiele uprawnień, z których najważniejszym jest prawo do niedostarczania przeciwko sobie dowodów. Z tego wynika, że obowiązek udowodnienia winy oskarżonemu spoczywa na oskarżycielu. Oskarżenie jest obciążone ciężarem dowodu co do elementów przestępstwa, a także w zakresie w jakim ma obalić dowody przedstawiane przez obronę. Obciążenie oskarżenia ciężarem dowodu nie jest wyartykułowane wprost w przepisach. Wywodzi się ono z prawa do rzetelnego procesu. Rozróżnia się „właściwy” ciężar dowodu polegający na obowiązku udowodnienia określonego faktu organowi orzekającemu o winie oraz „dowodowy” ciężar dowodu odnoszący się do kwestii czy organ orzekający o winie powinien w ogóle mieć styczność z danym dowodem.

</doc>
<doc id="1042529" url="https://pl.wikipedia.org/wiki?curid=1042529" title="Milan Ohnisko">
Milan Ohnisko

Milan Ohnisko (ur. 16 lipca 1965 w Brnie) – czeski poeta, redaktor i dysydent.
Życiorys.
Na początku lat 80., pod wpływem antysystemowej muzyki Karela Kryla i Jaroslava Hutki oraz lektury dzieł Egona Bondy, postanowił dołączyć do dysydentów. Po opuszczeniu dwóch szkół średnich ze względów ideowych, pracował jako robotnik fizyczny. Jako dysydent kolportował wydawnictwa podziemne, pełnił także funkcję łącznika pomiędzy praskimi i brnieńskimi sygnatariuszami Karty 77, a z Petrem Pospíchalem dwukrotnie odwiedził daczę Václava Havla. Za działalność opozycyjną był wielokrotnie zatrzymywany i przesłuchiwany, po raz ostatni w drugiej połowie listopada 1989 roku, w drodze na demonstrację. Po aksamitnej rewolucji pracował w Brnie jako korespondent Wschodnioeuropejskiej Agencji Informacyjnej, później zarządzał wydawnictwem, prowadził księgarnię i został redaktorem. Od 2012 roku mieszka w Pradze, jest redaktorem magazynu literackiego „Tvar”.
Twórczość.
Poezja Ohniska jest mieszanką naiwistycznej techniki, która łączy grę słów z wysoce racjonalnymi konkluzjami, oraz neo-dekandenckiego poczucia tragedii i don kichotyzmu bliskich wyrzutkowi walczącemu z głównym nurtem. W jego poezji naiwizm jako forma opisywania egzystencjalnych rozważań idzie w parze z absurdem, humorem i ironią.
Książki

</doc>
<doc id="1042531" url="https://pl.wikipedia.org/wiki?curid=1042531" title="Teokratyzm">
Teokratyzm



</doc>
<doc id="1042534" url="https://pl.wikipedia.org/wiki?curid=1042534" title="Surojadka zielona">
Surojadka zielona



</doc>
<doc id="1042535" url="https://pl.wikipedia.org/wiki?curid=1042535" title="Hans Hauptmann">
Hans Hauptmann

Hans Hauptmann (ur. 23 listopada 1865 w Coburg-Gotha, zm. ？) – oficer armii austro-węgierskiej, współtwórca zespołu zachodniogalicyjskich cmentarzy wojennych.
Johann (Hans) Hauptmann był synem pracownika towarzystwa ubezpieczeniowego. Ukończył Akademię Handlową.
Służbę wojskową rozpoczął w listopadzie 1884 roku jako jednoroczny ochotnik z przydziałem do c.k. 22 Batalionu Strzelców Polnych w Pradze i Pilźnie.
W roku 1887 zdał egzamin na oficera rezerwy w c.k. 9 Dywizji Piechoty i z awansem do stopnia tytularnego starszego strzelca, 30 września przeniesiono go do rezerwy.
W cywilu pracował, podobnie jak ojciec, jako urzędnik w towarzystwie ubezpieczeniowym.
Po ćwiczeniach w 1888 r. awansował do stopnia podporucznika rezerwy.
W roku 1889 zawarł związek małżeński.
31 grudnia 1906 roku został przeniesiony w stan spoczynku. W 1915 roku, w randze kapitana w stanie spoczynku, otrzymał przydział do komendantury okręgowej obrony krajowej nr 16, gdzie do 1 stycznia 1916 roku pełnił służbę na różnych stanowiskach dowodzenia.
1 stycznia 1916 roku został odkomenderowany do C. i k. Komendantury Wojskowej w Krakowie jako oficer koncepcyjny (później zastępca dowódcy) w Oddziale Grobów Wojennych C. i K. Komendantury Wojskowej w Krakowie, gdzie pełnił służbę do 1918 roku.
Był głównym autorem przewodnika i albumu: "Westgalizische Heldengraeber aus den Jahren des Weltkrieges 1914-1915", Wien: 1918; reprint: "Zachodniogalicyjskie groby bohaterów z lat wojny światowej 1914-1915", przekład filologiczny Henryk Sznytka, opracowanie, wstęp i przypisy Jerzy Drogomir, Tarnów: Muzeum Okręgowe w Tarnowie 1996, . Jego podpis widnieje pod opisem kwalifikacyjnym tego dzieła oraz pod około 200 poetyckimi inskrypcjami, które zostały umieszczone na zbudowanych cmentarzach wojskowych.
Rudolf Broch, jego dowódca w Wydziale Grobów Wojennych, w piśmie z 15 stycznia 1918 roku, tak scharakteryzował Hansa Hauptmanna:
"Dojrzały, rzetelny, z charakterem; może być wykorzystany jako oficer koncepcyjny w wyższych instancjach; znakomity pisarz (literat); wobec podwładnych wymagający, sprawiedliwy i życzliwy".
Według arkusza kwalifikacyjnego, Hans Hauptmann posiadał biegłą znajomość języków niemieckiego i angielskiego w mowie i piśmie, czeskiego zaś w stopniu wystarczającym w służbie (wojskowej).
Wiele wskazuje na to, że Hans Hauptmann był głównym autorem "Westgalizische Heldengraeber aus den Jahren des Weltkrieges 1914-1915".

</doc>
<doc id="1042536" url="https://pl.wikipedia.org/wiki?curid=1042536" title="Wykres słupkowy">
Wykres słupkowy



</doc>
<doc id="1042537" url="https://pl.wikipedia.org/wiki?curid=1042537" title="Tokografia">
Tokografia

Tokografia – zapis graficzny nasilenia skurczów macicy. Służy do oceny nieprawidłowości skurczów w drugiej połowie ciąży i monitorowania przebiegu porodu. Często jednocześnie zapisywana jest częstość pracy serca płodu (kardiotokografia).

</doc>
<doc id="1042538" url="https://pl.wikipedia.org/wiki?curid=1042538" title="Partia Ludowo-Demokratyczna (Ukraina)">
Partia Ludowo-Demokratyczna (Ukraina)

Partia Ludowo-Demokratyczna (, NDP) – ukraińska partia polityczna określająca się jako socjalliberalna.
Historia.
Partia powstała w 1996 z połączenia kilku ugrupowań, na jej czele stanął Anatolij Matwijenko. Rok później przy wsparciu ze strony Łeonida Kuczmy jeden z jej liderów, Wałerij Pustowojtenko, objął stanowisko premiera, a NDP stała się faktyczną, odgórnie tworzoną partią władzy.
W wyborach do Rady Najwyższej w 1998 partia uzyskała zaledwie 5,01% głosów i łącznie 23 mandaty w 450-osobowym parlamencie, ostatecznie jednak do frakcji weszło blisko 90 deputowanych, co pozwoliło zachować dominujący wpływ na kształt rządu. W połowie 1999 Anatolij Matwijenko sprzeciwił się decyzji partyjnej większości, która zdecydowała się poprzeć ubiegającego się o reelekcję Łeonida Kuczmę. W rezultacie dotychczasowy lider ze swoimi stronnikami opuścił partię, a nowym przewodniczącym NDP został Wałerij Pustowojtenko.
Od 2000 rola stronnictwa zaczęła ulegać stopniowej marginalizacji. Przystąpienie do koalicji Za Jedyną Ukrainę przyniosło w wyborach w 2002 około 20 mandatów. W wyborach prezydenckich w 2004 ugrupowanie wsparło Wiktora Janukowycza. Sprzeciwiła się temu część działaczy (z posłem Serhijem Szewczukiem na czele) opowiadających się za Wiktorem Juszczenką (także byłym działaczu NDP). Partia uległa całkowitemu rozpadowi, tracąc większość deputowanych.
W 2006 na czele ugrupowania stanęła posłanka Ludmyła Suprun. Zainicjowany przez nią komitet wyborczy Blok NDP (powstały przy wsparciu kilku kanapowych ugrupowań) uzyskał w wyborach parlamentarnych zaledwie 0,49% głosów. Rok później NDP w ramach nowej koalicji (również z niewielkimi partiami) ponownie nie przekroczyła wyborczego progu.
Do Partii Ludowo-Demokratycznej w różnych okresach należał szereg ukraińskich polityków, m.in. Wałerij Pustowojtenko, Anatolij Kinach, Wiktor Juszczenko, Roman Bezsmertny, Mykoła Martynenko, Iwan Pluszcz, Mychajło Syrota czy Anatolij Tołstouchow.

</doc>
<doc id="1042540" url="https://pl.wikipedia.org/wiki?curid=1042540" title="Hufiec ZHP Warszawa-Praga-Północ">
Hufiec ZHP Warszawa-Praga-Północ

Hufiec ZHP Warszawa-Praga-Północ im. Wigierczyków – jednostka organizacyjna działająca na terenie Chorągwi Stołecznej im. Bohaterów Warszawy, działająca na terenie warszawskich dzielnic: Praga-Północ, Targówek i Białołęka oraz miasta Marki.
Struktura i działalność bieżąca hufca.
Hufiec liczy ponad 600 zuchów, harcerzy, wędrowników, instruktorów, starszyzny i seniorów harcerstwa, skupionych w jednostkach organizacyjnych: drużynach, gromadach i klubach oraz kręgach instruktorskich, działających na terenie warszawskich dzielnic: Praga-Północ, Targówek i Białołęka oraz w mieście Marki. Od lat 70. jednostki hufca działały okresowo również w gminie Nieporęt.
Hufcem kieruje pięcioosobowa komenda hufca. Jej działania wspierają: namiestnictwo zuchowe „Strych”, harcerskie „Granaty”, starszoharcerskie „Skrzyżowanie” i wędrownicze, zespół kadry kształcącej, krąg szczepowych, Harcerskie Biuro Informacyjne, pełnomocnicy komendanta hufca: ds. harcerskiej akcji letniej i zimowej, ds. współpracy zagranicznej, ds. akcji zarobkowych oraz zespół kwatermistrzowski. Przy hufcu działa komisja stopni instruktorskich z uprawnieniami prowadzenia prób na stopnie przewodnika i podharcmistrza, kapituła stopni starszoharcerskich i wędrowniczych, retmanat drużyn wodnych hufca, Harcerski Klub Żeglarski „Lewa Knaga” i Harcerski Klub Kajakowy, Harcerski Ośrodek Techniki i Modelarstwa im. gen. Stanisława Maczka oraz Harcerska Grupa Rekonstrukcji Historycznej „Wigry”.
Zuchy, harcerze, wędrownicy i instruktorzy hufca biorą udział w ciągu roku w różnorodnych działaniach swoich własnych gromad, drużyn, szczepów i kręgów. Co roku kilkuset z nich uczestniczy w stałych obozach pod namiotami, obozach wędrownych, koloniach zuchowych, zimowiskach oraz innych formach wypoczynku letniego i zimowego.
Jesienią każdego roku odbywa się zbiórka polowa hufca lub zlot hufca. Harcerze uczestniczą w dzielnicowych i stołecznych uroczystościach patriotycznych: m.in. w rocznicach obrony Pragi w 1794 roku oraz w rocznicach wybuchu powstania warszawskiego. Przez wiele lat organizowali w Domu Kultury "Świt" na Bródnie praskie finały Wielkiej Orkiestry Świątecznej Pomocy.
Aktualne informacje o podejmowanych działaniach prezentowane są na stronie internetowej hufca oraz na Facebooku.
Historia.
Pierwsze zastępy harcerzy na Pradze powstały najprawdopodobniej już w 1911, niedługo później powstała Pierwsza Praska Drużyna Skautowa (męska) – późniejsza 17 Warszawska Drużyna Harcerska. Jesienią 1918 utworzony zostaje odrębny okręg wizytacyjny Praga, a później Hufiec Praski Harcerzy, z kilkunastoma drużynami (wśród nich były działające do dziś na Pradze-Północ 17 WDH i 26 WDH oraz 22 WDH z obecnej dzielnicy Praga-Południe.
Hufiec Praski Harcerzy obejmował w okresie międzywojennym obszar całej ówczesnej prawobrzeżnej Warszawy – od dalekiego Grochowa i Saskiej Kępy przez Pragę Centralną po Annopol na Bródnie.
Równolegle działał Hufiec Praski Harcerek. Działalność drużyn aktywnie wspierało koło przyjaciół harcerstwa „Ognisko Harcerskie na Pradze”, skupiające rodziców harcerzy i przyjaciół ruchu, m.in. wojskowych.
Podczas II wojny światowej powołano Okręg Praga Szarych Szeregów, podzielony na hufce: BR – Bródno, CP – Centrum Pragi i GR – Grochów. Część harcerzy działała poza Szarymi Szeregami, m.in. w Organizacji Harcerskiej „Wigry”.
Po wojnie drużyny harcerskie na Pradze i Grochowie wznowiły pracę już w październiku 1944. Uczestniczyły m.in. w odbudowie Warszawy. We wrześniu 1947 nastąpił podział dotychczasowego hufca Praga na 3 mniejsze: Praga Centralna, Praga Nowa i Grochów.
W okresie stalinizmu, kiedy zlikwidowano ZHP, na obszarze hufca działała II konspiracja harcerska.
W 1952 w Domu Harcerza na Pradze przy ul. Siedleckiej powstał dziecięco-młodzieżowy zespół kierowany przez Andrzeja Kieruzalskiego, późniejsza 170 Warszawska Drużyna Harcerska, która następnie przekształciła się w zespół artystyczny „Gawęda”. Nieco później, w 1958/1959 powstała 317 WDH „Kuźnica” im. Mieczysława Karłowicza prowadzona przez Jerzego Stadlera, kultywująca góralskie tradycje i rozwijająca zamiłowania muzyczne, która przekształciła się w Harcerski Zespół Artystyczny „Kuźnica” (od połowy lat 70. do 1988 w hufcu Mokotów).
Po reaktywowaniu ZHP w 1956 ponownie działały małe hufce dzielnicowe (osiedlowe): Praga Centralna, Praga Nowa, Targówek i Bródno.
W okresie 1959-1961 hufce odgórnie połączono w jeden duży hufiec Praga, który w kolejnych latach przyjął nazwę Praga-Północ – nawiązującą do nazwy dużej dzielnicy.
W grudniu 1983 Rada Narodowa m.st. Warszawy przyznała hufcowi Złotą Odznakę Honorową „Za zasługi dla Warszawy”.
Komendanci hufca.
Okręg wizytacyjny Praga
Hufiec IV Praga (terytorialny)
Hufiec XIII (szkoły powszechne)
Hufiec XIV (szkoły gimnazjalne)
Hufiec Harcerek Praga (istniejący od 1927)
"do uzupełnienia, niektóre komendantki:"
Hufiec Praga
Okręg Harcerzy Praga Szarych Szeregów
Okręg Harcerek Praga Szarych Szeregów i Hufiec Harcerek Praga
Blok „Bazylika” Szarych Szeregów
Hufiec Praga
Hufiec Bródno
Hufiec Praga Centralna
Hufiec Praga Nowa
Hufiec Targówek
Hufiec Praga Północ
Bohater.
Przedwojenny Hufiec Harcerzy Praga 17 grudnia 1927 przyjął imię gen. Jakuba Jasińskiego.
Obecnemu hufcowi w 1967 decyzją ówczesnych władz dzielnicy nadano imię działacza socjalistycznego Stanisława Dubois, współzałożyciela Czerwonego Harcerstwa Towarzystwa Uniwersytetu Robotniczego. Postać tego bohatera przez lata budziła w hufcu kontrowersje, w 2003 hufiec zrezygnował z jego imienia. W 2005 spośród kilkunastu propozycji wybrano kandydaturę Wigierczyków, a zjazd hufca zobowiązał komendanta hufca do wystąpienia do komendanta chorągwi o rozpoczęcie kampanii „bohater”. Uroczyste nadanie hufcowi imienia Wigierczyków i sztandaru odbyło się wiosną 2007 w parku Praskim.
Imię Wigierczyków nawiązuje do tradycji i ducha kursów instruktorskich nad jeziorem Wigry, słynnych z wysokiego poziomu kształcenia, puszczańskiego charakteru i braterskiej atmosfery, a także do Batalionu Harcerskiego Wigry, w którego składzie było wielu harcerzy praskich drużyn i uczniów szkół z tej części Warszawy.
Izba Pamięci i Tradycji.
W hufcu od 17 września 2003 działa unikatowa w skali chorągwi Izba Pamięci i Tradycji Harcerskich stworzona przez byłego kwatermistrza hufca, członka chorągwianej komisji historycznej hm. Wita Jozenasa. Zgromadzono w niej pamiątki harcerskie prezentujące wielopokoleniowy dorobek praskiego harcerstwa, przekazane lub wypożyczone przez kilkuset dawnych i obecnych harcerzy i ich rodziny. Eksponaty z izby były prezentowane na kilku wystawach, za co w 2005 Naczelnik ZHP przyznał hufcowi honorową nagrodę im. hm. Olgierda Fietkiewicza w kategorii archiwizowania harcerskich dziejów oraz inicjatyw muzealnych. W 2011 część eksponatów z Izby zaprezentowano na wystawie "Czuwaj, Prago! Stulecie harcerstwa w prawobrzeżnej Warszawie", zorganizowanej wspólnie z Muzeum Warszawskiej Pragi.
Izba Pamięci i Tradycji składa się z dwóch części, w których można obejrzeć osobno pamiątki harcerskie i pamiątki zuchowe. Jest ona jednocześnie miejscem zbiórek i kursów, spotkań dawnych i obecnych harcerzy.
Izba Pamięci i Tradycji wydaje publikacje dotyczące historii praskiego harcerstwa oraz od 2005 cykliczne „Zeszyty Historyczne”.

</doc>
<doc id="1042541" url="https://pl.wikipedia.org/wiki?curid=1042541" title="Taran (technika walki)">
Taran (technika walki)



</doc>
<doc id="1042543" url="https://pl.wikipedia.org/wiki?curid=1042543" title="True Love Will Never Fade">
True Love Will Never Fade

"True Love Will Never Fade", utwór i pierwszy singel z albumu Marka Knopflera "Kill to Get Crimson". Piosenka była początkowo dostępna wyłącznie jako plik MP3 (dostępny w Europie), w Anglii ukazała się także na płycie winylowej, na singlu zamieszczono także koncertową wersję utworu "Boom, Like That". Pierwszym singlem wydany na rynku amerykańskim był singel "Punish The Monkey".

</doc>
<doc id="1042544" url="https://pl.wikipedia.org/wiki?curid=1042544" title="Bandundu">
Bandundu

Bandundu (dawniej: "Banningville") – miasto w zachodniej Demokratycznej Republice Konga, około 400 km na północny wschód od Kinszasy, ok. 117,1 tys. mieszkańców (stan z 2004 roku). W latach 1966-2005 miasto było stolicą prowincji Bandundu, po zmianie konstytucji w 2006 roku i wprowadzeniu z trzyletnim okresem "vacatio legis" nowego podziału terytorialnego kraju, Bandundu znalazło się na terytorium prowincji Mai-Ndombe.

</doc>
<doc id="1042545" url="https://pl.wikipedia.org/wiki?curid=1042545" title="Bandundu (prowincja)">
Bandundu (prowincja)

Bandundu – prowincja w Demokratycznej Republice Konga (w latach 1971-1997 znanej jako "Zair") o powierzchni 295.658 km², zamieszkana w 2012 roku przez 8,4 mln osób. Stolicą jest miasto Bandundu. Na mocy konstytucji z 2006 roku prowincja Bandundu ma zostać podzielona na trzy mniejsze prowincje: Kwilu, Kwango i Mai-Ndombe.

</doc>
<doc id="1042546" url="https://pl.wikipedia.org/wiki?curid=1042546" title="Piłka nożna na Letnich Igrzyskach Olimpijskich 1904">
Piłka nożna na Letnich Igrzyskach Olimpijskich 1904

Wyniki turnieju piłkarskiego rozegranego podczas Letnich Igrzysk Olimpijskich w 1904 r. w Saint Louis. 
W turnieju wystąpiły tylko trzy drużyny: dwie ze Stanów Zjednoczonych (Christian Brothers’ College St. Louis i St. Rose of St. Louis) oraz jedna z Kanady (Galt Football Club). Do zawodów zgłosiła się także kanadyjska Drużyna University Of Toronto, jednakże wycofała się przed rozpoczęciem rozgrywek.
W tym roku co igrzyska, bo 21 maja powstała FIFA, lecz organizacja ta nie podjęła się zorganizowania rozgrywek olimpijskich.
Wyniki.
Christian Brothers’ College St. Louis (USA):Luis Menges – Oskar Brockmeyer, John January – Thomas January, Charles January, Peter Ratican – Warren Brittingham, Alexander Cudmore, Charles Bartliff, Raymond Lawler, Joe Lydon
Galt Football Club (Canada): Ernest Linton – George Ducker, John Gourlay (k) – Robert Lane, Albert Johnston, John Fraser – Thomas Taylor, Frederick Steep, Alexander Hall, Gordon McDonald, William Twaits
St. Rose of St. Louis (USA): Frank Frost – George Crook, Henry Jameson – Joseph Brady, Dierkes, Martin Dooling – Cormic Costgrove, O'Connell, Claude Jameson, Harry Tate, Thomas Cook
Galt Football Club (Canada): Ernest Linton - George Ducker, John Gourlay (k) – Robert Lane, Albert Johnston, Otto Christman – Thomas Taylor, Frederick Steep, Alexander Hall, Albert Henderson, William Twaits
St. Rose of St. Louis (USA): Frank Frost – George Crook, Henry Jameson – Joseph Brady, Dierkes, Martin Dooling – Cormic Costgrove, O'Connell, Claude Jameson, Harry Tate, Johnson
Christian Brothers’ College St. Louis (USA): Luis Menges - Oskar Brockmeyer, John January – Thomas January, Charles January, Peter Ratican – Warren Brittingham, Alexander Cudmore, Charles Bartliff, Raymond Lawler, Joe Lydon
St. Rose of St. Louis (USA): Frank Frost – George Crook, Henry Jameson – Joseph Brady, Dierkes, Martin Dooling – Cormic Costgrove, O'Connell, Claude Jameson, Harry Tate, Johnson
Christian Brothers’ College St. Louis (USA): Luis Menges - Oskar Brockmeyer, John January – Thomas January, Charles January, Peter Ratican – Warren Brittingham, Alexander Cudmore, Charles Bartliff, Raymond Lawler, Joe Lydon
Mecz o drugie miejsce.
St. Rose of St. Louis (USA): Frank Frost – George Crook, Henry Jameson – Joseph Brady, Dierkes, Martin Dooling – Cormic Costgrove, O'Connell, Claude Jameson, Harry Tate,Johnson
Christian Brother Brothers’ St. Louis (USA): Luis Menges – Oskar Brockmeyer, John January – Thomas January, Charles January, Peter Ratican – Warren Brittingham, Alexander Cudmore, Charles Bartliff, Raymond Lawler, Joe Lydon

</doc>
<doc id="1042550" url="https://pl.wikipedia.org/wiki?curid=1042550" title="Banningville">
Banningville



</doc>
<doc id="1042552" url="https://pl.wikipedia.org/wiki?curid=1042552" title="Prowincja Równikowa">
Prowincja Równikowa

Prowincja Równikowa (fr. "Équateur", lingala: "Ekwatéli") – prowincja w Demokratycznej Republice Konga (w latach 1971-1997 znanej jako "Zair") o powierzchni 403 292 km², zamieszkana w 2012 roku przez 7,8 mln osób. Stolicą jest miasto Mbandaka.

</doc>
<doc id="1042554" url="https://pl.wikipedia.org/wiki?curid=1042554" title="Prowincja Wschodnia (Demokratyczna Republika Konga)">
Prowincja Wschodnia (Demokratyczna Republika Konga)

Prowincja Wschodnia (fr. "Province Orientale", lingala: "Etúká ya Monyεlε", znana też jako "Górny Zair", fr. "Haut-Zaïre" lub "Górne Kongo", fr. "Haut-Congo") – prowincja w Demokratycznej Republice Konga (w latach 1971-1997 znanej jako "Zair") o powierzchni 503.239 km², zamieszkana w 1998 roku przez 5,57 mln osób. Stolicą było miasto Mbandaka. Na mocy konstytucji z 2006 roku Prowincja Wschodnia ma zostać podzielona na cztery mniejsze prowincje: Ituri, Górne Uele, Tshopo i Dolne Uele.

</doc>
<doc id="1042555" url="https://pl.wikipedia.org/wiki?curid=1042555" title="Górny Zair">
Górny Zair



</doc>
<doc id="1042556" url="https://pl.wikipedia.org/wiki?curid=1042556" title="HMS Glowworm (1935)">
HMS Glowworm (1935)

HMS Glowworm (H92) – brytyjski niszczyciel typu "G" z okresu II wojny światowej. Stępkę pod budowę okrętu położono 15 sierpnia 1934 w stoczni John I. Thornycroft and Company w Woolston, jednostka weszła do służby 22 stycznia 1936. Koszt budowy wyniósł 300 000 funtów.
Służba przedwojenna.
Pierwsze zadania po włączeniu do służby wykonywał na Morzu Śródziemnym. W maju 1936 roku dołączył do 20. Flotylli Niszczycieli. W sierpniu przeszedł do 1. Flotylli, gdzie pozostawał do czerwca 1938, kiedy wrócił do Portsmouth, gdzie miał zostać przesunięty do rezerwy. Z powodu nadchodzącego zagrożenia wojną został przesunięty do służby czynnej i ponownie przydzielony do 1. Flotylli Niszczycieli w lipcu 1938. Między innymi eskortował konwoje w czasie wojny domowej w Hiszpanii i czasie kryzysu monachijskiego. Uczestniczył w 2 kolizjach: pierwszej w czasie nocnych ćwiczeń z HMS "Grenade" – jego okrętem siostrzanym 16 maja 1939 w pobliżu Malty i ze szwedzkim statkiem "Rex" w lutym 1940. Obie kolizje zakończyły się poważnymi remontami. W pierwszym przypadku zniszczony był dziób – rozdarcie blach na szerokości przynajmniej 7 metrów na obu burtach.
Początek wojny.
22 lipca 1939 dowódcą niszczyciela został komandor podporucznik Gerard Broadmead Roope. W grudniu 1939 "Glowworm" został przeniesiony z Floty Śródziemnomorskiej do Sił Harwich. 5 kwietnia 1940 wyszedł z portu na sztormowe wody norweskie jako jeden z okrętów flotylli komandora Warburton-Lee eskortującej krążownik liniowy HMS "Renown" i krążownik HMS "Birmingham", które miały za zadanie przechwycenie ewentualnych niemieckich sił inwazyjnych atakujących Norwegię.
6 kwietnia podczas osłaniania operacji minowania (Operacja Wilfrid) w pobliżu wybrzeża norweskiego stracił członka załogi zmytego za burtę. Po zezwoleniu udzielonym przez "Renowna", zawrócił aby szukać rozbitka. Po bezowocnym poszukiwaniach "Glowworm", 8 kwietnia płynąc nadal samotnie, zobaczył niszczyciel, który zidentyfikował się jako okręt szwedzki. W rzeczywistości był to niemiecki niszczyciel "Bernd von Arnim"; przeciwnik szybko otworzył ogień, na który "Glowworm" odpowiedział. Do potyczki przyłączył się drugi niemiecki niszczyciel "Paul Jacobi". Niemieckie okręty, załadowane siłami inwazyjnymi, wycofały się i zniknęły w sztormowej pogodzie. Roope ścigał obie jednostki, przypuszczając, że będą one chciały dołączyć do głównych sił inwazyjnych, co da mu szansę poinformować o pozycji głównych sił Admiralicję.
Walka z Hipperem.
Po wyjściu z mgły "Glowworm" natknął się na niemiecką flotę inwazyjną prowadzoną przez krążownik ciężki "Admiral Hipper" podążającą do Trondheim w ramach Operacji "Weserübung". Pomimo olbrzymiej dysproporcji sił, dowódca "Glowworma" zdecydował się nawiązać walkę z okrętami nieprzyjaciela. Okręt wykonał atak torpedowy, otrzymując w tym czasie kilka trafień z dział "Hippera", ale wszystkie wystrzelone torpedy chybiły. Roope podjął wówczas dramatyczną decyzję o staranowaniu nieprzyjacielskiego krążownika mając nadzieję poważnie go uszkodzić. W czasie "szarży" "Glowworma" na okręt niemiecki jeden z wystrzelonych przez "Hippera" pocisków trafił w maszt niszczyciela, który padając na nadbudówki spowodował zwarcie w syrenie okrętowej; ostatnim chwilom okrętu aż do jego zatonięcia towarzyszył donośny głos syreny. Angielski niszczyciel uderzył w sterburtę "Hippera" w okolicach dziobu, poważnie go uszkadzając. Kolizja rozdarła około 30 metrów pancerza, uszkadzając jednocześnie boczną wyrzutnię torpedową, zabijając jednego załoganta niemieckiego i przebijając dwa zbiorniki na słodką wodę. Po kolizji płonący "Glowworm" dryfował przez kilka minut przy burcie "Hippera", po czym przewrócił się i zatonął (przybliżone koordynaty zatonięcia to 64°30' N i 6°30' E). Z całej załogi uratowano 31 osób. Niemiecki krążownik, który nabrał 500 ton wody w kadłubie, dopłynął do Trondheim.
Odznaczenie dowódcy niszczyciela.
Dowodzący "Glowwormem" Roope został pośmiertnie odznaczony Krzyżem Wiktorii, był to pierwszy Krzyż Wiktorii przyznany w czasie II wojny światowej. Wartym odnotowania faktem jest, iż Roope otrzymał to odznaczenie także dzięki honorowej postawie dowódcy niemieckiego okrętu Hellmutha Heye'a, który za pośrednictwem Międzynarodowego Czerwonego Krzyża napisał list do brytyjskiej Admiralicji opisujący bohaterską akcję brytyjskiego okrętu i jego dowódcy.

</doc>
<doc id="1042557" url="https://pl.wikipedia.org/wiki?curid=1042557" title="Górne Kongo">
Górne Kongo



</doc>
<doc id="1042558" url="https://pl.wikipedia.org/wiki?curid=1042558" title="Orientale">
Orientale



</doc>
<doc id="1042559" url="https://pl.wikipedia.org/wiki?curid=1042559" title="Piłka nożna na Letnich Igrzyskach Olimpijskich 1920">
Piłka nożna na Letnich Igrzyskach Olimpijskich 1920

Turniej piłki nożnej mężczyzn odbywający się w ramach Letnich Igrzyskach Olimpijskich w Antwerpii w 1920 – piąta edycja zmagań piłkarskich podczas letnich igrzysk olimpijskich, przeprowadzona pomiędzy 28 sierpnia 1920, a 5 września 1920, jako jedno ze 154 wydarzeń tych igrzysk. Jego zwycięzca zostawał zarówno mistrzem olimpijskim, jak i nieformalnym amatorskim mistrzem świata.
W 1920 r. FIFA liczyła 22 członków, jednak przynależność do tej organizacji nie warunkowała możliwości wystąpienia w turnieju piłkarskim igrzysk olimpijskich. W tym celu należało być członkiem Międzynarodowego Komitetu Olimpijskiego. Swojej reprezentacji futbolowej nie wystawiło żadne z państw Ameryki Południowej i Północnej. Do imprezy zgłoszono 16 drużyn – piętnaście europejskich i jedną z Afryki. W losowaniu uczestniczyło jednak tylko 15 zespołów, bowiem przed jego przeprowadzeniem wycofała się Polska. Ostatecznie w zmaganiach udział wzięło 14 ekip – Szwajcaria zrezygnowała z rozegrania spotkania I rundy na dzień przed meczem.
Tło turnieju i zasady.
Z uwagi na fakt, że były to pierwsze igrzyska po zakończeniu I wojny światowej, nie zaproszono drużyn reprezentujących państwa centralne i ich sojuszników (Niemcy, Austrię, Węgry, Bułgarię oraz Turcję). Angielski Związek Piłki Nożnej wystąpił z FIFA – razem ze związkami pozostałych krajów Wielkiej Brytanii (szkockim, irlandzkim i walijskim) – po odrzuceniu ich żądania dotyczącego wykluczenia z tej organizacji federacji niemieckiej, austriackiej i węgierskiej. FIFA zaakceptowała jednak zgłoszenie reprezentacji Wielkiej Brytanii oceniając, że państwa przystępujące do igrzysk olimpijskich w innych dyscyplinach sportu nie powinny być wykluczane z turnieju piłkarskiego. Podobnie jak w dwóch poprzednich olimpijskich turniejach piłkarskich, wszyscy brytyjscy zawodnicy pochodzili z Anglii. 12 lipca 1920 władze Komitetu Udziału Polski w Igrzyskach Olimpijskich podjęły decyzję o rezygnacji ze startu w Igrzyskach VII Olimpiady ze względu na postępującą coraz bardziej agresję bolszewicką na ziemie polskie. 20 sierpnia 1920 rozlosowano mecze I rundy. 27 sierpnia 1920, na skutek konfliktu pomiędzy francusko- i niemieckojęzycznymi przedstawicielami federacji szwajcarskiej z udziału w turnieju wycofana została prezentacja tego kraju.
Początkowo zdecydowano, że turniej zostanie rozegrany według tzw. systemu Bergvalla, czyli zmodyfikowanego wariantu systemu pucharowego, pozwalającego zminimalizować jego słabości. Przy założeniu, że tylko 1. miejsce można wiarygodnie ustalić czystym systemem pucharowym, system Bergvalla zapewniał wszystkim drużynom, które przegrają ze zwycięzcą, drugą szansę i możliwość gry o 2. miejsce. Zespoły pokonane przez wicemistrzów miały z kolei rozegrać mecz o 3. miejsce. Dawało to szanse, że końcowe miejsca będą bliższe rzeczywistym poziomom sportowym, prezentowanym przez poszczególne reprezentacje. Przed rozpoczęciem turnieju zrezygnowano jednak z tych ustaleń, gdyż uczestników – zgodnie z regulaminem wyłącznie amatorów – nie można było prosić o tak długi pobyt. W związku z tym system został nieco zmodyfikowany: drużyny pokonane w ćwierćfinale powinny zmierzyć się ze sobą. Zwycięzcy dwóch meczów miały następnie zagrać przeciwko sobie, aby wyłonić pierwszego uczestnika, który awansuje do półfinału rundy o 2. i 3. miejsce. Dodatkowe pole powinni uzupełnić przeciwnicy zwycięzcy z finału, półfinału i 1/8 finału. Te cztery drużyny miały rozegrać o srebrny i brązowy medal w prostym systemie pucharowym.
I runda.
Belgia - jako gospodarz turnieju - otrzymała wolny los.
Francja otrzymała walkowera 2:0, uzyskując tym samym awans do ćwierćfinału na skutek rezygnacji z gry przez Szwajcarię.
Finał.
Drużyna Czechosłowacji opuściła plac gry w 39. minucie spotkanie, przy stanie 2:0 dla Belgii, protestując przeciw nieobiektywnemu sędziowaniu. Zespół został zdyskwalifikowany.
W celu wyłonienia zdobywcy srebrnego i brązowego medalu rozpoczęto nowy turniej.
Turniej wyłaniający srebrnych i brązowych medalistów.
III runda (między zwycięzcą II rundy, przegranymi półfinalistami i uczestnikiem finału).
Oba mecze III rundy nie odbyły się. Czechosłowacja nie przystąpiła do gry z powodu dyskwalifikacji, zaś Francja odmówiła gry w dodatkowym turnieju. Do meczu o 2. miejsce awansowały Hiszpania i Holandia.
Turniej pocieszenia (dla drużyn, które odpadły w I rundzie).
Rozgrywanie turnieju przerwano, z powodu konieczności wyłonienia medalistów.

</doc>
<doc id="1042561" url="https://pl.wikipedia.org/wiki?curid=1042561" title="Kasai Zachodnie">
Kasai Zachodnie

Kasai Zachodnie (fr. "Kasaï-Occidental", lingala: "Kasai ya Límbe") – prowincja w Demokratycznej Republice Konga o powierzchni 154 742 km², zamieszkana w 2012 roku przez 5,6 mln osób. Stolicą jest miasto Kananga. Na mocy konstytucji z 2006 roku Kasai Zachodnie ma zostać podzielone na dwie mniejsze prowincje: Kasai i Lulua.

</doc>
<doc id="1042562" url="https://pl.wikipedia.org/wiki?curid=1042562" title="HMS Glowworm">
HMS Glowworm

Nazwę HMS Glowworm (świetlik) nosiło 5 okrętów w służbie Royal Navy. Najbardziej znany był niszczyciel z okresu II wojny światowej:

</doc>
<doc id="1042563" url="https://pl.wikipedia.org/wiki?curid=1042563" title="Kasai Wschodnie">
Kasai Wschodnie

Kasai Wschodnie (fr. "Kasaï-Oriental", lingala: "") – prowincja w Demokratycznej Republice Konga o powierzchni 170 302 km², zamieszkana w 2012 roku przez 6,9 mln osób. Stolicą jest miasto Mbuji-Mayi. Na mocy konstytucji z 2006 roku Kasai Wschodnie ma zostać podzielone na trzy mniejsze prowincje: Lomami, Sankuru i Kasai Wschodnie w nowych granicach.

</doc>
<doc id="1042567" url="https://pl.wikipedia.org/wiki?curid=1042567" title="Gaoth Dobhair">
Gaoth Dobhair

Gaoth Dobhair (nieoficjalnie, po angielsku: "Gweedore") – miasto w hrabstwie Donegal w Irlandii.
Pochodzi stąd piosenkarka Enya.

</doc>
<doc id="1042569" url="https://pl.wikipedia.org/wiki?curid=1042569" title="M12 Rocket Launcher">
M12 Rocket Launcher

M12 Rocket Launcher – amerykańska wyrzutnia pocisków rakietowych krótkiego zasięgu. Używana bojowo w końcowym okresie II wojny światowej, między innymi w czasie walk o Okinawę.
Wyrzutnia M12 używała 4,5-calowych (114,3 mm) rakiet M8 (używanych także w wersji lotniczej powietrze-ziemia) i składała się tylko z cienkiej lufy-prowadnicy na czteronożnym statywie. Pierwsza, jednorazowa wersja wyrzutni zbudowana była z plastiku co jednak okazało się nieekonomiczne w użyciu, druga wersja M12E1 zbudowana była z lekkiego stopu magnezu. M12 używana była do niszczenia umocnień japońskich. Brytyjskim odpowiednikiem M12 była wyrzutnia LILO.

</doc>
<doc id="1042570" url="https://pl.wikipedia.org/wiki?curid=1042570" title="Kundelungu">
Kundelungu

Góry Kundelungu (fr. "Monts Kundelungu") – pasmo górskie w południowo-wschodniej Demokratycznej Republice Konga, od zachodu i północy ograniczone pasmem Mitumba, od wschodu jeziorem Mweru. U południowego podnóża pasma położone jest miasto Lubumbashi, a nieco dalej na południe, na terytorium Zambii, rozpościera się wyżyna Lunda.
Przez góry przepływa rzeka Luapula, a na południowo-zachodnich krańcach pasma rozpoczyna swój bieg rzeka Lualaba – górny odcinek Konga.
Środkowa część pasma objęta jest ochroną w ramach Parku Narodowego Kundelungu o powierzchni 7600 km², założonego w 1970 roku.

</doc>
<doc id="1042571" url="https://pl.wikipedia.org/wiki?curid=1042571" title="Park Narodowy Kundelungu">
Park Narodowy Kundelungu



</doc>
<doc id="1042573" url="https://pl.wikipedia.org/wiki?curid=1042573" title="Karl">
Karl



</doc>
<doc id="1042575" url="https://pl.wikipedia.org/wiki?curid=1042575" title="Żyły wodne">
Żyły wodne



</doc>
<doc id="1042578" url="https://pl.wikipedia.org/wiki?curid=1042578" title="Anaheim Angels">
Anaheim Angels



</doc>
<doc id="1042579" url="https://pl.wikipedia.org/wiki?curid=1042579" title="California Angels">
California Angels



</doc>
<doc id="1042580" url="https://pl.wikipedia.org/wiki?curid=1042580" title="John Yarmuth">
John Yarmuth

John Yarmuth (ur. 4 listopada 1947) – amerykański polityk, członek Partii Demokratycznej. Od 2007 roku jest przedstawicielem trzeciego okręgu wyborczego w stanie Kentucky w Izbie Reprezentantów Stanów Zjednoczonych.

</doc>
<doc id="1042581" url="https://pl.wikipedia.org/wiki?curid=1042581" title="Thomas D’Alesandro Jr.">
Thomas D’Alesandro Jr.

Thomas D’Alesandro Jr. (ur. 1 sierpnia 1903, zm. 23 sierpnia 1987) – amerykański polityk pochodzenia włoskiego, członek Partii Demokratycznej. 
Życiorys.
W latach 1939–1947 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych. W latach 1947–1959 był burmistrzem miasta Baltimore.
Jest ojcem Nancy Pelosi.

</doc>
<doc id="1042582" url="https://pl.wikipedia.org/wiki?curid=1042582" title="Vincent L. Palmisano">
Vincent L. Palmisano

Vincent Luke Palmisano (ur. 5 sierpnia 1882, zm. 12 stycznia 1953) – amerykański polityk pochodzenia włoskiego, członek Partii Demokratycznej. W latach 1927-1939 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.
Vincent Palmisano zginął w niewyjaśnionych okolicznościach. Wyszedł z domu 12 stycznia 1953 i zaginął. Jego ciało odnaleziono w porcie w Baltimore 5 marca 1953 i pochowano w Baltimore.

</doc>
<doc id="1042583" url="https://pl.wikipedia.org/wiki?curid=1042583" title="Mykoła Wełyczkiwskyj">
Mykoła Wełyczkiwskyj

Mykoła Wełyczkiwskyj (, ur. 1 lutego 1882 w Żytomierzu, zm. 1 lipca 1976 w Nowym Jorku) – ukraiński działacz polityczny, profesor Uniwersytetu Kijowskiego, ekonomista.
Po ataku Niemiec na ZSRR nawiązał kontakty z OUN-M. 5 października 1941 utworzył Ukraińską Radę Narodową w Kijowie, której objął przewodnictwo. Ogłosił Andrija Melnyka jedynym prawowitym szefem rządu ukraińskiego.
Później uruchomił za okupacji w Kijowie Instytut ekonomiki i statystyki.
W 1942 Rada została rozwiązana przez władze niemieckie, wyjechał on wtedy na Zachodnią Ukrainę.
29 kwietnia 1944 Ukraińska Rada Narodowa wraz z przedstawicielami Sejmu Karpackiej Ukrainy utworzyła pod patronatem OUN-M Wszechukraińską Radę Narodową pod przewodnictwem Mykoły Wełyczkiwskiego. Była to odpowiedź na utworzenie UHWR przez banderowców. Zastępcami Wełyczkiwskiego zostali metropolita Andrzej Szeptycki i Augustyn Sztefan. Po nieudanych próbach zawarcia porozumienia z UHWR w Bratysławie w jesieni 1944 działalność Rady osłabła, a od 1946 organizacja działała na emigracji.
Po wojnie Wełyczkiwskyj wyemigrował do USA.

</doc>
<doc id="1042584" url="https://pl.wikipedia.org/wiki?curid=1042584" title="Oddziaływania silne">
Oddziaływania silne



</doc>
<doc id="1042585" url="https://pl.wikipedia.org/wiki?curid=1042585" title="Księstwo trembowelskie">
Księstwo trembowelskie

Księstwo trembowelskie – księstwo istniejące w połowie XII wieku na pograniczu księstwa halickiego i Rusi Kijowskiej. Jego stolicą, od której pochodzi nazwa, była Trembowla.
Księstwo powstało w roku 1084, jako włość młodszego z synów Rościsława – Wasylka, nadana z woli Wsiewołoda I.
Postanowieniem zjazdu w Lubeczu księstwo to zostało zabezpieczone jako dziedzictwo Wasylka. W tymże roku 1097 książę włodzimiersko-wołyński Dawid Igorewicz złapał i oślepił Wasylka, próbując jednocześnie zająć jego księstwo. Bracia Wasylka – Ruryk i Wołodar spowodowali jednak zwolnienie brata, pustosząc ziemię wołyńską, należącą do Dawida.
Postanowieniem zjazdu w Wyteczewie Wasylka pozbawiono księstwa trembowelskiego, ale Rościsławicze nie podporządkowali się tym ustaleniom. Po śmierci Wasylka w 1124, rządzili tam jego spadkobiercy, dopóki w 1141 nie zajął go Władymirko Wołodarowicz, będący już księciem księstwa halickiego. Księstwo trembowelskie weszło w tym roku w skład halickiego.

</doc>
<doc id="1042587" url="https://pl.wikipedia.org/wiki?curid=1042587" title="Mistrzostwa Polski Seniorów w Lekkoatletyce 2004">
Mistrzostwa Polski Seniorów w Lekkoatletyce 2004

80. Mistrzostwa Polski Seniorów w Lekkoatletyce – zawody sportowe, które rozgrywane były w Bydgoszczy na Stadionie im. Zdzisława Krzyszkowiaka w dniach 2–4 lipca 2004 roku.
Biegi przełajowe.
76. mistrzostwa Polski w biegach przełajowych rozegrano 6 marca w Kwidzynie. Kobiety rywalizowały na dystansie 4 km, a mężczyźni na 10 km.
Maraton.
Mistrzostwa Polski w maratonie kobiet i mężczyzn zostały rozegrane 4 kwietnia w Dębnie.
Bieg na 10 000 m.
Zawody mistrzowskie w biegu na 10 000 metrów kobiet i mężczyzn odbyły się 8 maja w Policach.
Wieloboje.
Mistrzostwa w dziesięcioboju mężczyzn i w siedmioboju kobiet zostały rozegrane 5 i 6 czerwca w Szczecinie.
Półmaraton.
Mistrzostwa Polski w półmaratonie rozegrano 5 września w Pile.
Chód na 50 km.
Zawody mistrzowskie w chodzie na 50 kilometrów mężczyzn odbyły się 3 października w Rumi.

</doc>
<doc id="1042589" url="https://pl.wikipedia.org/wiki?curid=1042589" title="Mistrzostwa Polski Seniorów w Lekkoatletyce 1922">
Mistrzostwa Polski Seniorów w Lekkoatletyce 1922

3. Mistrzostwa Polski Seniorów w Lekkoatletyce – zawody, które rozgrywane były w Warszawie w Parku Sobieskiego 30 września i 1 października 1922. Po raz pierwszy rozegrano mistrzostwa kobiet.

</doc>
<doc id="1042590" url="https://pl.wikipedia.org/wiki?curid=1042590" title="Leo Kereselidze">
Leo Kereselidze

Leo Kereselidze, gruz. ლეო კერესელიძე (ur. w 1885, zm. w 1944 w Niemczech) – gruziński wojskowy (generał) i działacz narodowy, współzałożyciel emigracyjnej organizacji Tetri Giorgi i Unii Gruzińskich Tradycjonalistów
W 1904 r. znajdował się wśród grupy gruzińskich działaczy niepodległościowych, którzy powołali w Stambule Komitet Niepodległości Gruzji. W 1910 r. zakończono jego działalność, ale w 1914 r. wznowiono ją w Szwajcarii i krótko po wybuchu I wojny światowej przeniesiono do Berlina. Komitet opowiadał się on za stworzeniem Gruzji pod niemieckim protektoratem. W 1915 r. L. Kereselidze wstąpił ochotniczo do formowanego przez Niemców Legionu Gruzińskiego. Awansowany do stopnia generała majora, został w nim najwyższym rangą oficerem gruzińskim. Legion wziął udział w niewielu walkach z Rosjanami, gdyż spełniał głównie rolę ośrodka propagandowego, stacjonując większy okres na tureckim wybrzeżu Morza Czarnego. Po jego rozwiązaniu w styczniu 1917 r., gen. L. Kerselidze przyłączył się do niemieckiej misji wojskowej gen. Friedricha Freiherra Kressa von Kressensteina, skierowanej do Gruzji. Tam w 1918 r. współtworzył siły zbrojne niepodległej Demokratycznej Republiki Gruzji. W wyniku inwazji Sowietów na Gruzję i zajęcia państwa pod koniec lutego 1921 r., udał się na emigrację do Niemiec. W 1924 r. współtworzył gruzińską organizację narodową Tetri Giorgi, która występowała za wyzwoleniem Gruzji spod władzy sowieckiej. Został jej sekretarzem generalnym. W latach 30. jego poglądy zbliżyły się do narodowego socjalizmu. Podczas II wojny światowej współpracował z Niemcami. Krótko przed śmiercią był jednym z założycieli Unii Gruzińskich Tradycjonalistów.

</doc>
<doc id="1042592" url="https://pl.wikipedia.org/wiki?curid=1042592" title="Alanus ab Insulis">
Alanus ab Insulis



</doc>
<doc id="1042593" url="https://pl.wikipedia.org/wiki?curid=1042593" title="Alan z Lille">
Alan z Lille

Alan z Lille, Alain de Lille (fr: alɑ̃ də lil lub Alanus ab Insulis; ur. 1128 w Lille, zm. 1202 lub 1203 w Cîteaux) – francuski cysters, średniowieczny humanista, teolog, filozof i poeta, jedna z czołowych postaci tzw. renesansu XII wieku. Część historyków utożsamia go z Alanem de Rysel. Ze względu na wszechstronną wiedzę współcześni nadali mu tytuł "doctor universalis" (łac. doktor uniwersalny), przysługujący także Albertowi Wielkiemu.
Badacze przypisują Alanowi oryginalność i znaczną rangę tak w poezji, jak i w teologii. Ernst Robert Curtius nazywa go "jedną z najwybitniejszych postaci XII w. – poetą z ogromną siłą wyrazu i spekulatywnym teologiem, który odkrył nowe źródła". Karl Stecker nazywa go "geniuszem języka i stylu", a Eduard Norden "najbardziej szalonym ze stylistów".
Życie.
Wiadomości o życiu Alana są skąpe. Studiował i mieszkał w Paryżu. Tamże również nauczał, następnie przeniósł się do Montpellier (ok. 1190-1194). Treść jego dzieł i jego ogólne nastawienie intelektualne pozwalają wiązać go ze środowiskiem szkoły z Chartres, nie ma jednak żadnych potwierdzających to danych źródłowych. Ze środowiskiem humanistycznym każe go wiązać także szeroka erudycja, szeroka znajomość problemów filozoficznych i literackich epoki oraz obycie we współczesnym życiu intelektualnym. Uczestniczył w III soborze laterańskim w 1179, występował przeciwko albigensom. Później jako brat-konwers wstąpił do zakonu cystersów i zamieszkał w klasztorze w Cîteaux, gdzie zmarł – w XX w. w klasztorze odnaleziono jego grobowiec. Wiernym uczniem Alana, twórczo rozwijającym jego myśl, był Radulf z Longo Campo, autor komentarza do "Anticlaudianusa" Alana "In Anticlaudiani Alanum commentum".
Jedynie menologia cysterskie wymieniają go wśród świętych i błogosławionych – jako taki wspominany jest 16 lipca.
Myśl.
W filozofii Alana z Lille ogniskują się wszystkie główne tendencje filozofii Zachodu XII wieku: racjonalizm Abelarda i Anzelma z Canterbury, naturalizm Bernarda z Chartres, tendencja do inspirowanej Boecjuszem metodologicznej odnowy Teodoryka z Chartres. Do oryginalnego wkładu Alana należy jego argumentacja za nieśmiertelnością i niematerialnością duszy, która czyni go jednym z najważniejszych psychologów średniowiecza, a przede wszystkim jego próby przekształcenia teologii w naukę dedukcyjną.
Koncepcja natury.
Zagadnienia filozoficzne.
Tym, co każe wiązać Alana ze środowiskiem chartryjskim, zwłaszcza z Bernardem z Chartres, jest jego naturalizm, znajdujący wyraz zwłaszcza w poemacie "Anticlaudianus", a także w "De planctu naturae". Alan pojmuje naturę jako "signaculum" i jako "vinculum". Natura jako "signaculum" to zbiorowa nazwa wszechrzeczy, obejmująca w sobie wszystko, co istnieje, w tym człowieka i wszystkie przejawy jego działalności. Natura jako "vinculum" to uniwersalne źródło i prawo, z któremu wywodzą się i któremu podlegają wszystkie rzeczy stworzone i wszystkie sprawy ludzkie.
Tak rozumiana natura to charakterystyczny dla XII w. "makrokosmos", stanowiący w sensie materialnym i duchowym zarazem źródło i cel "mikrokosmosu", człowieka. Człowiek jako istota poznająca poznając naturę poznaje także siebie, jako że jest ona jego celem i źródłem.
W skład natury jako wszystkiego, co może być poznane, wchodzi i materia (określana greckim terminem "hyle"), i Bóg – Alan pisze, że "natura est quidquid quo modo intelligi potest. – Secundum hanc expositionem et hyle et Deus potest dici natura". Nazywa wprawdzie naturę dziecięciem Bożym, to jej jednak przypisuje moc twórczą (określając ją jako "genetrix rerum", rodzicielkę rzeczy) i prawodawczą (określając ją jako "regula mundi"). Od natury pochodzi wszystko, co określone i dobre, i to jej jako władczyni świata oddają hołd żywioły i wszystko, co istnieje. Jan Legowicz podkreśla analogie rozumienia natury w myśli Alana z materialistycznym i epikurejskim poematem Lukrecjusza "De rerum natura". Wywyższenie natury w dziele Alana pozostaje w związku z panującą w XII w. tendencją do rozwoju racjonalnych badań przyrodniczych, kosmologicznych i antropologicznych.
De planctu Naturae.
Poemat "De planctu Naturae" ("Skarga Natury") w typowy dla średniowiecza sposób operuje alegorią. Stanowi popis erudycji humanistycznej i retoryki, wzorowany w znacznej mierze na podobnych alegorycznych poematach późnorzymskich, takich jak dzieło Marcjana Kapelli. Jest jednym z pierwszych spośród częstych w średniowieczu alegorycznych obrazów przedstawiających człowieka we wszechświecie, mieszających wyobrażenia chrześcijańskie i pogańskie – innym poematem tego typu jest "Powieść o Róży", w którym także upersonifikowana Matka Natura odgrywa wielką rolę. Formalnie dzieło stanowi prosimetrum, formę, w której partie wierszowane przeplatają się z prozaicznymi – na wzór dzieł Boecjusza, Marcjana Kapelli, Klaudiana i współczesnemu Alanowi Bernarda Silvestris, autora podzielonego na księgi "Megacosmus" i "Microcosmus" dzieła "De universitate mundi".
W poemacie Bernarda Silvestris Natura lamentuje przed "Nous", rozumem, stanowiącym kobiecy aspekt Boga – poemat stanowi zarazem przegląd dziejów świata i średniowiecznej kosmologii. Na podobnym pomyśle opiera się poemat Alana, przy czym przy zachowaniu naturalizmu Bernarda Silvestris Alan odrzuca jego pogańskość, chrystianizując postać natury. Natura mniej jest tu Matką Rodzicielką, a bardziej, przy zachowaniu jej roli pośredniczki między Bogiem a człowiekiem, sługą Boga. Przedmiotem skargi Natury, którą przedstawia ona Geniuszowi, jest sodomia.
Sama natura to pokorna uczennica Boga, której zadaniem jest tworzenie, przy czym dzieła Boga są doskonałe, a dzieła Natury nie, gdyż Bóg jest poza urodzeniem, jej zaś zadaniem jest rodzić. Z tej dychotomii zadań Natury i Boga wypływa fakt, że dzięki Naturze człowiek rodzi się, a dzięki Bogu się odradza. Natura nie zna teologii, wiedza natury nie stoi jednak w sprzeczności z teologią, gdyż obie uczą rzeczy nie sprzecznych, ale różnych ("non adversa, sed diversa").
Kosmos ukazany jest w poemacie jako państwo w którym rolą Boga jest rządzenie, rolą aniołów działanie, a rolą ludzi posłuszeństwo – poemat przedstawia człowieka jako stworzonego na wzór makrokosmosu. Przejawia się to np. w tym, że jego rozum i zmysły stoją ze sobą w sprzeczności analogicznej do sprzeczności ruchów planet i ruchów firmamentu. Konflikt ten został w dziele stworzenia zamierzony celowo: służy on temu, by człowiek mógł zdobywać zasługi i być karany za winy.
Jako jedyne ze wszystkich stworzeń człowiek jest nieposłuszny naturze – przejawia się to np. w odwróceniu prawa miłości płciowej. Przedstawione jest to za pomocą obszernej alegorii: Natura określiła prawa dla Wenus, jej męża Hymeneusa (małżeństwa) i syna Kupidyna, Wenus jednak łamiąc te prawa związała się z Antigameusem, z którym spłodziła Jocusa (żart). Zdradzony Hyemeneus zasiada po prawicy Natury razem z pogrążoną we łzach Skromnością.
W dalszej części poematu Natura przywołuje Geniusza (pochodzenie i znaczenie tej postaci nie zostało dotychczas całkowicie wyjaśnione), który maluje na pergaminie szeroką alegoryczną panoramę świata, postacie egzemplaryczne starożytności reprezentujące zalety (np. Helenę, Turnusa, Cycerona) i wady (np. Sinona, Enniusza, Pakuwiusza). Geniusz rzuca klątwę na wszystkich grzeszników, po czym narrator budzi się, uświadamiając sobie, że cała wizja była tylko snem.
Koncepcja teologii.
Alan z Lille dążył do przekształcenia teologii w naukę formalną na wzór "Elementów" Euklidesa. W "Regulae, seu Maximae theologicae" podawał także "geometryczną definicję Boga", głoszącą, że "Deus est sphera intelligibilis, cuius centrum ubique, circumferentia nusquam" ("Bóg jest intelektualnie poznawalną sferą, której ośrodek znajduje się wszędzie, obwód zaś nigdzie") – definicja ta pochodzi prawdopodobnie z hermetycznego pisma Liber XXIV philosophorum. Teza ta nabrała dużego rozgłosu w kulturze i filozofii nowożytnej, była omawiana m.in. przez Rabelaisego, Pascala, Voltaire'a i Keplera. Także Trójcę Świętą Alan próbował przedstawić za pomocą spekulacji geometrycznej.
Alan usiłował w swoich pismach dać racjonalne podstawy zasadom wiary chrześcijańskiej. Mimo że w jego dziele występuje pewien rozdźwięk między skierowaną przeciw herezji działalnością apologetyczną a naturalizmem, także teologii starał się dać racjonalne podstawy, stąd właśnie jego oryginalna próba jej geometryzacji. Chciał, by teologia, którą określał mianem "caelestis philosophia" (filozofia niebiańska) stanowiła jednocześnie "ars" (sztukę) i "scientia rationalis" (wiedzę racjonalną). Jako ta druga teologia nie mogła jednak się opierać wyłącznie na autorytecie, ale musiała uwzględniać także wyniki, jakich dostarczała "philosophia terrestris" (filozofia ziemska), dlatego też Alan prównuje autorytet do "przeczulonego nosa" nad którym należy panować.
Dzieła.
Do najważniejszych dzieł Alana należą:

</doc>
<doc id="1042594" url="https://pl.wikipedia.org/wiki?curid=1042594" title="Rohackie Wodospady">
Rohackie Wodospady

Rohackie Wodospady (słow. "Roháčsky vodopád") – dwa wodospady na Spalonym Potoku (dopływ Rohackiego Potoku) w Dolinie Spalonej, będącej bocznym odgałęzieniem Doliny Rohackiej w słowackich Tatrach Zachodnich. Są to:
Średni przepływ wody na Wyżnim Rohackim Wodospadzie wynosi 500–1200 l/s. W korycie potoku przy obydwu wodospadach rośnie bujna roślinność górska, w której dominują: omieg górski, miłosna górska, rzeżucha gorzka, jaskier platanolistny oraz mchy.

</doc>
<doc id="1042595" url="https://pl.wikipedia.org/wiki?curid=1042595" title="Wodospady Rohackie">
Wodospady Rohackie



</doc>
<doc id="1042602" url="https://pl.wikipedia.org/wiki?curid=1042602" title="Michel Aoun">
Michel Aoun

Michel Naim Aoun (ur. 18 lutego 1935 w Haret Hreik) – libański wojskowy i polityk, maronita. W latach 1988–1990 stał na czele jednego z dwóch gabinetów rywalizujących o sprawowanie władzy, pełniąc równolegle funkcje premiera i prezydenta Libanu. Założyciel Wolnego Ruchu Patriotycznego, w latach 2016–2022 prezydent Libanu.
Edukacja i kariera wojskowa.
Michel Aoun urodził się w maronickiej rodzinie w 1933 w Haret Hreik na południowych obrzeżach Bejrutu. W 1956 ukończył szkołę średnią College Des Frères i wstąpił jako kadet do Akademii Wojskowej. Po trzech latach ukończył ją jako oficer artylerii i wstąpił do armii libańskiej. W latach 1958-1959 kontynuował edukację i szkolenia w Chalons-sur-Marne we Francji, w 1966 w Fort Sill w USA oraz w latach 1978-1980 w École Supérieure de Guerre we Francji.
W 1980 powrócił do Libanu, gdzie objął dowództwo Brygady Obronnej stacjonującej wzdłuż zielonej linii rozgraniczającej wschodni i zachodni Bejrut. W czasie inwazji Izraela w 1982 wraz ze swoim oddziałem bronił prezydenckiego pałacu w Baabda. Była to jedyna akcja wojskowa w czasie tego konfliktu. W czasie libańskiej wojny domowej, we wrześniu 1983 dowodził wieloetnicznym batalionem zmechanizowanym, który walczył z druzami w bitwie pod Suk al-Gharb.
W czerwcu 1984 Aoun został mianowany dowódcą armii libańskiej, którym pozostał do 1990.
Dojście do władzy i emigracja.
22 września 1988 ustępujący prezydent Amin Dżemajel zdymisjonował cywilny gabinet premiera Selima al-Hossa i w jego miejsce powołał tymczasowy rząd wojskowy na czele z Aounem. Premier al-Hoss, wspierany przez Syrię uznał swoje odwołanie za nieważne. W ten sposób powstały dwa równolegle rządzące gabinety; jeden cywilny w zachodnim Bejrucie, złożony głównie z muzułmanów na czele z al-Hossem; oraz drugi, wojskowy we wschodnim Bejrucie, złożony z maronitów na czele z Aounem.
Aoun kontrolował 40% sił armii libańskiej, w tym prawie wszystkie czołgi i artylerię. W lutym 1989 siły Aouna zajęły port w Bejrucie.
Mając poparcie Francji i Iraku 14 marca 1989 ogłosił stan wojny z Syrią. W ciągu następnych kilku miesięcy dochodziło do ostrych walk w Bejrucie pomiędzy dwiema stronami. We wrześniu 1989 Aoun zgodził się na zawieszenie broni. W październiku 1989 muzułmańscy i chrześcijańscy parlamentarzyści podpisali Kartę Zgody Narodowej. Aoun nie zaakceptował jej, gdyż w swojej treści nie zawierała planu wycofania sił syryjskich z Libanu.
5 listopada 1989 parlament wybrał na prezydenta René Moawada, czego Aoun również nie zaakceptował. Jego prezydentura trwała jednak tylko 17 dni ponieważ został zabity. Na nowego prezydenta kraju parlament wybrał Eliasa Hrawi. Hrawi mianował dowódcą armii Émile'a Lahouda i wezwał Aouna do ustąpienia za stanowiska premiera i opuszczenia pałacu prezydenckiego. Po odmowie Aouna zdymisjonował jego rząd, czego ten nie zaakceptował.
Od stycznia 1990 do jesieni trwały zacięte walki między siłami Aouna i wojskami libańskimi wiernymi nowemu prezydentowi. 13 października 1990 w wyniku powietrznej i lądowej operacji wojsk libańskich i syryjskich Aoun został otoczony w pałacu prezydenckim i zmuszony do kapitulacji. Zbiegł do ambasady francuskiej i rozpoczął negocjacje na temat złożenia broni.
W sierpniu 1991 Aoun opuścił Liban i wyemigrował do Francji, gdzie uzyskał od prezydenta azyl polityczny. W styczniu 1999 premier Libanu Rafik Hariri zagwarantował nietykalność i wolność Aounowi po jego ewentualnym powrocie do kraju.
Powrót do kraju i polityka.
Michel Aoun powrócił do Libanu 7 maja 2005, zaraz po wycofaniu z kraju wojsk syryjskich. Pod koniec maja jego partia, Wolny Ruch Patriotyczny wzięła udział wyborach uzyskując 21 miejsc w parlamencie. Aoun został członkiem parlamentu.
W lutym 2006 partia Aouna i Hezbollah zawarli "Memorandum Zrozumienia", porozumienie skierowane przeciw rządom premiera Fouada Siniory. Zarzucili rządzącej koalicji brak całościowej wizji dla kraju i prowadzenie polityki prowadzącej do kryzysu. W grudniu 2006 Wolny Ruch Patriotyczny razem z Hezbollahem uczestniczył w antyrządowej demonstracji, wzywając rząd Siniory do ustąpienia.
31 października 2016 roku został wybrany na prezydenta Libanu. Funkcję tę pełnił do 31 października 2022, kiedy zakończyła się jego kadencja, bez wybrania następcy.

</doc>
<doc id="1042605" url="https://pl.wikipedia.org/wiki?curid=1042605" title="Kool &amp; The Gang">
Kool &amp; The Gang



</doc>
<doc id="1042607" url="https://pl.wikipedia.org/wiki?curid=1042607" title="Partyzanckie walki polsko-ukraińskie w latach 1944–1945">
Partyzanckie walki polsko-ukraińskie w latach 1944–1945

Rebelia ukraińskich nacjonalistów – seria starć stoczonych przez ukraińską partyzantkę z polskimi, radzieckimi, rumuńskimi, węgierskimi i niemieckimi oddziałami zbrojnymi od 1942 do 1960 roku. Początkowo na okupowanych przez III Rzeszę terenach południowo-wschodnich II Rzeczypospolitej, a później w województwie rzeszowskim i południowo-wschodniej części lubelskiego "Polski Ludowej" oraz w zachodnich obszarach Ukraińskiej Socjalistycznej Republiki Radzieckiej. Działania miały również miejsce na terenach okupowanych przez Rumunię.
Walki w powiecie hrubieszowskim, tomaszowskim i lubaczowskim.
Przyczyny konfliktu.
Z początkiem 1944 roku doszło do dramatycznych wydarzeń na lewym brzegu Bugu, w powiatach hrubieszowskim, tomaszowskim i lubaczowskim.
Od stycznia tego roku do końca okupacji niemieckiej trwały tutaj natężone walki toczone przez oddziały Armii Krajowej, Gwardii Ludowej, Armii Ludowej i Batalionów Chłopskich z oddziałami Ukraińskiej Powstańczej Armii.
Korzenie tych wydarzeń sięgają tragedii Zamojszczyzny, kiedy to Niemcy, wysiedlając zarówno Polaków, jak i Ukraińców, tych drugich osiedlali następnie w wysiedlonych w tym celu polskich wsiach powiatu hrubieszowskiego ("Ukraineraktion"). Zdarzało się, że polska partyzantka atakowała takie wsie ukraińskie, paląc i zabijając ich mieszkańców. Ponadto polski ruch oporu wykonywał wyroki śmierci na Ukraińcach uznanych za winnych współpracy z Niemcami. Atakowano również wsie uznane za bazy partyzantki ukraińskiej. Ukraińcy, przede wszystkim z zaangażowania części z nich w policji pomocniczej, byli powszechnie uważani przez wysiedlanych Polaków za kolaborantów nazistowskich. Andrzej Leon Sowa określił akcję osiedlania Ukraińców w wymienionych wsiach jako „skuteczną niemiecką prowokację” mającą na celu eskalację konfliktów narodowościowych na okupowanych ziemiach.
Należy podkreślić, że wydarzenia na Zamojszczyźnie były fragmentem szerszego polsko-ukraińskiego konfliktu, który przeniósł się na te tereny z Wołynia i Wschodniej Galicji. Jego podłożem były przede wszystkim ukraińskie dążenia niepodległościowe. Utworzona w 1942 roku Ukraińska Armia Powstańcza, walcząc z polską i radziecką partyzantką, przystąpiła do eksterminacji Polaków i zmuszania ich terrorem do opuszczenia spornych ziem.
W marcu 1944 r. ruszyła z kolei ofensywa Armii Krajowej i Batalionów Chłopskich. W jej toku palono wsie ukraińskie, były również ofiary wśród ludności cywilnej.
Walki w 1943.
Od roku 1942 na Zamojszczyźnie dochodziło do przypadków mordowania ukraińskich działaczy i gospodarzy przez polskie oddziały partyzanckie. Nie miały one charakteru zbrodni masowych, lecz egzekucji dokonywanych na wyznaczonych osobach. W późniejszym okresie zaczęło dochodzić do bardziej zmasowanych napadów rabunkowych na wsie zamieszkane pierwotnie przez Polaków, do których władze niemieckie sprowadziły Ukraińców. Sporadycznie dochodziło wówczas do zabijania tychże; w ciągu całego roku w ten sposób zginęły 32 osoby. Do pierwszego zmasowanego ataku na większą grupę Ukraińców doszło 26 lipca 1943 w Bukowinie, kiedy oddział NOW-AK „Ojca Jana” zabił 10 Ukraińców w odwecie za wcześniejszą zbrodnię na Polakach dokonaną w tej samej wsi, przez Ukraińską Policję Pomocniczą.
Zdecydowana zmiana taktyki w stosunku do Ukraińców nastąpiła po dotarciu na Zamojszczyznę większej liczby uchodźców z Wołynia, ogarniętego przez antypolską czystkę przeprowadzaną przez UPA. Jesienią 1943 polskie oddziały partyzanckie rozpoczęły serię ataków na posterunki Ukraińskiej Policji Pomocniczej. W nocy z 23 na 24 października zaatakowano posterunki w Łukowej i Księżpolu. Powiodła się jedynie pierwsza z wymienionych akcji, w czasie której akowcy zdobyli posterunek, zabijając 11 policjantów i 2 niemieckich żandarmów. Sami stracili dwóch poległych. W tym samym dniu nieokreślona grupa złożona z Polaków złupiła ukraińską wieś Aleksandrów. Wymieniona działalność polskiej partyzantki wywołała wśród Ukraińców panikę i skłoniła kilka tysięcy z nich do ucieczki z Zamojszczyzny.
W listopadzie 1943 Ukraińska Policja Pomocnicza, ze wsparciem niemieckim, ruszyła do kontrnatarcia. W tym miesiącu zniszczyła 42-osobowy oddział AK, który przypuścił nieudany atak na posterunek UPP w Lublińcu. 19 grudnia tego samego roku, w odwecie za likwidację 4 agentów, UPP spaliła połowę wsi Potok Górny. 6 stycznia 1944 policjanci otoczyli w kolonii Bolesławiec grupę kilku żołnierzy Batalionów Chłopskich, zabijając trzech z nich. W lutym 1943 ukraińscy policjanci zabili kilkadziesiąt osób narodowości polskiej w powiatach tomaszowskim i hrubieszowskim, w tym kilkanaście we wsi Skomorochy. 12 lutego policjanci zastawili udaną zasadzkę na Zygmunta Bondarewicza, dowódcę kompanii AK Sahryń – Turkowice. 18 marca we Wronowicach w podobnych okolicznościach zginął oficer AK Antoni Pelc. Ukraińcy usiłowali również zorganizować własną samoobronę.
Ostrzejszy przebieg miały wydarzenia na Hrubieszczowszczyźnie, gdzie z inicjatywy dowódcy Obwodu Hrubieszów AK pod dowództwem Antoniego Rychla ps. „Anioł” Polacy wystąpili równocześnie przeciwko ukraińskiej inteligencji i tym Ukraińcom, którzy po ataku ZSRR na Polskę opowiedzieli się po stronie radzieckiej. Ci drudzy byli denuncjowani do hrubieszowskiego Gestapo. Przeciwko pierwszej grupie zastosowano taktykę ataków na wyznaczone wcześniej osoby. Tylko do czerwca 1943 w ten sposób zlikwidowano 150 osób. Polskie oddziały (oddział Batalionów Chłopskich Stanisława Basaja ps. „Ryś” i oddziały AK) atakowały również ukraińskich policjantów.
W maju 1943 oddziały Obwodu Hrubieszów zaatakowały wsie ukraińskie. 26 maja w Uchaniach zabito 5 osób, spalono 23 gospodarstwa. Trzy dni później w Żulicach zginęło 4–5 mieszkańców wsi, zaś 30 maja w Nabróżu – 15-16 Ukraińców, w tym ksiądz prawosławny (Sergiusz Zacharczuk) i 7 kobiet. W Steniatynie polski oddział rozstrzelał 15 ukraińskich działaczy spółdzielczych. W odwecie nieokreślony oddział ukraiński zabił w Nabróżu trzech Polaków, w tym proboszcza parafii rzymskokatolickiej. Zniszczono również wsie Tuchanie i Strzelce.
Zdaniem Grzegorza Motyki, mimo toczonych walk, ukraińskie podziemie i AK podejmowały próby rozmów nad wspólną walką z Niemcami. Nie przyniosły one jednak żadnych efektów. O fiasku rozmów przesądził wzmożony napływ na Lubelszczyznę uciekinierów ocalałych z rzezi wołyńskiej, przynoszących wiadomości o zbrodniach UPA na tym obszarze. Antyukraińska postawa polskiej ludności w regionie jeszcze się wówczas wzmocniła. Na nowo rozpoczęła się fala likwidacji wybranych przedstawicieli ukraińskiej inteligencji. Atakowano również wyznawców wyznania prawosławnego, w tym Polaków. Skutkiem działalności polskiej partyzantki był wzrost sympatii ukraińskich mieszkańców Lubelszczyzny, Zamojszczyzny i Chełmszczyzny dla Organizacji Ukraińskich Nacjonalistów. Niemcy wyrazili ponadto zgodę na tworzenie samoobron ukraińskich, które z czasem wcielono do Ukraińskiej Narodowej Samoobrony (UNS). Ich liczebność Bożyk ocenia na ok. 300 osób w końcu 1943. Wyrazem rosnących wpływów nacjonalistów ukraińskich było rozrzucenie w kilku wsiach (Zosin, Strzyżów) ulotek wzywających Polaków do wyjazdu, a wkrótce później – dokonanie zabójstw kilkudziesięciu Polaków, działaczy narodowych i wojskowych. Równocześnie napływ uchodźców z Wołynia i przynoszonych przez nich wiadomości o zbrodniach UPA skłaniały AK do organizacji akcji antyukraińskiej, która miała zapobiec powtórce tych wydarzeń na Chełmszczyźnie i Lubelszczyźnie.
Kilkakrotnie oddziały ukraińskie dokonały zbiorowych zbrodni na Polakach. 1 października 1943 we wsi Dąbrowa zginęła ich nieznana liczba, 3 października w Malicach – 18 osób. W tym samym okresie Ukraińcy zniszczyli polską samoobronę w Honiatynie i zabili co najmniej 23 polskich cywilów. Zaatakowali również Telatyn, Dołhobyczów i Chorobrów, prawdopodobnie również zabijając w nich Polaków. W odpowiedzi 1 października oddział polski napadł na ukraińską wieś Pasieki, zabijając 11 cywilnych Ukraińców. 23 października w Mirczu w podobnych okolicznościach zginęło 23 Ukraińców, zaś 182 gospodarstwa zostały spalone.
27 października oddział Józefa Śmiecha ps. „Ciąg” wykonał otrzymany wcześniej od dowództwa okręgu rozkaz przeprowadzenia ataków na posterunki Ukraińskiej Policji Pomocniczej. We wsi Mołodiatycze zdobył taką placówkę, zabijając 30 Ukraińców – policjantów oraz cywilów. W tym samym dniu lub dwa dni później ten sam oddział zaatakował Grabowiec, gdzie zniszczył posterunek policyjny, uwalniając 15 przetrzymywanych tam polskich aresztantów i całkowicie likwidując obsadę posterunku. Istnieją świadectwa, według których atak na Grabowiec łączył się z mordem na bliżej nieokreślonej liczbie cywilnych Ukraińców. Jedną z ofiar był kapłan prawosławny Paweł Szwajko wraz z żoną Joanną. A. Bożyk twierdzi wprost, że w Grabowcu zginęło 197 Ukraińców. W październiku doszło również do ataków na posterunki w Mienianach i Nadolcach. W odpowiedzi policjanci z posterunku w Turkowicach zabili komendanta Obwodu Hrubieszów „Anioła” oraz dokonali zbrodni w Wasylowie Wielkim (3 listopada, 13 zamordowanych Polaków) oraz w Starej Wsi (ok. 30 zabitych, zbrodnia w nocy z 15 na 16 grudnia). W Modryniu niezidentyfikowani Ukraińcy zabili 4 Polaków 22 grudnia. W odwecie za to zabójstwo oddział Stanisława Basaja, w tej samej miejscowości, zabił 7 Ukraińców, a pomyłkowo także Polaków, 24 grudnia tego samego roku. Wówczas kolejne niezidentyfikowane oddziały ukraińskie napadły na Hostynne i Terebiń, zabijając 11 akowców. Z kolei w ataku na Masłomęcz oddział UPA spalił w stodole ok. 100 Polaków.
Łącznie w zaplanowanych egzekucjach w ciągu roku 1943 zginęło 456 Ukraińców, z których 286 było, według określenia Bożyka, „uświadomionymi narodowo chłopami”. W pozostałej grupie byli kapłani prawosławni, ukraińscy działacze narodowi oraz policjanci Ukraińskiej Policji Pomocniczej.
Walki w 1944.
Na początku roku 1944 po stronie polskiej zaczęły narastać obawy o powtórzenie się na Lubelszczyźnie wydarzeń z Wołynia. Ukraińcy natomiast zintensyfikowali tworzenie wiejskich samoobron we wsiach położonych między Bugiem a pasem miejscowości: Uchanie, Bereść, Hostynne, Werbkowice, Wronowice, Miętkie, Telatyn, Chodywańce. We wsiach tych, dla zwiększenia skuteczności oddziałów UNS, zbudowano bunkry i wykopano okopy. Jednak w styczniu doszło jedynie do pojedynczych wzajemnych napaści, z kilkoma ofiarami po obydwu stronach.
Konflikt uległ ponownemu zaostrzeniu już w następnym miesiącu. Przez cały miesiąc ukraińskie oddziały partyzanckie oraz policjanci dokonywali ataków na Polaków, których ofiarami padało po kilka osób (miejscowości Medycze, Terebiniec, Pielaki, Turka). 22 lutego grupa Polaków, których Grzegorz Motyka uważa za pospolitych przestępców, zabiło 6 Ukraińców w Cichobórzu i ograbiło dwóch kolejnych. W odpowiedzi Ukraińcy zabili w dwa dni później ośmiu Polaków, których podejrzewali o dokonanie tej zbrodni. Niejasny był przebieg zdarzeń w Małkowie w dniu 3, 8 lub 13 lutego. Według polskich opracowań oddział „Rysia” uniemożliwił oddziałowi 14 Dywizji Grenadierów SS pacyfikację tej wsi; według ukraińskich – dokonał zbrodni na 14 cywilnych Ukraińcach. Grzegorz Motyka twierdzi, że obydwie tezy mogą być prawdziwe. Trwały ataki polskie na oddziały Ukraińskiej Policji Pomocniczej. 28 lutego oddziały AK, po zaciętej walce z samoobroną ukraińską, spaliły wsie Liski i Kościaszyn. Straty obydwu stron nie są znane.
W związku z rozwojem sytuacji, Inspektorat Zamojski AK postanowił ewakuować polską ludność cywilną do powiatów biłgorajskiego, zamojskiego, chełmskiego, krasnostawskiego oraz zachodniej części tomaszowskiego, wzmocnić polską samoobronę na pozostałym obszarze i przeprowadzić skoordynowany atak na obszar zajęty przez Ukraińców. Na początku marca rozpoczęto realizację planu ewakuacji, którą jednak przeprowadzono jedynie częściowo z powodu niechętnej postawy ludności polskiej. Decyzja o przeprowadzeniu zmasowanej akcji na wsie ukraińskie w powiecie hrubieszowskim nie zapadła jednomyślnie. Przeciwnicy akcji obawiali się jej skutków politycznych i dalszego zaognienia polsko-ukraińskich stosunków na tym obszarze. Ponieważ siły znajdujące się w obwodzie hrubieszowskim były zbyt słabe dla dokonania tej operacji zobowiązano komendantów obwodów tomaszowskiego i zamojskiego do udzielenia pomocy oddziałom obwodu hrubieszowskiego. W pierwszych dniach marca w Steniatynie został omówiony szczegółowy plan działania. W pierwszej kolejności oddziały polskie miały zaatakować Mieniany, Kryłów, Mircze, Dołhobyczów, Chorobrów, Krystynopol, Sahryń, Waręż, Bełz.
Wieczorem dnia 7 marca 1944 r. w lesie "Lipowiec" koło Tyszowiec nastąpiła koncentracja tomaszowskich oddziałów AK w sile około 1200 żołnierzy, pod dowództwem por. Zenona Jachymka „Wiktora”. Drugie zgrupowanie, liczące około 800 żołnierzy, dowodzone było przez por. Eugeniusza Siomę „Lecha”. Następnego dnia doszło do ataku 5 Pułku Policji SS, wspartego przez miejscowych członków samoobrony ukraińskiej, na wieś Prehoryłe. Napastników odparł oddział „Rysia”, który podpalił następnie gospodarstwa zamieszkałych we wsi Ukraińców. Liczba ofiar nie jest ustalona, jednak więcej zabitych padło po stronie polskiej. AK przewidywało na 16 marca kolejne uderzenie ukraińskie. Wyprzedzające uderzenie w dniach 9–10 marca zostało zaplanowane przez dowódcę Hrubieszowskiego Obwodu Mariana Gołębiewskiego, mimo sprzeciwu Batalionów Chłopskich. Akowcy zaplanowali na wymienione dni zdobycie Sahrynia, Uhrynowa, Szychowic i Łaskowa.
O świcie 10 marca polskie oddziały pod dowództwem „Wiktora” uderzyły na Sahryń. Wieś została całkowicie zniszczona, między innymi spłonęła cerkiew. W Sahryniu zginęło kilkuset cywilnych mieszkańców
Dalsze działania w kierunku Werbkowic nie przyniosły spodziewanych efektów. Polacy zdobyli i spalili kolonie Alojzów, Brzeziny, Bereźnia, Dęby, Sahryń-Kolonię oraz wsie: Malice, Metelin, Strzyżowiec, Turkowice, Wronowice, Mircze, Prehoryłe, Terebiń, Terebiniec i Wereżyn. Odparto natomiast szturm na obsadzone przez jednostki niemieckie Werbkowice. Również zgrupowanie „Lecha” zmuszone zostało do odwrotu. Nie udało mu się natarcie na Uhrynów, w którym również napotkał jednostki niemieckie. W Miętkiem ranny został dowódca zgrupowania, por. „Lech”. Po dwudniowych walkach polskie oddziały wycofały się pod Komarów, a następnie powróciły do miejsc stacjonowania. Polacy spalili przy tym wsie Mołożów, Stara Wieś i Miętkie.
10 marca 1944 oddziały AK i Batalionów Chłopskich zaatakowały również Szychowice, przełamując samoobronę ukraińską. We wsi przejęły plany ataku na pozycje polskie, jaki miał odbyć się o drugiej w nocy 16 marca, przypuszczalnie przechowywane przez dowódcę UNS na powiat hrubieszowski Danyłę Mekełytę. Wieś została spalona. Również w Szychowicach doszło do zbrodni na ludności cywilnej, znanych z nazwiska jest 137 zabitych w niej Ukraińców. Następnie to samo zgrupowanie ruszyło w kierunku Łaskowa. Według polskiej relacji z wydarzeń wieś została zdobyta, zaś w bunkrach położonych na jej terenie odnaleziono magazyn broni. W relacji ukraińskiej znajdują się informacje o dokonaniu zbrodni na kilkudziesięciu, lub nawet kilkuset cywilach. W Łaskowie zginął m.in. prawosławny kapłan Lew Korobczuk, kanonizowany w 2003 jako jeden z męczenników chełmskich i podlaskich. Łącznie operacja AK przeprowadzona 10 marca zakończyła się spaleniem 20 ukraińskich wsi i zamordowaniem 1,5 tys. ich mieszkańców, przy niemal żadnych stratach własnych.
Nie był to jednak koniec walk polsko-ukraińskich. 16 marca oddział „Ciąga” przy wsparciu kilku drużyn z Uchań i Trzeszczan zdobył podstępem Bereść, udając Niemców i przejmując w ten sposób ukraińską wartownię. W Bereściu zginęło kolejnych 200–300 Ukraińców – członków samoobrony oraz cywilów. Oddziały AK i BCH prowadziły dalej, choć na mniejszą skalę działania ofensywne i tak 19 marca zaatakowano wsie Modryń, Modryniec, Masłomęcz, Mieniany, Cichobórz i Kosmów, niszcząc ukraińską obronę. Zdaniem polskich relacji w czasie ataków cywilni Ukraińcy uciekli już z wymienionych miejscowości, jednak Grzegorz Motyka jest zdania, że padło przynajmniej kilka ofiar. Ten sam autor twierdzi, że w toku całej operacji AK zginęło półtora tysiąca Ukraińców, chociaż tak wysokie straty wśród ludności cywilnej nie były zamiarem dowództwa atakujących oddziałów.
Natychmiast doszło do serii ataków odwetowych. 9 marca nieznani sprawcy (być może ukraińscy policjanci) rozstrzelali trzech Polaków w Grabowcu. W ciągu kolejnych trzech dni doszło do zabójstw Polaków w koloniach Kosmów i Romanów oraz we wsiach Masłomęcz, Rzeplin, Zaborce i Korczów, jak również na drodze z Hrubieszowa do Grabowca. 15 marca oddział UNS zamordował 33 osoby na stacji kolejki wąskotorowej w Gozdowie. 17 marca w Oszczowie, wskutek walk polsko-ukraińskich, zginęło 23 polskich mieszkańców wsi oraz cała zamieszkała w niej grupa Ukraińców. Zabudowania wsi uległy całkowitemu zniszczeniu.
Większa kontrofensywa wojsk UPA rozpoczęła się 16 marca, kiedy na Zamojszczyznę wszedł od południa kureń „Hałajda”. Znalazł się on na terenie ówczesnych gmin Tarnoszyn, Telatyn i Poturzyn. Kureń złamał opór jednostek AK (zwłaszcza w Tarnoszynie), zdobywając Tarnoszyn, Dyniska, Ulhówek i Żabcze. We wszystkich miejscowościach doszło do zbrodni na polskiej ludności cywilnej. Upowcy zabili odpowiednio 84, 17, 14 i 30 osób. Z rąk UPA zginęło również 9 osób w Korczminie, zaś 20 marca oddział UNS napadł na Poturzyn, zabijając 72 Polaków i odpierając broniącą ich hrubieszowską kompanię AK. Oddział por. Zenona Jachymka dotarł z odsieczą zbyt późno i zdołał jedynie rozstrzelać tych Ukraińców, których zastał w ruinach wsi, zajmujących się grabieżą. Oddział „Wiktora” podzielił się na dwie 150-osobowe grupy, które ruszyły na Wasylów Mały i Radostów. Pierwszą miejscowość, w której nie było samoobrony, akowcy zajęli bez problemów. Rozstrzelano bliżej nieokreśloną liczbę Ukraińców, przy których znaleziono broń. Podobnie jednak jak w Sahryniu, „Wiktor” nakazał oszczędzać cywilów. Druga grupa AK napotkała na opór ukraińskiej samoobrony w Kościaszynie, Suszowie i Liskach. Według niektórych relacji zdobycie tych wsi było połączone z mordem na 130 cywilnych Ukraińcach. Polacy odnaleźli ponadto 18 rodzin polskich, które ukrywały się od dłuższego czasu w schronach. Do zbrodni na ludności polskiej doszło natomiast we Frankamionce, zaatakowanej przez oddział przybyły z Wołynia. Padło kilkadziesiąt ofiar; pozostałych mieszkańców wsi uratowało przybycie kompanii AK „Wiklina”. W dniach 25–27 marca oddziały UNS zniszczyły Wasylów, Szczepiatyn i Hubinek, zabijając kolejno 102, 16 i 6 Polaków. W odpowiedzi 8 kompania AK Telatyn pod dowództwem „Szarfy” zaatakowała Rzeplin, łącząc eliminację Ukraińców uznanych za szczególnie niebezpiecznych z ewakuacją polskich mieszkańców wsi. Nie udało się jednak przeprowadzić ataku z zaskoczenia i na miejscu doszło do starcia oddziału AK z UNS. 28 marca kureń „Hałajda” zaatakował wieś Ostrów, gdzie natarcie zostało odparte przez Polaków, którzy schronili się w murowanym kościele. Padło jednak od kilkunastu do nawet 300 ofiar.
Przewaga liczebna sił ukraińskich sprawiła, że AK podjęła decyzję o wycofaniu się za Huczwę. Jerzy Markiewicz twierdził jednak, że same ataki ukraińskie nie byłyby w stanie zmusić Polaków do takiej decyzji; o jej podjęciu przesądziły równoległe ataki UPA i UNS oraz antypartyzanckie akcje niemieckie.
Kontrofensywa UPA zmuszała ludność polską do ucieczki na tereny kontrolowane przez AK i BCH. Pod koniec marca 1944 roku ludność polska została prawie całkowicie ewakuowana z terenów powiatu hrubieszowskiego, położonych na południe od szosy Hrubieszów – Zamość, z wyjątkiem części gminy Dołhobyczów. Marcowe walki polsko-ukraińskie doprowadziły do zniszczenia wielu miejscowości, w ich wyniku ucierpiała zarówno ludność polska, jak i ukraińska. Ponadto rozszerzył się i zaognił konflikt narodowościowy, który musiał prowadzić do dalszych walk o charakterze wojskowym.
W dniu 1 kwietnia oddziały polskie i resztki polskiej ludności zostały ostatecznie wyparte z Dołhobyczowa. Wkrótce rozpoczęto ewakuację ludności polskiej z Telatyna w głąb powiatu tomaszowskiego i biłgorajskiego. W czasie ewakuacji ludności polskiej doszło w Poturzynie do zbrodni – we wczesnych godzinach rannych jednostka 14 Dywizji Grenadierów SS, wspierana pododdziałem UPA, wtargnęła do wsi, gdzie znajdowała się wielka grupa uciekinierów, zginęło 162 osoby cywilne.
Polacy znaleźli się w defensywie, prowadząc walki obronne. Całością dowodził komendant obwodu tomaszowskiego mjr Wilhelm Szczepankiewicz „Drugak”, który wraz ze sztabem stacjonował w Kolonii Steniatyn. Przełamanie polskiej obrony między Żernikami a Podlodowem otworzyłoby UPA drogę na cały obszar powiatu tomaszowskiego. Ponadto siły ukraińskie były dobrze zorganizowane pod dowództwem tzw. „Chełmskiego Frontu UPA” i uzbrojone.
W dniach od 2 do 9 kwietnia na wschodni odcinek polskich linii obrony uderzyły oddziały UPA, wspierane jednostkami SS-Galizien i Ordnungspolizei. Celem działań oddziałów ukraińskich było opanowanie terenu gmin Jarczów, Tarnoszyn, Telatyn oraz częściowo Łaszczów i Tyszowce oraz zepchnięcie oddziałów AK za Huczwę. Stoczona w dniu 5 kwietnia bitwa zakończyła się sukcesem wojsk polskich, które utrzymały zajmowane linie obrony. Partyzanci stracili jedynie wieś Żerniki. W toku walk oddziały UNS kilkakrotnie dokonały zbrodni na cywilnej ludności polskiej. 18 Polaków zginęło w Jarczowie, Radkowie i Szlatynie, zaś 105 osób obydwu narodowości padło z rąk UNS w Łubczu.
Dnia 9 kwietnia 1944 roku, w pierwszy dzień Wielkanocy, doszło do nowej wielkiej bitwy na całej długości polskiej linii obrony – od Telatyna do Jarczowa. Była to jedna z najbardziej zaciekłych i krwawych bitew stoczonych w czasie okupacji przez oddziały AK i BCH z jednostkami UPA na terenie Zamojszczyzny. Główne uderzenie oddziałów UPA skierowane zostało na odcinek Telatyn–Steniatyn–Posadów–Rokitno. Natarcie Ukraińców na tym odcinku prowadzone było przy użyciu około 2000 ludzi, wspartych silnym ogniem moździerzy, granatników i ciężkiej broni maszynowej. Szczególnie zaciekłe walki toczyły się o kolonię posadowską, która przechodziła z rąk do rąk, pod Steniatynem oraz o wieś Żulice, której broniły polskie oddziały. Ranni w walkach pod Steniatynem, Posadowem i Żulicami kierowani byli do szpitali polowych w Pukarzowie i Wólce Pukarzowskiej. Oddziały polskie, mimo ciężkich strat i utraty rejonu Telatyna, utrzymały swoje główne pozycje i nie pozwoliły wyprzeć się z tego rejonu. Sotnia „Jahody” wyparła Polaków z lasów Posadowa i Rachajów, zdobyła Telatyn, nie powiódł się natomiast szturm Rokitna i Dutrowa. W starciu brało udział ok. tysiąca Polaków i 2 tys. Ukraińców. Całość walk Grzegorz Motyka uważa za nierozstrzygniętą. Chociaż ukraińskie natarcie zostało ostatecznie zatrzymane, w liniach obronnych AK powstał wyłom, który zmusił Polaków do cofnięcia się za Huczwę. W szeregach polskich znacznie wzrosła również liczba dezercji. W związku z niekorzystną sytuacją polskich oddziałów komendant obwodu tomaszowskiego AK zasugerował mobilizację wszystkich sił inspektoratu do nowej operacji przeciwko UPA i UNS. Mimo początkowej aprobaty dla tej koncepcji, atak został ostatecznie odwołany. Jednak również większe uderzenia ukraińskie czasowo ustały, co Myrosław Onyszkiewicz tłumaczył niemieckimi działaniami przeciwpartyzanckimi, jakie uderzyły w UPA. Miały miejsce jedynie sporadyczne napady na pojedyncze wsie. Pierwszy większy atak UPA nastąpił 14 maja, kiedy oddziały ukraińskie, wychodząc od strony Werbkowic, zaatakowały i spaliły Honiatycze. W dniach 15–17 maja ostre walki trwały w rejonie Nabróża, Telatyna i Żulic. Telatyn kilkakrotnie przechodził z rąk do rąk. W obawie przed okrążeniem polskie oddziały musiały wycofać się przez Huczwę z Nabróża.
30 kwietnia, na posiedzeniu liderów społeczności ukraińskiej Chełmszczyzny i Lubelszczyzny (m.in. prawosławnego metropolity Iłariona (Ohijenki)), powołano Chełmską Radę, która miała utrwalać ukraińskie oblicze Chełmszczyzny. Miało to wpływ na podjęcie przez UPA dalszych działań militarnych przeciw Polakom. Sukcesy w walce uważano bowiem za najlepszą gwarancję realizacji celów politycznych rady.
Polska ofensywa na Ulhówek i Rzeczycę.
1 czerwca 1944 oddziały polskie zaczęły przygotowywać się do natarcia na około pięćdziesięciokilometrowym odcinku Tyszowce – Łaszczów – Jarczów. Jego celem miało być uprzedzenie akcji oddziałów UPA. Główne uderzenie miało być skierowane na Ulhówek i Rzeczycę, które stanowiły kluczowy punkt w pozycjach UPA. Na wymienionym odcinku polskich linii wyjściowych utworzono 9 zgrupowań. Sztab odcinka wschodniego i punkt dowodzenia oddziałów polskich rozlokowany był w lesie "Bukowiec" za wsią Grodysławice. Przed uderzeniem od tyłu zabezpieczono się minując szosy m.in. szosę Tomaszów – Łaszczów na odcinku Łaszczów – Wólka Pukarzowska – Grodysławice. Przygotowano również cztery szpitale polowe rozlokowane w lesie "Bukowiec", u członków AK Kacpra Sieka i Roja we wsi Pawłówka, w kolonii Muratyn, a także w folwarku Józefa Paskiewicza.
W przeddzień bitwy oddziały pierwszego zgrupowania opuściły las tyszowiecki i ruszyły przez Turkowice w kierunku wsi Dąbrowa, której jednak nie dało się zdobyć, ponieważ zajął ją silny oddział Wehrmachtu.
2 czerwca 1944 o godzinie 2:00 pozostałe zgrupowania polskie przystąpiły do ofensywy. Rozpoczęła się największa na Zamojszczyźnie bitwa z wojskami Ukraińskiej Powstańczej Armii. Główny bój stoczony został w rejonie wsi Ulhówek i Rzeczyca. Upowcy przeważali liczebnie, byli lepiej uzbrojeni niż oddziały BCH i AK, a ponadto walczyli z silnie umocnionych pozycji obronnych. W bitwie pod Rzeczycą i Ulhówkiem oddziały polskie poniosły ciężkie straty. Również działania ofensywne Polaków w innych rejonach nie przyniosły spodziewanych sukcesów.
Należy dodać, że w trakcie polsko-ukraińskich walk Niemcy nie pozostali bierni. Do akcji włączyło się lotnictwo niemieckie. Już o godz. 8:00 sześć samolotów zbombardowało i ostrzelało z broni pokładowej oddziały polskie wzdłuż całej linii toczących się walk. Ataki samolotów powtarzały się kilkakrotnie i trwały do godziny 13:00. Ponadto lotnictwo niemieckie zbombardowało szpitale polowe w lesie Bukowiec, w Pawłówce, Kolonii Muratyn i folwarku Paszkiewicza.
Całodzienna, krwawa bitwa zakończyła się około godziny 16:00. W czasie jej trwania spłonęły wsie: Posadów, Szlatyn, Łubcze, Żerniki, Rzeczyca, Podlodów i w części Ulhówek, a w czasie wycofywania się oddziałów – wieś Zimno.
W godzinach wieczornych wszystkie zgrupowania rozpoczęły odwrót, wycofując się na linię rzeki Huczwy. Zgrupowaniom polskim nie udało się przełamać linii obronnych UPA. W walkach 2 czerwca zginęło 71 żołnierzy AK, około 100 partyzantów zostało rannych, straty ukraińskie nie są znane.
Kontratak ukraiński.
Do kontrakcji oddziałów UPA doszło 14 czerwca 1944 roku. Wtedy to oddziały ukraińskie zaatakowały część Łaszczowa zwaną "Podhajce". Na pomoc palonej wsi pośpieszyły oddziały polskie stacjonujące w Kolonii Nadolce w sile ok. 120 ludzi. Niebawem w największym pośpiechu ściągać zaczęły oddziały i grupy żołnierzy z okolicznych miejscowości, między innymi z Pukarzowa, Wólki Pukarzowskiej, Muratyna, Czartowca i samorzutnie włączały się do walki. Pod koniec walki przybyła również kompania „Żelazna”. Ukraińcy pod naporem oddziałów polskich wycofali się, lecz Podhajce spłonęły.
Walki polsko-ukraińskie prowadzone w warunkach wojny, ze wzajemnym okrucieństwem, doprowadziły do zniszczenia dziesiątków wsi, śmierć poniosło wielu żołnierzy AK i UPA, niemałe były również ofiary wśród ludności cywilnej. Grzegorz Motyka szacuje liczbę zabitych (uczestników walk oraz cywilów) na 3–4 tys. po każdej ze stron. Podkreśla również, że dalsze kilkadziesiąt tysięcy osób obydwu narodowości zostało zmuszonych do opuszczenia swoich wsi. Według A. Bożyka odnotowano 4 tys. ofiar po stronie ukraińskiej, z czego 1,4 tys. jest znanych z nazwiska.
Walki trwały aż do lipca 1944, przerwało je dopiero nadejście frontu i wkroczenie jednostek Armii Czerwonej 1. Frontu Ukraińskiego.
Walki w powiecie przemyskim i dobromilskim.
W tym rejonie starcia rozpoczęły się na początku 1945, kiedy ruszył front i radykalnie zmniejszyła się liczba żołnierzy na tym terenie. Przyjęły one nie charakter walk zbrojnych, a wzajemnych drobnych potyczek i krwawych pacyfikacji ludności cywilnej. Większość z akcji miała na celu zmuszenie ludności ukraińskiej do przystąpienia do akcji wysiedleńczej do ZSRR.
Po przejściu frontu pierwszą akcją był napad nieznanych sprawców 8 lutego 1945 na wieś Iskań, w czasie którego zabito 15 osób narodowości ukraińskiej. 13 lutego zabito w Przedmieściu Dubieckim 3 Ukraińców pełniących nocną straż.
16 lutego połączone polskie grupy Jana Kotwickiego „Ślepego” z Borownicy i Ludwika Grodeckiego z Birczy, liczące razem 150–200 osób, napadły na wsie Jawornik Ruski, Żohatyn, Piątkowa oraz przysiółki "Poruty" i "Zahuty", zabijając co najmniej 27 osób.
3 marca polskie oddziały partyzanckie i lokalne samoobrony dokonały zbrodni w Pawłokomie.
Walki w latach 1945–1947.
Wobec klęski Niemiec w działaniach II wojny światowej Ukraińska Armia Powstańcza i Organizacja Ukraińskich Nacjonalistów nie mogły liczyć na żadne wsparcie z zewnątrz.
Po przejściu frontu, UPA miała przewagę na terenie Bieszczadów. Brak wojska na tych terenach spowodował, że bojownicy UPA szybko likwidowali nowo powstałe posterunki Milicji Obywatelskiej. Jedynie radzieckie jednostki NKWD mogły skutecznie przeciwstawiać się UPA. 1 lipca 1945 roku 8 Drezdeńska Dywizja Piechoty otrzymała rozkaz przemieszczania się w rejon Krosna i Sanoka. W rejon Bieszczadów skierowano 32, 34 i 36 pułk piechoty oraz 37 pułk artylerii. 8 DP zabezpieczała także granicę od miejscowości Ciechanie do stacji kolejowej we wsi Użok. Lata 1945–1946 to przewaga UPA nad wojskiem. Początkowo cała uwaga UPA skierowana była w stronę organizujących się posterunków MO. Po przybyciu wojska na tereny Bieszczadów, UPA zaczęła atakować jednostki wojskowe, szczególnie zależało dowództwu UPA, aby odblokować granice Polski. Wtedy też zrodził się pomysł, żeby zlikwidować strażnice WOP. UPA przeprowadziła koncentrację swoich sił i zlikwidowała większość strażnic wraz z załogami. Tylko nielicznym żołnierzom udało się uniknąć śmierci. Grupy operacyjne, które zdążały na pomoc strażnicom także wpadały w zasadzki, jak ta pod Kożusznym. W latach 1945–1946 UPA przepuściła trzykrotny atak na Birczę zakończony odparciem drużyn UPA przez polskie służby i wojsko. 20 marca 1946 roku Ukraińska Armia Powstańcza dokonała zbrodni na żołnierzach WOP-u i funkcjonariuszach MO w Jasielcu.
W nocy z 27 na 28 maja 1946 roku UPA wspólnie ze Zrzeszeniem Wolność i Niezawisłość przeprowadziła udany atak na Hrubieszów, podczas którego zniszczono posterunek Milicji Obywatelskiej, WOP-u i uwolniono więźniów politycznych z lokalnego więzienia.
Początkowo wojsko przeprowadzało tzw. „marsze demonstracyjne”, które polegały na przemarszach i demonstracji siły. Nie przyniosły one żadnego pozytywnego skutku. Dlatego w styczniu 1946 roku utworzono grupy operacyjne o sile batalionu. W 8 DP powstało ich cztery. Zmiana taktyki przez wojsko zaczęła przynosić pozytywne rezultaty. UPA zaczęła ponosić straty. Powołano Grupę Operacyjną „Rzeszów”, która działała od kwietnia do października 1946 roku. W tym czasie, jak podają statystyki, zabito 910 Ukraińców, a ponad 1000 aresztowano. GO „Rzeszów” nie zrealizowała głównego zadania, czyli rozbicia oddziałów UPA i likwidacji siatki cywilnej OUN. Dowództwo, widząc nieskuteczność działań, z dniem 31 października rozwiązało GO „Rzeszów”.
W miejsce to utworzono trzy zgrupowania:
Zgrupowanie ppłk. Bieleckiego swoim zasięgiem objęło Bieszczady. Zgrupowaniu podporządkowano 32pp, 34pp oraz jednostki specjalne 9 DP.
W lutym 1947 roku do zwalczania oddziałów UPA skierowano także kilka grup operacyjnych KBW. Oddziały te były doskonale uzbrojone i wyposażone oraz co ważne, posiadały doświadczenie w zwalczaniu partyzantki. Początek 1947 roku to wzmożone działania UPA. 28 marca w rejonie wsi Jabłonki w zasadzce ginie wiceminister obrony narodowej i generał Karol Świerczewski, którego śmierć przyspieszyła przygotowywaną od jesieni 1946 operację „Wisła” polegającą na wysiedleniu mieszkańców z terenów działania UPA. Akcja ta spowodowała przesiedlenie sporej liczby ludności ukraińskiej z Bieszczadów w głąb Polski lub ZSRR oraz położyła kres działalności Ukraińskiej Armii Powstańczej w lecie 1947 roku.

</doc>
<doc id="1042608" url="https://pl.wikipedia.org/wiki?curid=1042608" title="ORP Delfin (1959)">
ORP Delfin (1959)

ORP Delfin – polski trałowiec bazowy z okresu zimnej wojny, jeden z dziewięciu zbudowanych na radzieckiej licencji trałowców proj. "254M". Okręt został zwodowany 28 czerwca 1958 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 8 marca 1959 roku. Intensywnie eksploatowana jednostka, oznaczona numerami burtowymi T-68 i 608, większą część służby spędziła w 12. Dywizjonie Trałowców Bazowych 8. Flotylli Obrony Wybrzeża w Świnoujściu. Okręt został skreślony z listy floty po 28-letnim okresie użytkowania w marcu 1987 roku, a następnie złomowany.
Projekt i budowa.
Prace nad nowym pełnomorskim trałowcem bazowym rozpoczęły się w ZSRR w 1943 roku. Nowe okręty miały być zdolne do określania granic pól minowych i ich likwidacji, prowadzenia trałowań kontrolnych i rozpoznawczych, torowania przejść w polach minowych, eskortowania za trałami innych jednostek i stawiania min. Dodatkowym wymaganiem była zdolność do wykrywania i niszczenia okrętów podwodnych. W 1947 roku rozpoczęto produkcję seryjną, budując łącznie ok. 180 okrętów w wersjach "254, 254K, 254M i 254A".
Na początku lat 50. w Państwowej Komisji Planowania Gospodarczego i Sztabie Generalnym Wojska Polskiego zapadły decyzje o rozpoczęciu licencyjnej budowy okrętów w polskich stoczniach, w tym trałowców. W styczniu 1953 roku dotarła do Polski dokumentacja techniczna trałowca projektu "254K". Projekt, pod oznaczeniem „Trałowiec 500 ton”, „Projekt 4” i „B 4”, 8 lutego 1954 roku zaaprobowany został do seryjnej budowy przez specjalną komisję Dowództwa Marynarki Wojennej. Początkowo planowano, że budowa prototypowego trałowca rozpocznie się jeszcze w 1953 roku, jednak problemy gdańskiego Centralnego Biura Konstrukcji Okrętowych nr 2 z adaptacją dokumentacji licencyjnej do polskich norm spowodowały, że prace zaczęły się w połowie 1955 roku. Kolejne opóźnienie nastąpiło po otrzymaniu we wrześniu 1955 roku polecenia budowy trałowców w nowszej wersji "254M", jednak z powodu rozpoczęcia prac stoczniowych (i zakupionego w ZSRR wyposażenia) postanowiono pierwsze trzy okręty (późniejsze „Żubr”, „Tur” i „Łoś”) ukończyć w pierwotnej konfiguracji. Dokumentacja techniczna wersji "M" dotarła do Polski w marcu 1956 roku, lecz zmian w niej dokonywano i później, co spowodowało kolejne opóźnienia programu budowy. Główne zmiany w stosunku do wersji "K" polegały na wzmocnieniu uzbrojenia (w miejsce czterech podwójnych stanowisk 2M-1 wkm kal. 12,7 mm zamontowano dwa podwójne zestawy działek automatycznych 2M-3M kal. 25 mm i dwa zdwojone stanowiska 2M-7 wkm kal. 14,5 mm, a miotacze bomb głębinowych typu BMB-1 zastąpiły nowsze BMB-2) oraz instalacji nowocześniejszego wyposażenia trałowego (trały kontaktowe MKT-1, akustyczne BGAT i elektromagnetyczny TEM-52M). Okręty miały też inny kształt rufy i związaną z tym większą o 1 metr długość kadłuba. Plany zakładały budowę serii liczącej aż 27 jednostek projektu "254", jednak zawirowania z wersjami i odwilż październikowa sprawiły, że poprzestano na 12 trałowcach (trzech proj. "254K" i dziewięciu proj. "254M").
ORP „Delfin” zbudowany został w Stoczni im. Komuny Paryskiej w Gdyni. Stępkę okrętu położono 28 marca 1958 roku, został zwodowany 28 czerwca tego roku, a do służby w Marynarce Wojennej wszedł 8 marca 1959 roku. Trałowiec otrzymał nazwę pochodzącą od zwierzęcia wodnego – delfina.
Dane taktyczno-techniczne.
Okręt był dużym, pełnomorskim trałowcem. Długość całkowita wynosiła 59 metrów (54 metry na konstrukcyjnej linii wodnej), szerokość 8,7 metra i zanurzenie 2,3 metra. Wykonany ze stali, całkowicie spawany kadłub jednostki podzielony był na jedenaście przedziałów wodoszczelnych. Wyporność standardowa wynosiła 549 ton, zaś pełna 608 ton. Okręt napędzany był przez dwa nawrotne, turbodoładowane czterosuwowe silniki wysokoprężne 9D o łącznej mocy 2200 KM, poruszające poprzez wały napędowe dwiema śrubami nastawnymi WRSz. Maksymalna prędkość okrętu wynosiła 15 węzłów (maks. 8,3 węzła podczas trałowania). Zasięg wynosił 2100 Mm przy prędkości 15 węzłów, 3500 Mm przy 10 węzłach i 1500 Mm z trałem przy prędkości 10 węzłów. Autonomiczność okrętu wynosiła 7 dób.
Uzbrojenie artyleryjskie jednostki stanowiły dwa podwójne zestawy działek przeciwlotniczych W-11M kalibru 37 mm L/70, umieszczone na pokładzie dziobowym i łodziowym, z zapasem 1000 sztuk amunicji na lufę. Donośność praktyczna wynosiła 7000 metrów (pozioma), zaś pułap zwalczania samolotów wynosił około 4000 metrów. Na pokładzie łodziowym, po obu stronach komina umieszczono dwa podwójne zestawy działek automatycznych 2M-3M kal. 25 mm L/112, z łącznym zapasem amunicji wynoszącym 2000 naboi. Na nadbudówce dziobowej znalazły się dwa podwójne stanowiska wielkokalibrowych karabinów maszynowych 2M-7 kal. 14,5 mm L/89, z zapasem 2000 sztuk amunicji na lufę. Broń ZOP stanowiły dwa miotacze BMB-2 z zapasem 10 bomb głębinowych B-1. Ponadto okręt posiadał dwa tory minowe, na których mógł przenosić 10 min typu KB-3 lub 16 wz. 08/39.
Wyposażenie uzupełniały trały: dwa kontaktowe z nożycami MKT-1, jeden trał elektromagnetyczny TEM-52M i dwa akustyczne BGAT. Wyposażenie radioelektroniczne obejmowało system rozpoznawczy „swój-obcy” typu Kremnij-2 (składający się z urządzenia nadawczego Fakieł-MZ i odbiorczego Fakieł-MO), radiostację UKF R-609, nadajnik KF R-644, odbiornik KF R-671, odbiornik pełnozakresowy R-675, radionamiernik ARP-50-1,2M, sonar Tamir-11, radar obserwacji ogólnej Lin-M i system radionawigacji Rym-K, składający się ze stacji odbiorczej Nr 4 i urządzenia Koordinator. Jednostka wyposażona była też w wyrzutnie dla 8 świec dymnych MDSz, windę kablową o uciągu 800 kG, żurawik trałowy o udźwigu 5,8 tony, 10-wiosłową łódź okrętową i tratwy ratunkowe.
Załoga okrętu składała się z 80 oficerów, podoficerów i marynarzy.
Służba.
Okręt z oznaczeniem burtowym T-68 początkowo wchodził w skład Dywizjonu Trałowców Brygady Obrony Wodnego Rejonu Głównej Bazy, stacjonując na Helu. W 1959 roku „Delfin” po raz pierwszy publicznie zaprezentował się polskiej publiczności, zgromadzonej w Szczecinie podczas Dni Morza. 4 stycznia 1960 roku numer burtowy trałowca został zmieniony na 608. Tego roku okręt uczestniczył w poszukiwaniu min wokół portu w Oksywiu. W lipcu 1964 roku jednostka wzięła udział w przetrałowaniu szlaku żeglugowego z Osetnika do Rozewia, a jesienią roku następnego poszukiwała min na wodach Zatoki Gdańskiej.
W maju 1967 roku jednostka, wraz z bliźniaczymi trałowcami „Rosomak” i „Foka” (rozkazem Dowódcy Marynarki Wojennej nr 022/Org. z 6 kwietnia 1967 roku), została przeniesiona do Świnoujścia i włączona do 12. Dywizjonu Trałowców Bazowych 8. Flotylli Obrony Wybrzeża. Prócz prac trałowych okręt wykorzystywano do pełnienia służby dozorowej, m.in. rejonu Cieśnin Duńskich, a także wspólnych ćwiczeń z jednostkami 2. Brygady Okrętów Desantowych. W 1969 roku jednostka (wraz z bliźniaczymi trałowcami bazującymi w Świnoujściu) wzięła udział w ćwiczeniach Układu Warszawskiego „Odra – Nysa 69”, a 28 czerwca 1970 roku uczestniczyła w morskiej paradzie z okazji 25-lecia Marynarki Wojennej PRL. W drugiej połowie sierpnia 1970 roku okręt wziął udział w poszukiwaniu brytyjskich min niekontaktowych z czasów wojny na wodach międzynarodowych w Zatoce Meklemburskiej. Latem 1972 roku zadaniem jednostki było sprawdzenie północnego toru wodnego Świnoujścia, z którego korzystały promy pasażerskie. W kolejnych latach służby okręt wielokrotnie uczestniczył w ćwiczeniach zabezpieczania desantu, rejsach szkoleniowych z podchorążymi Wyższej Szkoły Marynarki Wojennej na pokładzie i uciążliwych, wielodniowych rejsach dozorowych. Trałowiec przeplatał rutynową służbę wizytami zagranicznymi, odwiedzając Sztokholm we wrześniu 1962 roku i Kopenhagę w sierpniu 1978 roku. W czerwcu 1975 roku okręt uczestniczył w ćwiczeniach o kryptonimie Posejdon-75.
Podczas długoletniej służby, modernizacji poddano wyposażenie radioelektroniczne okrętu: w latach 70. radar Lin-M został zastąpiony nowszym TRN-823, radiostację R-609 wymieniono na R-619, zamontowano też w miejsce radionamiernika ARP-50-1,2M odbiorniki brytyjskiego systemu radionawigacyjnego Decca. W latach 80. usunięto przestarzały system radionawigacji Rym-K, zastępując go nowocześniejszym Bras (z odbiornikiem Hałs). Jednostka została wycofana ze służby po 28-letnim okresie eksploatacji 15 marca 1987 roku, a następnie – po zdemontowaniu w świnoujskim porcie zdatnego do użytku uzbrojenia i wyposażenia – złomowana.

</doc>
<doc id="1042609" url="https://pl.wikipedia.org/wiki?curid=1042609" title="ORP Bizon">
ORP Bizon

ORP Bizon – polski trałowiec bazowy z okresu zimnej wojny, jeden z dziewięciu zbudowanych na radzieckiej licencji trałowców proj. "254M". Okręt został zwodowany 31 grudnia 1957 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 21 września 1958 roku. Intensywnie eksploatowana jednostka, oznaczona znakami burtowymi T-65 i 605, większą część służby spędziła w 12. Dywizjonie Trałowców Bazowych 8. Flotylli Obrony Wybrzeża w Świnoujściu. Okręt został skreślony z listy floty po ponad 30-letnim okresie użytkowania w maju 1990 roku, a następnie złomowany.
Projekt i budowa.
Prace nad pełnomorskim trałowcem bazowym rozpoczęły się w ZSRR w 1943 roku, na bazie doświadczeń z budowy i eksploatacji trałowców proj. "58" i proj. "263". Początkowo projektem zajmowało się biuro konstrukcyjne CKB-370, następnie CKB-17, a ostateczną koncepcję jednostki opracowało CKB-363 w 1946 roku. Nowe okręty miały być zdolne do określania granic pól minowych i ich likwidacji, prowadzenia trałowań kontrolnych i rozpoznawczych, torowania przejść w polach minowych, eskortowania za trałami innych jednostek i stawiania min. Dodatkowym wymaganiem była zdolność do wykrywania i niszczenia okrętów podwodnych. W 1947 roku rozpoczęto produkcję seryjną, budując łącznie ok. 180 okrętów w wersjach "254, 254K, 254M i 254A".
Na początku lat 50. w Państwowej Komisji Planowania Gospodarczego i Sztabie Generalnym Wojska Polskiego zapadły decyzje o rozpoczęciu licencyjnej budowy okrętów w polskich stoczniach, w tym trałowców. W styczniu 1953 roku dotarła do Polski dokumentacja techniczna trałowca projektu "254K". Projekt, pod oznaczeniem „Trałowiec 500 ton”, „Projekt 4” i „B 4”, 8 lutego 1954 roku zaaprobowany został do seryjnej budowy przez specjalną komisję Dowództwa Marynarki Wojennej. Początkowo planowano, że budowa prototypowego trałowca rozpocznie się jeszcze w 1953 roku, jednak problemy gdańskiego Centralnego Biura Konstrukcji Okrętowych nr 2 z adaptacją dokumentacji licencyjnej do polskich norm spowodowały, że prace zaczęły się w połowie 1955 roku. Kolejne opóźnienie nastąpiło po otrzymaniu we wrześniu 1955 roku polecenia budowy trałowców w nowszej wersji "254M", jednak z powodu rozpoczęcia prac stoczniowych (i zakupionego w ZSRR wyposażenia) postanowiono pierwsze trzy okręty (późniejsze „Żubr”, „Tur” i „Łoś”) ukończyć w pierwotnej konfiguracji. Dokumentacja techniczna wersji "M" dotarła do Polski w marcu 1956 roku, lecz zmian w niej dokonywano i później, co spowodowało kolejne opóźnienia programu budowy. Główne zmiany w stosunku do wersji "K" polegały na wzmocnieniu uzbrojenia (w miejsce czterech podwójnych stanowisk 2M-1 wkm kal. 12,7 mm zamontowano dwa podwójne zestawy działek automatycznych 2M-3M kal. 25 mm i dwa zdwojone stanowiska 2M-7 wkm kal. 14,5 mm, a miotacze bomb głębinowych typu BMB-1 zastąpiły nowsze BMB-2) oraz instalacji nowocześniejszego wyposażenia trałowego (trały kontaktowe MKT-1, akustyczne BGAT i elektromagnetyczny TEM-52M). Okręty miały też inny kształt rufy i związaną z tym większą o 1 metr długość kadłuba. Plany zakładały budowę serii liczącej aż 27 jednostek projektu "254", jednak zawirowania z wersjami i odwilż październikowa sprawiły, że poprzestano na 12 trałowcach (trzech proj. "254K" i dziewięciu proj. "254M").
ORP „Bizon” zbudowany został w Stoczni im. Komuny Paryskiej w Gdyni. Stępkę okrętu położono 2 września 1957 roku, został zwodowany 31 grudnia tego roku, a do służby w Marynarce Wojennej wszedł 21 września 1958 roku. Trałowiec otrzymał nazwę pochodzącą od zwierzęcia lądowego – bizona, łamiąc zasady dotychczasowego nazewnictwa okrętów tej klasy w Marynarce Wojennej, nawiązujące do ptaków i zwierząt morskich.
Dane taktyczno-techniczne.
Okręt był dużym, pełnomorskim trałowcem. Długość całkowita wynosiła 59 metrów (54 metry na konstrukcyjnej linii wodnej), szerokość 8,7 metra i zanurzenie 2,3 metra. Wykonany ze stali, całkowicie spawany kadłub jednostki podzielony był na jedenaście przedziałów wodoszczelnych (od dziobu): I – forpik i magazyn, II – komora łańcuchowa i magazyn żywności, III – pomieszczenia mieszkalne i służbowe oraz magazyny, IV – zbiorniki i pomieszczenia załogi, V – komora amunicyjna, VI – mechanizmy pomocnicze, VII – maszynownia, VIII – magazyny i komora amunicyjna, IX – wały napędowe i pomieszczenia załogi, X – magazyn trałowy i XI – maszyna sterowa i magazyny: chemiczny i mundurowy. W przebiegającym niemal na całej długości kadłuba dnie podwójnym mieściły się zbiorniki paliwa, wody i zęzy. Pod podwyższonym pokładem dziobowym znajdowały się kolejno: magazyn farb, urządzenie kotwiczne, jadalnia oficerska, kabiny oficerów i pomieszczenia podoficerskie. W dalszej części nadbudówki znajdowały się pomieszczenia mechanizmów radiotechnicznych, kambuz, przewody kominowe, pomocniczy generator prądotwórczy oraz bęben kabloliny trału elektromagnetycznego. Dwuipółkondygnacyjna nadbudówka dziobowa mieściła pomieszczenie dowódcy, kabinę szyfrów, kabiny radio, pomieszczenie operatorskie urządzeń radiotechnicznych, sterówkę, kabinę nawigacyjną ze stanowiskiem operatora sonaru oraz, na szczycie, zadaszone stanowisko dowodzenia i wysoki, trójpodporowy maszt z antenami radarów i reflektorem. Wyporność standardowa wynosiła 549 ton, zaś pełna 605 ton. Okręt napędzany był przez dwa nawrotne, turbodoładowane czterosuwowe silniki wysokoprężne 9D o łącznej mocy 2200 KM, poruszające poprzez wały napędowe dwiema śrubami nastawnymi WRSz. Maksymalna prędkość okrętu wynosiła 15 węzłów (maks. 8,3 węzła podczas trałowania). Zasięg wynosił 2100 Mm przy prędkości 15 węzłów, 3500 Mm przy 10 węzłach i 1500 Mm z trałem przy prędkości 10 węzłów. Autonomiczność okrętu wynosiła 7 dób.
Uzbrojenie artyleryjskie jednostki stanowiły dwa podwójne zestawy działek przeciwlotniczych W-11M kalibru 37 mm L/70, umieszczone na pokładzie dziobowym i łodziowym, z zapasem 1000 sztuk amunicji na lufę. Donośność praktyczna wynosiła 7000 metrów (pozioma), zaś pułap zwalczania samolotów wynosił około 4000 metrów. Na pokładzie łodziowym, po obu stronach komina umieszczono dwa podwójne zestawy działek automatycznych 2M-3M kal. 25 mm L/112, z łącznym zapasem amunicji wynoszącym 2000 naboi. Na nadbudówce dziobowej znalazły się dwa podwójne stanowiska wielkokalibrowych karabinów maszynowych 2M-7 kal. 14,5 mm L/89, z zapasem 2000 sztuk amunicji na lufę. Broń ZOP stanowiły dwa miotacze BMB-2 z zapasem 10 bomb głębinowych B-1. Ponadto okręt posiadał dwa tory minowe, na których mógł przenosić 10 min typu KB-3 lub 16 wz. 08/39. Wyposażenie uzupełniały trały: dwa kontaktowe z nożycami MKT-1, jeden trał elektromagnetyczny TEM-52M i dwa akustyczne BGAT. Wyposażenie radioelektroniczne obejmowało system rozpoznawczy „swój-obcy” typu Kremnij-2 (składający się z urządzenia nadawczego Fakieł-MZ i odbiorczego Fakieł-MO), radiostację UKF R-609, nadajnik KF R-644, odbiornik KF R-671, odbiornik pełnozakresowy R-675, radionamiernik ARP-50-1,2M, sonar Tamir-11, radar obserwacji ogólnej Lin-M i system radionawigacji Rym-K, składający się ze stacji odbiorczej Nr 4 i urządzenia Koordinator. Jednostka wyposażona była też w wyrzutnie dla 8 świec dymnych MDSz, windę kablową o uciągu 800 kG, żurawik trałowy o udźwigu 5,8 tony, 10-wiosłową łódź okrętową i tratwy ratunkowe.
Załoga okrętu składała się z 80 oficerów, podoficerów i marynarzy.
Służba.
Okręt z oznaczeniem burtowym T-65 początkowo wchodził w skład Dywizjonu Trałowców Brygady Obrony Wodnego Rejonu Głównej Bazy, stacjonując na Helu. W 1959 roku „Bizon” po raz pierwszy publicznie zaprezentował się polskiej publiczności, zgromadzonej w Szczecinie podczas Dni Morza. W tym roku okręt wziął udział w trałowaniu redy Kołobrzegu. 4 stycznia 1960 roku numer burtowy trałowca został zmieniony na 605. Tego roku okręt uczestniczył w poszukiwaniu min wokół portu w Oksywiu. W lipcu 1964 roku jednostka wzięła udział w przetrałowaniu szlaku żeglugowego z Osetnika do Rozewia, a jesienią roku następnego poszukiwała min na wodach Zatoki Gdańskiej.
W końcu lat 60. jednostka trafiła do Stoczni Marynarki Wojennej w Gdyni na remont generalny, po zakończeniu którego, rozkazem Dowódcy Marynarki Wojennej nr 010/Org. z 24 czerwca 1969 roku, wraz z bliźniaczymi trałowcami „Dzik” i „Bóbr” została przeniesiona do Świnoujścia, włączona do 12. Dywizjonu Trałowców Bazowych 8. Flotylli Obrony Wybrzeża. W tym roku jednostka (wraz z bliźniaczymi trałowcami bazującymi w Świnoujściu) wzięła udział w ćwiczeniach Układu Warszawskiego „Odra – Nysa 69”, a 28 czerwca 1970 roku uczestniczyła w morskiej paradzie z okazji 25-lecia Marynarki Wojennej PRL. Prócz prac trałowych okręt wykorzystywano do pełnienia służby dozorowej, m.in. rejonu Cieśnin Duńskich, a także wspólnych ćwiczeń z jednostkami 2. Brygady Okrętów Desantowych. W drugiej połowie sierpnia 1970 roku okręt wziął udział w poszukiwaniu brytyjskich min niekontaktowych na wodach międzynarodowych w Zatoce Meklemburskiej. Latem 1972 roku zadaniem jednostki było sprawdzenie północnego toru wodnego Świnoujścia, z którego korzystały promy pasażerskie. W kolejnych latach służby okręt wielokrotnie uczestniczył w ćwiczeniach zabezpieczania desantu, rejsach szkoleniowych z podchorążymi Wyższej Szkoły Marynarki Wojennej na pokładzie i uciążliwych, wielodniowych rejsach dozorowych. Trałowiec przeplatał rutynową służbę wizytami zagranicznymi, odwiedzając Sassnitz, Peenemünde i Warnemünde w lipcu i Sztokholm we wrześniu 1962 roku oraz Stralsund, Warnemünde, Rostock i Wismar w maju 1978 roku. W czerwcu 1975 roku okręt uczestniczył w ćwiczeniach o kryptonimie Posejdon-75. W dniach 4–26 maja 1983 roku trałowiec wziął udział w wielkich ćwiczeniach sił Marynarki Wojennej o kryptonimie Reda-83.
Podczas długoletniej służby modernizacji poddano wyposażenie radioelektroniczne okrętu: w latach 70. radar Lin-M został zastąpiony nowszym TRN-823, radiostację R-609 wymieniono na R-619, zamontowano też w miejsce radionamiernika ARP-50-1,2M odbiorniki brytyjskiego systemu radionawigacyjnego Decca. W latach 80. usunięto przestarzały system radionawigacji Rym-K, zastępując go nowocześniejszym Bras (z odbiornikiem Hałs). Jednostka została wycofana ze służby po ponad 30-letnim okresie eksploatacji 18 maja 1990 roku, a następnie – po zdemontowaniu w świnoujskim porcie zdatnego do użytku uzbrojenia i wyposażenia – złomowana.

</doc>
<doc id="1042612" url="https://pl.wikipedia.org/wiki?curid=1042612" title="Peter Andrew Waterworth">
Peter Andrew Waterworth

Peter Andrew Waterworth (ur. 15 kwietnia 1957) – brytyjski polityk i dyplomata, gubernator Montserratu (2007–2011).
Kariera zawodowa.
Waterworth w latach 1990–1994 pełnił funkcję pierwszego sekretarza w ambasadzie w Bonn, następnie do roku 1996 pracował w Departamencie Środkowego Wschodu Foreign and Commonwealth Office. Od 1996 do 2000 był pierwszych sekretarzem ambasady brytyjskiej w Rzymie. W latach 2000–2003 pracował w Northern Ireland Office (ministerstwo ds. Irlandii Północnej). Od 2003 do 2005 przebywał w Islamabadzie a następnie w Bagdadzie jako specjalny wysłannik polityczny. Od 2005 do 2007 zajmował stanowisko konsula generalnego w Lagos w Nigerii.

</doc>
<doc id="1042613" url="https://pl.wikipedia.org/wiki?curid=1042613" title="Ireneusz Marcinkowski">
Ireneusz Marcinkowski

Ireneusz Marcinkowski (ur. 28 września 1977 r.) – piłkarz polski, obrońca, były zawodnik Polonii Bytom. Obecnie zawodnik KS Kolejarz Chałupki.
Pierwszy klub: Peberow Krzanowice, w latach 2000–2001 grał we Włókniarzu Kietrz, w Polonii Bytom od sezonu 2004/2005. Debiutował w rozgrywkach ekstraklasy 28 lipca 2007 roku w meczu z Jagiellonią.

</doc>
<doc id="1042614" url="https://pl.wikipedia.org/wiki?curid=1042614" title="Semicingolato Fiat 727">
Semicingolato Fiat 727

Semicingolato Fiat 727 – włoski pojazd półgąsienicowy z okresu II wojny światowej opracowany w 1943 w zakładach Fiata. "727" ważył ok. 3 ton, jego prędkość maksymalna wynosiła 53 km/h. Produkcja seryjna miała rozpocząć się w 1944, powstał jednak tylko jeden prototyp.

</doc>
<doc id="1042615" url="https://pl.wikipedia.org/wiki?curid=1042615" title="Fiat 727">
Fiat 727



</doc>
<doc id="1042616" url="https://pl.wikipedia.org/wiki?curid=1042616" title="727 (ujednoznacznienie)">
727 (ujednoznacznienie)



</doc>
<doc id="1042617" url="https://pl.wikipedia.org/wiki?curid=1042617" title="Jamnicka Przełęcz">
Jamnicka Przełęcz

Jamnicka Przełęcz (słow. "Jamnícke sedlo") – znajdująca się na wysokości 1911 m n.p.m. przełęcz w słowackich Tatrach Zachodnich, pomiędzy leżącymi w grani głównej Wołowcem (2063 m) a Rohaczem Ostrym (2086 m). Grań Tatr Zachodnich na odcinku tym ma przebieg mniej więcej północ-południe. Wschodnie zbocza spod przełęczy opadają do wysoko położonego Kotła Jamnickich Stawów (górna część Doliny Jamnickiej), zaś zachodnie, bardzo strome, do znacznie niżej leżącego dna Doliny Rohackiej.
Przełęcz powstała w rejonie miękkich łupków, ale wznoszące się nad nią Rohacze zbudowane są z granitów. Jest trawiasta, u podnóża Rohacza Ostrego duże granitowe gołoborze. Z przełęczy dobrze widać Jamnickie Stawy oraz Dolinę Rohacką. Dawniej z przełęczy bardzo stromymi zachodnimi stokami prowadziła ścieżka łącząca Dolinę Rohacką z Jamnicką (zaznaczona jest na mapie kpt. Aulicha z 1831 r.).

</doc>
<doc id="1042619" url="https://pl.wikipedia.org/wiki?curid=1042619" title="AO-50-100M">
AO-50-100M

AO-50-100M – radziecka, swobodnie opadająca bomba odłamkowa. Bomba AO-50-100M miała korpus odlewany, zawierający 12,4 kg materiału wybuchowego. Do tylnej części korpusu przymocowane były stateczniki. Na części głowicowej korpusu odlany był uskok pełniący rolę pierścienia balistycznego

</doc>
<doc id="1042620" url="https://pl.wikipedia.org/wiki?curid=1042620" title="Jamnícke sedlo">
Jamnícke sedlo



</doc>
<doc id="1042621" url="https://pl.wikipedia.org/wiki?curid=1042621" title="Roháčsky vodopád">
Roháčsky vodopád



</doc>
<doc id="1042622" url="https://pl.wikipedia.org/wiki?curid=1042622" title="AO-2.5SCz">
AO-2.5SCz

AO-2.5SCz – radziecka bomba odłamkowa małego wagomiaru. Przenoszona w bombach kasetowych RBK.

</doc>
<doc id="1042624" url="https://pl.wikipedia.org/wiki?curid=1042624" title="Wojciech Kopciński">
Wojciech Kopciński

Wojciech Kopciński (ur. 13 grudnia 1950 w Częstochowie, zm. 23 kwietnia 2011 w Gdańsku) – polski reżyser teatralny, pisarz, scenarzysta.
Ukończył studia na Wydziale Matematyczno-Przyrodniczym Wyższej Szkoły Nauczycielskiej w Częstochowie oraz Wydziału Reżyserii Państwowej Wyższej Szkoły Teatralnej w Krakowie.
W latach 1982 - 31 grudnia 1983 pełnił funkcję kierownika artystycznego Teatru im. Adama Mickiewicza w Częstochowie. Jest autorem spektakli w teatrach Krakowa, Częstochowy Bielska-Białej, Jeleniej Góry, i Słupska oraz adaptacji teatralnych i scenariuszy filmowych. Pochowany na Cmentarzu Srebrzysko w Gdańsku (rejon V, polana VII, rząd 1).
Ważniejsze reżyserie teatralne.
W latach 80. wyemigrował do Niemiec. Od 1995 roku był zaangażowany w niemiecko-polską wymianę kulturalną, w ramach której zrealizował 30 projektów. W latach 1992-2001 pracował dla krakowskiej Sceny Salezjańskiej. Był pomysłodawcą i dyrektorem artystycznym I Międzynarodowego Festiwalu "Pasja 2000". Następnie jako reżyser współpracował ze Stowarzyszeniem Teatralnym Legion, którego był wiceprezesem i w którym wyreżyserował kilkanaście prapremier:

</doc>
<doc id="1042625" url="https://pl.wikipedia.org/wiki?curid=1042625" title="SzOAB-0.5">
SzOAB-0.5

SzOAB-0.5 – radziecka bomba kulkowa małego wagomiaru przenoszona w bombach kasetowych RBK. Skorupa jest wykonana ze stopu aluminium i zawiera około 300 stalowych kulek pełniących funkcję prefabrykowanych odłamków.

</doc>
<doc id="1042631" url="https://pl.wikipedia.org/wiki?curid=1042631" title="Zmienność poziomu morza">
Zmienność poziomu morza

Zmienność poziomu morza – zmiany poziomu morza w geologicznej skali. 
W skali geologicznej obecny poziom morza jest niski, niższy o 150–400 m od maksymalnych. Obecny poziom morza, przyjmowany jako stały punkt odniesienia, jest czasowo bardzo niestały. Najniższy poziom oceanów był wtedy, gdy cała ziemia zamarzła ostatnio około 600 mln lat temu.
Wyższe geologicznie poziomy morza związane były również z rozmieszczeniem, a głównie rozpłaszczeniem kontynentów. Im bardziej lądy są wypiętrzone, tym niższy jest poziom oceanu. Erozja powoduje zasypywanie morza i podnoszenie jego poziomu, wypiętrzanie gór, odwrotnie, jego obniżanie. Kontynenty co najmniej dwa razy zebrały się razem i podzieliły (cykl superkontynentalny).
Wyróżnia się izostatyczną i eustatyczną zmienność poziomu mórz.

</doc>
<doc id="1042632" url="https://pl.wikipedia.org/wiki?curid=1042632" title="Anna Zagórska-Rostkowska">
Anna Zagórska-Rostkowska

Anna Zagórska, po mężu Rostkowska (ur. 26 lipca 1980 w Lwówku Śląskim) – polska lekkoatletka, młodzieżowa mistrzyni Europy (2001), wicemistrzyni Uniwersjady (2003) i halowych mistrzostw Europy (2002), siedmiokrotna mistrzyni Polski w biegu na 800 metrów na otwartym stadionie, olimpijka z Pekinu (2008).
Kariera sportowa.
Kluby.
Była zawodniczką MKS Piast Lwówek Śląski (1993-1997), MKS Osa Zgorzelec (1997-1999), AZS-AWF Wrocław (2000-2006), KS Athletics Jakać Młoda (2007-2009) i Prefbet Śniadowo Łomża (2013). W latach 2010-2012 nie startowała z uwagi na przerwę macierzyńską. Jej trenerem był m.in. Edward Listos.
Starty międzynarodowe.
Jej największymi sukcesami na arenie międzynarodowej były kolejno młodzieżowe mistrzostwo Europy w 2001 w biegu na 800 metrów, z wynikiem 2:07.27, halowe wicemistrzostwo Europy w 2002 w sztafecie 4 x 400 metrów, z wynikiem 3:32,45 (z Anną Pacholak, Anetą Lemiesz i Grażyną Prokopek) oraz dwa srebrne medale na letniej Uniwersjadzie w 2003 - w biegu na 800 metrów, z wynikiem 2:00,11 oraz w sztafecie 4 x 400 metrów, z wynikiem 3:38,17 (z Martą Chrust, Eweliną Sętowską i Joanną Buzą).
Reprezentowała także Polskę na igrzyskach olimpijskich w 2008 (odpadła w półfinale biegu na 800 metrów, z wynikiem 1:58,84), mistrzostwach świata w 2009 (odpadła w półfinale biegu na 800 metrów, z wynikiem 2:01,40), halowych mistrzostwach Europy w 2013 (odpadła w eliminacjach biegu na 800 metrów, z wynikiem 2:05,95), a także mistrzostwach Europy juniorów w 1999 (odpadła w eliminacjach biegu na 800 metrów, z wynikiem 2:07,16).
Czterokrotnie startowała w zawodach Pucharu Europy w biegu na 800 metrów (I liga PE w 2001 - 4. miejsce, z wynikiem 2:05,23, I liga PE w 2003 - 3. miejsce, z wynikiem 2:05,85, Superlidze PE w 2004 - 5. miejsce, z wynikiem 2:02,07 i Superlidze PE w 2008 - 3. miejsce, z wynikiem 2:01,82). W 2003 wystąpiła w zawodach halowego Pucharu Europy, zajmując 4. miejsce w sztafecie 800 metrów + 600 metrów +400 metrów + 200 metrów.
Starty krajowe.
Na mistrzostwach Polski seniorów na otwartym stadionie zdobyła 13 medali, w tym siedem złotych w biegu na 800 metrów (2000, 2001, 2002, 2003, 2004, 2008, 2009, jeden srebrny w biegu na 800 metrów (2013), trzy srebrne w sztafecie 4 x 400 metrów (2002, 2003, 2003) i dwa brązowe w sztafecie 4 x 400 metrów (2000, 2001).
Na halowych mistrzostwach Polski seniorów wywalczyła dwa medale: złoty w biegu na 800 metrów w 2013 oraz brązowy w biegu na 400 metrów w 2002.
Rekordy życiowe.
Rekordy życiowe:
Życie prywatne.
W 2006 ukończyła studia w Akademii Wychowania Fizycznego we Wrocławiu, pracuje w Zespole Szkół Ogólnokształcących i Mistrzostwa Sportowego im. J.I.Sztaudyngera w Szklarskiej Porębie. Jej mężem jest lekkoatleta Piotr Rostkowski.

</doc>
<doc id="1042635" url="https://pl.wikipedia.org/wiki?curid=1042635" title="Anna Rostkowska">
Anna Rostkowska



</doc>
<doc id="1042639" url="https://pl.wikipedia.org/wiki?curid=1042639" title="Villa d’Este">
Villa d’Este

Villa d’Este – willa znajdująca się w Tivoli niedaleko Rzymu. Arcydzieło architektury oraz projektowania ogrodów. Wpisana na listę światowego dziedzictwa UNESCO.
Villa d’Este została przebudowana na rozkaz kardynała Ippolito d’Este (1509–1572), syna Alfonsa I d’Este, księcia Ferrary i Modeny, oraz Lukrecji Borgii, córki papieża Aleksandra VI. Kolejny papież – Juliusz III mianował Ippolita zarządcą Tivoli i w prezencie dał mu villę. Całkowitej przebudowy dokonano według planów Pirro Ligorio i pod kierunkiem architekta-inżyniera z Ferrary – Alberto Galvani (nadwornego architekta rodziny d’Este). Głównym malarzem i dekoratorem wnętrz był Livio Agresti z Forlì. Od 1550 do jego śmierci w 1572 – kiedy villa była już niemal wykończona, Agresti stworzył budynek podobny do pałacu, otoczony wspaniałymi tarasowymi ogrodami w stylu późnego renesansu.

</doc>
<doc id="1042642" url="https://pl.wikipedia.org/wiki?curid=1042642" title="Bruno Magras">
Bruno Magras

Bruno Magras (ur. 9 września 1951 w Flamands) – polityk, pierwszy prezydent Rady Terytorialnej (szef rządu) Saint-Barthélemy od 15 lipca 2007.
W wyniku pierwszych wyborów do Rady Terytorialnej 1 lipca 2007 16 z 19 głosów zdobyła lista Pop pierwsze Saint-Barth ("Saint-Barth d'abord"), a jej lider Bruno Magras został prezydentem rady. Wcześniej Magras sprawował funkcję burmistrza wyspy od czerwca 1995 do lipca 2007. 

</doc>
<doc id="1042646" url="https://pl.wikipedia.org/wiki?curid=1042646" title="Louis-Constant Fleming">
Louis-Constant Fleming

Louis-Constant Fleming (ur. 1946), francuski polityk, pierwszy prezydent Rady Terytorialnej Saint-Martin od 15 lipca 2007 do 25 lipca 2008. Francuski senator od 2008.
Życiorys.
W wyniku pierwszych wyborów do Rady Terytorialnej Saint-Martin 1 lipca i 8 lipca 2007, 16 z 23 miejsc zdobyła partia Unia na rzecz Postępu ("Union pour le Progrès"), a jej lider Louis-Constant Fleming objął stanowisko prezydenta rady. Jednakże rok później, 25 lipca 2008 Fleming musiał zrezygnować ze stanowiska, by móc ubiegać się o urząd pierwszego w historii wyspy senatora. 21 września 2008 Fleming zdobył mandat senatora Saint-Martin, zdobywając w głosowaniu 17 z 24 głosów (do głosowania byli uprawnieni członkowie Rady Terytorialnej oraz zastępca senatora).

</doc>
<doc id="1042647" url="https://pl.wikipedia.org/wiki?curid=1042647" title="Selenian baru">
Selenian baru



</doc>
<doc id="1042648" url="https://pl.wikipedia.org/wiki?curid=1042648" title="Anna Bukis">
Anna Bukis

Anna Bukis-Owsiak (ur. 8 września 1953 w Wałczu) – polska lekkoatletka, specjalizująca się w biegach średnich. Trenerka, sędzia sportowy.
Życiorys.
Ukończyła poznańską AWF w 1977. Olimpijka z Moskwy (1980). Zawodniczka klubów: Orzeł Wałcz i Skra Warszawa. 
Największe sukcesy osiągała w biegu na 1500 m. Reprezentowała Europę w Pucharze Świata (1981 – 4. miejsce na 1500 m z czasem 4:06.72), a podczas zawodów Pucharu Europy w 1981 była trzecia (4:04.38). W finale halowych mistrzostw Europy (Sindelfingen 1980) zdobyła srebrny medal (4.13.1). W 1981 sklasyfikowana na 9. miejscu na 1500 m w rankingu magazynu "Track &amp; Field News".
3-krotna mistrzyni Polski na 1500 m (1980) oraz na 4 x 400 m (1974, 1975). 6-krotna rekordzistka kraju, w tym 4-krotna na 1500 m oraz na 1000 m i w sztafecie 4 x 400 m. Wynik na 1500 m - 3:59.67 z 1981 przetrwał jako rekord Polski 19 lat i poprawiony został dopiero przez Lidię Chojecką. Mieszka w Warszawie.

</doc>
<doc id="1042649" url="https://pl.wikipedia.org/wiki?curid=1042649" title="Thriller (singel)">
Thriller (singel)

Thriller – singel Michaela Jacksona z 1984 z jego albumu o tym samym tytule, wydany przez wytwórnię Epic. 20 lutego 2006 singel oraz teledysk zostały ponownie wydane jako część "".
Historia.
Skomponowany przez Roda Tempertona, wyprodukowany przez Quincy'ego Jonesa i zawierający gościnny występ Vincenta Price'a w roli narratora, "Thriller" to jedna z najpopularniejszych piosenek Jacksona, również ze względu na swój rewolucyjny teledysk. Singel był jednym z utworów na albumie "Thriller", wydanego 30 listopada 1982.

</doc>
<doc id="1042650" url="https://pl.wikipedia.org/wiki?curid=1042650" title="Mięśniaki macicy">
Mięśniaki macicy

Mięśniak macicy (łac. "myoma, l.mn. myomata uteri") – łagodny guz nazywany również włókniakiem macicy, histologicznie mięśniak gładkokomórkowy (łac. "leiomyoma"). Mięśniaki powstają z tkanki mięśniowej macicy i rozwijają się w jej trzonie. Występują pojedynczo albo w grupie. Mięśniaki są najczęstszymi nowotworami niezłośliwymi macicy.
Podział i lokalizacja.
W 90% przypadków mięśniaki są mnogie; w 90% występują w trzonie macicy. Najczęstsze są mięśniaki śródścienne. Mięśniaki uszypułowane, szyjkowe i międzywięzadłowe są rzadkie.
Objawy i przebieg.
Najczęściej bezobjawowe. Duże i mnogie mięśniaki objawiają się: powiększeniem brzucha, obfitymi i długotrwałymi miesiączkami, zaparciami, przewlekłymi bólami krzyża, częstym oddawaniem moczu (jeśli mięśniak jest duży i powoduje ucisk na pęcherz moczowy), bolesnym współżyciem, trudnościami w zajściu w ciążę, poronieniami.
Najczęściej pojawiają się w wieku 35–45 lat, rzadko w okresie dojrzewania i po menopauzie. Sprzyjają im zaburzenia hormonalne i skłonności genetyczne
Ryzyko transformacji złośliwej mięśniaka do mięsaka gładkokomórkowego ("leiomyosarcoma") 
jest niewielkie, szacuje się je na 0,1–0,8%.
Etiologia.
Przyczyna powstania mięśniaka macicy nie jest do końca znana, jednak na wzrost stymulująco działają estrogeny.
Rozpoznanie.
Rozpoznanie opiera się na wywiadzie, badaniu ginekologicznym i wyniku badania USG.
Leczenie.
Metodą z wyboru leczenia objawowych mięśniaków macicy jest ich wyłuszczenie (miomektomia). W przypadku dużych mięśniaków zastosowanie znajdują analogi gonadoliberyny, zmniejszające masę guza i ograniczające jego ukrwienie.
Przyjmuje się, że do leczenia laparoskopowego kwalifikują się pacjentki z niewielką liczbą mięśniaków (do 3), których średnica nie przekracza 10 cm.
Od ponad 15 lat można również leczyć objawowe mięśniaki macicy metodą małoinwazyjną - embolizacją tętnic macicznych wykonywaną pod kontrolą angiografu przez radiologa zabiegowego we współpracy z ginekologiem.
Od początków XXI w. do leczenia mięśniaków macicy wykorzystywana jest też termoablacja ultradźwiękowa, będąca metodą nieinwazyjną. W Polsce zabiegi leczenia skoncentrowanymi falami ultradźwięków pod kontrolą rezonansu magnetycznego (MRgFUS) wykonywane są w ośrodkach w Rzeszowie, Kielcach i Warszawie.
Wyniki badań wskazują korzystny wpływ suplementacji witaminy D w leczeniu mięśniaków. Prowadzone są również badania nad wpływem innych suplementów diety m.in. ekstrakt z zielonej herbaty (EGCG), kurkuma.

</doc>
<doc id="1042651" url="https://pl.wikipedia.org/wiki?curid=1042651" title="Parafia wojskowa św. Jana z Dukli w Śremie">
Parafia wojskowa św. Jana z Dukli w Śremie

Parafia wojskowa św. Jana z Dukli w Śremie – parafia wojskowa w Dekanacie Sił Powietrznych Ordynariatu Polowego Wojska Polskiego (do 27 czerwca 2011 roku parafia należała do Dekanatu Sił Powietrznych Północ). Proboszczem do końca września 2013 roku był odznaczony Orderem „MILITO PRO CHRISTO” ks. ppłk Krzysztof Górski COr. Po nim do 2016 r. funkcję proboszcza pełnił ks. kmdr ppor. Paweł Wójcik. Obecnie proboszczem jest ks. mjr Grzegorz Bechta.

</doc>
<doc id="1042655" url="https://pl.wikipedia.org/wiki?curid=1042655" title="DW196">
DW196



</doc>
<doc id="1042657" url="https://pl.wikipedia.org/wiki?curid=1042657" title="Dolina Smutna">
Dolina Smutna

Dolina Smutna (słow. "Smutná dolina") – górna część Doliny Rohackiej w słowackich Tatrach Zachodnich. Jest to typowa rynna lodowcowa, zacieniona przez wznoszące się z wszystkich niemal stron potężne i strome ściany skalne, zawalona granitowymi blokami i niemal pozbawiona szaty roślinnej. Swoim wyglądem bardziej przypomina Tatry Wysokie niż Zachodnie. Zimą schodzą do niej duże lawiny. Śnieg utrzymuje się tutaj nawet do połowy lipca, co również przyczynia się do tak słabej wegetacji życia w tej okolicy. Przed II wojną światową Dolina Smutna była bardzo popularna wśród narciarzy, m.in. dzięki długiemu zaleganiu w niej śniegu. Od 1942 r. urządzano tutaj nawet zawody. Nazwę doliny rozpowszechnił w Polsce Tadeusz Zwoliński, przed 1937 r. nazywana była Doliną Rohacką. Zacienienie, pustkowie, gruzowisko skał istotnie sprawiają smutne wrażenie.
Od wschodniej strony wznoszą się nad doliną przepaściste, granitowe ściany Rohacza Płaczliwego (2125 m) i Ostrego (2088 m) podsypane stożkami piargowymi, od południa grań Smutnej Przełęczy (1963 m), na którą pnie się zygzakami szlak turystyczny. Od strony wschodniej dolinę ograniczają również strome ściany Trzech Kop (2136 m) i odbiegającej na północ od nich grani Zielonego Wierchu Rohackiego. Jedynie w północnym kierunku dolina otwiera się niewielkim przesmykiem, przez który widać Wołowiec, Rakonia i Zabratową Przełęcz. W górnej części doliny, pod Spaloną Przełęczą kocioł lodowcowy, pod nim, na wysokości ok. 1600 m wał dużej moreny czołowej.
Z ubogą szatą roślinną górnego piętra Doliny Smutnej bardzo kontrastuje jej dolne piętro, tuż powyżej górnego zasięgu kosówki, a poniżej wału moreny. Stała wilgotność w tym miejscu i większe naświetlenie sprawiają, że występują tutaj bardzo bujne ziołorośla, jedne z największych w Tatrach. Dominuje w nich miłosna górska, prócz niej występują m.in. starzec górski, starzec Fuchsa, modrzyk górski, dzwonek wąskolistny. Wyżej licznie rośnie goryczka kropkowana i starzec kraiński. W dolinie często przebywają kozice.

</doc>
<doc id="1042658" url="https://pl.wikipedia.org/wiki?curid=1042658" title="Żylaki powrózka nasiennego">
Żylaki powrózka nasiennego

Żylaki powrózka nasiennego (łac. "varicocele", ang. varicocele) – nieprawidłowe poszerzenia światła naczyń żylnych powrózka nasiennego. Żylaki powrózka nasiennego są jedną z najczęstszych przyczyn męskiej niepłodności, odpowiadając za jej 12 do 40% przypadków, gdyż zwiększony przepływ krwi w tej okolicy i co za tym idzie podniesienie temperatury powoduje zwolnienie wytwarzania plemników i zmniejszenie ich liczby.
Leczenie.
Leczenie żylaków powrózka nasiennego jest wykonywane podczas zabiegu chirurgicznego w znieczuleniu ogólnym. Usuwa się je poprzez proste cięcie lub metodą laparoskopową z 3 nacięciami. Operacja u 86,6% chorych poddanych zabiegowi prowadzi do wyleczenia żylaków, a u 76,5% do poprawy płodności. W 9,6% przypadków dochodzi do powikłań pooperacyjnych w postaci wodniaka jądra.

</doc>
<doc id="1042660" url="https://pl.wikipedia.org/wiki?curid=1042660" title="Smutná dolina">
Smutná dolina



</doc>
<doc id="1042661" url="https://pl.wikipedia.org/wiki?curid=1042661" title="Kiedyś będziesz moja">
Kiedyś będziesz moja

Kiedyś będziesz moja – utwór zespołu Ira pochodzący z debiutanckiej płyty "IRA". Został zamieszczony na pierwszej pozycji na krążku. Utwór trwa 3 minuty i 28 sekund.
Kompozytorem utworu był gitarzysta zespołu Kuba Płucisz, a tekst napisał Andrzej Senar. Brzmienie utworu utrzymane jest w rockowym, średnio-szybkim tempie. Piosenka posiada także solówkę gitarową. Utwór, podobnie jak i cała płyta, nie odniósł żadnego znaczącego sukcesu, piosenka grana była jedynie na trasie promującej płytę "IRA", oraz na trasie po byłym ZSRR na przełomie kwietnia i maja 1990 roku. Od tamtej pory utwór nie jest w ogóle grany na koncertach grupy.

</doc>
<doc id="1042662" url="https://pl.wikipedia.org/wiki?curid=1042662" title="Pesamino Taputai">
Pesamino Taputai

Pesamino Taputai (ur. 20 marca 1949), francuski polityk, prezydent Zgromadzenia Terytorialnego (szef rządu) Wallis i Futuny od 11 kwietnia 2007 do 11 grudnia 2007 i ponownie od listopada/grudnia 2011 do 4 kwietnia 2012.
Do zgromadzenia został wybrany w wyborach 1 kwietnia 2007 z dystryktu Hahake na wyspie Uvea (Wallis). Obecnie jest członkiem Ruchu Demokratycznego ("Mouvement démocrate"). 11 kwietnia 2007 większością 11 z 20 głosów całego Zgromadzenia Terytorialnego został wybrany jego prezydentem.

</doc>
<doc id="1042664" url="https://pl.wikipedia.org/wiki?curid=1042664" title="Düwag GT8N">
Düwag GT8N



</doc>
<doc id="1042665" url="https://pl.wikipedia.org/wiki?curid=1042665" title="Ryszard Szparak">
Ryszard Szparak

Ryszard Szparak (ur. 2 lipca 1951 w Olsztynie) – polski lekkoatleta, specjalizujący się w biegu na 400 m przez płotki.
Osiągnięcia.
Zawodnik klubu Gwardia Olsztyn. Olimpijczyk z Moskwy (1980). Podczas mistrzostw Europy w Atenach (1982) zajął 4. miejsce w sztafecie 4 x 400 m (3:02,77 s.) i 5. w biegu na 400 m ppł (49,41 s.). W najlepszym w karierze roku 1983, zajął w swej koronnej konkurencji 3. pozycję w Pucharze Europy (49,65 s.) i awansował do finału mistrzostw świata w Helsinkach (8. miejsce z wynikiem 49,78 s.).
W rankingu magazynu "Track and Field News" był dwukrotnie 10. jako specjalista biegu na 400 m pł (1982, 1983). 5-krotnie poprawiał rekord Polski w biegu na 400 m pł (do 49,17 s. w 1983), był również 5-krotnym mistrzem Polski w tej konkurencji (1980-1984).

</doc>
<doc id="1042667" url="https://pl.wikipedia.org/wiki?curid=1042667" title="Year Of The Dog...Again">
Year Of The Dog...Again



</doc>
<doc id="1042668" url="https://pl.wikipedia.org/wiki?curid=1042668" title="Kościół św. Andrzeja na Kwirynale">
Kościół św. Andrzeja na Kwirynale

Kościół św. Andrzeja na Kwirynale (wł. "Chiesa di Sant'Andrea al Quirinale") – rzymskokatolicki kościół tytularny w Rzymie na wzgórzu Kwirynał. Budowla jest zwana „perłą baroku” ze względu na wspaniałe wnętrze zaprojektowane przez Giovanniego Berniniego.
Świątynia ta jest kościołem rektoralnym parafii "Santi Vitale e Compagni Martiri in Fovea" oraz kościołem tytularnym .
Lokalizacja.
Kościół znajduje się w I. Rione Rzymu – Monti przy "Via del Quirinale" 29.
Historia.
W 1658 rozpoczęto budowę kościoła na zlecenie zakonu jezuitów. Kardynał Camillo Francesco Maria Pamphili zlecił prace Berniniemu. W 1671 architekt ten zakończył proces wznoszenia gmachu.
W przylegających do kościoła klasztorze – dawnym domu nowicjatu – znajduje się cela św. Stanisława Kostki
Architektura i wnętrze.
Zbudowany na planie elipsy, której krótsza oś stanowi główną oś kościoła. Na ścianie nad ołtarzem głównym znajduje się obraz ukrzyżowanego św. Andrzeja autorstwa Guillaume Courtois (zwanego Il Borgognone) z 1668 roku. Zwraca również uwagę złocony sufit, stiukowe cherubiny sprawiające wrażenie sfruwających z kopuły kościoła.
W kaplicy dedykowanej św. Stanisławowi Kostce znajdują się jego relikwie. Ponadto przy kościele można zobaczyć zrekonstruowany pokój z nowicjatu, w którym św. Stanisław zmarł. Znajduje się w nim rzeźba przedstawiająca św. Stanisława na łożu śmierci autorstwa Pierre Legrosa z ok. 1700 roku wykonana z marmuru o różnych barwach. 
Kościół ten był inspiracją dla Kacpra Bażanki przy projekcie fasady Kościoła Misjonarzy pod wezwaniem Nawrócenia św. Pawła w Krakowie (1719-1728).
Kardynałowie prezbiterzy.
Kościół św. Andrzeja na Kwirynale otrzymał godność kościoła tytularnego ("Titulus Sancti Andreae in Quirinali") nadaną przez papieża Jana Pawła II 21 lutego 1998 roku.

</doc>
<doc id="1042671" url="https://pl.wikipedia.org/wiki?curid=1042671" title="Sant' Andrea al Quirinale">
Sant' Andrea al Quirinale



</doc>
<doc id="1042674" url="https://pl.wikipedia.org/wiki?curid=1042674" title="Odległość kątowa">
Odległość kątowa

Odległość kątowa punktów na sferze – kąt między dwiema prostymi przechodzącymi przez środek sfery i każdy z punktów. Obrazowo można to wyrazić jako kąt pomiędzy prostymi łączącymi obserwatora z obserwowanymi obiektami.
Odległość kątową na ogół wyraża się w stopniach lub radianach. 
W astronomii za sferę przyjmuje się sferę niebieską a za jej środek przyjmuje się Ziemię. Obiekty położone w niewielkiej odległości kątowej może w rzeczywistości dzielić znaczna odległość liniowa, jak ma to miejsce np. podczas zjawiska zakrycia gwiazd przez Księżyc.

</doc>
<doc id="1042679" url="https://pl.wikipedia.org/wiki?curid=1042679" title="Synagoga Bejt Szmuel w Białymstoku">
Synagoga Bejt Szmuel w Białymstoku



</doc>
<doc id="1042682" url="https://pl.wikipedia.org/wiki?curid=1042682" title="Ojciec chrzestny III">
Ojciec chrzestny III

Ojciec chrzestny III (ang. "The Godfather Part III") – amerykański film gangsterski z 1990 roku w reżyserii Francisa Forda Coppoli.
Fabuła.
Film opowiada o dalszych losach rodziny Corleone, o samotności byłego szefa mafii i o tym jak trudno wyplątać się z przeszłości. Michael jest już starszym schorowanym człowiekiem, filantropem i dobroczyńcą. Mimo iż jest bogaty i wiele pieniędzy przeznacza także na cele dobroczynne, czuje się nieszczęśliwy, a zbrodnie, jakie popełnił, nie dają o sobie zapomnieć. Miejsce Dona Corleone chce zająć jego bezwzględny bratanek Vincent Mancini. Z czasem udaje mu się to i przyjmuje nazwisko rodziny. Kieruje się on zbrodnią, wyrachowaniem, podobnie jak w młodości Michael.
Nagrody i wyróżnienia.
Film był nominowany do Oscara w siedmiu kategoriach. Jest jedynym filmem z serii, który nie został umieszczony na liście National Film Registry, jako film budujący dziedzictwo kulturalne USA.
Film był nominowany do Złotego Globu w siedmiu kategoriach, lecz nie zdobył go w żadnej.
Sofia Coppola zdobyła dwie Złote Maliny, jako najgorszy debiut aktorski i najgorsza aktorka drugoplanowa.

</doc>
<doc id="1042685" url="https://pl.wikipedia.org/wiki?curid=1042685" title="Magdalena Krawczyk">
Magdalena Krawczyk

Magdalena Krawczyk, z domu Sobieszek (ur. 4 maja 1986 w Łukowie) – polska lekkoatletka – kulomiotka, zawodniczka klubów AZS UMCS Lublin i AZS-AWF Warszawa. Studentka wychowania fizycznego na AWF w Warszawie, sędzia lekkoatletyczny.
Najważniejsze osiągnięcia.
Finalistka mistrzostw Europy w Göteborgu (2006 – 12. miejsce z wynikiem 16.17, w elim. 17.54). Mistrzyni Polski z 2005, dwukrotna halowa mistrzyni Polski (2007 i 2009). Rekord życiowy – 17.80 (2007), w hali 17.72 (2007).

</doc>
<doc id="1042686" url="https://pl.wikipedia.org/wiki?curid=1042686" title="Hej mała">
Hej mała

Hej mała – utwór zespołu pochodzący z debiutanckiej płyty "IRA". Utwór został zamieszczony na trzeciej pozycji na wydawnictwie, trwa 3 minuty i 46 sekund.
Brzmienie utworu jest zdecydowanie utrzymane w bardziej dynamicznym rockowym stylu, posiada także melodyjną solówkę gitarową. Kompozytorem utworu był gitarzysta zespołu Kuba Płucisz, tekst napisali wspólnie wokalista Artur Gadowski, oraz A.Gmitrzuk. Utwór był grany podczas trasy promującej krążek zespołu, oraz na koncertach po byłym ZSRR na przełomie kwietnia i maja 1990 roku. Utwór cieszył się sporą popularnością, jednak przestał być grany na koncertach po trasie promującej krążek. Od tamtej pory utwór w ogóle nie jest grany na koncertach zespołu.

</doc>
<doc id="1042687" url="https://pl.wikipedia.org/wiki?curid=1042687" title="Oświęcim (stacja kolejowa)">
Oświęcim (stacja kolejowa)

Oświęcim – stacja kolejowa w Oświęcimiu, w województwie małopolskim, w Polsce. Według klasyfikacji PKP ma kategorię dworca aglomeracyjnego. Jest to stacja węzłowa – linia kolejowa nr 138 z Katowic oraz linia kolejowa nr 94 z Krakowa Płaszowa łączą się tutaj z linią nr 93.
W 2021 stacja obsługiwała 700–999 pasażerów na dobę.

</doc>
<doc id="1042689" url="https://pl.wikipedia.org/wiki?curid=1042689" title="Pamela Melroy">
Pamela Melroy

Pamela Ann Melroy (ur. 17 września 1961 w Palo Alto w stanie Kalifornia) – amerykańska astronautka, pilot wojskowy, pułkownik United States Air Force.
Wykształcenie i służba wojskowa.
Jako pilot wylatała ponad 6000 godzin na ponad 50 typach samolotów.
Kariera astronauty i praca w NASA.
STS-92 (Discovery F-28).
W dniach 11–24 października 2000 była pilotem wahadłowca podczas misji STS-92. Wyprawą dowodził Brian Duffy. Uczestniczyli w niej także specjaliści misji: Leroy Chiao (MS-1), William McArthur (MS-2), Peter Wisoff (MS-3), astronauta japoński Kōichi Wakata (MS-4) oraz Michael Lopez-Alegria (MS-5). 14 października wahadłowiec przycumował do Międzynarodowej Stacji Kosmicznej (ISS). Począwszy od 15 października przez trzy kolejne dni astronauci pracowali na zewnątrz ISS. W tym czasie połączyli kablami energetycznymi i telemetrycznymi moduł Unity z kratownicą oznaczoną jako Z1, zainstalowali na Unity łącznik PMA-3 ("Pressurized Mating Adapter 3") oraz zamontowali na wspomnianej kratownicy kontener ze sprzętem dla astronautów pracujących na zewnątrz stacji. 20 października Discovery odłączył się od ISS. 24 października, z dwudniowym opóźnieniem spowodowanym złą pogodą, po wykonaniu 202 okrążeń Ziemi wylądował w bazie Edwards.
STS-112 (Atlantis F-26).
7 października 2002 poleciała w kosmos na pokładzie wahadłowca Atlantis – ponownie jako pilot promu – w ramach misji STS-112. W wyprawie uczestniczyli również: Jeffrey Ashby – dowódca oraz David Wolf (MS-1), Sandra Magnus (MS-2) Piers Sellers (MS-3) i Fiodor Jurczichin (MS-4) – specjaliści misji. Dwa dni później, 9 października, Atlantis połączył się z Międzynarodową Stacją Kosmiczną. Podstawowym celem, jaki miała zrealizować załoga były dalsze prace związane z rozbudową stacji. Tym razem astronauci zajęli się przede wszystkim montażem nowych elementów kratownicy. Poza tym załoga wahadłowca przeniosła na pokład ISS ponad 800 kg wyposażenia i wykonała kilka drobnych prac remontowych samej stacji. 16 października prom odcumował od stacji, ale jeszcze przez dwa dni pozostawał na orbicie. 18 października 2002 wylądował na Przylądku Canaveral.

</doc>
<doc id="1042691" url="https://pl.wikipedia.org/wiki?curid=1042691" title="Bogusław Choina">
Bogusław Choina

Bogusław Choina (ur. 20 czerwca 1950 w Krakowie, zm. 30 maja 2016) – polski polityk i lekarz, poseł na Sejm I kadencji.
Życiorys.
Syn Mieczysława i Julianny. Ukończył w 1975 studia na Wydziale Lekarskim Śląskiej Akademii Medycznej. Do 1991 pracował w Instytucie Onkologii w Gliwicach.
W 1980 wstąpił do NSZZ „Solidarność”. Był przewodniczącym komitetu założycielskiego i następnie komisji zakładowej w swoim zakładzie pracy. W latach 1981–1985 należał także do Konfederacji Polski Niepodległej. W grudniu 1981 został tymczasowo aresztowany, w styczniu 1982 skazany na karę dwóch lat pozbawienia wolności, którą to karę Sąd Najwyższy podwyższył do pięciu lat. Zwolnienie uzyskał w grudniu 1983 w związku z amnestią.
W latach 1990–1994 zasiadał w gliwickiej radzie miasta z ramienia Komitetu Obywatelskiego. W 1991 z listy Kongresu Liberalno-Demokratycznego został wybrany na posła I kadencji. W kolejnych wyborach parlamentarnych bez powodzenia kandydował z listy KLD (1993), Unii Wolności (1997) oraz Prawa i Sprawiedliwości (2001).
Po 1991 był dyrektorem zakładu opieki zdrowotnej, potem zatrudniony jako specjalista najpierw w Śląskiej Regio­nalnej Kasie Chorych, następnie w oddziale Narodowego Funduszu Zdrowia.
W 2007 prezydent Lech Kaczyński odznaczył go Krzyżem Oficerskim Orderu Odrodzenia Polski. W 2015 otrzymał Krzyż Wolności i Solidarności.
Pochowany na cmentarzu centralnym w Gliwicach.

</doc>
<doc id="1042693" url="https://pl.wikipedia.org/wiki?curid=1042693" title="Blanka Winiarska">
Blanka Winiarska

Blanka Anna Winiarska (ur. 1 marca 1984 w Poznaniu) – polska tancerka i instruktorka tańca.
Życiorys.
Ukończyła XX Liceum Ogólnokształcące im. Konstantego Ildefonsa Gałczyńskiego w Poznaniu. Studiowała animację społeczno-kulturalną na Wydziale Pedagogiki i Socjologii Uniwersytetu Zielonogórskiego w Zielonej Górze.
Trenowanie tańca towarzyskiego rozpoczęła w wieku 9 lat. W latach 1999–2004 zawodowo tańczyła z Markiem Fiksą, z którym zdobyła dwukrotnie mistrzostwo Polski w kombinacji 10 tańców, a także zajęła 8. miejsce na Mistrzostwach Świata w Kijowie. Następnie tańczyła z Piotrem Lewandowskim (2004–2005), Marcinem Hakielem (2006) i Heorhijem Korolyovem (2006–2008). Reprezentuje najwyższą, międzynarodową klasę taneczną „S” w tańcach latynoamerykańskich i standardowych.
W latach 2005–2011 występowała w charakterze trenerki tańca w programie rozrywkowym TVN "Taniec z gwiazdami", a jej partnerami byli, kolejno: Piotr Adamski, Tomasz Stockinger, Iwan Komarenko, Jacek Kawalec, Wojciech Łozowski, Alan Andersz, Bartłomiej Kasprzykowski, Zygmunt Chajzer, Maciej Friedek, Andrzej Młynarczyk i Dariusz Kordek. Przez kilka lat była instruktorką w szkole tańca Egurrola Dance Studio, a także zagrała gościnnie w filmie "Kochaj i tańcz" (2008) oraz w serialach TVP: "Egzamin z życia" (2007–2008) i "Tancerze" (2009).
W 2012 otworzyła szkołę tańca „Centrum Tańca Blanka Winiarska” w Poznaniu.
Życie prywatne.
Ma młodszego brata. Jest matką dwójki dzieci.

</doc>
<doc id="1042696" url="https://pl.wikipedia.org/wiki?curid=1042696" title="Garin de Montaigu">
Garin de Montaigu



</doc>
<doc id="1042699" url="https://pl.wikipedia.org/wiki?curid=1042699" title="Actio ex testamento">
Actio ex testamento

Actio ex testamento – w prawie rzymskim powództwo legatariusza (zapisobiorcy) przeciw spadkobiercy o wypłacenie legatu damnacyjnego.
Charakterystyka powództwa.
Z tytułu legatu, legatariusz mógł domagać się od spadkobiercy jakiejś rzeczy zapisanej mu w testamencie. W wypadku legatu damnacyjnego, rzecz ta mogła wchodzić w skład spadku, w skład majątku spadkobiercy, a nawet być w majątku osób trzecich. W tym ostatnim przypadku na spadkobiercy spoczywał obowiązek wystarania się o zapisaną rzecz albo wypłacić legatariuszowi jej równowartość. Stosunek ten zaliczany był do zobowiązań „tak jakby z umowy” ("obligationes quasi ex contractu"), gdyż spadkobiercę z zapisobiorcą nie łączyła umowa, ani stosunek ten nie powstawał z powodu czynu niedozwolonego.
Ochronie roszczeń legatariusza służyło "actio ex testamento" należące do "actiones in personam".

</doc>
<doc id="1042700" url="https://pl.wikipedia.org/wiki?curid=1042700" title="Jerzy Mokrzycki">
Jerzy Mokrzycki

Jerzy Władysław Mokrzycki (ur. 1 sierpnia 1942 we Lwowie, zm. 8 czerwca 2005) – polski polityk, senator IV kadencji, wojewoda koszaliński w latach 1994–1997 oraz pierwszy przewodniczący Sejmiku Województwa Zachodniopomorskiego w latach 1998–2000.
Życiorys.
Odbył studia prawnicze na Uniwersytecie im. Adama Mickiewicza w Poznaniu. W 1960 podjął pracę zawodową w Prezydium Wojewódzkiej Rady Narodowej w Koszalinie. Od 1961 pracował w Urzędzie Wojewódzkim, do 1989 był jego dyrektorem. W latach 1990–1993 prowadził własną działalność gospodarczą. Od 1994 do 1997 pełnił funkcję wojewody koszalińskiego. W 1997 został wybrany na senatora IV kadencji w województwie koszalińskim z ramienia Sojuszu Lewicy Demokratycznej. Zasiadał w Komisji Regulaminowej i Spraw Senatorskich oraz Komisji Samorządu Terytorialnego i Administracji Państwowej. Mandat w Senacie utracił 21 marca 2001 na skutek orzeczenia sądu kończącego postępowanie lustracyjne, prawomocnie uznającego go za tzw. kłamcę lustracyjnego. Pracował następnie jako zastępca dyrektora w Agencji Nieruchomości Rolnych.
Wcześniej w 1998 został radnym Sejmiku Województwa Zachodniopomorskiego I kadencji, w którym zasiadał w Komisji Rozwoju i Promocji Województwa oraz w Komisji Ochrony Zdrowia i Pomocy Społecznej. 6 listopada 1998 wybrany na przewodniczącego tego gremium, funkcję tę pełnił do 26 stycznia 2000. Od marca 2002 był doradcą wojewody zachodniopomorskiego Stanisława Wziątka. W wyborach samorządowych w 2002 kandydował do sejmiku z pierwszego miejsca listy SLD-UP w okręgu koszalińskim. Otrzymał 13 785 głosów (15,2% głosów w okręgu), uzyskując ponownie mandat radnego województwa. W sejmiku II kadencji zasiadał w Komisji Gospodarki, Infrastruktury i Ochrony Środowiska oraz w Komisji Rewizyjnej.
Pochowany na cmentarzu komunalnym w Koszalinie.
Życie prywatne.
Był żonaty, miał córkę.

</doc>
<doc id="1042702" url="https://pl.wikipedia.org/wiki?curid=1042702" title="Actio familiae erciscundae">
Actio familiae erciscundae

Actio familiae erciscundae – w prawie rzymskim powództwo o podział spadku.
Charakterystyka powództwa.
"Actio familiae erciscundae" służyło podziałowi wspólności majątkowej powstałej wskutek spadkobrania. Jeżeli do podziału spadku chcieli przystąpić spadkobiercy, wyposażeni przez spadkodawcę za jego życia, powinni do masy spadkowej dołączyć ("conferre") własny majątek ("collatio bonorum"). Przykładowo, mogło to nastąpić w wypadku przekazania córce posagu, żonie darowizny z okazji małżeństwa, emancypowanemu dziecku jego "peculium".
"Actio familiae erciscundae" było najstarszą skargą działową, wprowadzoną już ustawą XII tablic. W okresie pryncypatu należała do powództw opartych na dobrej wierze. Powództwo należało do "actiones in personam", gdyż stosunek łączący spadkobierców był „zobowiązaniem jak gdyby z umowy” ("obligatio quasi ex contractu").

</doc>
<doc id="1042704" url="https://pl.wikipedia.org/wiki?curid=1042704" title="Donatio propter nuptias">
Donatio propter nuptias



</doc>
<doc id="1042710" url="https://pl.wikipedia.org/wiki?curid=1042710" title="Actio finium regundorum">
Actio finium regundorum

Actio finium regundorum – w prawie rzymskim, powództwo o uregulowanie granic między gruntami (o rozgraniczenie).
Charakterystyka powództwa.
Powództwo to należało do skarg działowych i służyło rozstrzyganiu sporów granicznych. Grunty sąsiedzkie, w myśli dawnego prawa rzymskiego, rozdzielała miedza szerokości 5 stóp. Każdy z właścicieli sąsiednich gruntów był jej współwłaścicielem (w połowie). Sędzia mógł jednak, jeżeli przemawiały za tym względy ładu społecznego, przysądzić część spornego gruntu na rzecz jednego sąsiada kosztem drugiego.

</doc>
<doc id="1042711" url="https://pl.wikipedia.org/wiki?curid=1042711" title="Odsłoń twarz">
Odsłoń twarz

"Odsłoń twarz"- utwór zespołu pochodzący z debiutanckiej płyty "IRA" wydanej w grudniu 1989 roku. Został zamieszczony na piątej pozycji na krążku. Trwa 4 minuty i 1 sekundę i jest szóstym co do długości utworem znajdującym się na płycie.
Utwór "Odsłoń twarz" utrzymany jest w dość łagodnym rockowym brzmieniu, dopiero refreny ukazują ostrzejsze brzmienie gitary, piosenka posiada także melodyjną solówkę gitarową. Kompozytorem utworu był basista grupy Dariusz Grudzień, natomiast tekst napisał Andrzej Senar. Utwór ten był nagrywany już wcześniej, bo w kwietniu 1989 roku w warszawskim studiu S-4. Podczas swej drugiej wizyty na Festiwalu w Opolu w czerwcu 1989 roku zespół zaprezentował się właśnie z tym utworem gdzie został ciepło przyjęty przez publiczność. Był także grany na trasie promującej debiutancką płytę, oraz na koncertach grupy w byłym ZSRR w 1990 roku. Od tamtej pory utwór nie jest do dnia dzisiejszego grany na koncertach zespołu.

</doc>
<doc id="1042714" url="https://pl.wikipedia.org/wiki?curid=1042714" title="Seweryn Jurgielaniec">
Seweryn Jurgielaniec

Seweryn Leszek Jurgielaniec (ur. 16 czerwca 1938 w Grodnie, zm. 24 grudnia 2012 w Koszalinie) – polski polityk, lekarz, poseł na Sejm II i III kadencji.
Życiorys.
Syn Edwarda i Marii. W 1963 ukończył studia na Wydziale Lekarskim Akademii Medycznej w Łodzi, pracował jako lekarz. W latach 1974–1978 zasiadał w Miejskiej Radzie Narodowej w Białogardzie. Pełnił funkcję posła na Sejm II i III kadencji wybranego z listy Sojuszu Lewicy Demokratycznej w okręgu koszalińskim. W latach 2002–2006 zajmował stanowisko zastępcy głównego inspektora sanitarnego. Był także radnym powiatu białogardzkiego (w latach 2002–2006). Należał do SLD.
W 2005 otrzymał Krzyż Oficerski Orderu Odrodzenia Polski.
Pochowany na cmentarzu komunalnym w Koszalinie.

</doc>
<doc id="1042719" url="https://pl.wikipedia.org/wiki?curid=1042719" title="Mistrzostwa Polski Seniorów w Lekkoatletyce 1923">
Mistrzostwa Polski Seniorów w Lekkoatletyce 1923

4. Mistrzostwa Polski Seniorów w Lekkoatletyce – zawody, które rozgrywane były w Warszawie w Parku Sobieskiego (obecnie Park Agrykola) 25 i 26 sierpnia 1923.
Chód na 10 kilometrów.
Mistrzostwa w chodzie na 10 kilometrów mężczyzn zostały rozegrane 30 września w Warszawie.
Dziesięciobój.
Mistrzostwa w dziesięcioboju mężczyzn odbyły się 10 i 11 listopada w Warszawie w Parku Sobieskiego.
Klasyfikacja drużynowa.
W klasyfikacji drużynowej zwyciężyła Pogoń Lwów (12 medali złotych, 6 srebrnych, 6 brązowe), druga była Polonia Warszawa (7, 5, 4), a trzecia Warszawianka (4, 2, 3).

</doc>
<doc id="1042720" url="https://pl.wikipedia.org/wiki?curid=1042720" title="Seweryn Kaczmarek">
Seweryn Kaczmarek

Seweryn Kaczmarek (ur. 16 grudnia 1947 w Oleśnicy) – polski polityk, inżynier, poseł na Sejm III kadencji, główny inspektor transportu drogowego w latach 2001–2007.
Życiorys.
W 1974 wstąpił do Polskiej Zjednoczonej Partii Robotniczej. W 1981 ukończył studia na Wydziale Inżynierii Lądowej Politechniki Warszawskiej. Pracował w Polskich Kolejach Państwowych, był m.in. zastępcą naczelnika oddziału drogowego w Ostrowie Wielkopolskim. W latach 1990–1997 kierował strukturami Socjaldemokracji Rzeczypospolitej Polskiej w województwie kaliskim. Pełnił funkcję posła na Sejm III kadencji wybranego z listy Sojuszu Lewicy Demokratycznej. W latach 2001–2007 zajmował stanowisko głównego inspektora transportu drogowego. W przedterminowych wyborach parlamentarnych w 2007 bez powodzenia kandydował z listy koalicji Lewica i Demokraci. W listopadzie 2012 został radnym sejmiku wielkopolskiego z ramienia SLD, zastępując na tym stanowisku zmarłego we wrześniu tego samego roku Kazimierza Kościelnego. W 2014 nie uzyskał reelekcji.
Odznaczony Krzyżem Kawalerskim Orderu Odrodzenia Polski, Srebrnym i Brązowym Krzyżem Zasługi oraz kilkunastoma odznaczeniami resortowymi.

</doc>
<doc id="1042721" url="https://pl.wikipedia.org/wiki?curid=1042721" title="Wrzód miękki">
Wrzód miękki



</doc>
<doc id="1042722" url="https://pl.wikipedia.org/wiki?curid=1042722" title="ORP Dzik (trałowiec)">
ORP Dzik (trałowiec)



</doc>
<doc id="1042723" url="https://pl.wikipedia.org/wiki?curid=1042723" title="Newlin">
Newlin

Newlin (Niewlin) – polski herb szlachecki z nobilitacji.
Opis herbu.
Herb według pierwotnego nadania: "W polu błękitnym między dwiema gwiazdami złotymi złota strzała skrzyżowana z mieczem takiejż barwy. Nad hełmem w koronie skrzydło orle czarne przeszyte strzałą złotą. Labry: czerwone, podbite srebrem."
Wersja upowszechniona w późniejszych przedstawieniach: "W polu błękitnym strzała złota w słup, przekrzyżowana (także jelcem miecza), między dwiema takimiż gwiazdami w pas. W klejnocie nad hełmem w koronie skrzydło orle czarne przeszyte strzałą."
Najwcześniejsze wzmianki.
Herb pierwotnie nadany Szymonowi i Ernestowi Ronenbergom, nobilitowanym 24 kwietnia 1572 roku. Szymon był medykiem i lekarzem królewskim, nagrodzono go za leczenie Zygmunta Augusta. Ernest był wojskowym i zasłużył się w wojnie o Inflanty. Szymański pisze, że jest to herb rodowy z Niemiec, który król udostojnił gwiazdami i być może klejnotem. Dwie gwiazdy miały symbolizować dwóch braci. W latach późniejszych herb wyłącznie w swojej odmienionej formie (strzała wyprostowana, miecz zastąpiony jakby przez sam jelec) wymieniały polskie herbarze, m.in. Okolskiego ("Orbis Polonus", 1641-45), Niesieckiego ("Korona polska", 1738) i Ostrowskiego ("Księga herbowa rodów polskich", 1897, 1906). W 1659 roku herb Newlin wraz nobilitacją otrzymał Jan Mazaraki z wojska zaporoskiego, zaś w 1764 roku wraz z potwierdzeniem szlachectwa Franciszek Łukowicz wraz z braćmi, przedstawiciel szlachty kaszubskiej.
Pochodzenie nazwy.
Wedle dokumentu nobilitacyjnego, nazwa herbu pochodzi od bitwy pod Newlem, w której miał polec Ernest Ronnenberg. Należy zauważyć, iż bitwa ta rozegrała się przed jego nobilitacją.
Herbowni.
Oprócz rodzin Ronnenberg, Mazaraki i Łukowicz (Lukowicz, Lukowitz), którym nadano herb Newlin, Tadeusz Gajl wymienia tego herbu jeszcze nazwiska Brudzewski, Doliński, Newliński i Kliński. Barbarę Brudzewską herbu Newlin wymieniają materiały genealogiczne Dworzaczka. Nazwisko Newliński według Brezy mieli przyjąć potomkowie Ernesta Ronnenberga. Przypisanie rodzinie Klińskich jest błędne, rodzina ta była herbu Junosza odmienny. Łukowiczowie mieli posługiwać się w XIX-XX wieku przydomkiem Syrwind vel Sirwind, mającym nawiązywać do ich rzekomego litewskiego pochodzenia.
Rodzina Łukowiczów.
Rodzina szlachecka osiadła w Prusach Królewskich, której nazwisko pochodzić może od nazwy osobowej Łuk lub Łuka, albo od imienia Łukasz. Wedle rodowej tradycji jej najdawniejszy przodek Grzegorz miał pochodzić z Litwy, gdzie w XVI wieku posiadał dobra Zadziewie. Tradycję litewskiego pochodzenia jak i wczesnego szlachectwa członków rodu podważają badania genealogiczne. Najwcześniej znany przedstawiciel rodzin, Piotr Łukowicz, był wzmiankowany w 1705 roku. Pełnił funkcję sołtysa kosobudzkiego i określano go mianem "honestus". Nie był zatem szlachcicem. Jego bratem był Maciej, ożeniony w 173 roku ze szlachcianką, sam jednak nadal nie był określony jako szlachcic. Franciszek Łukowicz, który dla siebie i braci otrzymał potwierdzenie szlachectwa w 1764 roku, był synem Piotra. Największe znaczenie osiągnął jego syn, Józef Łukowicz. Rodzina Łukowiczów w XIX wieku była dość licznie rozrodzona i obejmowała różne poziomy zamożności - od gospodarzy gburskich po posiadaczy ziemskich. Gałąź rodziny osiadła w Prusach, gdzie służyli wojskowo. Nazwisko Łukowicz funkcjonuje do dzisiaj, głównie na Pomorzu.

</doc>
<doc id="1042726" url="https://pl.wikipedia.org/wiki?curid=1042726" title="Arnold Drygas">
Arnold Drygas

Arnold Drygas (ur. 17 kwietnia 1876 roku w Pile, zm. 14 grudnia 1906 w Afryce) - lekarz, specjalista chorób wewnętrznych, podróżnik, syn Antoniego Drygasa - przemysłowca i pedagoga. 
Życiorys.
Jego ojcem był Antoni Drygas - nauczyciel w liceum, założyciel Polskiego Towarzystwa Przemysłowców. 
Studiował medycynę m.in. w Monachium i w Berlinie. Po studiach zamieszkał w Poznaniu, gdzie pracował w Szpitalu Miejskim jako asystent na oddziale wewnętrznym. Oddelegowano go na Kujawy, gdzie walczył z epidemią tyfusu plamistego. Szczególną uwagę zwracał na higienę osobistą i zachowanie reżimu sanitarnego, co wówczas nie było powszechne. 
W latach 1902-1903 pracował w klinice Ernesta Leydena w Berlinie, gdzie uczestniczył w programach badawczych i publikował prace naukowe. 
Po śmierci żony rozpoczął pracę jako lekarz okrętowy na statku pływającym dookoła świata. Następnie w Indiach, wspólnie z francuskim bakteriologiem Lacoque'm, prowadził badania nad zarazkami żółtej febry, które wyjaśniły etiologię choroby oraz rolę komarów w jej rozprzestrzenianiu się. 
Podczas powrotu do Polski zmarł na zapalenie płuc w Afryce. 

</doc>
<doc id="1042727" url="https://pl.wikipedia.org/wiki?curid=1042727" title="Brian Andersen">
Brian Andersen

Brian Andersen (ur. 13 marca 1971 roku) – duński żużlowiec.
Pierwszy znaczący sukces w swojej karierze osiągnął w roku 1989, zajmując drugie miejsce w Młodzieżowych Indywidualnych Mistrzostwach Danii. Dwa lata później zdobył w Coventry tytuł Mistrza Świata Juniorów. Dwukrotny indywidualny mistrz Danii.
Indywidualny mistrz świata juniorów w Coventry z 1991
Srebrny medalista Drużynowych Mistrzostw Świata z 1993. W latach 1997, 1998, 1999, 2000, 2001 startował w cyklu Grand Prix, najwyżej sklasyfikowany w sezonie 1997 na pozycji VI. Odniósł jedno indywidualne zwycięstwo w rundzie Grand Prix: w roku 1997 w Bradford.
W latach 1992 – 1999 startował w brytyjskiej lidze żużlowej, we wszystkich sezonach reprezentując barwy klubu Coventry Bees w którym wystąpił w 349 meczach i zdobył 3233 pkt. W drużynowych rozgrywkach w Polsce pojawił się w roku 1991, reprezentując klub Polonez Poznań.
W roku 2001 zakończył karierę sportową. 27 maja 2010 roku po prawie 9 latach przerwy wrócił do żużlu reprezentując barwy duńskiego Holsted.
Starty w lidze.
Liga polska
Liga duńska
Liga angielska

</doc>
<doc id="1042728" url="https://pl.wikipedia.org/wiki?curid=1042728" title="Kierl">
Kierl



</doc>
<doc id="1042732" url="https://pl.wikipedia.org/wiki?curid=1042732" title="Roman Sroczyński">
Roman Sroczyński

Roman Sroczyński (ur. 4 września 1945 w Bad Fallingbostel) – polski polityk, działacz PZPR, poseł na Sejm III kadencji.
Życiorys.
W 1968 ukończył studia z zakresu filologii rosyjskiej na Wydziale Filologicznym Uniwersytetu Warszawskiego, następnie uzyskał stopień doktora. Od 1965 do rozwiązania należał do Polskiej Zjednoczonej Partii Robotniczej. Był adiunktem w Instytucie Podstawowych Problemów Marksizmu-Leninizmu, a w latach 1976–1990 etatowym pracownikiem Komitetu Centralnego PZPR. W pierwszej połowie lat 90. był zatrudniony w Banku Pekao. W latach 1995–1997 pełnił funkcję prezesa Państwowego Funduszu Rehabilitacji Osób Niepełnosprawnych.
Sprawował mandat posła na Sejm III kadencji wybranego z listy Sojuszu Lewicy Demokratycznej w okręgu sieradzkim. W 2001 nie został ponownie wybrany. W grudniu 2001 objął po raz drugi stanowisko prezesa PFRON, które zajmował do 2006.

</doc>
<doc id="1042735" url="https://pl.wikipedia.org/wiki?curid=1042735" title="Fajerhak">
Fajerhak

Fajerhak – polski herb szlachecki.
Blazonowanie.
W polu czerwonym osęk srebrny w skos. Klejnot: nieznany.
Najwcześniejsze wzmianki.
Herb zaginął najprawdopodobniej w XVI wieku. Znany ze źródeł z 1574.
Herbowni.
Nieznane są nazwiska osób pieczętujących się tym herbem.

</doc>
<doc id="1042736" url="https://pl.wikipedia.org/wiki?curid=1042736" title="Daniel Vacek">
Daniel Vacek

Daniel Vacek (ur. 1 kwietnia 1971 w Pradze) − czeski tenisista, zwycięzca French Open 1996, French Open 1997 i US Open 1997 w grze podwójnej, reprezentant w Pucharze Davisa, olimpijczyk z Atlanty (1996).
Kariera tenisowa.
Jako zawodowy tenisista Vacek występował w latach 1990−2003.
W grze pojedynczej awansował do 5 finałów o randze ATP World Tour.
W grze podwójnej zwyciężył w 25 turniejach z cyklu ATP World Tour, a także był uczestnikiem 15 finałów. Wśród triumfów deblowych Czecha znajdują się 3 wielkoszlemowe imprezy, podczas których występował w parze z Jewgienijem Kafielnikowem, French Open z 1996 i 1997 roku, a także US Open z 1997 roku.
W latach 1995−1999 Vacek reprezentował Czechy w Pucharze Davisa. Rozegrał w zawodach łącznie 15 meczów, z których 8 wygrał.
W 1996 roku zagrał na igrzyskach olimpijskich w Atlancie, gdzie został pokonany w grze pojedynczej w 2 rundzie przez Andrieja Olchowskiego. W deblu osiągnął ćwierćfinał w parze z Jiřím Novákiem. Spotkanie o awans do strefy medalowej Czesi przegrali z Neilem Broadem i Timem Henmanem.
W rankingu gry pojedynczej Vacek najwyżej był na 26. miejscu (29 stycznia 1996), a w klasyfikacji gry podwójnej na 3. pozycji (8 września 1997).

</doc>
<doc id="1042743" url="https://pl.wikipedia.org/wiki?curid=1042743" title="Øystein Alme">
Øystein Alme

Øystein Alme (ur. 10 sierpnia 1960) − norweski pisarz i aktywista w kampanii o wolny Tybet.
Razem z Mortenem Vågen napisał książkę "Silenced - China’s Great Wall of Censorship" wydaną przez wydawnictwo Amaryllis w maju 2006. Książka opisuje przypadki łamania praw człowieka, wolności wypowiadania się i problemy z cenzurą jakie mają miejsce w Chinach i Tybecie.
Øystein Alme jest także szefem radiostacji "Voice of Tibet".

</doc>
<doc id="1042745" url="https://pl.wikipedia.org/wiki?curid=1042745" title="Niegrzeczni faceci">
Niegrzeczni faceci

Niegrzeczni faceci (ang. "Men Behaving Badly") - brytyjski sitcom emitowany pomiędzy 1992 a 1999 rokiem, początkowo w sieci ITV, a później w BBC One. 
Scenariusz napisał Simon Nye. Przez 7 sezonów powstały łącznie 44 odcinki. Powstał również remake serialu - "Niegrzeczni Panowie".
Wersja polska.
"Polska wersja powstała na zlecenie kanału Wizja Jeden." 
Wersja polska: Master Film
Reżyseria: Elżbieta Jeżewska
Dialogi polskie: Wojciech Szymański
Dźwięk: Elżbieta Mikuś 
Montaż: Jan Graboś 
Kierownictwo produkcji: Ewa Chmielewska
W wersji polskiej udział wzięli:

</doc>
<doc id="1042746" url="https://pl.wikipedia.org/wiki?curid=1042746" title="Stanisław Ziffer">
Stanisław Ziffer

Stanisław Ziffer (ur. 1 sierpnia 1904, zm. ?) – polski lekkoatleta, olimpijczyk.
Życiorys.
Był podoficerem zawodowym Wojska Polskiego. Jako lekkoatleta specjalizował się w biegach długodystansowych. Startował w Igrzyskach Olimpijskich w Paryżu w 1924 na 5000 m, 3000 m z przeszkodami i 3000 m drużynowo, ale odpadł w przedbiegach.
Pięć razy był mistrzem Polski:
Zdobył także wicemistrzostwo Polski w biegach przełajowych w 1921 i 1924. Czterokrotnie ustanawiał rekordy Polski na 2000 m, 5000 m i 3000 m z przeszkodami.
Rekordy życiowe:
Był zawodnikiem Korony Warszawa, Legii Warszawa, Wisły Kraków i Strzelca Warszawa. Zakończył karierę w 1929.
Zaginął bez wieści podczas II wojny światowej. Być może poległ podczas kampanii wrześniowej, bądź też mógł zginąć w obozie koncentracyjnym Majdanek w 1943 roku.

</doc>
<doc id="1042747" url="https://pl.wikipedia.org/wiki?curid=1042747" title="Józef Korpak">
Józef Korpak

Józef Aleksander Korpak (ur. 24 marca 1961 w Radzionkowie) – polski polityk i samorządowiec, poseł na Sejm III kadencji.
Życiorys.
Ukończył w 1985 studia w Instytucie Kierunkowym Transportu Politechniki Śląskiej. W latach 1994–1996 pełnił funkcję prezydenta Bytomia. Wspierał przywrócenie Radzionkowowi praw miejskich. Pod koniec lat 90. zasiadał w zarządzie powiatu tarnogórskiego. Od 2000 sprawował mandat posła na Sejm III kadencji wybranego w okręgu katowickim z listy Akcji Wyborczej Solidarność, w 2001 bezskutecznie ubiegał się o reelekcję. Od 1998 wybierany do rady powiatu tarnogórskiego, w 2003 został wybrany na funkcję starosty. Po wyborach samorządowych w 2006 ponownie objął to stanowisko (w koalicji z PO).
Należał do Ruchu Społecznego, później objął kierownictwo lokalnego ugrupowania. W 2010 kandydował na urząd burmistrza Radzionkowa, przegrał jednak z ubiegającym się o reelekcję Gabrielem Toborem. Jednocześnie był kandydatem Platformy Obywatelskiej do rady powiatu. Uzyskał mandat radnego, kończąc urzędowanie jako starosta. W 2011 wystąpił z klubu radnych PO, po czym został przewodniczącym nowo utworzonego klubu radnych Ruch Samorządowy, który wszedł w skład większościowej koalicji w radzie. W lutym 2012 sąd koleżeński zdecydował o wykluczeniu go z PO. W 2014 wybrany ponownie do rady powiatu z ramienia Ruchu Autonomii Śląska.
Otrzymał Srebrny Krzyż Zasługi (2005).

</doc>
<doc id="1042751" url="https://pl.wikipedia.org/wiki?curid=1042751" title="Lizander (herb szlachecki)">
Lizander (herb szlachecki)

Lizander – polski herb szlachecki z nobilitacji.
Opis herbu.
W polu błękitnym pośrodku zielonego wieńca wawrzynowego, na którym litery: VDNEA – niewiasta z rozpuszczonymi włosami, z uniesionymi ramionami, zamiast palców mająca u dłoni liście wawrzynu. Klejnot: pół niewiasty nagiej. Labry błękitne podbite złotem.
Najwcześniejsze wzmianki.
Herb nadany Piotrowi Lysandrowi, nobilitowanemu 31 marca 1582.

</doc>
<doc id="1042752" url="https://pl.wikipedia.org/wiki?curid=1042752" title="Bardylis I">
Bardylis I

Bardylis I (gr.: "Βάρδυλλις", "Bárdyllis"; łac.: "Bardullis") – król iliryjskich Dardanów w latach ok. 395-358 p.n.e. Założyciel dynastii iliryjskiej.
Na początku IV w. p.n.e. Bardylis zawiązał potężną koalicję plemion iliryjskich. Najechał ziemie Macedonii aż do północnych brzegów Zatoki Termajskiej. Ok. r. 392 p.n.e. osadził Argajosa II na tronie macedońskim. Usunięty Amyntas III Macedoński musiał czekać rok, by odzyskać tron. W r. 383 p.n.e. Bardylis zadał mu druzgocącą klęskę, dzięki czemu mógł zająć sporą część jego kraju. Po śmierci Amyntasa III nowym królem macedońskim został jego syn Aleksander II. Ten, wstępując na tron, musiał zapłacić daninę i wysłać brata Filipa jako zakładnika na dwór iliryjski. miał gwarantować regularny napływ daniny. Filip obserwował tam jedną z najlepszych formacji piechoty tamtych czasów, Ilirów Bardylisa. 
Macedończycy za panowania Perdikkasa III doznali ogromnej klęski z rąk Ilirów. W r. 359 p.n.e. zginął król wraz z 4 tys. żołnierzy podczas bitwy, a reszta wojska straciła ducha walki. Ilirowie zajęli kilka miast w Górnej Macedonii, po czym mieli zamiar najechać na Dolną Macedonię w r. 358 p.n.e. Gdy Filip, jako regent, objął władzę nad Macedonią musiał uzupełnić siły wojskowe kraju. Pokonawszy Pajonów, postanowił uderzyć na Ilirię, zabierając ze sobą przynajmniej 10 tys. pieszych i 600 jeźdźców. Natarcie Macedończyków zaskoczyło Bardylisa, przygotowującego najazd na Dolną Macedonię. Zaproponował on pokój i utrzymanie "status quo". Filip odmówił, żądając zwrotu zajętych miast macedońskich. Bardylis postanowił walczyć w sile 10 tys. pieszych i 500 jazdy. Do bitwy zapewne doszło na otwartej równinie Lynkos, która stworzyła idealne warunki dla macedońskiej falangi. Bardylis, widząc słabość jego konnicy w walce z hetajrami macedońskimi, postanowił ustawić hoplitów w pusty prostokąt. Filip wykorzystując ich słabą ruchliwość, uderzył falangą ustawioną w dziesięć szeregów. Szedł na czele z gwardią pieszą w kierunku lewego skrzydła Ilirów. Piechota przedarła się do środka prostokąta, a za nimi konnica. Po czym zaatakowali tyły armii Bardylisa, która w wyniku poniesionych strat (ok. 7 000 poległych żołnierzy) uciekła z pola bitwy. Przegrawszy bitwę, Bardylis poprosił o pokój. Otrzymał go za cenę opuszczenia wszystkich miast macedońskich. Aby przypieczętować zawarcie pokoju, wydał za Filipa II Macedońskiego swą córkę lub wnuczkę Audatę.
Bardylis posiadał kilkoro dzieci (dwóch synów i córka): 

</doc>
<doc id="1042755" url="https://pl.wikipedia.org/wiki?curid=1042755" title="Stanisław Majdański">
Stanisław Majdański

Stanisław Józef Majdański (ur. 19 marca 1949 w Typinie) – polski polityk, rolnik indywidualny, działacz opozycji demokratycznej w okresie PRL, poseł na Sejm X kadencji i senator IV kadencji.
Życiorys.
W 1977 ukończył studia inżynierskie na Politechnice Lubelskiej, a w 2001 został magistrem politologii w Wyższej Szkole Humanistycznej w Pułtusku, w tym samym roku ukończył studia podyplomowe w Szkole Głównej Gospodarstwa Wiejskiego w Warszawie.
W latach 80. był jednym z założycieli Niezależnego Samorządnego Związku Zawodowego Rolników Indywidualnych „Solidarność”, kierował tym związkiem w Tomaszowie Lubelskim. W stanie wojennym organizował duszpasterstwo rolników, redagował i kolportował opozycyjny biuletyn „Roztocze”, został za prowadzoną działalność aresztowany, zwolniono go na mocy amnestii w 1984. Pod koniec lat 80. stanął na czele NSZZ „S” RI w województwie zamojskim.
W latach 1989–1991 sprawował mandat posła X kadencji z ramienia Komitetu Obywatelskiego z okręgu zamojskiego, zasiadał w Komisji Rolnictwa oraz w Komisji Handlu i Usług. Był jednym z najbliższych współpracowników Romana Bartoszczego. Razem z nim w 1990 wstąpił do Polskiego Stronnictwa Ludowego (przewodniczył tej partii na Zamojszczyźnie), następnie w 1991 organizował Polskie Forum Ludowo-Chrześcijańskie „Ojcowizna”.
W 1994 współtworzył Stowarzyszenie Wspierania Rozwoju Ziemi Tomaszowskiej, w tym samym roku został radnym rady miasta w Tomaszowie Lubelskim. Przyczynił się do utworzenia w tym mieście w 1995 Punktu Dydaktycznego Katolickiego Uniwersytetu Lubelskiego Jana Pawła II, stanowiącego filię tej uczelni. W 1997 został senatorem IV kadencji, wybranym z ramienia Akcji Wyborczej Solidarność. W Senacie reprezentował województwo zamojskie. Od 1998 do 2002 zasiadał w sejmiku lubelskim. W 2001 bez powodzenia kandydował do Sejmu z listy Akcji Wyborczej Solidarność Prawicy. Działał w Ruchu Społecznym AWS, w 2006 wstąpił do Stronnictwa Ludowego „Ojcowizna”. Objął w nim funkcję wiceprezesa.
Prowadzi 10-hektarowe gospodarstwo i własny młyn, w którym pracuje; był też członkiem Zarządu Głównego Stowarzyszenia Młynarzy RP.
W wyborach samorządowych w 2010 bez powodzenia ubiegał się o mandat radnego sejmiku lubelskiego z listy Stronnictwa „Piast”. W wyborach w 2014 kandydował na burmistrza Tomaszowa Lubelskiego z ramienia komitetu Nasz Tomaszów, zajmując ostatnie, 6. miejsce.
Odznaczenia.
W 2011, za "wybitne zasługi w działalności na rzecz przemian demokratycznych w Polsce", został odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1042758" url="https://pl.wikipedia.org/wiki?curid=1042758" title="Bałwan (posąg)">
Bałwan (posąg)



</doc>
<doc id="1042759" url="https://pl.wikipedia.org/wiki?curid=1042759" title="Port lotniczy Bordeaux-Mérignac">
Port lotniczy Bordeaux-Mérignac

Port lotniczy Bordeaux – międzynarodowy port lotniczy położony 10 km na zachód od Bordeaux. Jest jednym z największych portów lotniczych w południowej Francji.

</doc>
<doc id="1042763" url="https://pl.wikipedia.org/wiki?curid=1042763" title="Wielka encyklopedia powszechna ilustrowana">
Wielka encyklopedia powszechna ilustrowana

Wielka encyklopedia powszechna ilustrowana (WEPI) – polska encyklopedia powszechna wydawana przez Saturnina Sikorskiego w latach 1890–1914 w Warszawie; największa polska encyklopedia powszechna, nieukończona (wydano 55 tomów, do hasła "Patroklos").
Historia.
"Wielka encyklopedia powszechna ilustrowana" została zainicjowana w 1889 przez warszawskich wydawców Franciszka Juliusza Granowskiego i Saturnina Józefa Sikorskiego. Pierwszy tom encyklopedii, zaplanowanej na 80 tomów po ok. 500 stron każdy, wyszedł w 1890 r. Wydawnictwo zostało przerwane przez wybuch I wojny światowej; do 1914 r. wyszło 55 tomów, do hasła "Patroklos". We wstępie do encyklopedii zacytowano fragmenty instrukcji dla współpracowników, zgodnie z którą: „wszystkie artykuły mają być trzymane w charakterze sprawozdawczym, tak aby się w nich odbijał stan współczesnej nauki i zaznaczały ostateczne wyniki badań specjalnych. Na badania i teorie lub hipotezy samodzielne autora nie ma w nich miejsca. Wykład ma być wyczerpujący lub możliwie najtreściwszy, bez dyskusji, polemik i krytycznych rozstrząsań”.
Wśród redaktorów i autorów haseł byli intelektualiści i naukowcy polscu przełomu wieków XIX i XX. Na czele redakcji stanął Antoni Pietkiewicz, później jego miejsce zajęli Ludwik Krzywicki i Mieczysław Rulikowski. Sekretarzem redakcji został Stanisław Krzemiński. Autorami haseł byli m.in.: Piotr Chmielowski, Samuel Dickstein, Karol Estreicher, Tadeusz Korzon, Jan Karłowicz, Władysław Konopczyński, Adam Antoni Kryński, Józef Peszke, Antoni Okolski czy Żelisław Grotowski.
Inicjatywa wydania WEPI spotkała się z przychylnością. Na początku dzieło zaprenumerowało 20 tysięcy osób i instytucji. Z biegiem lat prenumeratorów ubywało, a wydawnictwo znalazło się w finansowych kłopotach. Wydawanie dzieła od Granowskiego i Sikorskiego przejął komitet redakcyjny. Encyklopedia, która miała wychodzić w cotygodniowych zeszytach, wydawana była nieregularnie. Zbytnia obszerność artykułów groziła, że dzieło przekroczy zaplanowaną liczbę tomów. W 1906 r. redakcja podjęła decyzję o zmniejszeniu objętości haseł i zmniejszeniu liczby ilustracji. Aby ukończyć publikację, postanowiono wydawać encyklopedię równocześnie w dwóch seriach – w 1903 r., gdy edycja doszła do litery J, zaczęto wydawać równocześnie tomy z hasłami od litery N.
Po odzyskaniu przez Polskę niepodległości planowano wznowić publikację. Zrezygnowano z tych planów, gdy okazało się, że niesprzedane przed wojną egzemplarze dotychczas wydanych tomów trafiły na makulaturę.
WEPI nadal zachowuje swoją wartość, szczególnie w przypadku biografii osób związanych z Polską.
Zawartość wydawnictwa.
Wydano 55 tomów, T. 1-2 (A – Ammophila), T. 3-4 (Ammophila-Armenini), T. 5-6 (Armeńska-Barthold), 7-8 (Bartholdi-Boffalora), 9-10 (Bóg-Canizares), T. 11-12 (Cankow Dragan-Chomik), T. 13-14 (Cieszyn-Damboza), T. 15-16 (Dambrowski – Drogi), T. 17-18 (Drogi bite – Ekliptyczne spółrzędne), T. 19-20 (Ekliptyka – Falklirk), T. 21-22 (Falkland – Franchomme), T. 23-24 (Franciszek – Geometrya), T. 25-26 (Giersz – Gruziński), T. 27-28 (Grzyby – Hilchen), T. 29-30 (Hirschberg – Instrumenty muzyczne), T. 31-32 (Instygator – Joel Manuel), T. 33-34 (Joerg – Karyszew), T. 35-36 (Karzeł – Kolberg), T. 37-38 (Kolberg Oskar – Kororofa), T. 39-40 (Körös – Królestwo Polskie), T. 43-44 (Latham – Łekno), T. 45-46 (Łekno – Miedzi ortęć), T. 49-50 (N – Nikator), T. 51-52 (Nike – Oko), T. 53-54 (Oko świata – Ożwia i dopełnienia na literę O),

</doc>
<doc id="1042765" url="https://pl.wikipedia.org/wiki?curid=1042765" title="Damian Mori">
Damian Mori

Damian Mori (ur. 30 września 1970 w Melbourne) – australijski piłkarz, grający na pozycji napastnika w australijskim klubie piłkarskim, Adelaide City.
Kariera piłkarska.
Damian Mori rozpoczął swoją karierę w 1989 roku, kiedy to zadebiutował w barwach klubu South Melbourne. Rozegrał w tym klubie dwadzieścia trzy spotkania, strzelając w nich pięć bramek. Rok później, w 1990 roku Mori zdecydował się przejść do Sunshine George Cross. Tam także grał rok. W klubie Sunshine strzelił cztery gole w dwudziestu czterech meczach. W 1991 roku Mori grał dla kolejnego australijskiego klubu. Tym razem był to Melbourne Knights. Jednak po roku gry znowu zmienił klub. W Melbourne Knights wystąpił w dwudziestu sześciu meczach i strzelił w nich jedenaście bramek. W 1992 roku Mori grał dla Adelaide City Force. Grał w tym klubie jednak pięć lat. Strzelił siedemdziesiąt dwie bramki w stu dwudziestu pięciu spotkaniach i w 1997 roku przeszedł do niemieckiej Borussii Mönchengladbach, jednak po sześciu spotkaniach wrócił do Adelaide City Force. Po powrocie z Niemiec Damian Mori wystąpił w barwach Adelaide dziewięćdziesiąt jeden razy i strzelił pięćdziesiąt sześć goli. W 2000 roku Mori zdecydował się przejść do kolejnego klubu w swojej karierze. Był to Perth Glory. Tutaj Mori zatrzymał się na sześć lat, przez które wystąpił w stu dwudziestu dziewięciu meczach i strzelając osiemdziesiąt cztery bramki. W 2006 roku Australijczyk przeszedł znów do Adelaide City. Rozegrał tam osiemnaście spotkań, strzelił trzynaście bramek i jeszcze w tym samym roku zmienił klub na Central Coast Mariners. W tym klubie Mori rozegrał osiem meczów i strzelił sześć bramek. Jeszcze w 2006 roku zmienił klubowe barwy, tym razem na Queensland Roar, w którym wystąpił szesnaście razy i strzelił osiem goli. W 2007 roku Damian Mori powrócił do klubu Adelaide City i gra w nim do dziś z numerem 7.
Damian Mori wystąpił w piłkarskiej reprezentacji Australii 45 razy. Strzelił w niej 29 bramek, co jest rekordem reprezentacji Australii. Zadebiutował on 4 września 1992 roku przeciwko reprezentacji Wysp Salomona.

</doc>
<doc id="1042767" url="https://pl.wikipedia.org/wiki?curid=1042767" title="Henryk Rot">
Henryk Rot

Henryk Rot (ur. 8 sierpnia 1926 w Poznaniu, zm. 8 lipca 1995 we Wrocławiu) – polski prawnik, teoretyk prawa, nauczyciel akademicki, profesor nauk prawnych, senator III kadencji.
Życiorys.
W czasie II wojny światowej był członkiem Armii Krajowej. Pracował też jako robotnik w przedsiębiorstwach przemysłowych i kolejowych. W latach 1945–1952 był zatrudniony w Polskich Kolejach Państwowych. W międzyczasie w 1949 ukończył szkołę średnią we Wrocławiu. W 1953 został absolwentem prawa na Wydziale Prawa Uniwersytetu Wrocławskiego.
Również w 1953 został asystentem w Katedrze Teorii Państwa i Prawa macierzystej uczelni. W 1960 obronił pracę doktorską pt. "Akty normatywne rad narodowych i ich prezydiów" napisaną pod opieką naukową profesora Franciszka Longchampsa de Bérier. Od tegoż roku do 1972 zajmował stanowisko adiunkta. Stopień doktora habilitowanego nauk prawnych w zakresie teorii państwa i prawa na podstawie oceny ogólnego dorobku naukowego i przedłożonej rozprawy habilitacyjnej pod tytułem "Jedność i podziały systemu prawa socjalistycznego" otrzymał w 1969. Trzy lata później został powołany na stanowisko docenta w Instytucie Nauk Prawno-Ustrojowych. W 1981 został profesorem nadzwyczajnym, a w 1990 profesorem zwyczajnym. Był promotorem jednej pracy doktorskiej. Odbył staże naukowe m.in. w Moskwie, Leningradzie, Brnie, Lipsku i Belgradzie.
Zainteresowania naukowe Henryka Rota obejmowały problematykę źródeł prawa z uwzględnieniem kwestii aksjologicznych i strukturalnych prawa, takich jak wzajemny stosunek aktów prawotwórczych, zasady procesu legislacyjnego, typologia aktów prawotwórczych, ich ogłaszanie, podziały systemu prawa. Zajmował się również problematyką kodyfikacji i kodeksami. W latach 1961–1989 był członkiem Zespołu Badań Rad Narodowych w Instytucie Nauk Prawnych PAN i kierownikiem grupy badawczej. Zasiadał w redakcji czasopisma „Problemy Rad Narodowych”. Opublikował ponad 200 pozycji naukowych z zakresu prawoznawstwa i informatyki prawniczej. Działał m.in. w Towarzystwie Wiedzy Powszechnej, Polskim Towarzystwie Cybernetycznym, a także sekcji polskiej "International Association of Philosophy of Law and Social Philosophy". Wchodził w skład Redakcji czasopisma „Studies in the Theory and Philosophy of Law”, Komitetu Nauk Prawnych PAN oraz komitetu redakcyjnego „Państwa i Prawa”. Zajmował się również publicystyką jako autor artykułów w takich czasopismach jak „Polityka”, „Prawo i Życie”, „Przegląd Kulturalny”, „Kultura”, „Literatura” czy „Odra”.
W latach 1984–1988 przewodniczył miejskiej radzie narodowej we Wrocławiu. W wyborach parlamentarnych w 1993 został wybrany na senatora III kadencji z ramienia Sojuszu Lewicy Demokratycznej w województwie wrocławskim. Był członkiem Komisji Konstytucyjnej Zgromadzenia Narodowego, członkiem Komisji Regulaminowej i Spraw Senatorskich oraz przewodniczącym Komisji Inicjatyw i Prac Ustawodawczych.
Zmarł 8 lipca 1995 w trakcie kadencji. Wygaśnięcie mandatu stwierdzono pięć dni później. Był żonaty z Romualdą, miał dwoje dzieci. Został pochowany na cmentarzu Osobowickim we Wrocławiu.

</doc>
<doc id="1042768" url="https://pl.wikipedia.org/wiki?curid=1042768" title="Karsten Alnæs">
Karsten Alnæs

Karsten Alnæs (ur. 29 maja 1938 w Hønefoss) − norweski pisarz i historyk.
Alnæs jest z wykształcenia nordystą. Zadebiutował w 1975 zbiorem opowiadań "Veps". Pisze powieści, książki historyczne i książki dla dzieci rozgrywające się w Oslo. Jest autorem dwóch ogromnych serii: "Historien om Norge" i "Historien om Europa". Za swoje książki otrzymał w Norwegii wiele nagród literackich. Pracował także jako wykładowca w szkole dziennikarstwa, był przewodniczącym Norweskiego Związku Literatów (norw. "Den norske Forfatterforening"), a także redaktorem działu kultura w gazecie Dagbladet. Współpracował z norweską telewizją NRK przy produkcji wielu programów historycznych.

</doc>
<doc id="1042769" url="https://pl.wikipedia.org/wiki?curid=1042769" title="Kenneth Connor">
Kenneth Connor

Kenneth Connor (ur. 6 czerwca 1916 w Londynie, zm. 28 listopada 1993 tamże) – brytyjski aktor, występował w roli przedsiębiorcy pogrzebowego Monsieur Alfonse’a w serialu komediowym ’Allo ’Allo!.
Życiorys.
Po raz pierwszy wystąpił na scenie jako dwuletnie dziecko, a w wieku 11 lat regularnie grywał już własny numer estradowy. W okresie międzywojennym ukończył szkołę teatralną, a w czasie II wojny światowej walczył we Włoszech, biorąc m.in. udział w zajmowaniu Rzymu. Po powrocie do cywila stał się wziętym aktorem, początkowo znanym przede wszystkim z ról w słuchowiskach radiowych. W 1958 zagrał w pierwszym filmie z cyklu "Cała naprzód". Była to seria niskobudżetowych i niezbyt wyszukanych, lecz bardzo popularnych komedii. W ciągu kolejnych 20 lat wystąpił w 17 filmach z tego cyklu, często w głównych rolach, zyskując dzięki temu sporą rozpoznawalność. To właśnie z tej części swojej kariery jest dziś najlepiej pamiętany w Wielkiej Brytanii.
Równocześnie w latach 70. wrócił do aktywnej pracy na londyńskich scenach teatralnych i w radiu, a od początku lat 80. także w telewizji. Jego specjalnością stały się wówczas role bardzo zabawnych starszych panów. W drugiej połowie lat 80. równocześnie grał w dwóch serialach Davida Crofta, kreując skrajnie odmienne postacie. Alphonse z "’Allo ’Allo!" był niezwykle eleganckim i dystyngowanym, zamożnym przedsiębiorcą. Z kolei Sammy Morris z "Hi-de-Hi!" stanowił typ zaniedbanego, wręcz obleśnego kloszarda. Connor gościnnie pojawiał się także w innych popularnych serialach, m.in. "Czarnej Żmii" (jako osiemnastowieczny aktor w serii 3) i "Pan wzywał, Milordzie?" (jako austriacki psychiatra w serii 2).
Pracował nieprzerwanie do końca życia – po raz ostatni wyszedł na scenę teatralną dwa dni przed śmiercią, a jego ostatnia rola telewizyjna, którą zagrał w serialu "Pamiętniki Sherlocka Holmesa", ujrzała światło dzienne ponad miesiąc po jego śmierci. Zmarł na raka jesienią 1993. Pozostawił syna i troje wnucząt (cała trójka ma za sobą występy jako aktorzy dziecięcy). Na dwa lata przed śmiercią otrzymał z rąk Elżbiety II Order Imperium Brytyjskiego V klasy (MBE), przyznany w uznaniu zasług dla brytyjskiej kultury.

</doc>
<doc id="1042774" url="https://pl.wikipedia.org/wiki?curid=1042774" title="Joseph Souham">
Joseph Souham

Joseph Souham (ur. 30 kwietnia 1760 w Lubersac, zm. 28 kwietnia 1837 w Wersalu) – francuski generał dywizji doby I Cesarstwa Francuskiego.
Uczestnik wojen napoleońskich. W 1813 dowódca 8 Dywizji, wchodzącej w skład III Korpusu Wielkiej Armii.

</doc>
<doc id="1042775" url="https://pl.wikipedia.org/wiki?curid=1042775" title="Paweł Jankiewicz">
Paweł Jankiewicz

Paweł Jankiewicz (ur. 11 grudnia 1951 w Łodzi) – polski polityk, prawnik i działacz związkowy, senator III kadencji i poseł na Sejm III kadencji.
Życiorys.
Ukończył w 1990 studia na Wydziale Prawa i Administracji Uniwersytetu Łódzkiego. Od 1981 pracował w MZK w Łodzi. Działał w Związku Zawodowym Pracowników Komunikacji Miejskiej (od 1991 jako 1991 jego przewodnicy). W latach 90. kierował strukturami OPZZ w województwie łódzkim. Z listy Sojuszu Lewicy Demokratycznej pełnił funkcję senatora III kadencji oraz posła III kadencji. Do 2006 był wiceprezesem łódzkiej specjalnej strefy ekonomicznej. Zasiadł we władzach wojewódzkich SLD. Zajął się także praktyką w zawodzie radcy prawnego w ramach prywatnej kancelarii w Łodzi.
Odznaczony Złotym Krzyżem Zasługi (2002).

</doc>
<doc id="1042778" url="https://pl.wikipedia.org/wiki?curid=1042778" title="Gazeta Powiatowa">
Gazeta Powiatowa

Gazeta Powiatowa. Dolny Śląsk - regionalny dwutygodnik społeczno-polityczny wydawany od 1999 w południowo-zachodniej części województwa dolnośląskiego. Ukazuje się w następujących miastach: Zgorzelec, Bolesławiec, Jelenia Góra, Lubań Śląski.

</doc>
<doc id="1042779" url="https://pl.wikipedia.org/wiki?curid=1042779" title="Klasztor Dominikanów w Raciborzu">
Klasztor Dominikanów w Raciborzu

Klasztor Dominikanów – konwent zakonny istniejący w Raciborzu w latach 1258-1810.
Historia.
Dokument założycielski klasztoru został wydany 14 kwietnia 1258 roku przez księcia Władysława, który ufundował klasztor w imieniu swoim, swojej matki Wioli i nieżyjącego brata Mieszka Otyłego, zmarłego 22 października 1246 roku. W Raciborzu w owych czasach obradowała kapituła toteż przy wydawaniu dokumentu założycielskiego było obecnych wielu rycerzy, osób duchownych i świeckich, m.in. palatyn opolski komes Mroczek, notariusz Godhard, kasztelanowie Opola, Mikołowa i Siewierza, wójt raciborski Gottschalk, a przede wszystkim biskup wrocławski Tomasz I, który złożył swoją pieczęć pod dokumentem. W dokumencie widnieje zapis, że dla zakonu miał być postawiony "dom przy kościele św. Jakuba". Książę oddał w ręce dominikanów pożytki i dochody z odnogi rzeki Psinki wraz z młynem oraz należne mu daniny od ław rzeźniczych. Natomiast cech rzeźników dostarczał także łój do wiecznej lampy kościoła św. Jakuba aż do 1811 roku.
W 1546 roku pożar strawił całe zabudowania klasztorne. Klasztor został odbudowany w 1573 roku, a już w 1574 roku kolejny pożar dotknął konwent.
W 1810 roku rząd pruski przeprowadził sekularyzację dóbr kościelnych. Majątek raciborskiego klasztoru bez wartości budynków oszacowano na 14 590 florenów, z czego same kapitały pieniężne wynosiły 13 479 florenów. Niestety, budowle klasztorne zostały rozebrane.
Pierwsze polskie zdanie.
Istnieją wiarygodne przesłanki mówiące o tym, że w Raciborzu, w klasztorze Dominikanów, powstała kronika, z której korzystał Jan Długosz pisząc "Roczniki Królestwa Polskiego" i zawierała zapisane słowa księcia Henryka Pobożnego, które wypowiedział podczas bitwy pod Legnicą, w obliczu nadciągającej klęski, które miało brzmieć "gorze szą nam stało", to znaczy "spadło na nas wielkie nieszczęście". Klasztor w tamtych czasach był znany i ceniony, a także posiadał liczne związki z innymi konwentami dominikanów.
Klasztor.
Klasztor znajdował się na północ od kościoła. Swoją powierzchnią zajmował duży obszar, sięgając aż do murów miejskich. 
Niestety do naszych czasów nie zachował się żaden wizerunek gmachu klasztornego. Jedynymi dokumentami mówiącymi o jego wyglądzie są plany przebudowy. Bowiem po sekularyzacji zamierzano adaptować zabudowania na potrzeby starościńskiej królewskiej kasy podatkowej i akcyzowej ("Landrätliche Königliche Steuer- und Accise-Casse"). Z tych planów wynika, że zabudowania klasztorne rozpoczynały się przy prezbiterium kościoła św. Jakuba, które ciągnęły się na długość około 34 metrów w kierunku północnym, mając około 8,5 metra szerokości. Przy końcu skrzydła zabudowania były skierowane na zachód na długość około 30 metrów (skrzydło północne) oraz na szerokość 7 metrów. Natomiast wzdłuż północnej ściany kościoła znajdowały się znacznie węższe zabudowania, mające około 4 metrów szerokości. Jednak nie wiadomo czy było to trzecie, południowe skrzydło klasztoru. W projekcie nie ma również zaznaczonego czwartego, zachodniego skrzydła, które zamykałoby dziedziniec klasztorny.
W planie było rozważane wykorzystanie pomieszczeń na parterze wzdłuż północnej ściany kościoła oraz pięter skrzydła wschodniego i północnego. Parter miał być przeznaczony na magazyny towarowe, pomieszczenia biurowe i kasę, a na piętrze miały znajdować się trzy mieszkania, m.in. dla dzwonnika oraz dalsze pomieszczenia starościńskiego biura królewskiej kasy podatkowej i akcyzowej.
Istniał również inny projekt, który zakładał umieszczenie w skrzydle wschodnim pomieszczeń dla całego batalionu landwery (czterech kompanii piechoty i szwadronu kawalerii. Z tego planu wynika, że budowla miała dwa piętra, a pozostałe skrzydła zostały pominięte.
Ostatecznie zabudowania klasztorne zostały rozebrane, a na terenie klasztoru został urządzony plac ćwiczeń do jazdy konnej dla II pułku ułanów generała Dallwiga oraz wybudowano stajnie garnizonowe na 152 konie. Jesienią 1870 roku w stajniach umieszczono 520 francuskich jeńców, a dostęp do tych terenów został zamknięty.
Ostatecznie stajnie rozebrano, a do dzisiaj zachowała się ujeżdżalnia, która obecnie została zaadaptowana na halę targową.
Jedyną pozostałością po klasztorze, a właściwie po krużganku klasztornym, jest zakrystia kościelna od strony placu Targowego.
Kościół św. Jakuba.
Kościół św. Jakuba to jedyna pozostałość po klasztorze dominikanów. Obecny wygląd budowli pochodzi z początków XV wieku, po pożarze z 1300 roku. Dzisiejszy główny układ architektoniczny powstał w wyniku obudowy zakończonej w roku 1655, po pożarze z 1637 roku.

</doc>
<doc id="1042783" url="https://pl.wikipedia.org/wiki?curid=1042783" title="Prokonwertyna">
Prokonwertyna

Prokonwertyna ("VII czynnik krzepnięcia") – jedno z białek biorących udział w kaskadzie krzepnięcia krwi. Jest enzymem (EC 3.4.21.21) należącym do klasy proteaz serynowych.
Fizjologia.
Główną rolą czynnika VII jest inicjowanie, w połączeniu z czynnikiem tkankowym (TF), procesu krzepnięcia. Czynnik tkankowy w prawidłowych warunkach nie ma styczności z krążącą krwią, znajduje się poza światłem naczyń. W przypadku uszkodzenia ściany naczynia dochodzi do jego ekspozycji i związaniu z prokonwertyną. Czynnik VII zostaje uaktywniony (VIIa), przy udziale różnych proteaz, wśród których znajduje się trombina, aktywny czynnik X, jak i sam kompleks VIIa-TF. Najważniejszymi substratami dla VIIa-TF są czynniki X i IX.
Działalność czynnika VII jest hamowana przez TFPI (""), który jest uwalniany prawie natychmiast po zainicjowaniu krzepnięcia. Produkcja prokonwertyny jest zależna od witaminy K, odbywa się w wątrobie. Stosowanie warfaryny i jej pochodnych upośledza funkcje czynnika VII.
Genetyka.
Gen kodujący czynnik VII jest zlokalizowany na chromosomie 13 (13q34).
Patofizjologia.
Niedobór czynnika VII jest rzadki, ma charakter zaburzenia genetycznego o autosomalnym recesywnym sposobie dziedziczenia.
Zastosowanie w lecznictwie.
Rekombinowany ludzki czynnik VIIa ("NovoSeven"; Eptakog alfa; ATC B02BD08) jest stosowany leczeniu krwawień u pacjentów z hemofilią z przeciwciałami skierowanymi przeciwko czynnikom krzepnięcia VIII i IX.

</doc>
<doc id="1042784" url="https://pl.wikipedia.org/wiki?curid=1042784" title="Czynnik VII">
Czynnik VII



</doc>
<doc id="1042790" url="https://pl.wikipedia.org/wiki?curid=1042790" title="Explorers Club (zespół muzyczny)">
Explorers Club (zespół muzyczny)

Explorers Club – supergrupa muzyczna, powstała z inicjatywy braci Trenta i Wayne'a Gardnerów, liderów grupy Magellan. Zespół wydał dwa albumy studyjne, przy których nagrywaniu brali udział wybitni muzycy sceny rocka i metalu progresywnego.
Byli to m.in. wirtuoz instrumentów perkusyjnych Terry Bozzio, znani z grupy Dream Theater wokalista James LaBrie, gitarzysta John Petrucci, basista John Myung, instrumentalista klawiszowiec Derek Sherinian oraz znany z występów wraz ze Steve'em Vai basista Billy Sheehan, gitarzysta grupy Yes Steve Howe czy James Murphy były gitarzysta nieistniejącego już zespołu Death.

</doc>
<doc id="1042794" url="https://pl.wikipedia.org/wiki?curid=1042794" title="Piotr Wojciech Wójcik">
Piotr Wojciech Wójcik

Piotr Wojciech Wójcik (ur. 29 czerwca 1963 w Warszawie) – polski polityk i prawnik, poseł na Sejm I i III kadencji.
Życiorys.
Ukończył w 1991 studia na Wydziale Prawa i Administracji Uniwersytetu Warszawskiego, z zawodu jest bankowcem. Pełnił funkcję posła I i III kadencji z ramienia Porozumienia Obywatelskiego Centrum i Akcji Wyborczej Solidarność. W latach 1998–2002 zasiadał w sejmiku mazowieckim.
Należał do PC, następnie zakładał Ruch dla Rzeczypospolitej i Zjednoczenie Polskie. Działał w Ruchu Społecznym, w 2004 wstąpił do Partii Centrum. W 2006 znalazł się wśród osób wspierających Hannę Gronkiewicz-Waltz, ubiegającą się o stanowisko prezydenta Warszawy.
W 2017 otrzymał Złoty Krzyż Zasługi oraz Krzyż Wolności i Solidarności.

</doc>
<doc id="1042795" url="https://pl.wikipedia.org/wiki?curid=1042795" title="Air Southwest">
Air Southwest

Air Southwest – brytyjska linia lotnicza z siedzibą w Plymouth. Obsługiwała połączenia krajowe oraz do Irlandii. Jej głównym węzłem jest port lotniczy Plymouth-City.
W 2011 roku firma zawiesiła działalność.

</doc>
<doc id="1042799" url="https://pl.wikipedia.org/wiki?curid=1042799" title="AO-10SCz">
AO-10SCz

AO-10SCz – radziecka bomba odłamkowa małego wagomiaru. Przenoszona w bombach kasetowych RBK.

</doc>
<doc id="1042800" url="https://pl.wikipedia.org/wiki?curid=1042800" title="Parafia Trójcy Przenajświętszej w Szarleju">
Parafia Trójcy Przenajświętszej w Szarleju

Parafia Trójcy Przenajświętszej znajduje się w Szarleju, dzielnicy Piekar Śląskich.
Budowa kościoła.
Szarlej jako dawna osada górnicza, w przeszłości stanowiła samodzielną gminę administracyjną, należącą do parafii Piekary. Dzięki szybkiemu rozrostowi gminy oraz szybko wzrastającej liczby ludności już ok. 1910 roku mieszkańcy Szarleja zaczęli myśleć o budowie swojego kościoła. Budowa kościoła w Szarleju stawała się coraz to bardziej potrzebna zwłaszcza w porze letniej, gdy tłumy pielgrzymów przychodziły do Piekar na stanowe pielgrzymki mężczyzn i kobiet. Powstanie kościoła należy liczyć z rokiem 1914, gdy pewna wdowa podarowała na jego budowę kwotę 7 000 marek. Hrabia Henckel von Donnersmarck z Nakła podarował grunt pod budowę kościoła, jednakże ostatecznie w 1928 na miejscu planowanego kościoła powstał cmentarz. Inicjatorem budowy kościoła był w 1927 roku miejscowy fabrykant i hurtownik Karol Mutz. Po uzyskaniu lokalu na urządzenie prowizorycznej kaplicy, mieszkańcy Szarleja wysunęli wniosek, aby ich nowym proboszczem mianować profesora gimnazjum w Tarnowskich Górach – ks. Józefa Ledwonia.
24 grudnia 1927 roku rozpoczęto formalnie budowę od poświęcenia tymczasowej kaplicy, na miejscu dawnej kuźni. Probostwo znajdowało się w budynku, w którym kiedyś był areszt. 
W kwietniu 1928 roku podczas Świąt Wielkanocnych zaprezentowano wystawę projektów nowego kościoła. Wybrano projekt w stylu modernistycznym. Po otrzymaniu gotowego projektu wraz z kosztorysem, 23 lipca 1929 roku rozpoczęto wstępne prace przy budowie kościoła. 22 września 1929 roku biskup Arkadiusz Lisiecki dokonał poświęcenia kamienia węgielnego. Kościół poświęcił 3 grudnia 1933 roku wikariusz generalny ks. infułat Wilhelm Kasperlik. Projektantem kościoła był inż. Zygmunt Gawlik z Krakowa, konstruktorami byli inż. Artur Allnoch ze Świętochłowic i inż. Konstantyn Gabryś z Katowic. Projekt wystroju wnętrza jest dziełem artysty plastyka Macieja Bieniasza z Katowic. W 2000 roku kościół został odmalowany. W 2002 roku arcybiskup Damian Zimoń poświęcił nowy wystrój prezbiterium autorstwa architektów: Beaty Goczoł i Piotra Średniawy. Ołtarz Matki Boskiej Fatimskiej ufundowano w 1955 roku, a witraże autorstwa prof. Adama Bunscha w 1958 r. Święty Pius, Święta Barbara i Święty Józef – to 3 nowe dzwony zawieszone 6 września 1959 r. W 1969 r. kościół został otynkowany. Do parafii należy także kaplica w Wojewódzkim Szpitalu Chirurgii Urazowej w Piekarach Śląskich.
Parafia.
1 listopada 1915 roku ustanowiona została w Szarleju stacja duszpasterska, aby wspomagała planowaną budowę kościoła.
23 grudnia 1927 roku utworzono lokalię. Dekretem z 1 maja 1931 roku biskup Stanisław Adamski podniósł Szarlej do rangi pełnej parafii. 
 Proboszczowie: 

</doc>
<doc id="1042801" url="https://pl.wikipedia.org/wiki?curid=1042801" title="Jean Victor Moreau">
Jean Victor Moreau



</doc>
<doc id="1042803" url="https://pl.wikipedia.org/wiki?curid=1042803" title="Jean-Victor Moreau">
Jean-Victor Moreau



</doc>
<doc id="1042811" url="https://pl.wikipedia.org/wiki?curid=1042811" title="Angela (postać)">
Angela (postać)



</doc>
<doc id="1042812" url="https://pl.wikipedia.org/wiki?curid=1042812" title="Dyskografia Coldplay">
Dyskografia Coldplay

Dyskografia brytyjskiego zespołu Coldplay.

</doc>
<doc id="1042821" url="https://pl.wikipedia.org/wiki?curid=1042821" title="Michał Antoni Radziwiłł">
Michał Antoni Radziwiłł

Książę Michał Antoni Radziwiłł (ur. 1 października 1687, zm. 29 sierpnia 1721 w Uciesze) – młodszy syn Dominika Mikołaja Radziwiłła, kanclerza wielkiego litewskiego, i Anny Marianny Połubińskiej.
W wieku 10 lat (w 1697 roku) odziedziczył po ojcu dobra szydłowieckie (nie wiadomo, kto rządził w jego imieniu), był także założycielem szydłowieckiej linii Radziwiłłów. Piastował urzędy krajczego Wielkiego Księstwa Litewskiego (od roku 1706), urzędy starosty lidzkiego, wiłkomierskiego, kowieńskiego, metelskiego i niemojnockiego. Był posłem wołkomierskim na sejm 1718 roku.
Dzięki małżeństwu z Marcjanną Siesicką (zm. 1736), którą poślubił w 1704 r., stał się właścicielem dóbr w województwie nowogródzkim (m.in. Połoneczki). W chwili śmierci Michała Antoniego jego majątek był jednak zadłużony i posag dla jego córki, Izabeli, musieli zapewnić Radziwiłłowie nieświescy, Michał Kazimierz "Rybeńko" i jego pierwsza żona Franciszka Urszula z Wiśniowieckich.
Michał Antoni i Marcjana mieli razem dwójkę dzieci. Córka Izabela (1711-1761) poślubiła później Tadeusza Franciszka Ogińskiego. Syn Leon Michał (1722-1751) odziedziczył dobra ojcowskie.

</doc>
<doc id="1042823" url="https://pl.wikipedia.org/wiki?curid=1042823" title="Wydział Matematyki, Fizyki i Chemii Uniwersytetu Śląskiego">
Wydział Matematyki, Fizyki i Chemii Uniwersytetu Śląskiego

Wydział Matematyki, Fizyki i Chemii Uniwersytetu Śląskiego w Katowicach został utworzony w 1968 roku wraz z powołaniem do życia Uniwersytetu Śląskiego w Katowicach. Powstał z połączenia odpowiednich wydziałów Filii Uniwersytetu Jagiellońskiego i Wyższej Szkoły Pedagogicznej w Katowicach. Zgodnie z zarządzeniem Ministra Oświaty i Szkolnictwa Wyższego, z 31 lipca 1968 r., Wydział kontynuował kierunki kształcenia i działalność naukową scalonych jednostek.
Jego historię tworzyły takie postacie, jak: prof. Marek Kuczma, matematyk, twórca polskiej szkoły równań funkcyjnych; związany z tym wydziałem był prof. Jan Mikusiński twórca rachunku operatorów, prof. Andrzej Pawlikowski, fizyk, twórca katowickiej fizyki teoretycznej; prof. August Chełkowski, fizyk i polityk, twórca szkół naukowych na Śląsku: fizyki molekularnej i fizyki ciała stałego, jego działalność naukowa znalazła uznanie zarówno w kraju, jak i za granicą.
Wydział zajmuje kilka budynków w Katowicach: przy ulicy Bankowej 14 (Instytut Matematyki; Instytut Fizyki; Instytut Chemii); ulicy Uniwersyteckiej 4 (Instytut Fizyki) oraz ul. Szkolnej 9 (Instytut Chemii). Ma prawo do nadawania stopni naukowych doktora i doktora habilitowanego nauk chemicznych w zakresie chemii, doktora i doktora habilitowanego nauk fizycznych w zakresie fizyki oraz doktora i doktora habilitowanego nauk matematycznych w zakresie matematyki. W obrębie jego struktury funkcjonują trzy instytuty: Matematyki, Fizyki oraz Chemii. Edukacja w ramach studiów stacjonarnych I stopnia prowadzona jest na następujących kierunkach: matematyka, fizyka, fizyka medyczna, ekonofizyka, biofizyka, fizyka techniczna, chemia, technologia chemiczna, informatyka oraz informatyka stosowana. Studia odbywają się w trybie stacjonarnym oraz niestacjonarnym. 
Wydział organizuje konferencje krajowe i międzynarodowe oraz ogólnopolskie konkursy, takie jak: „Fizyka się liczy” czy „Konkurs imienia Marka Kuczmy”. Naukowcy realizujący projekty badawcze współpracują z ośrodkami europejskimi i amerykańskimi.
Od 1 października 2019 roku, zarządzeniem Rektora UŚ, Wydział będzie funkcjonował jako Wydział Nauk Ścisłych i Technicznych Uniwersytetu Śląskiego, wskutek połączenia z Wydziałem Informatyki i Nauki o Materiałach.

</doc>
<doc id="1042825" url="https://pl.wikipedia.org/wiki?curid=1042825" title="Artur Stopka">
Artur Stopka

Artur Stopka (ur. 16 lipca 1959 w Tychach) – ksiądz katolicki, dziennikarz.
Życiorys.
Ukończył Wyższe Śląskie Seminarium Duchowne w Katowicach i podyplomowe studia dziennikarskie na Uniwersytecie Warszawskim. 13 maja 1989 przyjął święcenia kapłańskie. Od września 1992 do 30 października 2008 był redaktorem "Gościa Niedzielnego", w którym pełnił funkcje kierownika działu religijnego (1992-1999) oraz szefa edycji katowickiej (listopad 2000 - wrzesień 2001). W 2001 stworzył portal Wiara.pl (początkowo jako wiara.hoga.pl, od 24 grudnia 2002 pod obecna nazwą), którego został redaktorem naczelnym. Za działalność w portalu otrzymał w 2003 nagrodę Stowarzyszenia Dziennikarzy Polskich im. Marka Cara. Przez ponad piętnaście lat w Polskim Radiu Katowice wygłaszał rozważania na temat ewangelii z danego dnia. W latach 2007–2014 wspólnie z Piotrem Czakańskim prowadził w radiu eM program "Siedem dni w internecie". Ma tam również cotygodniowy felieton. Od 1 listopada 2008 do 31 stycznia 2009 pracował w Katolickiej Agencji Informacyjnej, odpowiadając za jej serwis internetowy ekai.pl. W latach 2009 - 2011 pełnił funkcję rzecznika archidiecezji katowickiej.

</doc>
<doc id="1042826" url="https://pl.wikipedia.org/wiki?curid=1042826" title="Ojciec chrzestny 3">
Ojciec chrzestny 3



</doc>
<doc id="1042828" url="https://pl.wikipedia.org/wiki?curid=1042828" title="Nascar 3D">
Nascar 3D

Nascar 3D () – amerykańsko-kanadyjski film dokumentalny o wyścigach NASCAR. Dokument zrealizowano w technologii 3D i pokazywany w kinach IMAX.
Obsada.
i inni

</doc>
<doc id="1042830" url="https://pl.wikipedia.org/wiki?curid=1042830" title="Korwety projektu 621">
Korwety projektu 621

Korwety typu Gawron (projektu 621) – planowana seria korwet wielozadaniowych dla Marynarki Wojennej RP zaprojektowanych według koncepcji MEKO A-100 z niemieckiej stoczni Blohm und Voss w Hamburgu. Zamierzano wyprodukować 7 jednostek tego typu, wykonawcą wszystkich okrętów miała być Stocznia Marynarki Wojennej w Gdyni.
Historia projektu.
Umowę na budowę 7 korwet wielozadaniowych projektu 621, podpisano 27 listopada 2001 roku. Zdecydowano się skorzystać z gotowego projektu niemieckich okrętów typu MEKO A-100, w związku z tym wykupiono na nie licencję. Stępkę położono następnego dnia, 28 listopada 2001. Jednak w związku z ograniczeniem programu typoszeregu Gawron przez Ministerstwo Obrony Narodowej do jedynie jednej jednostki w grudniu 2002, oraz znaczącym ograniczeniem finansowania budowy okrętu prototypowego, budowa pierwszego okrętu z serii napotkała trudności finansowe. Budowa okrętu nie mogła więc przebiegać w sposób terminowy. 26 czerwca 2003 roku podpisano aneks do pierwotnej umowy z 2001 roku, w którym zrezygnowano z opcji na kolejnych sześć okrętów, przez co zamówienie ograniczało się tylko i wyłącznie do jednej jednostki. Brak postępów w budowie z powodu niewystarczającego finansowania spowodował, iż w lutym 2012 Prezes Rady Ministrów podjął decyzję o zamknięciu programu korwet Gawron w całości i sprzedaży nieukończonego prototypu. W tym samym roku podjęto jednak decyzje o budowie na bazie kadłuba okrętu jednostki patrolowej o ograniczonych możliwościach bojowych. Jednostkę prototypową zwodowano jako już okręt patrolowy w 2015, oznaczoną projektem 621M. Nazwę jednostki zmieniono z „Gawron” na „Ślązak”.
Korweta patrolowa projektu 621M.
W związku z tym iż w 2012 roku podjęto decyzję o przebudowie niedokończonej korwety proj. 621 na jednostkę patrolową, do projektu wprowadzono szereg zmian. Projekt okrętu oznaczono 621M. Zmiany obejmowały między innymi wykonanie miejsca na burcie pod dwie łodzie: jedną abordażową i jedną roboczą. Uroczyste wodowanie i chrzest okrętu odbyło się 2 lipca 2015 roku w Stoczni Marynarki Wojennej w Gdyni. Planowano, że Ślązak zostanie przekazany odbiorcy do listopada 2016, jednak w 2016 roku ogłoszono kilkunastomiesięczne opóźnienie w jego budowie. W tym samym roku zamontowano główne uzbrojenie na Ślązaku, zaś w 2017 radary i dwa działa Marlin-WS. W styczniu 2018 zawieszono prace nad budową jednostki, zaś w marcu 2018 okręt został przejęty z rąk syndyka upadłej już stoczni MW przez Inspektorat Uzbrojenia w celu dokończenia budowy w nowo utworzonej Stoczni Wojennej należącej do Polskiej Grupy Zbrojeniowej. W czerwcu 2018 podpisano umowę pomiędzy Inspektoratem Uzbrojenia a konsorcjum Polskiej Grupy Zbrojeniowej i PGZ Stoczni Wojennej na dokończenie budowy Ślązaka, przeprowadzenie prób okrętu i zdawczo-odbiorczych.
8 listopada 2019 PGZ SA i PGZ Stocznia Wojenna, po zakończeniu pomyślnie wszystkich testów oraz prób stoczniowych i morskich, przekazały korwetę "Ślązak" Marynarce Wojennej, a 28 listopada 2019 podniesiono na niej banderę wojenną jako korwecie patrolowej ORP Ślązak.
Korweta wyposażona jest w:

</doc>
<doc id="1042833" url="https://pl.wikipedia.org/wiki?curid=1042833" title="Leonid Mandelstam">
Leonid Mandelstam

Leonid Mandelstam, Леонид Исаакович Мандельштам (ur. w Mohylewie, zm. 27 listopada 1944 w Moskwie) – radziecki fizyk żydowskiego pochodzenia.
Był synem Isaaka i Miny Kagan. Do 12. roku życia uczył się w domu w Odessie (dokąd jego rodzina przeniosła się wkrótce po jego narodzeniu), a od 1891 do 1897 był uczniem gimnazjum, które ukończył ze srebrnym medalem. W 1897 rozpoczął studia na Wydziale Fizyczno-Matematycznym Uniwersytetu Noworosyjskiego w Odessie, a od 1898 studiował na uniwersytecie w Strasburgu. W 1912 obronił pracę doktorską, w 1913 otrzymał tytuł profesora fizyki stosowanej na uniwersytecie w Strasburgu, w 1914 wrócił do Odessy i został wykładowcą Uniwersytetu Noworosyjskiego. Od 1917 był też profesorem fizyki instytutu politechnicznego w Tyflisie (Tbilisi), w 1918 objął funkcję profesora fizyki w reaktywowanym Odeskim Instytucie Politechnicznym, a w 1922 przeniósł się do Moskwy, następnie na krótko do Leningradu, gdzie pracował jako konsultant w państwowym laboratorium fizyczno-technicznym przy Leningradzkim Instytucie Fizyczno-Technicznym. W 1925 wrócił do Moskwy i objął katedręv fizyki teoretycznej Uniwersytetu Moskiewskiego, w 1928 został członkiem korespondentem, a w 1929 członkiem rzeczywistym Akademii Nauk ZSRR. Był twórcą jednej z dwóch największych szkół myśli w fizyce radzieckiej (druga z nich została stworzona przez Lwa Landau), zajmował się głównie szeroko pojętą teorią drgań i oscylacji, która obejmowała między innymi optykę i fizykę kwantową.
Pracując wspólnie z Grigorijem Landsbergiem był współodkrywcą efektu niesprężystego rozpraszania światła, który jest używany praktycznie w spektroskopii ramanowskiej, dokonał tego odkrycia przed Ramanem.
Był mentorem Igora Tamma, zdobywcy Nobla w dziedzinie fizyki w 1958.

</doc>
<doc id="1042835" url="https://pl.wikipedia.org/wiki?curid=1042835" title="Marek Klaudiusz Marcellus (konsul 222 p.n.e.)">
Marek Klaudiusz Marcellus (konsul 222 p.n.e.)

Marcus Claudius Marcellus (ur. ok. roku 268 p.n.e., zm. w 208 p.n.e.) – pięciokrotnie konsul rzymski, jeden z dowódców armii Republiki Rzymskiej podczas drugiej wojny punickiej. Najbardziej znany jako zdobywca Syrakuz. Jeden z najwybitniejszych polityków rzymskich okresu republiki. Pochodził z plebejskiej gałęzi Klaudiuszów noszących przydomek Marcellus. 
Służbę wojskową rozpoczął walcząc z kartagińskim wodzem Hamilkarem na Sycylii. W czasie swojego pierwszego konsulatu w 222 p.n.e., wraz z kolegą w urzędzie Gnejuszem Korneliuszem Scypionem Kalwusem, prowadził wojnę z Galami, z plemieniem Insubrów. Zwyciężył w bitwie pod Klastydium Galów pod wodzą Wirdumara (według Plutarcha wódz ten nosił imię Brytomartus) zdobywając po raz trzeci i ostatni w historii Rzymu tzw. spolia opima, czyli zbroję zdjętą z zabitego własnoręcznie wodza nieprzyjacielskiego – najwyższy możliwy honor dla Rzymianina. 
W wojnie z Kartaginą służył najpierw na Sycylii w walkach z Hamilkarem. Po klęsce Rzymian pod Kannami w 216 p.n.e. zadanej przez Hannibala przejął komendę nad armią i mimo że nie zdołał zapobiec przejściu Kapui na stronę Hannibala, obronił miasto Nola i południową Kampanię, podnosząc tym samym ducha bojowego Rzymian (sprawował wówczas swoją drugą preturę). 
W 215 p.n.e. po śmierci konsula Lucjusza Postumiusza w wojnie z Galami został wybrany na konsula zastępczego, ale z przyczyn formalnych zrezygnował z urzędu i objął dowództwo jako prokonsul. W trakcie konsulatu w 214 p.n.e. rozpoczął kampanię na Sycylii. Rozpoczął oblężenie Syrakuz, przez długi czas odpierane dzięki umiejętnościom Archimedesa w konstruowaniu machin obronnych. Według Plutarcha Marcellus zdobył podczas negocjacji informacje o źle strzeżonej części fortyfikacji, co pozwoliło po dwuletnim oblężeniu zdobyć miasto. Doszło do grabieży miasta przez żołnierzy i wtedy to właśnie śmierć poniósł Archimedes. Sam Marcellus wywiózł z Syrakuz skarby sztuki, pierwszy przypadek powszechnej później praktyki zdobywczych Rzymian. 
W latach 210-209 p.n.e.(sprawował wtedy swój czwarty konsulat) walczył z wojskami Hannibala w środkowej Italii. Stoczył kilka wyrównanych i nierozstrzygniętych bitew z Hannibalem, który nadal poruszał się po Italii pustosząc ja bezwzględnie. Marcellus oskarżony o błędy w dowodzeniu, powrócił do Rzymu i skutecznie bronił się przed oskarżeniami. W czasie ostatniego konsulatu w 208 roku zginął w zasadzce pod Wenuzjum. Śmiertelne rany odniósł w tej zasadzce drugi konsul Tytus Kwinkcjusz Kryspinus. Był to pierwszy przypadek w historii Rzymu, gdy obaj konsulowie zginęli w wyniku tej samej bitwy. 
Choć jego sukcesy militarne nie były tak wielkie jak to przedstawia Liwiusz, to w świadomości Rzymian pozostał jako "Miecz Rzymu" – symbol waleczności.

</doc>
<doc id="1042836" url="https://pl.wikipedia.org/wiki?curid=1042836" title="Jadwiga Kuryluk">
Jadwiga Kuryluk

Jadwiga Kuryluk, właśc. Jadwiga Kuryluk-Cebrzyńska (ur. 25 września 1912 w Skierniewicach, zm. 30 kwietnia 1995 w Warszawie) – polska aktorka teatralna, filmowa i telewizyjna.
Życiorys.
Po maturze dostała się na Wydział Aktorski Państwowego Instytutu Sztuki Teatralnej w Warszawie, który ukończyła w 1936 roku. Jej kolegami z roku byli m.in. Lidia Wysocka i Tadeusz Fijewski. Wszyscy zapisali piękne karty w historii teatru. Po egzaminie dyplomowym została zaangażowana do Teatru Polskiego. Po udanym debiucie jako Emilia Wardle w spektaklu Karola Dickensa "Klub Pickwicka" u boku samego mistrza Aleksandra Zelwerowicza jako tytułowy Pickwick, zagrała Zuzię w przedstawieniu Aleksandra Fredry "Damy i Huzary" i Dunię w sztuce Antoniego Czechowa "Wiśniowy sad", gdzie grała Maria Przybyłko-Potocka. Przed wybuchem II wojny światowej występowała w teatrach warszawskich: Narodowym i Nowym.
Podczas okupacji dorabiała jako kelnerka warszawskiej kawiarni "U Aktorek", działała w konspiracji i brała udział w tajnych próbach sztuki Jeana Giraudoux "Wojny trojańskiej nie będzie" z myślą o wystawieniu jej po wojnie. W czasie powstania warszawskiego walczyła w szeregach Armii Krajowej. Wywieziona i internowana w obozie w Niemczech, po wkroczeniu aliantów nawiązała kontakt z Leonem Schillerem i występowała w jego teatrze, objeżdżając polskie ośrodki na terenie Niemiec. Stamtąd przedostała się do Anglii i dołączyła do armii generała Władysława Andersa. Do Polski wróciła 1 sierpnia 1947 roku. Po wojnie związana była z teatrami: Ludowym im. Wojciecha Bogusławskiego w Lingen (Ems) (1945–1946), Miejskim w Jeleniej Górze (1947–1948) oraz warszawskimi: Rozmaitości (1948–1949 i 1972–1976), Nowej Warszawy (1949–1955), Młodej Warszawy (1955–1957) i Klasycznym (1957–1972).
Po raz pierwszy na ekranie wystąpiła w roli gościa hrabiny Róży w filmie psychologicznym "Pożegnania" (1958). Stworzyła szereg epizodycznych kreacji charakterystycznych w ekranizacjach znanych powieści: fantastycznej Kornela Makuszyńskiego "O dwóch takich co ukradli księżyc" (1962) w roli matki Nieboraka, "Wielka miłość Balzaka" (1973) Jerzego Stefana Stawińskiego jako pasażerka statku, jednym z największych przedsięwzięć polskiej kinematografii Jerzego Antczaka "Noce i dnie" (1975) Marii Dąbrowskiej w roli Ludwiczki, służącej w Krępie, "Doktor Judym" (1975) Stefana Żeromskiego jako ciotka Judymów, "Granica" (1977) Zofii Nałkowskiej w roli żony niespełnionego poety w salonie Kolichowskiej, "Dziewczyna i chłopak, czyli heca na czternaście fajerek" (1980) Hanny Ożogowskiej jako Gałązkowa, szatniarka na pływalni oraz w roli służącej Węgrosia w sfilmowanej noweli Henryka Sienkiewicza "Hania" (1984). Pojawiła się jako matka odprowadzana na samolot w klasycznej komedii Stanisława Barei "Miś" (1980) oraz zagrała postać Antoniny Serce, matki tytułowego bohatera w serialu Radosława Piwowarskiego "Jan Serce" (1981).

</doc>
<doc id="1042838" url="https://pl.wikipedia.org/wiki?curid=1042838" title="Że życie ma sens">
Że życie ma sens

Że życie ma sens – polski niezależny film dramatyczny z 2000 roku. Wyprodukowany został przez offową grupę Sky Piastowskie, a wyreżyserowany przez Grzegorza Lipca. W roku 2001 prezentowany podczas festiwalu filmowego „Młodzi i Film” w Koszalinie, gdzie otrzymał nagrodę Grand Prix „Wielki Jantar”.
Jest to jeden z najbardziej znanych filmów offowych, który trafił do oficjalnej dystrybucji. W rankingu magazynu filmowego „Cinema” film znalazł się pośród „"10 filmów, które miały wpływ na ukształtowanie polskiego kina niezależnego"”. Scenariusz do filmu powstawał przez trzy miesiące, a same zdjęcia trwały dwa lata.
Pierwszy klaps padł 18 grudnia 1998 roku na terenie Elektrociepłowni Zielona Góra. Realizowano tam eksperymentalną sekwencję „wojny atomowej”, która pojawia się na początku filmu. Sekwencja była realizowana z użyciem efektów pirotechnicznych. Aktorzy byli przebrani w wojskowe stroje OP-2. Montaż sekwencji „T4” był montowany komputerowo z użyciem prymitywnego systemu montażowego.
Montaż filmu trwał 3 miesiące w Polkowickiej Telewizji Kablowej. W 2000 roku film został skrócony i przemontowany na podstawie reakcji i uwag widzów na przedpremierowe pokazy.
Fabuła.
Akcja filmu rozgrywa się na Osiedlu Piastowskim w Zielonej Górze. Grupa przyjaciół z podwórka znajduje sposób na prowincjonalną stagnację w amatorskiej twórczości filmowej. Ich najnowszy obraz jest u progu wyjścia poza betonowe blokowisko. Niespodziewanie pojawia się chłopak z sąsiedztwa z nowymi pomysłami. Oprócz kolorowych laserów imprez techno, wesołych wieczorów w osiedlowej knajpie i rozrywkowych znajomych oferuje eksperymenty z narkotykami.

</doc>
<doc id="1042840" url="https://pl.wikipedia.org/wiki?curid=1042840" title="OFAB-250SzN">
OFAB-250SzN

OFAB-250SzN (ros. "ОФАБ-250ШН") – radziecka bomba odłamkowo-burząca przeznaczona do zrzutu z wysokości powyżej 30 m.
Opis.
Bomba OFAB-250SzN ma cylindryczny korpus z dwóch warstw karbowanej blachy stalowej. Korpus z obu stron zakończony jest stożkowo. Do tylnej części zamocowany jest statecznik i spadochron hamujący. Bomba wyposażona jest w elektronikę sterująca czasem otwarcia spadochronu i pozwalająca na zmianę ustawienia opóźnienia wybuchu bomby.

</doc>
<doc id="1042842" url="https://pl.wikipedia.org/wiki?curid=1042842" title="Droga wojewódzka nr 187">
Droga wojewódzka nr 187

Droga wojewódzka nr 187 (DW187) – droga wojewódzka klasy G w całości leżąca na terenie województwa wielkopolskiego. Łączy Pniewy z Murowaną Gośliną, a jej długość wynosi 62 km.
Miejscowości leżące przy trasie.
Zmiany przebiegu.
Do końca 2003 roku trasa na obszarze Szamotuł biegła przez ścisłe centrum miasta. Na mocy uchwały sejmiku województwa wielkopolskiego z dnia 26 maja 2003 r. 1 stycznia 2004 roku dokonano zmiany przebiegu dróg nr 184 i 187 na obecnie obowiązujący, z całkowitym ominięciem śródmieścia i rynku.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dopuszczalnego nacisku pojedynczej osi:

</doc>
<doc id="1042844" url="https://pl.wikipedia.org/wiki?curid=1042844" title="Akademia Wojskowa Stanów Zjednoczonych">
Akademia Wojskowa Stanów Zjednoczonych



</doc>
<doc id="1042846" url="https://pl.wikipedia.org/wiki?curid=1042846" title="Moses">
Moses

Osoby noszące imię Moses:
Osoby noszące nazwisko Moses:

</doc>
<doc id="1042848" url="https://pl.wikipedia.org/wiki?curid=1042848" title="Königsberg (1929)">
Königsberg (1929)

 Königsberg – niemiecki lekki krążownik "typu K" z okresu II wojny światowej. Do 1935 służył w Reichmarine, a następnie w Kriegsmarine.
Okręt był budowany jako krążownik "B" lub "Ersatz Thetis" (w celu zastąpienia krążownika "Thetis"). Położenie stępki 12 kwietnia 1926 w stoczni w Wilhelmshaven, wodowanie 27 marca 1927. Okręt wszedł do służby 17 kwietnia 1929, zastępując wycofany równocześnie krążownik "Nymphe". Dopiero jednak w październiku 1929 ostatecznie zakończył wszystkie próby i poprawki i opuścił stocznię, udając się w rejs do Hiszpanii. Po wejściu do służby, do lutego 1936 był okrętem flagowym Sił Rozpoznawczych i służył intensywnie do szkolenia, odbywając także rejsy na wodach europejskich. W lipcu 1934 razem z krążownikiem "Leipzig" wziął udział w pierwszej wizycie okrętów niemieckich w Wielkiej Brytanii po I wojnie światowej. W sierpniu 1935 złożył wizytę w Gdyni. Od 1936 przestał być okrętem flagowym Sił Rozpoznawczych i był wykorzystywany jako szkolny okręt artyleryjski. Na przełomie 1936 i 1937 pełnił na krótko służbę patrolową na wodach ogarniętej wojną domową Hiszpanii w ramach Komitetu Nieinterwencji (w rzeczywistości wspomagając blokadę Republiki). Podczas działania w sztormowych warunkach w rejonie Zatoki Biskajskiej kadłub okrętu został poważnie uszkodzony.
Z powodu wad połączeń spawanych na pokładzie w dziobowej części kadłuba, wokół przewodów kominowych i nadbudówek pojawiły się pęknięcia. W związku z uszkodzeniami dowództwo wydało zalecenie aby ograniczać prędkość jednostek tego typu w warunkach sztormowych i niezwłocznie zawijać do najbliższego portu. W związku z wadami wszystkie okręty typu miały przejść program modernizacji polegający na wzmocnieniu konstrukcji kadłuba i wymianie części wyposażenia. "Königsberg" miał zostać zmodernizowany w stoczni Howaldswerke w Kilonii w styczniu 1941.
Po wybuchu II wojny światowej, pierwszą operacją bojową "Königsberga" był udział w stawianiu min na Morzu Północnym od 3 września 1939 (operacja Westwall). Pierwszą poważniejszą operacją stał się atak na Norwegię w 1940 (operacja Weserübung). Miał on zająć Bergen, transportując 750 żołnierzy, w składzie 3. grupy, m.in. z krążownikiem "Köln". Częściowo dzięki podstępowi Niemców, podających się za okręty brytyjskie, udało się im rankiem 9 kwietnia 1940 wysadzić żołnierzy. Jednakże "Königsberg" został następnie ostrzelany przez norweską baterię nadbrzeżną i trafiony trzema pociskami.
Gdy pozostałe okręty grupy powróciły do Niemiec, uszkodzony "Königsberg" tymczasowo pozostał w porcie w Bergen. Został tam następnie rano 10 kwietnia 1940 zatopiony przez brytyjskie bombowce nurkujące Blackburn Skua z 803. i 800. Dywizjonów FAA, startujące z bazy na Orkadach, otrzymując trzy bezpośrednie i trzy bliskie trafienia bombami 227 kg. Na pokładzie okrętu zginęło 18 marynarzy a 24 zostało rannych. Był to pierwszy krążownik, który został zatopiony przez lotnictwo podczas II wojny światowej. W 1942 wrak został podniesiony i w 1943 wykorzystywany jako punkt cumowania U-Bootów. We wrześniu 1944 okręt ponownie przewrócił się do góry dnem. Złomowany po wojnie.
Pierwotnie to właśnie Königsberg miał rozpocząć ostrzał Westerplatte, lecz w ostatniej chwili zamieniono go na pancernik Schleswig-Holstein (1906)

</doc>
<doc id="1042849" url="https://pl.wikipedia.org/wiki?curid=1042849" title="HtK">
HtK



</doc>
<doc id="1042852" url="https://pl.wikipedia.org/wiki?curid=1042852" title="Cecylia Walewska">
Cecylia Walewska

Cecylia Wiktoria Walewska (ur. 2 listopada 1859 w Radomsku, zm. w kwietniu 1940 w Warszawie) – polska prozaiczka, publicystka, i działaczka ruchu kobiecego.
Życiorys.
Była córką Józefata Zaleskiego (1826–1880) i Wandy z Eggerów (1838–1911). Miała brata – Aleksandra Konstantego (1866–1911). Od wczesnego dzieciństwa mieszkała w Warszawie. Nauki pobierała początkowo w domu. Następnie ukończyła z medalem III Gimnazjum w Warszawie (1875), później kształciła się na pianistkę w konserwatorium muzycznym w Warszawie. Dokształcała się na Uniwersytecie Latającym słuchając m.in. wykładów Karola Dunina, Ludwika Krzywickiego, Adama Mahrburga, a następnie aż do wybuchu I wojny światowej w Towarzystwie Kursów Naukowych.
Od siedemnastego roku życia pracowała jako nauczycielka muzyki. W 1894 za udział w manifestacji na cześć Kilińskiego. aresztowana przez władze rosyjskie i skazana na zesłanie do Kurska. Po powrocie uczestniczyła w tajnym nauczaniu, zaangażowana w latach 1895–1905 w prace kółka Cecylii Śniegockiej. W latach 1905–1907 działaczka Związku Polskiego Równouprawnienia Kobiet. Potem była członkinią Polskiego Stowarzyszenia Równouprawnienia Kobiet Polskich. W latach 1906–1913 uczestniczyła w pracach Towarzystwa Kultury Polskiej, w 1910 zorganizował i przewodniczyła jej Komisji do Spraw Kobiecych W latach 1911–1915 zorganizowała i prowadziła tajne komplety nauczania w swoim prywatnym mieszkaniu. Po zakończeniu panowania rosyjskiego w 1915 zorganizowała i prowadziła do 1923 trzy szkoły niedzielne i wieczorowe dla pracownic.
Od 1899 do 1927 była członkiem redakcji czasopisma kobiecego „Bluszcz” zajmującego się kwestią emancypacji kobiet. Po odzyskaniu niepodległości w latach 1918–1923 była referentką do spraw zatrudnienia kobiet w Ministerstwie Pracy i Opieki Społecznej. tym czasie uzyskała też dyplom ukończenia Wolnej Wszechnicy Polskiej. Członek Komitetu na rzecz Śląska. 
Od 1884 jej mężem był Stanisław Adam Walewski (1853–1927) – dzieci nie mieli. 
Zmarła w Warszawie. Jest pochowana na cmentarzu Powązkowskim (kwatera 80-3-3).
Twórczość.
Publikowała m.in. nowele, przeglądy muzyczne, szkice krytycznoliterackie oraz artykuły poświęcone pracy zawodowej kobiet w czasopismach: „Antrakt” (debiut w 1876), „Tygodnik Illustrowany”, „Tygodnik Mód i Powieści”, „Kobieta Współczesna”, Kurier Codzienny, Kurier Warszawski „Prawda”, „Nowa Gazeta”, „Świt”. W tekście "Z dziejów krzywdy kobiet" rekonstruuje historię patriarchatu wskazując na szereg kulturowych i religijnych barier uniemożliwiających kobietom osiągnięcie równości. Powtarzała za Olympią de Gouges, że „jeżeli kobiecie przysługuje prawo do szafotu, to tym samym winna zdobyć i prawo do trybuny”. Napisała także szkice krytyczne o Narcyzie Żmichowskiej (1913) i Marii Rodziewiczównie (1927).

</doc>
<doc id="1042853" url="https://pl.wikipedia.org/wiki?curid=1042853" title="Kawanishi H8K">
Kawanishi H8K

Kawanishi H8K (kodowe oznaczenie amerykańskie "Emily") – ciężka łódź latająca konstrukcji japońskiej z okresu II wojny światowej. Prawdopodobnie najlepszy samolot morski produkcji japońskiej tamtego okresu.
Historia.
W wyniku ograniczeń dotyczących zbrojeń morskich, nałożonych przez traktaty waszyngtoński i londyński, Japońska Cesarska Marynarka Wojenna bardziej zainteresowała się lotnictwem jako siłą ofensywną w wojnie na morzu. Ze względu na ogrom Pacyfiku, Sztab Generalny Marynarki Wojennej poza lotniskowcami i lotnictwem pokładowym, zwrócił również uwagę na rozwój samolotów rozpoznawczych i torpedowo-bombowych dalekiego zasięgu, zarówno kołowych, jak i łodzi latających. Te drugie były szczególnie przydatne w rejonach pozbawionych gęstej sieci lotnisk, takich jak japońskie terytoria mandatowe, czyli Karoliny i Wyspy Marshalla.
Koncepcja rozwoju i użycia samolotów rozpoznawczych i uderzeniowych dalekiego zasięgu została zawarta w "Gunbi ni Kansuru Kenkyu" (Studium uzbrojenia lotniczego), opracowanym w lipcu 1937 roku przez Główne Biuro Lotnictwa Marynarki Wojennej. Na tej podstawie Gijutsubu (Wydział Techniczny Głównego Biura Lotnictwa) opracował założenia taktyczno-techniczne dla dwóch nowych typów wielkich czterosilnikowych samolotów: lądowego 13-Shi Ogata Rikujo Kogekiki (wielki lądowy samolot uderzeniowy 13-Shi) oraz łodzi latającej 13-Shi Ogata Hikotei (wielka łódź latająca 13-Shi). Konieczność ich pozyskania zapisano w planie zamówień prototypów nowych samolotów na rok budżetowy 1938. 18 kwietnia 1938 r. skierowano wstępną propozycję opracowania łodzi latającej do firmy Kawanishi, a bombowca lądowego do firmy Nakajima. Do wykonania nowej łodzi latającej wybrano firmę Kawanishi, ze względu na jej ogromne doświadczenie w projektowaniu i budowaniu tego typu samolotów, a sukces H6K tylko to potwierdził. Oficjalne zlecenie dotyczące opracowania projektu i budowy prototypu łodzi 13-Shi Taitei zostało przekazane tej firmie 21 sierpnia 1938 roku. Nowy samolot, oznaczony H8K, a nieoficjalnie nazwany 4-hatsu Ogata Kogeki Hikotei (4-slinikowa wielka uderzeniowa łódź latająca), miał mieć o jedną trzecią większą prędkość maksymalną, o połowę większy zasięg i dwukrotnie większy udźwig uzbrojenia niż H6K. Prędkość maksymalna miała wynosić co najmniej 444 km/h, prędkość przelotowa 296 km/h, zasięg w misjach rozpoznawczych 7400 km, a w misjach bombowo-torpedowych 6500 km. Miano wzmocnić uzbrojenie obronne, w porównaniu do H6K2, do pięciu działek kal. 20 mm i kilku karabinów maszynowych. Udźwig uzbrojenia bombowego zwiększono do 2000 kg. Mogły to być bomby różnych wagomiarów lub dwie torpedy Typ 91. Zwrotność H8K miała być porównywalna z mniejszymi samolotami bombowo-torpedowymi, co miało umożliwić przeprowadzanie skutecznych ataków torpedowych na szybkie i manewrujące cele. Gijutsubu zażądał również opancerzenia stanowisk załogi i ochrony zbiorników paliwa. Konstruktorem odpowiedzialnym za projekt nowej łodzi latającej został inż. Shizuo Kikuhara, pracujący wcześniej przy H6K.
Budowa.
Aby zapewnić zaplanowane osiągi, należało wykorzystać odpowiedni układ aerodynamiczny i zespół napędowy. Dla zminimalizowania oporu dla H8K przyjęto układ wolnonośnego górnopłatu ze skrzydłami mocowanymi bezpośrednio do kadłuba. Kadłub miał długość 26,83 m i maksymalną szerokość 3030 mm. Jego kształt był kompromisem pomiędzy wymaganiami aero- i hydrodynamiki. W odróżnieniu od H6K zastosowano wolnonośne usterzenie z pojedynczym statecznikiem pionowym. H8K miał całkowicie metalową półskorupową konstrukcję z wysoko wytrzymałych stopów aluminium, krytą blachą duraluminiową. Pokryte płótnem zostały jedynie lotki, stery oraz fragmenty klap i zewnętrznych części skrzydeł za tylnym dźwigarem dla zmniejszenia masy samolotu.
Proste skrzydła o trapezowym obrysie z zaokrąglonymi końcówkami miały konstrukcję dwudźwigarową. Dzieliły się na centropłat o rozpiętości 16 m i wzniosie 5° oraz dwie części zewnętrzne o rozpiętości po 11 m i wzniosie 4°. Ich wydłużenie wynosiło 9, co uznano za optymalne dla zapewnienia jednocześnie dużej długotrwałości lotu i prędkości. Skrzydła były zaklinowane do kadłuba pod kątem 3°. Wyposażone były w dwusegmentowe klapy o rozpiętości 9190 mm. Specjalnie dla nowej maszyny, inżynierowie Kawanishi skonstruowali nowego typu klapy szczelinowe, które na dolnej powierzchni przy krawędzi spływu miały mniejsze, pomocnicze klapy krokodylowe, zajmujące jedną trzecią cięciwy klap głównych. Klapy pomocnicze wychylały się razem z klapami głównymi, znacznie zwiększając siłę nośną. Dzięki nowym klapom prędkość lądowania H8K wynosiła jedynie 130 km/h.
Jako napęd wybrano 14-cylindrowe silniki w układzie podwójnej gwiazdy Mitsubishi Kasei 11 (MK4A), wyposażone w jednostopniową dwubiegową sprężarkę. Były to wtedy najmocniejsze japońskie silniki lotnicze produkowane seryjnie. Osiągały moc startową 1530 KM oraz moc trwałą 1480 KM na wysokości 2200 m i 1380 KM na wysokości 4100 m. Silniki te napędzały metalowe czteropłatowe śmigła samoprzestawialne typu Hamilton Standard o średnicy 3,9 m, produkowane w zakładach Sumitomo Kinzoku Kogyo KK, Puropera Seizosho (Wydział Produkcji Śmigieł Zakładów Przemysłu Metalowego Sumitomo).
Aby uzyskać wymagany zasięg, zapas paliwa wynosił 17 080 l i mieścił się w czternastu zbiornikach - sześciu dużych w kadłubie na dolnym pokładzie (łącznie 10 660 l) oraz ośmiu mniejszych w skrzydłach pomiędzy dźwigarami (łącznie 6420 l). Taka ilość zbiorników miała zmniejszyć prawdopodobieństwo całkowitej utraty paliwa w przypadku przestrzelenia któregoś z nich. Na początku zbiorniki w skrzydłach nie były niczym zabezpieczone w przeciwieństwie do zbiorników w kadłubie, które zostały wyposażone w instalację gaśniczą (butle ze sprężonym CO2) oraz rozbudowany układ wentylacyjny, zapobiegający gromadzeniu się oparów paliwa w uszczelnionej dolnej przestrzeni kadłuba. Ponadto zainstalowano pompę, która po przestrzeleniu któregoś ze zbiorników tłoczyła zbierające się w zęzie paliwo z powrotem do jednego z nieuszkodzonych zbiorników.
H8K spoczywał na wodzie na dwuredanowym podłodziu i wspierał na dwóch pływakach pomocniczych, zamontowanych pod skrzydłami na dwóch zastrzałach, usztywnionych naciągami z drutu. Na brzeg samolot można było wytoczyć za pomocą ciągnika po specjalnie przygotowanej rampie. W tym celu po bokach i pod tylną częścią kadłuba należało przymocować dwukołowe wózki transportowe, z których każdy ważył kilkaset kilogramów. Gdy samolot stał na kołach, jego silniki znajdowały się na wysokości ponad sześciu metrów, przez co dostęp do nich dla mechaników był znacznie utrudniony. Aby rozwiązać ten problem w krawędziach natarcia skrzydeł po obu stronach gondoli silnikowej znajdowały się rozkładane pomosty obsługowe.
Główne uzbrojenie obronne składało się z pięciu ruchomych działek 99-Shiki 1-Go 1-Gata Kai 1 (Typ 99 Wzór 1 Model 1 Modyfikacja 1) kal. 20 mm, umieszczonych w pięciu stanowiskach strzeleckich: przednim, górnym, dwóch bocznych i tylnym. Półkolista osłona przedniego stanowiska była obracana elektrycznie, co pozwalało prowadzić ostrzał niemal w całej przedniej półsferze. Górne i boczne stanowiska były zakryte stałymi oszklonymi kroplowymi osłonami. Tylna wieżyczka była nieruchoma, natomiast samo działko miało możliwość ruchu w płaszczyźnie pionowej w zakresie 90° i poziomej w zakresie 80°. Działka były zasilane z magazynków bębnowych mieszczących po 45 nabojów. W przednim stanowisku było miejsce dla pięciu dodatkowych magazynków, w górnym na dziesięć, w bocznych na po cztery, a w tylnym na od pięciu do siedmiu. W tylnej wieżyczce zastosowano taśmociąg napędzany korbką, za pośrednictwem przekładni łańcuchowej, do dostarczania zapasowych magazynków. Dodatkowe uzbrojenie defensywne składało się z trzech lub czterech karabinów maszynowych Typ 92, których łączny zapas amunicji wynosił 12 magazynków po 97 nabojów. Można było prowadzić z nich ogień ze stanowisk pomocniczych: dolnego (otwór w spodzie tylnej części kadłuba, zamykany wodoszczelną klapą), górnego (otwierany właz na grzbiecie kadłuba, przed przednim dźwigarem skrzydeł) oraz dwóch bocznych (otwierane okienka w dolnej powierzchni skrzydeł tuż przy kadłubie), ewentualnie przez otwierane boczne okna w głównej kabinie załogi. Dzięki temu H8K był najsilniej uzbrojonym samolotem produkowanym seryjnie w Japonii&gt;.
Uzbrojenie ofensywne tworzyły bomby lub torpedy, podwieszane na zewnętrznych zaczepach pod centropłatem, pomiędzy gondolami silników. Mogły być to maksymalnie dwie torpedy Typ 91, dwie bomby o masie po 500 kg lub 800 kg, osiem bomb po 250 kg lub 16 bomb po 60 kg.
Standardowa załoga samolotu składała się z 10 osób: pilota, drugiego pilota, dowódcy, radiooperatora, nawigatora/bombardiera (przedni strzelec), dwóch techników pokładowych (strzelcy boczni), operatora radionamiernika (strzelec górny), drugiego radiooperatora (strzelec dolny) oraz strzelca tylnego. Można było dodatkowo zabrać na pokład jeszcze dwie lub trzy osoby, na przykład dodatkowych strzelców, lub w późniejszych wersjach operatora radaru. Do samolotu można było wejść przez przednie i tylne drzwi po lewej stronie kadłuba. Ze względu na możliwą długość niektórych misji (ponad 24 godziny), konstruktorzy wprowadzili pewne udogodnienia, niedostępne w innych typach japońskich samolotów, jak leżanki, zbiornik wody pitnej, małą elektryczną lodówkę, umywalkę czy spłukiwaną toaletę.
Kadłub był podzielony podłogą na dwa pokłady. Na dolnym pokładzie znajdowały się zbiorniki paliwa i butle instalacji tlenowej. Na przodzie kadłuba znajdowało się przednie stanowisko strzeleckie, stanowisko nawigatora/bombardiera, przednie drzwi wejściowe do samolotu oraz drabinka prowadząca na górny pokład. W głównej kabinie na górnym pokładzie umieszczono obok siebie dwa fotele pilotów, za nimi po prawej stronie fotel dowódcy samolotu, a dalej stanowiska radiooperatora i technika pokładowego, natomiast po lewej stronie fotel pasażera i stanowisko operatora radionamiernika. Za główną kabiną znajdował się przedział wypoczynkowy oraz boczne i górne stanowiska strzeleckie. Dalej był przedział drugiego radiooperatora, za nim przedział końcowy z tylnymi drzwiami wejściowymi, a na samym końcu znajdowała się tylna wieżyczka strzelecka. W przedziale końcowym umieszczono toaletę, podręczną drabinkę wejściową, stelaże na spadochrony oraz nadmuchiwaną tratwę ratunkową. Poszczególne przedziały były od siebie pooddzielane grodziami z drzwiami.
W skład standardowego wyposażenia radiowego wchodziła radiostacja 1-Shiki Ku 3-Go lub 2-Shiki Ku 3-Go oraz radionamiernik 1-Shiki Ku 3-Go.
Wersje samolotu.
Prototyp H8K1.
W związku z wybuchem wojny w Europie we wrześniu 1939 roku, Shosho Misao Wada, szef Kaigun Koku Gijutsusho (Arsenału Technicznego Lotnictwa Marynarki Wojennej), polecił przyśpieszyć prace projektowe i konstrukcyjne przy łodzi latającej 13-Shi Tatei, tak aby jej prototyp był gotowy do prób w następnym roku. Dzięki wzmożonemu wysiłkowi konstruktorów i robotników, budowa prototypu zakończyła się pod koniec grudnia 1940 roku. Otrzymał on numer seryjny 91. 29 grudnia samolot wytoczono z hali montażowej zakładów w Nauro. Następnego dnia pilot Lotnictwa Marynarki Shosha Hiromitsu Ito dokonał jego oblotu z wód zatoki Osaka. Już podczas pierwszego lotu zaobserwowano niezbyt dobre właściwości lotne. Samolot miał niedostateczną stateczność podłużną, ociężale reagował na wychylenia sterów, a ster kierunku był przekompensowany. Jednak przede wszystkim maszyna fatalnie zachowywała się na wodzie podczas rozbiegu. Samolot był niestabilny, a przy prędkości około 93-111 km/h miał tendencję do unoszenia nosa i następnie gwałtownego opadania na wodę, co groziło poważnym wypadkiem. Dodatkowo spod przodu kadłuba wydobywały się fontanny wody sięgające śmigieł, a czasem nawet górnych powierzchni skrzydeł i stateczników poziomych. Bardzo szybko uporano się z rozbryzgami wody, w czym pomogły testy modelu w basenie doświadczalnym. Pod przednią częścią podłodzia przynitowano dwie długie wyprofilowane nakładki, zwane popularnie katsuo bushi (plasterki suszonego bonito), a na samych krawędziach kadłuba prostokątne listwy, pełniące rolę ograniczników rozbryzgów fal. Kolejne loty próbne potwierdziły skuteczność tego rozwiązania. Pod koniec stycznia 1941 r. prototyp powrócił do wytwórni w celu modyfikacji usterzenia pionowego. Podwyższono nieco statecznik i zmniejszono kompensację steru kierunku. Mimo tych zabiegów, stateczność podłużna wciąż pozostawiała sporo do życzenia. 26 marca samolot przekazano Lotnictwu Marynarki Wojennej do dalszych prób wojskowych. Później wykorzystano go do prób silników Kasei 22, a ostatecznie przebudowano na prototyp wersji transportowej.
Dodatkowe prototypy H8K1.
W 1941 roku zbudowano dodatkowe cztery prototypy H8K1 (numery seryjne 82, 73, 64 i 55). Dokonano wielu zmian i poprawek konstrukcyjnych w celu wyeliminowania wad prototypu. Podłodzie pogłębiono o 500 mm, a przód kadłuba przedłużono o 1300 mm, zmieniając przy okazji oszklenie nosa. Zmodyfikowano kształt podłodzia oraz usunięto listwy na krawędziach kadłuba. W tylnej części kadłuba, przy dolnym stanowisku strzeleckim wykonano po dwa niewielkie okienka. Podskrzydłowe pływaki otrzymały redan. Znacznie powiększono statecznik pionowy i zmniejszono ster kierunku, co ostatecznie rozwiązało problemy z niestatecznością podłużną i nieprawidłowym działaniem steru. Górne stałe stanowisko strzeleckie zastąpiono obracaną elektrycznie półkolistą wieżyczką. Przekonstruowano także obrotnice działek w górnej i tylnej wieżyczce. Zastosowano nową wersję silników Kasei 12 (MK4B) o takiej samej mocy jak poprzednie, różniących się głównie przekładnią redukcyjną. Dodatkowo zmodyfikowano osłony silników poprzez umieszczenie na górze wlotów powietrza do sprężarek. Wprowadzone modyfikacje poprawiły zachowanie samolotu na wodzie. Nie udało się jednak wyeliminować zjawiska podskakiwania samolotu na wodzie podczas rozbiegu. Po wielu próbach konstruktorzy opracowali więc sprytne rozwiązanie. Na kadłubie przed kabiną zamontowano maszt z rurką Pitota. Po bokach masztu na odpowiedniej wysokości przytwierdzono poziome pręty, a na szybach kabiny narysowano poziome linie. Zadaniem pilota było tak operować sterami, aby zgrać i utrzymać poziome linie na szybach z prętami i linią horyzontu. W takiej pozycji samolot był uniesiony o 5° (klapy do startu powinny być wychylone o 7°), co zapobiegało podskakiwaniu. Po osiągnięciu prędkości około 139-148 km/h samolot gładko odrywał się od powierzchni wody. Procedurę tę zapisano w instrukcji dla pilotów, ale mimo to podczas służby doszło do kilku wypadków. Po zakończeniu prób część z prototypów przebudowano na maszyny transportowe do przewozu ważnych osobistości, poprzez zdemontowanie niepotrzebnego w tej roli uzbrojenia oraz wyposażenia radiowego. W ten sposób na pokład można było zabrać 27 pasażerów.
H8K1 Model 11.
Pomimo zbyt niskiej prędkości maksymalnej, Koku Hunbu było bardzo zadowolone z wyników prób dodatkowych prototypów. 5 lutego 1942 roku łódź latająca 13-Shi Tatei została oficjalnie przyjęta do uzbrojenia Lotnictwa Marynarki Wojennej pod nazwą Ni-Shiki Hikotei 11-Gata (łódź latająca Typ 2 Model 11), czyli H8K1 Model 11. Samoloty seryjne różniły się od prototypów kilkoma detalami konstrukcji. Tak jak prototypy, były napędzane silnikami Kasei 12, lecz zastosowano indywidualne rury wydechowe z każdego cylindra zamiast zbiorczych kolektorów. Dodano płetwę pod tylną częścią podłodzia, za tylnym redanem. Poprawiła ona stateczność na wodzie podczas rozbiegu. Zmodyfikowano również uzbrojenie obronne. Działka Typ 99 pozostawiono jedynie w górnej i tylnej wieżyczce, natomiast w przednim, bocznych i dodatkowych stanowiskach strzeleckich zainstalowano karabiny maszynowe Typ 92. Produkcja seryjna rozpoczęła się jeszcze tego samego miesiąca w zakładach w Nauro, ale nie miała wysokiego tempa. W roku budżetowym 1942 zbudowano jedynie 12 egzemplarzy H8K1 Model 11.
H8K2 Model 12.
W 1942 roku rozpoczęła się produkcja silników Kasei serii 20 przez firmę Mitsubishi. Silniki te miały znacznie większą moc i były wyposażone w instalację wtrysku mieszanki wody z metanolem. W nowe silniki postanowiono wyposażyć również samolot H8K. Do prób użyto pierwszego prototypu H8K1. Zamontowano w nim silniki Kasei 22 (MK4Q) o mocy startowej 1850 KM oraz mocy trwałej 1680 KM na wysokości 2100 m i 1540 KM na wysokości 5500 m. Dwa zbiorniki z metanolem o pojemności po 250 l zamontowano w krawędziach natarcia skrzydeł na zewnątrz od zewnętrznej pary silników. Próby wypadły pomyślnie, wobec czego nową wersję postanowiono skierować do produkcji seryjnej jako H8K2. Dzięki większej o 20% mocy silników można było zwiększyć masę startową, co z kolei umożliwiało dokonanie kilku dalszych zmian konstrukcyjnych, mających na celu zwiększenie oporności samolotu na uszkodzenia bojowe. Osłonięto stalowymi płytami o grubości 6 mm fotele pilotów i burty kadłuba w rejonie górnej wieżyczki. Powiększono zbiorniki paliwa w skrzydłach (łączny maksymalny zapas paliwa wzrósł do 18 880 l) oraz osłonięto je dwiema warstwami gumy o łącznej grubości około 40 mm. Obrotową osłonę przedniego stanowiska strzeleckiego zastąpiono stałą i przywrócono w nim działko Typ 99 kal. 20 mm. Dodatkowo zmodyfikowano oszklenie nosa oraz wierzchołek statecznika pionowego i steru kierunku. Dzięki nowym silnikom H8K2 osiągał większą prędkość maksymalną i pułap niż H8K1. Produkcję nowej wersji samolotu rozpoczęto w nowo zbudowanych zakładach Kawanishi w Konan. Pierwszy egzemplarz seryjny ukończono w lutym 1943 roku. H8K2 oficjalnie przyjęto do uzbrojenia 26 czerwca 1943 r. pod nazwą Ni-Shiki Hikotei 12-Gata (łódź latająca Typ 2 Model 12). Według japońskich danych, w roku budżetowym 1943 zbudowano 78 egzemplarzy tego samolotu, w 1944 - 33, a w 1945 jeden, czyli razem 112 egzemplarzy. Było to dwie trzecie całkowitej produkcji tego samolotu. Samoloty wyprodukowane w drugiej połowie 1944 r. zamiast kroplowych osłon bocznych stanowisk strzeleckich miały płaskie prostokątne okna. W niektórych egzemplarzach w bocznych stanowiskach strzeleckich zamontowano działka Typ 99 zamiast karabinów maszynowych Typ 92. Dodatkowo część samolotów wyposażono w radar do wykrywania celów morskich 3-Shiki Ku 6-Go Musen Denshin-ki 4-Gata (urządzenie radiowe Typ 3 Ku Wzór 6 Model 4) z antenami typu Yagi, zamontowanymi w nosie kadłuba. Antena nadawcza znajdowała się z przodu, natomiast odbiorcze po bokach. Na wysokości 4000 m radar mógł wykrywać duże obiekty nawodne z odległości 280 km. Jego zastosowanie umożliwiło wykonywanie misji rozpoznawczych w nocy, co chroniło H8K przed atakami wrogich myśliwców. Samoloty wyposażone w ten radar miały załogę uzupełnioną o jego operatora.
H8K3 Model 22.
W H8K od początku planowano zastosować składane pływaki pomocnicze, dzięki czemu miał zmniejszyć się opór aerodynamiczny i poprawić osiągi. Inspiracją były składane pływaki zastosowane w amerykańskiej łodzi latającej Douglas DF, której dwa egzemplarze japońskie linie lotnicze Dai Nippon Koku KK zakupiły w latach 1936-37. Samoloty, oznaczone HXD-1 oraz HXD-2, były testowane przez Lotnictwo Marynarki pod nazwą Shisaku D-Gata Hikotei (doświadczalna łódź latająca Typ D). W 1938 r. jeden egzemplarz został nawet zabrany do zakładów Kawanishi, gdzie został rozebrany w celu przeanalizowania zastosowanych rozwiązań konstrukcyjnych. Ostatecznie w projekcie H8K1 jednak zrezygnowano ze składanych pływaków, aby nie komplikować konstrukcji i nie zwiększać nadmiernie masy. Do pomysłu zastosowania składanych pływaków powrócono pod koniec 1942 roku. Przebudowano dwa wczesne seryjne egzemplarze H8K2, znajdujące się wtedy we wstępnej fazie montażu. Próby w locie pierwszego z nich rozpoczęły się 13 lutego 1943 r. Pływaki były składane na zewnątrz, w stronę końcówek skrzydeł. Należało zmodyfikować końcówki skrzydeł, tak że ich rozpiętość spadła do 37,66 m, natomiast po złożeniu pływaków wzrosła do 38,33 m, a powierzchnia nośna do 165,21 m². Wprowadzono również kilka innych modyfikacji, których zadaniem było zmniejszenie oporu aerodynamicznego, a tym samym polepszenie osiągów. Górna wieżyczka była od tej pory chowana w kadłubie. Usunięto dotychczasowe boczne stanowiska strzeleckie, a zamiast nich wykonano nowe, ulokowane nieco niżej i zakryte płaskimi prostokątnymi oknami. Ponadto zastosowano wysuwane klapy szczelinowe Fowlera oraz większe kołpaki śmigieł. Z powodu modyfikacji wzrosła nieznacznie masa własna, do 18 570 kg, lecz udało się utrzymać na takim samym poziomie masę startową samolotu. Próby nie wykazały wyraźnego zwiększenia osiągów, wobec czego nowa wersja, nazywana nieoficjalnie Kasho Ni-Shiki Hikotei 22-Gata (tymczasowa nazwa łódź latająca Typ 2 Model 22) lub H8K3, nie została skierowana do produkcji seryjnej.
H8K4 Model 23.
Pod koniec 1944 lub na początku 1945 r. w obu prototypach H8K3 wymieniono silniki na najnowsze Kasei 25 Otsu (MKT4Tb) o takiej samej mocy jak Kasei 22, ale wyposażone dodatkowo w instalację wtrysku paliwa. Zmodyfikowano przy okazji osłony silników, przesuwając wloty powietrza do chłodnic oleju bliżej ich krawędzi. Półkolista górna wieżyczka została zastąpiona nową o cylindrycznym kształcie z wypukłym dachem, tak że po schowaniu płynnie wpisywała się w obrys grzbietu kadłuba. Oba zmodyfikowane samoloty, nazywane nieoficjalnie Kasho Ni-Shiki Hikotei 23-Gata (tymczasowa nazwa łódź latająca Typ 2 Model 23) lub krótko H8K4, zostały przekazane do 801. Kokutai w bazie Takuma na Sikoku. Ich kariera operacyjna była bardzo krótka, gdyż już 1 i 11 marca oba zostały utracone podczas nocnych lotów rozpoznawczych nad Okinawą. Na bazie samolotu H8K4 planowano zbudowanie wersji transportowej H8K4-L, nazywanej nieoficjalnie Kasho Ni-Shiki Yuso Hikotei 33-Gata (tymczasowa nazwa transportowa łódź latająca Typ 2 Model 33) lub Seiku 33-Gata (Seiku Model 33; seiku - bezchmurne niebo), lecz ze względu na sytuację wojenną zrezygnowano z tego planu.
H8K2-L Seiku Model 32.
Już na początku 1942 r. Gijutsubu zlecił firmie Kawanishi zbudowanie na bazie H8K wersji transportowej Ni-Shiki Yuso Hikotei (transportowa łódź latająca Typ 2), w skrócie Ni-Shiki Yusotei. Ze względu na duże rozmiary i udźwig, H8K dobrze nadawała się do tej roli. W utworzonym przez Gunreibu nowym systemie oznaczeń kodowych projektów i prototypów Lotnictwa Marynarki, nazwanym Jitsuyo-ki Shisei Keikaku Bango (numeracja programu prototypów nowych samolotów), projekt transportowej łodzi latającej otrzymał oznaczenie K-30. Prace konstrukcyjne rozpoczęto dopiero na początku 1943 r., po uporaniu się z początkowymi problemami z H8K1 i rozpoczęciu produkcji seryjnej H8K2. Jako prototyp wersji transportowej posłużył zmodyfikowany pierwszy prototyp H8K1. Usunięto z niego zbędne w nowej roli wyposażenie, większość uzbrojenia oraz górne i boczne stanowiska strzeleckie. Uzbrojenie obronne ograniczono do jednego zasilanego z taśmy karabinu maszynowego 2-Shiki (Typ 2) kal. 13 mm zamontowanego w przednim stanowisku i jednego działka Typ 99 w tylnej wieżyczce. Utworzono trzy kabiny pasażerskie na górnym pokładzie oraz dwie na dolnym. Razem mogły pomieścić 41 pasażerów. Po bokach kadłuba w kabinach pasażerskich wykonano niewielkie okna. Po modyfikacji masa własna samolotu wynosiła 15 107 kg, a masa startowa 26 440 kg. W tym czasie sytuacja na frontach zaczęła przybierać niekorzystny dla Japonii obrót i zamiast łodzi rozpoznawczych i bombowo-torpedowych coraz bardziej potrzebne były maszyny transportowe dalekiego zasięgu, mogące dostarczać zaopatrzenie i ewakuować rannych z odciętych garnizonów na wyspach Pacyfiku. W takiej sytuacji Gijutsubu nakazał niezwłocznie uruchomić produkcję seryjną wersji transportowej H8K2-L opartej na samolocie H8K2, nazwanej Ni-Shiki Yuso Hikotei 32-Gata (transportowa łódź latająca Typ 2 Model 32) lub Seiku 32-Gata (Seiku Model 32). Dokonano w niej analogicznych zmian w konstrukcji, wyposażeniu i uzbrojeniu jak w zmodyfikowanym prototypie H8K1. Dodatkowo jednak usunięto dwa z sześciu kadłubowych zbiorników paliwa, przez co maksymalny zapas paliwa spadł do 13 414 l, a zasięg zmniejszył się o około jedną trzecią. Poza dziewięcioma członkami załogi, H8K2-L mógł zabrać na pokład 29 pasażerów z bagażem podręcznym lub 64 żołnierzy z uzbrojeniem. Samoloty transportowe budowano przy wykorzystaniu standardowych H8K2. Pierwszy seryjny egzemplarz H8K2-L (numer seryjny 501) wytoczono z hali zakładów w Konan 30 listopada 1943 roku. Zbudowano 36 lub 42 egzemplarze transportowej wersji H8K: w roku budżetowym 1943 - 11 lub 10, 1944 - 24 lub 31, 1945 - 1 lub 0.
Służba.
Operacja K.
Debiut bojowy łodzi latających H8K nastąpił miesiąc po ich oficjalnym zaakceptowaniu do uzbrojenia Lotnictwa Marynarki, jeszcze zanim ukończono pierwszy egzemplarz seryjny. Dwa samoloty H8K1 z Yokohama Kokutai zostały wykorzystane w zakończonej niepowodzeniem operacji K (K Sakusen), nazywanej także drugim nalotem na Pearl Harbor.
Japońskie rozpoznanie lotnicze nad Pearl Harbor, przeprowadzone przez samoloty Yokosuka E14Y z okrętów podwodnych, 17 grudnia 1941 r. z okrętu I-7 oraz 5 stycznia 1942 r. z okrętu I-19 wykazało, że Amerykanie szybko usuwają uszkodzenia po nalocie z 7 grudnia. Chusa Tatsukichi Miyo z sekcji planowania Gunreibu zaproponował więc drugi nalot na amerykańską bazę. Do wykonania tego zadania, zamiast lotnictwa pokładowego, wybrano wielkie łodzie latające. Wybór padł na H8K1, ponieważ H6K miały za mały zasięg i zbyt małe uzbrojenie obronne do tak ryzykownej misji. Głównym celem operacji K był suchy dok 1010, a ubocznym efektem ataku miało być obniżenie morale Amerykanów poprzez wykazanie, że główna baza ich floty na Pacyfiku wciąż nie jest bezpieczna i pozostaje w zasięgu japońskiego lotnictwa.
Pierwotnie w operacji K planowano wykorzystanie wszystkich pięciu istniejących w tym czasie prototypów H8K1. Samoloty te jednak były wykorzystywane do prób i tylko dwa z nich udało się doprowadzić na czas do stanu gotowości bojowej. Do udziału w ataku wyznaczono drugi dodatkowy prototyp, o numerze seryjnym 73 i oznaczeniu Y-71 na usterzeniu, pilotowany przez Taii Toshio Hashizume, oraz czwarty dodatkowy prototyp, o numerze seryjnym 55 i oznaczeniu Y-72, pilotowany przez Shoi Shosuke Sasao.
W drugiej połowie stycznia 1942 r. szef sztabu Połączonej Floty, Chujo Matome Ugaki, polecił rozpocząć przygotowania do operacji K. Poza samolotami miały w niej wziąć udział również okręty podwodne, służące jako pomoce nawigacyjne na trasie przelotu i zbiornikowce. 13 lutego oba prototypy H8K1 wyruszyły z Jokohamy i przez Saipan na Marianach i Truk na Karolinach 16 lutego dotarły do Jaluit na Wyspach Marshalla. Trzy dni później samolot Y-71 poleciał na Kwajalein, w celu przeprowadzenia treningu w uzupełnianiu paliwa na morzu z okrętu podwodnego. Druga łódź pozostała na Jaluit do czasu usunięcia usterki klap. Pierwotnie operację planowano rozpocząć pod koniec lutego, ale po amerykańskim nalocie na Rabaul 20 lutego i na Wake 24 lutego termin ten przesunięto na 2 marca, gdyż wszystkie okręty podwodne skierowano do poszukiwania nieprzyjacielskiej floty. 2 marca oba samoloty przybyły do atolu Wotje, leżącego 400 km na północ od Jaluit, gdzie zostały po raz ostatni sprawdzone, zatankowane i uzbrojone w cztery bomby po 250 kg każdy. Ostatnią odprawę dla lotników poprowadził osobiście dowódca 4. Floty Chujo Shigeyoshi Inoue.
Opóźnienie w zajęciu wyznaczonych pozycji przez okręty podwodne spowodowało przesunięcie daty ataku o jeden dzień. 4 marca o godzinie 00:25 czasu tokijskiego (3 marca 4:55 czasu hawajskiego) oba H8K1 wystartowały z Wotje i skierowały się w stronę odległego o 2600 km bezludnego atolu French Frigate Shoals. W ustalonym momencie okręt podwodny I-9, który znajdował się około 1125 km na południowy zachód od atolu, rozpoczął nadawanie sygnału radiowego, aby naprowadzić samoloty. Około 14:00 (18:30), po 13,5 godzinach lotu, obie łodzie pojawiły się nad French Frigate Shoals, ale jeszcze przez 45 minut krążyły wokół niego, upewniając się, że w pobliżu atolu nie ma żadnych śladów obecności sił przeciwnika. Wreszcie o 14:50 (19:20) obie łodzie latające bezpiecznie wodowały w lagunie.
Po uzupełnieniu paliwa z okrętów podwodnych I-15 i I-19 oraz krótkim odpoczynku, o 17:08 (21:38) samoloty wystartowały do 900-kilometrowego lotu nad Oʻahu. Trasa prowadziła przez wyspy Necker, minięte o 17:59 (22:29), Nihoa, minięte o 19:25 (23:55), oraz pomiędzy wyspami Niʻihau i Kauaʻi, miniętymi o 20:35 (01:05). O 19:44 (00:14) japońskie samoloty zostały wykryte przez radar na Kauaʻi. Godzinę później Amerykanie wysłali w powietrze cztery myśliwce Curtiss P-40 i trzy łodzie latające PBY Catalina. Jednak ich piloci nie odnaleźli intruzów w ciemnościach. H8K1 dotarły bez przeszkód nad Oʻahu około 21:30 (02:00). Nad wyspą samoloty rozdzieliły się i przez duże zachmurzenie straciły ze sobą kontakt wzrokowy. Y-71 zrzucił bomby o 21:40 (02:10), a Y-72 o 22:00 (02:30). Oba ataki były niecelne. Bomby Y-71 spadły na zalesione stoki Mt Tantalus niedaleko plaży Waikīkī, prawie 10 km od wyznaczonego celu, natomiast bomby Y-72 wpadły do morza u ujścia zatoki Pearl Harbor.
Po zrzuceniu bomb obie łodzie skierowały się bezpośrednio w stronę odległych o 3200 km Wysp Marshalla. Jako pierwszy 5 marca o 10:15 (4 marca 14:45) wodował w atolu Wotje Y-72. Załoga Y-71 wykryła w drodze powrotnej dziurę w dnie kadłuba, wobec czego Taii Hashizume skierował maszynę do dysponującej lepszym zapleczem bazy w Jaluit, gdzie wodowała o 10:30 (15:00). Japońskie samoloty pokonały w obie strony dystans 7600 km, spędzając w powietrzu prawie 32 godziny.
5 dni później obie łodzie zostały wysłane na misje rozpoznawcze nad wyspami Midway i Johnston. Y-71 została wykryta przez amerykański radar na Midway i zestrzelona około 70 km na zachód od atolu przez cztery myśliwce Brewster F2A-3 z dywizjonu VMF-221. Amerykańscy lotnicy zgodnie rozpoznali nowy samolot jako H6K. Tymczasem samolot Y-72 bez przeszkód wykonał swoją misję nad wyspą Johnston, po czym 18 marca odleciał z Jaluit do Japonii, gdzie dotarł 25 marca.
Jednostki wyposażone w H8K.
Pierwsze seryjne H8K1 zaczęły trafiać do jednostek Lotnictwa Marynarki Wojennej w drugiej połowie 1942 roku. Właściwy proces przezbrajania rozpoczął się w następnym roku, wraz z uruchomieniem produkcji wersji H8K2.
14. Kokutai.
14. Kokutai została utworzona 1 lub 10 kwietnia 1942 r. Była to druga grupa o tym numerze. Podporządkowano ją 24. Koku Sentai (flotylli powietrznej) ze składu 11. Koku Kantai (floty powietrznej). Jej główną bazą była wysepka Emidj w atolu Jaluit, ale operowała również z atolu Wotje. Etatowy stan tej kokutai wynosił 16 łodzi latających Kawanishi H6K. W maju jednostka brała udział w ataku na Aleuty. Pod koniec maja planowano jej udział w drugiej operacji K, ale ta została odwołana. Na początku czerwca 14. Kokutai wykonywała loty rozpoznawcze na rzecz japońskiej floty podczas operacji MI. 20 lipca większość samolotów przeniesiono do Rabaulu, skąd prowadziły loty rozpoznawcze nad Wyspami Salomona. Pozostała część grupy operowała z atolu Makin, patrolując nad Wyspami Gilberta i wyspą Nauru. Podczas rajdu marines na Makin 17 sierpnia w atolu nie było samolotów, ale jednostka poniosła duże straty w personelu naziemnym. Późnym latem grupa otrzymała pierwsze H8K1. 1 listopada 1942 r. 14. Kokutai została przemianowana na 802. Kokutai.
801. Kokutai.
801. Kokutai została utworzona 1 listopada 1942 r. z Yokohama Kokutai. Podporządkowana została 25. Koku Sentai z 11. Koku Kantai. Etatowy stan obejmował 16 łodzi latających. Grupa została całkowicie przezbrojona w H8K w 1943 roku. 18 maja 1943 r. została podporządkowana 27. Koku Sentai z 12. Koku Kantai. W lecie kilka samolotów przebazowano do Kashiwabara koło Tomakomai na Hokkaido, a potem na Paramuszyr, skąd prowadziły patrole nad Kurylami. W grudniu 1943 r. została odwołana do Jokohamy. W kwietniu i maju 1944 r. wydzielone formacje wysłano na atol Truk na Karolinach, wyspy Palau, Mariany, oraz do Rabaulu. 10 lipca grupa została podporządkowana 3. Koku Kantai. W październiku dywizjon łodzi latających przeniesiono do bazy Takuma na Sikoku. 20 grudnia grupa została przydzielona Kaijo Goei Soshireibu (Naczelnemu Dowództwu Morskich Sił Eskortowych), a 10 lutego 1945 r. 5. Koku Kantai. 11 marca pięć H8K brało udział w drugiej operacji Tan, czyli w ataku na amerykańską flotę kotwiczącą w atolu Truk. Ich zadaniem było rozpoznanie pogody na trasie przelotu i pomoc nawigacyjna dla specjalnej jednostki uderzeniowej Azusa Tokubetsu Kogekitai, utworzonej przez 24 samoloty Yokosuka P1Y z 762. Kokutai. Decyzję o ataku podjął 17 lutego dowódca Rengo Kantai, Taisho Soemu Toyoda. Operacją dowodził Chujo Matome Ugaki, dowódca 5. Koku Kantai. Podczas misji 801. Kokutai straciła jedną H8K. Pod koniec kwietnia dywizjon łodzi latających został wydzielony z 801. Kokutai i włączony do Takuma Kokutai.
802. Kokutai.
802. Kokutai została utworzona 1 listopada 1942 r. z 14. Kokutai. Jednostka została całkowicie przezbrojona w H8K w 1943 roku. W pierwszej połowie 1943 r. większość sił grupy stacjonowała w atolu Makin na Wyspach Gilberta oraz Jaluit i Wotje na Wyspach Marshalla. Wydzielona eskadra stacjonowała na wyspach Shortland na Wyspach Salomona. 1 września jednostka została podporządkowana 22. Koku Sentai z 11. Koku Kantai. Tego samego dnia jedna H8K została zestrzelona około jednej mili na południowy zachód od wyspy Howland przez dwa Hellcaty z dywizjonu VF-6 z lotniskowca USS „Prinecton”. Było to pierwsze zwycięstwo na samolocie Grumman F6F Hellcat. Dwa dni później około 20-60 mil na południowy zachód od wyspy Baker utracono kolejną H8K, która została zestrzelona przez trzy Hellcaty z VF-6. Następna łódź została strącona 8 września przez parę Hellcatów z VF-23 z lotniskowca USS „Princeton”. Wszystkie trzy stracone łodzie startowały z Makin. 24 stycznia 1944 r. grupa została przebazowana na Saipan, a 4 marca podporządkowana 14. Koku Kantai. 1 kwietnia 802. Kokutai została rozwiązana, a jej personel i samoloty włączono do 801. Kokutai.
851. Kokutai.
851. Kokutai została utworzona 1 listopada 1942 r. z Toko Kokutai w Rabaulu, gdzie została podporządkowana Nansei Homen Kantai (Flocie Obszaru Południowo-Zachodniego). Etatowy stan obejmował 16 łodzi latających. Jednostka została całkowicie przezbrojona w H8K w 1943 roku. Na początku 1943 r. jednostka została przeniesiona na wyspy Shortland, w połowie lutego do Toko na Formozie, a 28 kwietnia do Surabai na Jawie. Potem część sił przebazowano do Sibolga na Sumatrze. 1 września grupa została podporządkowana 28. Koku Senati. Od 20 października wydzielone eskadry operowały również z Singapuru i Port Blair na Andamanach. 31 marca 1944 r. dwie łodzie H8K ewakuowały dowódców Rengo Kantai z wysp Palau do Davao na wyspie Mindanao na Filipinach. Jedna z nich wleciała w burzę i uległa katastrofie. Zginął między innymi dowódca Rengo Kantai, Taisho Mineichi Koga. 2 kwietnia większość 851. Kokutai przybyła do Davao. 20 września jednostka została rozwiązana, a jej personel i samoloty włączono do 801. Kokutai.
901. Kokutai.
901. Kokutai została utworzona 10 lub 15 grudnia 1943 r. w Tateyama w prefekturze Chiba w Japonii. Początkowo miała na stanie 12 samolotów. Była podporządkowana operacyjnie Kaijo Goei Soshireibu (Naczelnemu Dowództwu Morskich Sił Eskortowych). Jednostki Kaijo Goei Butai (Morskich Sił Eskortowych) pełniły służbę patrolową na wodach wokół Japonii, głównie na Morzu Japońskim, Wschodniochińskim i Południowochińskim. Ich zadaniem była ochrona szlaków morskich łączących Japonię z Koreą, Chinami, Indiochnami i Holenderskimi Indiami Wschodnimi, eskorta konwojów oraz wykrywanie i zwalczanie nieprzyjacielskich okrętów podwodnych. Samoloty 901. Kokutai operowały z Ōmura na Kiusiu, Formozy, Iwo Jimy, Saipanu, Chin, Indochin, Peskadorów, Filipin i Holenderskich Indii Wschodnich. 1 marca 1944 r. stan grupy wzrósł do 32 samolotów różnych typów, w tym kilku łodzi latających H8K. Od początku stycznia 1945 r. jednostka została podporządkowana 1. Goei Kantai (1. Flocie Eskortowej). 1 marca, z powodu poniesionych strat, jej stan zmniejszył się do 12 maszyn.
902. Kokutai.
902. Kokutai została utworzona 1 listopada 1942 r. z 21. Kokutai i podporządkowana 4. Konkyo chi-tai (4. Siłom Bazowym) z 4. Kantai. Jednostka bazowała w atolu Truk, Ponape, na wyspach Palau i Marianach. Wśród różnych typów samolotów miała również kilka H8K. Została rozwiązana 1 sierpnia 1944 roku.
951. Kokutai.
951. Kokutai została utworzona 15 grudnia 1944 r. z połączenia grup powietrznych Sasebo, Okinawa, Chinaki, 256. i 453. Kokutai. Jednostka wchodziła w skład Kaijo Goei Butai (Morskich Sił Eskortowych), ale administracyjne podlegała Sasebo Chinjufu (Bazie Marynarki w Sasebo). Grupa operowała w zachodniej części Japonii, głównie na wodach wokół Kiusiu, a także koreańskiej wyspy Jeju-do i Szanghaju. Jednostka używała wielu typów samolotów, w tym łodzi latających H8K.
1021. Kokutai.
1021. Kokutai była grupą transportową utworzoną 1 stycznia 1944 r. w Katori w prefekturze Chiba w Japonii. Została podporządkowana 1. Koku Kantai, 1 lutego przydzielono ją do 61. Koku Sentai, a 20 maja ponownie 1. Koku Kantai. Operowała z Japonii, Peleliu w archipelagu Palau, wyspy Yap na Karolinach oraz Davao i Clark na Filipinach. Miała na stanie różne typy samolotów transportowych, w tym łodzie latające H8K2-L. 5 marca 1945 r. przydzielono ją do 101. Koku Sentai, a 15 lipca została włączona do 1081. Kokutai.
1081. Kokutai.
1081. Kokutai była grupą transportową utworzoną 1 kwietnia 1944 r. w Atsugi w prefekturze Kanagawa. Została podporządkowana Yokosuka Chinjufu (Bazie Marynarki w Yokosuce). Samoloty tej jednostki stacjonowały również w Miho w prefekturze Tottori nad Morzem Japońskim. Grupa używała różnych typów samolotów transportowych, w tym łodzi latających H8K2-L. 15 września jednostka została przydzielona do 101. Koku Sentai.
Saeki Kokutai.
Saeki Kokutai została utworzona 1 grudnia 1934 r. w Saeki w prefekturze Ōita na Kiusiu. Jednostka została podporządkowana Kure Chinjufu (Bazie Marynarki w Kure). Grupa używała różnych typów samolotów lądowych, wodnosamolotów i łodzi latających, w tym także kilka samolotów H8K. W czasie wojny jej głównym zadaniem było patrolowanie cieśniny Bungo.
Sasebo Kokutai.
Sasebo Kokutai została utworzona 1 grudnia 1920 r. w Sasebo w prefekturze Nagasaki na Kiusiu. Była to druga najstarsza grupa powietrzna Lotnictwa Marynarki Wojennej (najstarszą była Yokosuka Kokutai). Używała różnych typów samolotów lądowych, wodnosamolotów i łodzi latających, w tym kilku H8K. W czasie wojny jej głównym zadaniem była eskorta konwojów. 15 grudnia 1944 r., w związku z reorganizacją Kaijo Goei Butai (Morskich Sił Eskortowych), Sasebo Kokutai została włączona do 951. Kokutai&gt;.
Takuma Kokutai.
Takuma Kokutai została utworzona 1 czerwca 1943 r. w Takuma w prefekturze Kagawa na Sikoku. Administracyjnie jednostka podlegała Kure Chinjufu (Bazie Marynarki w Kure), natomiast operacyjne 12. Rengo Kokutai, przekształconej następnie w 12. Koku Sentai. Używała różnych typów samolotów, w tym kilku H8K. Wiosną 1945 r. samoloty tej grupy operowały między innymi nad Okinawą.
Toko Kokutai.
Toko Kokutai została utworzona 15 listopada 1940 r. w Tungkang na Formozie. Jednostka została przydzielona do 21. Koku Sentai z Rengo Kantai, która 15 stycznia 1941 r. została przekształcona w 11. Koku Kantai. Etatowy stan wynosił 16 łodzi latających. W chwili wybuchu wojny grupa stacjonowała na Formozie, wspierając inwazję na Filipiny. Na początku 1942 r. jej samoloty zostały przeniesione do Davao, na wyspę Ambon oraz do Port Blair na Andamanach, skąd wykonywały one swoje loty rozpoznawcze nad Zatoką Bengalską. W maju kilka samolotów H6K przebazowano do Paramuszyr na Kurylach, skąd uczestniczyły w ataku na Aleuty. 9 czerwca przeniesiono je na zdobytą dzień wcześniej wyspę Kiska. 26 sierpnia większość grupy przybyła do Rabaulu przez Truk. Kilka samolotów stacjonowało również na wyspach Shortland. 1 listopada 1942 r. Toko Kokutai została przemianowana na 851. Kokutai.
Yokohama Kokutai.
Yokohama Kokutai została utworzona 1 października 1936 r. w Jokohamie i została podporządkowana Yokosuka Chinjufu (Bazie Marynarki w Yokosuce). Początkowo miała na stanie 12 samolotów. 15 listopada 1940 r. jednostka została przydzielona do 4. Rengo Kokutai z Rengo Kantai (od 15 stycznia 1942 r. 14. Koku Sentai z 4. Koku Kantai). Stan grupy wzrósł do 16 samolotów. Trenowano ataki torpedowe. Po wybuchu wojny grupa została podporządkowana 24. Koku Sentai z 4. Koku Kantai. Samoloty Yokohama Kokutai stacjonowały na wyspie Emidj w atolu Jaluit i Roi-Namur w atolu Kwajalein, skąd przeprowadzały ataki na Wake i Makin. Stan grupy wzrósł do 24 samolotów. 14 lutego 1942 r. główne siły przeniesiono do Rabaulu przez Truk. W marcu dwa prototypy łodzi latającej H8K1 wzięły udział w operacji K. 1 kwietnia grupa została podporządkowana 25. Koku Sentai z 11. Koku Kantai. W maju część samolotów przebazowano na wyspę Tulagi na Wyspach Salomona. Jednostka wzięła udział w bitwie na Morzu Koralowym, wykonując loty rozpoznawcze na rzecz japońskiej floty. Następnie do lipca przeprowadzała sporadyczne naloty na północno-wschodnią Australię. Podczas amerykańskiego lądowania na Tulagi w sierpniu jednostka poniosła duże straty w ludziach i sprzęcie. Grupa odtwarzała gotowość bojową w Jokohamie, gdzie otrzymała 16 łodzi latających H8K. Po powrocie do Rabaulu 1 listopada 1942 r. Yokohama Kokutai została przemianowana na 801. Kokutai.
Yokosuka Kokutai.
Yokosuka Kokutai została utworzona 1 kwietnia 1916 r. w bazie Oppama koło Yokosuki w prefekturze Kanagawa na Honsiu. Była najstarszą japońską grupą lotniczą. Do końca II wojny światowej była to jednostka doświadczalna i treningowa. Prowadzono w niej próby w locie nowych typów samolotów, wypracowywano zasady ich bojowego użycia oraz taktykę walki powietrznej, a także organizowano zaawansowane kursy szkoleniowe dla pilotów i nawigatorów. Grupa używała kilku egzemplarzy H8K.
Yokosuka Chinjufu Hikokitai.
Yokosuka Chinjufu Hikokitai był dywizjonem lotniczym podległym Yokosuka Chinjufu (Bazie Marynarki w Yokosuce). Jednostka była wyposażona głównie w transportowe łodzie latające, w tym kilka H8K2-L oraz przebudowanych na transportowce H8K1. Dywizjon wykonywał loty transportowe i dyspozycyjne na rzecz między innymi wyższych oficerów Marynarki Wojennej.
Inne jednostki.
Ze zdjęć wiadomo, że co najmniej jeden egzemplarz H8K2-L znajdował się na wyposażeniu 11. Kaigun Kokusho (11. Arsenał Lotniczy Marynarki Wojennej) w Hiro. Po zdobyciu Saipanu w lipcu 1944 r. w bazie Tanapag Amerykanie znaleźli wraki między innymi kilku łodzi latających H8K2-L i H8K2 z oznakowaniem rozpoczynającym się od cyfry 1. Samoloty te były najprawdopodobniej podporządkowane bezpośrednio dowództwu 1. Koku Kantai.
Zachowany egzemplarz.
Niewielka produkcja i duże straty spowodowały, że wojnę przetrwało tylko kilka niesprawnych lub uszkodzonych egzemplarzy H8K. Trzy z nich zostały znalezione przez Amerykanów w bazie Takuma na Sikoku. Znajdujący się w najlepszym stanie egzemplarz H8K o numerze seryjnym 426 został wytypowany do przewiezienia do Stanów Zjednoczonych. Samolot należał do Takuma Kokutai i nosił na ustrzeniu żółte oznaczenie T-31. Był to jeden z wczesnych seryjnych egzemplarzy H8K2 zbudowany w kwietniu lub maju 1943 roku. Na początku maszyna służyła w 802. Kokutai z oznaczeniem N1-26. 1 kwietnia 1944 r., po wcieleniu jednostki do 801. Kokutai, oznaczenie zmieniono na żółte 801-86. Pod koniec kwietnia 1945 r. dywizjon łodzi latających z 801. Kokutai został włączony do Takuma Kokutai.
H8K2 nr 426 został rozbrojony i naprawiony przy pomocy japońskich techników z Kure Kaigun Kosho (Arsenału Marynarki Wojennej w Kure). 13 listopada samolot przeleciał do Jokohamy, pilotowany przez byłego dowódcę hikotai z Takuma Kokutai, Shosę Tsuneo Nichitsui. W swoim ostatnim locie nad Japonią, maszynie asystowała amerykańska łódź latająca PBY Catalina. 10 grudnia samolot załadowano na pokład transportowca wodnosamolotów USS „Cumberland Sound” i przewieziono go do Stanów Zjednoczonych. Po kilku tygodniach postoju w Naval Air Station Whidbey Island w stanie Waszyngton, maszyna została załadowana na inny okręt i w lutym 1946 r. dotarła do Naval Air Station Norfolk w Wiginii. Tam samolot poddano gruntownemu przeglądowi, przy okazji demontując część oryginalnego wyposażenia, m.in. radiostację i radar.
27 sierpnia maszyna wykonała swój jedyny lot w Stanach Zjednoczonych, przelatując do Naval Air Test Center w Naval Air Station Patuxent River w stanie Maryland. Podczas lotu zgasły dwa silniki, ale mimo to samolot bezpiecznie dotarł do celu. Kolejnych lotów już nie przeprowadzono. Częściowo zdemontowany samolot przewieziono do Norfolk, gdzie został zakonserwowany. Jego powierzchnie zewnętrzne zostały pokryte plastikową powłoką zabezpieczającą oraz został zainstalowany agregat utrzymujący niską wilgotność powietrza we wnętrzu kadłuba. W takim stanie łódź pozostawała w NAS Norfolk przez wiele lat. Od lat sześćdziesiątych kondycja samolotu zaczęła się pogarszać. Najpierw został uszkodzony przez huragan, który wyrwał z łoża prawy zewnętrzny silnik, uszkadzając przy okazji fragment skrzydła. Następnie wyłączono system osuszania powietrza oraz elektroniczny system zabezpieczający przed nieuprawnionym dostępem, co doprowadziło do pojawienia się korozji oraz powolnej dewastacji. Między innymi zniknęła część przyrządów pokładowych.
Pod koniec 1976 r. US Navy postanowiła postanowiła pozbyć się wielkiego japońskiego samolotu, ze względu na koszty jego zabezpieczenia i utrzymania. Chęć jego pozyskania wyrazili Japończycy, którzy zapewnili niezbędne fundusze. Inicjatorem i koordynatorem przedsięwzięcia był kurator tokijskiego muzeum morskiego Fune no Kagaku-kan (Museum of Maritime Science), Ryoichi Sasagawa. Po wyrażeniu zgody przez Kongres, w czerwcu 1979 r. zdemontowany H8K2 został załadowany na pokład transportowca „New Jersey Maru” i przewieziony do Japonii. Samolot dotarł do Tokio 13 lipca i został złożony przed gmachem muzeum morskiego w dzielnicy Shinagawa w Tokio. W lutym 1980 r. rozpoczęto jego montaż połączony z inwentaryzacją i drobnymi pracami remontowymi, który zakończono w połowie lipca. Później maszynę poddano znacznie bardziej gruntownemu remontowi, przywracając drugowojenne malowanie i oznakowanie z czasów służby w Takuma Kokutai. Na początku 2004 r. samolot przeniesiono do bazy lotniczej Kaijo Jieitai (Japońskich Morskich Sił Samoobrony) w Kanoya w prefekturze Kagoshima na Kiusiu, gdzie 24 kwietnia udostępniono go zwiedzającym.

</doc>
<doc id="1042854" url="https://pl.wikipedia.org/wiki?curid=1042854" title="Rdest Auberta">
Rdest Auberta



</doc>
<doc id="1042856" url="https://pl.wikipedia.org/wiki?curid=1042856" title="Ambrose Burnside">
Ambrose Burnside

Ambrose Everett Burnside (ur. 23 maja 1824, zm. 13 września 1881) – amerykański wojskowy i polityk, członek Partii Republikańskiej.
Ambrose Burnside urodził się w Liberty w stanie Indiana. W 1847 roku ukończył Akademię Wojskową Stanów Zjednoczonych w West Point. Walczył w wojnie amerykańsko-meksykańskiej, a później również w walkach z Indianami. Z armii wystąpił w 1852 roku, aby zająć się działalnością gospodarczą. Produkował między innymi karabiny własnej konstrukcji, a później przeprowadził się do Illinois, gdzie od 1858 roku służył jako skarbnik Illinois Central Railroad.
Po wybuchu wojny secesyjnej w 1861 roku powtórnie wstąpił do armii, po stronie Unii, początkowo w stopniu pułkownika. Dowodził brygadą w I bitwie nad Bull Run. Awansował do rangi generała majora. Walczył między innymi w bitwie nad Antietam. W latach 1862-1863, po zakończonej niepowodzeniem kampanii półwyspowej gen. McClellana, był krótko dowódcą Armii Potomaku.
Po wojnie przeszedł do cywila i zajął się karierą polityczną. W latach 1866-1868 piastował stanowisko gubernatora stanu Rhode Island. W 1870 roku, podczas pobytu w Europie, był mediatorem pomiędzy Francją a Niemcami. Po powrocie do Stanów Zjednoczonych, w 1874 roku został wybrany w stanie Rhode Island z ramienia Partii Republikańskiej do Senatu Stanów Zjednoczonych. W 1881 roku był przewodniczącym Komisji Spraw Zagranicznych Senatu. Stanowisko senatora piastował od 4 marca 1875 roku do śmierci, wygrywając reelekcję w 1880 roku. Pochowany jest w Providence (Rhode Island).
Ambrose Burnside był znany ze swojego obfitego, nietypowego zarostu. Od jego nazwiska pochodzi angielskie słowo "sideburns" – bokobrody.

</doc>
<doc id="1042857" url="https://pl.wikipedia.org/wiki?curid=1042857" title="Rdest powojowy">
Rdest powojowy



</doc>
<doc id="1042858" url="https://pl.wikipedia.org/wiki?curid=1042858" title="ODAB-500P">
ODAB-500P

ODAB-500P (ros. "ОДАБ-500П") – radziecka bomba paliwowo-powietrzna wagomiaru 500 kg. 
Historia.
Pod koniec 70. WWS wprowadziły do uzbrojenia bombę paliwowo-powietrzną ODAB-500. Została ona użyta podczas wojny w Afganistanie, gdzie okazało się, że zastosowany materiał wybuchowy - tlenek etylenu pomimo swojej lotności często nie tworzy odpowiedniego obłoku powietrzno-gazowego i w rezultacie prawidłowo działa od 15 do 50% bomb. Dlatego podjęto prace nad nowa generacją broni paliwowo-powietrznej której przedstawicielem jest bomba ODAB-500P. Bomba zawiera w cienkościennym korpusie 145 kg piperylenu (1,3-pentadienu) i siedem ładunków stałego materiału wybuchowego (o łącznej masie 23 kg). Wybuch stałego materiału wybuchowego tworzy obłok paliwowo-powietrzny którego wybuch jest inicjowany dodatkowym zapalnikiem. Dzięki zastosowaniu płynnego materiału wybuchowego skuteczność rażenia bomby jest prawie trzykrotnie wyższa niż klasycznej bomby burzącej o tym samym wagomiarze.

</doc>
<doc id="1042859" url="https://pl.wikipedia.org/wiki?curid=1042859" title="Olympia de Gouges">
Olympia de Gouges



</doc>
<doc id="1042866" url="https://pl.wikipedia.org/wiki?curid=1042866" title="Juwal Ne’eman">
Juwal Ne’eman

Juwal Ne’eman (heb.: יובל נאמן, ur. 14 maja 1925 w Tel Awiwie, zm. 26 kwietnia 2006 tamże) – izraelski żołnierz, fizyk i polityk. Laureat Nagrody Einsteina (1970).
Życiorys.
Ukończył szkołę średnią w wieku 15 lat i rozpoczął studia inżynieryjne w Technionie, w tym czasie wstąpił do tajnej organizacji Hagana. W czasie wojny izraelsko-arabskiej służył jako zastępca batalionu, w późniejszych latach pracując w sztabie Sił Obronnych Izraela opracował pierwszą doktrynę obronną Izraela oraz system mobilizacyjny i wprowadził w życie obecny model armii izraelskiej opierającej się na rezerwistach. W latach 1958-60 był attaché wojskowym w Londynie, gdzie w tym czasie studiował i otrzymał doktorat z fizyki z Imperial College London. Został zdemobilizowany w 1961 w stopniu pułkownika.
W 1962 niezależnie od Murraya Gell-Manna opracował klasyfikację hadronów znaną współcześnie jako model kwarkowy. Został pominięty przy przyznawaniu Nagrody Nobla, którą za to odkrycie otrzymał Gell-Mann. Był autorem hipotezy, że:
Pod koniec lat 70. był, obok Ge’uli Kohen, jedynym z założycieli prawicowej partii Techijja, która w wyborach parlamentarnych w 1981 wygrała trzy mandaty w Knesecie, a Ne’eman został deputowanym. Rok później Ne’eman został ministrem ds. Nauki i Rozwoju, w późniejszym czasie ministerstwo to zmieniło nazwę na „Ministerstwo Nauki i Technologii”. Uzyskiwał reelekcję w wyborach w 1984 i 1988. 30 stycznia 1990 zrezygnował z zasiadania w parlamencie, mandat po nim objął Gerszon Szafat. W rządzie pracował do 1992.

</doc>
<doc id="1042868" url="https://pl.wikipedia.org/wiki?curid=1042868" title="Piotr Stefański">
Piotr Stefański



</doc>
<doc id="1042869" url="https://pl.wikipedia.org/wiki?curid=1042869" title="Furrina">
Furrina

Furrina – bogini w mitologii rzymskiej. Jej święto obchodzono 25 lipca.
Kult Furriny pochodził z tak dawnych czasów, że już za Cycerona nie znano jego znaczenia. Według różnych hipotez Furrina była boginią:

</doc>
<doc id="1042870" url="https://pl.wikipedia.org/wiki?curid=1042870" title="Jan Gostomski">
Jan Gostomski



</doc>
<doc id="1042874" url="https://pl.wikipedia.org/wiki?curid=1042874" title="Arthur Scargill">
Arthur Scargill

Arthur Scargill (ur. 11 stycznia 1938 w Worsbrough Dale) – brytyjski polityk socjalistyczny, działacz związkowy.
Działalność polityczna i związkowa.
W młodości związany z brytyjskimi komunistami, był członkiem Ligi Młodych Komunistów - młodzieżówki Brytyjskiej Partii Komunistycznej.
Podczas wizyty w Moskwie w 1957 spotkał się z Chruszczowem. Następnie od 1962 członek Partii Pracy oraz działacz związkowy, poświęcił się głównie organizacjom górniczym.
Stał się popularny dzięki strajkowi organizowanemu przez Narodowy Związek Górniczy (NUM, National Union of Mineworkers), w marcu 1974. Notabene ów strajk stał się przyczyną upadku gabinetu torysowskiego premiera Edwarda Heatha.
W 1981 został przewodniczącym Narodowego Związku Górniczego, pozostał na tym stanowisku aż do 2002. W czasie, gdy "żelazna dama" - torysowska premier Margaret Thatcher, wydała wojnę organizacjom związkowym, Scargill uaktywnił działalność związku, prowadząc do wielkiego strajku górniczego w latach 1984-1985. 
Utworzył w 1996 Socjalistyczną Partię Pracy, której został przywódcą. Jest to partia ideologicznie bliska marksizmowi. 
Od 2000 roku narastał konflikt Scargilla z nowym kierownictwem NUM. W 2010 roku przegrał on sprawę sądową o mieszkanie w centrum Londynu, na którego utrzymanie NUM łożył co roku 34 tys. funtów w tajemnicy przed większością członków związku
Scargill znany jest ze swoich ostrych wypowiedzi pod adresem Solidarności, której zarzucał sprzeniewierzenie się idei socjalizmu i doprowadzenie do upadku PRL, który Scargill uważał za państwo socjalistyczne zdeformowane, ale możliwe do naprawienia.
Kontrowersje związane z osobą Scargilla.
Jako przewodniczący NUM oskarżany był o współpracę z libijskim przywódcą Muammarem al-Kadafi, który miał finansować działalność związku; jego zwolennicy dowodzą, że sprawa była prowokacją brytyjskich służb specjalnych wobec radykalnych związkowców.
Według odtajnionych w 2007 roku dokumentów rosyjskich Scargill w trakcie strajku NUM osobiście kontaktował się z przedstawicielami ZSRR i domagał się wsparcia finansowego, instruując w jaki sposób przekazywać pieniądze, by nie zostały one odkryte przez służby brytyjskie (ostatecznie zostały one przesłane przez Warszawę). W 1984 wraz z doniesieniami prasowymi o dotacjach libijskich, sprawą zajęły się także brytyjskie służby specjalne. Przypuszczano, iż pieniądze te zostały zdeponowane w jednym z krajów socjalistycznych. W 1990 pojawił się trop prowadzący do konta w Narodowym Banku Polskim.

</doc>
<doc id="1042876" url="https://pl.wikipedia.org/wiki?curid=1042876" title="Srebrne sny">
Srebrne sny

'"Srebrne sny"- utwór zespołu pochodzący z debiutanckiej płyty "IRA" wydanej w grudniu 1989 roku. Został zamieszczony na siódmej pozycji na krążku, trwa 3 minuty i 27 sekund i jest najkrótszym utworem znajdującym się na płycie.
Brzmienie utworu jest zachowane w ostrym rockowym klimacie, posiada także melodyjną gitarową solówkę. Kompozytorem utworu był gitarzysta Kuba Płucisz, tekst napisali wspólnie Artur Gadowski oraz Andrzej Senar. Także i ten utwór był nagrany już wcześniej (podobnie jak i niektóre utwory z płyty), bo w kwietniu 1989 roku w warszawskim studiu S-4 pod okiem Jarosława Regulskiego. Utwór był grany podczas trasy promującej płytę "IRA", oraz na koncertach zespołu po byłym ZSRR na przełomie kwietnia i maja 1990 roku. Nie odniósł jednak żadnego znaczącego sukcesu i podobnie jak i inne utwory od bardzo dawana nie jest w ogóle grany na koncertach grupy.

</doc>
<doc id="1042877" url="https://pl.wikipedia.org/wiki?curid=1042877" title="Kiss Kiss">
Kiss Kiss

Kiss Kiss – zespół wykonujący indie rock, powstały w Nowym Jorku. Grupa została utworzona przez Joshuę Benasha (gitara, syntezator i wokale) i Jareda Karnsa (perkusja). Wcześniej panowie występowali w różnych zespołach uniwersyteckich. Ich muzyka charakteryzuje się klasycznym podejściem do indie ze wstawkami elektronicznymi i orkiestrowymi.

</doc>
<doc id="1042879" url="https://pl.wikipedia.org/wiki?curid=1042879" title="Bohusław">
Bohusław

Bohusław () – miasto na Ukrainie w obwodzie kijowskim w rejonie obuchowskim. Leży nad rzeką Roś.
W mieście rozwinął się przemysł spożywczy.
Historia.
Miasto powstało w 1032. Bohusław był miastem królewskim Korony Królestwa Polskiego, położonym w pierwszej połowie XVII wieku w starostwie bohusławskim w województwie kijowskim.
Starostami bohusławskimi byli m.in. polscy szlachcice Aleksander Jakub Lubomirski i Jan Klemens Branicki, a właścicielem okolicznych dóbr m.in. Konstanty Branicki.
Demografia.
W 1989 liczyło 19 107 mieszkańców.
W 2013 liczyło 16 825 mieszkańców.
W 2018 liczyło 16 552 mieszkańców.

</doc>
<doc id="1042880" url="https://pl.wikipedia.org/wiki?curid=1042880" title="Arthur Johnson Hobrecht">
Arthur Johnson Hobrecht

Arthur Heinrich Ludolf Johnson Hobrecht (ur. 14 sierpnia 1824 w Kościerzynie, zm. 7 lipca 1912 w Berlinie-Lichterfelde) – polityk niemiecki, członek partii narodowo-liberalnej.
Życiorys.
W latach 1863–1872 nadburmistrz Wrocławia, następnie w latach 1872–1878 nadburmistrz Berlina.
Starszy brat Jamesa Hobrechta, inżyniera.

</doc>
<doc id="1042881" url="https://pl.wikipedia.org/wiki?curid=1042881" title="Arthur Heinrich Ludolf Johnson Hobrecht">
Arthur Heinrich Ludolf Johnson Hobrecht



</doc>
<doc id="1042888" url="https://pl.wikipedia.org/wiki?curid=1042888" title="Bachmacz">
Bachmacz

Bachmacz (ukr. Бахмач) – miasto na Ukrainie w obwodzie czernihowskim, siedziba władz rejonu bachmackiego.
Miasto zostało założone w latach 60.-70. XIX wieku, w związku z budową Kolei Kursko-Kijowskiej i Libawsko-Romieńskiej.
W 1989 liczyła 22 824 mieszkańców.
W 2013 liczyła 18 683 mieszkańców.
Urodził się tu Jan Freyman (ur. 22 października 1900, zm. 29 września 1970 w Vancouver) – polski inżynier-leśnik, działacz społeczny, polityk, poseł na Sejm w II RP.

</doc>
<doc id="1042890" url="https://pl.wikipedia.org/wiki?curid=1042890" title="Meprozet Stare Kurowo">
Meprozet Stare Kurowo

Meprozet Stare Kurowo – polski klub piłkarski ze Starego Kurowa założony w 1948 r. Występuje w rozgrywkach IV ligi lubuskiej.
Stadion.
Meprozet swoje domowe mecze rozgrywa na Stadionie Gminnym w Starym Kurowie. Dane techniczne stadionu:

</doc>
<doc id="1042891" url="https://pl.wikipedia.org/wiki?curid=1042891" title="Piłka nożna na Letnich Igrzyskach Olimpijskich 1964">
Piłka nożna na Letnich Igrzyskach Olimpijskich 1964

Wyniki turnieju piłki nożnej odbywającego się na Letnich Igrzyskach Olimpijskich w roku 1964 w Tokio.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D

</doc>
<doc id="1042893" url="https://pl.wikipedia.org/wiki?curid=1042893" title="Ferdinand Julius Ernst Friedensburg">
Ferdinand Julius Ernst Friedensburg

Ferdinand Julius Ernst Friedensburg (ur. 1824, zm. 1891) − niemiecki prawnik, sędzia i adwokat, w latach 1879-1891 nadburmistrz Wrocławia.
Do Wrocławia przeprowadził się wraz z rodziną w wieku czterech lat, z powodu zmiany miejsca pracy ojca. Absolwent Gimnazjum św. Elżbiety (1831-1843) i potem wydziału prawa Uniwersytetu Wrocławskiego (1843-1846).
W okresie jego rządów we Wrocławiu zbudowano pierwszą elektrownię i zelektryfikowano większość miasta oraz uruchomiono tramwaje elektryczne, powstawały także masowo nowe, skanalizowane zabudowania czynszowe na Przedmieściu Mikołajskim, w Śródmieściu i Południu, zbudowano mosty Tumski, Młyński i Szczytnicki, węzeł wodny oraz przebudowano układ komunikacji kolejowej wokół miasta. Za rządów Friedensburga zorganizowano ogólnodostępny ogród botaniczny, nowe szkoły i sieć szpitali oraz renowację ratusza i licznych pomników.
Wkrótce przed zakończeniem kadencji i przejściem na emeryturę, wyjechał z powodów zdrowotnych na wakacje do Włoch, gdzie zmarł, prawdopodobnie na zawał serca, pięć dni przed końcem kadencji.
Życie prywatne.
Friedensburg był żonaty z Clarą Franz i miał trójkę dzieci. Jego wnuk, Ferdinand Friedensburg był w 1948 roku burmistrzem Berlina.

</doc>
<doc id="1042895" url="https://pl.wikipedia.org/wiki?curid=1042895" title="Ferdinand Friedensburg">
Ferdinand Friedensburg



</doc>
<doc id="1042897" url="https://pl.wikipedia.org/wiki?curid=1042897" title="The Singles 1999–2006">
The Singles 1999–2006

The Singles 1999–2006 – box set, będący kompilacją singli brytyjskiego rockowego zespołu Coldplay. Box zawiera wszystkie z czternastu wydanych do 2006 roku singli, na płytach gramofonowych. Kompilacja nie doczekała się jednak wydania na płytach CD.

</doc>
<doc id="1042898" url="https://pl.wikipedia.org/wiki?curid=1042898" title="Starzec górski">
Starzec górski

Starzec górski, starzec subalpejski ("Senecio subalpinus" W. D. J. Koch, według innych ujęć "Jacobaea subalpina" (W.D.J.Koch) Pelser &amp; Veldkamp) – gatunek rośliny należący do rodziny astrowatych. Występuje w Karpatach, wschodnich Alpach oraz górach Półwyspu Bałkańskiego. W Polsce jest pospolity w Karpatach.
Zmienność.
Tworzy mieszańce z starcem jakubkiem.

</doc>
<doc id="1042900" url="https://pl.wikipedia.org/wiki?curid=1042900" title="Oystein Alme">
Oystein Alme



</doc>
<doc id="1042906" url="https://pl.wikipedia.org/wiki?curid=1042906" title="Splot trzewny">
Splot trzewny

Splot trzewny (), potocznie zwany splotem słonecznym ("plexus solaris") – jeden z najpowszechniej znanych splotów nerwowych człowieka. Anatomicznie splotem słonecznym określa się odmianę anatomiczną powstałą ze zrośniętych splotów trzewnych prawego i lewego. Należy do grupy splotów autonomicznych. Największy ze splotów przedkręgowych, znajduje się na wysokości I kręgu lędźwiowego, u góry sięgając rozworu aortowego przepony, ku dołowi sięga miejsca odejścia tętnic nerkowych, a bocznie dochodzi do nadnerczy.
Splot trzewny był kiedyś nazywany mózgiem brzusznym (). Określa go tak np. Arthur Schopenhauer.
Budowa.
Zbudowany jest z parzystych zwojów trzewnych ("ganglia celiaca"), które cechują się dużą zmiennością kształtu, od mających kształt półksiężyca, po zupełnie zrośniętą kulistą formę, do której dochodzą i od której odchodzą liczne "promienie" (stąd dawna nazwa) – gałązki nerwowe. Zwój trzewny ma barwę szaro-czerwoną. W dolnej części splotu można odróżnić oddzielne skupienia tkanki nerwowej, tworzące parzysty zwój aortalno-nerkowy ("ganglion aorticorenale") i nieparzysty (pojedynczy) zwój krezkowy górny ("ganglion mesentericum").
Do splotu dochodzą:
Od splotu (towarzysząc naczyniom krwionośnym) odchodzą:

</doc>
<doc id="1042907" url="https://pl.wikipedia.org/wiki?curid=1042907" title="Zjednoczeni Przytoczna">
Zjednoczeni Przytoczna

Zjednoczeni Przytoczna – polski klub piłkarski z siedzibą w Przytocznej, powstały w 1946 roku, obecnie występujący w rozgrywkach gorzowskiej klasy okręgowej. Klub jest członkiem Lubuskiego Związku Piłki Nożnej i Gorzowskiego Okręgowego Związku Piłki Nożnej.

</doc>
<doc id="1042908" url="https://pl.wikipedia.org/wiki?curid=1042908" title="Senecio subalpinus">
Senecio subalpinus



</doc>
<doc id="1042910" url="https://pl.wikipedia.org/wiki?curid=1042910" title="Splot słoneczny">
Splot słoneczny



</doc>
<doc id="1042911" url="https://pl.wikipedia.org/wiki?curid=1042911" title="Ferdinand Friedensburg (numizmatyk)">
Ferdinand Friedensburg (numizmatyk)

Ferdinand Friedensburg (1858-1930) – niemiecki numizmatyk i muzealnik.
Prawnik z zawodu, od roku 1878 zajmował się porządkowaniem zbiorów numizmatycznych wrocławskiej Biblioteki Miejskiej, a następnie Śląskiego Muzeum Rzemiosła Artystycznego i Starożytności. W latach 1894-1906 był prezesem Towarzystwa Numizmatycznego w Berlinie.

</doc>
<doc id="1042919" url="https://pl.wikipedia.org/wiki?curid=1042919" title="Mistrzostwa Polski w kombinacji norweskiej">
Mistrzostwa Polski w kombinacji norweskiej

Mistrzostwa Polski w kombinacji norweskiej – zawody wyłaniające najlepszych zawodników uprawiających kombinację norweską w Polsce. Rozgrywane od 1920, ze zmieniającym się wielokrotnie na przestrzeni czasu programem; od 1996 również w wersji letniej.
Najwięcej tytułów mistrza kraju w zawodach zimowych zdobył Stanisław Kawulok, który triumfował w tej imprezie 9 razy. W rywalizacji drużynowej najbardziej utytułowanym klubem jest Wisła Zakopane, która triumfowała w 15 konkursach tego typu. W letnich zmaganiach najwięcej razy zwyciężali Adam Cieślar oraz Paweł Słowiok, którzy dokonali tego sześciokrotnie.

</doc>
<doc id="1042920" url="https://pl.wikipedia.org/wiki?curid=1042920" title="Pleszew Miasto">
Pleszew Miasto

Pleszew Miasto – stacja kolejowa w Pleszewie przy ulicy Kolejowej. Była częścią zlikwidowanej 12 stycznia 1986 roku linii Krotoszyńskiej Kolei Dojazdowej relacji "Krotoszyn Wąskotorowy" - "Dobrzyca" - "Pleszew Wąskotorowy" - "Pleszew Miasto" - "Broniszewice". W okresie swojej świetności w godzinach kursowania pociągów czynna była kasa biletowa. Budynek posiadał poczekalnię dla podróżnych. Budowa datowana jest na początki istnienia kolei na ziemi pleszewskiej, czyli na 1900 r., kiedy to otwarto:
Ruch wąskotorowy był prowadzony bardzo często, tj. 12 par pociągów. Obsługę całej kolejki stanowiły dwie osoby, maszynista i kierownik pociągu pełniący jednocześnie funkcję konduktora. Ruch na linii wąskotorowej był prowadzony lokomotywami spalinowymi Lyd-1 252.
Odcinek torów pomiędzy stacją Pleszew Wąskotorowy a Pleszew Miasto ma jedną szynę wspólną, natomiast druga jest indywidualna dla wąskiego i normalnego toru. Ruch normalnotorowy jest prowadzony jedynie sporadycznie i tylko pociągi towarowe, dostarczające najczęściej węgiel na rampę rozładunkową dla składu węgla oraz gaz do pobliskiego zakładu Gaspol.
30 czerwca 2006 roku Urząd Miasta i Gminy Pleszew podpisał ze Stowarzyszeniem Kolejowych Przewozów Lokalnych w Kaliszu umowę dotyczącą przywrócenia regularnych kursów kolei wąskotorowej na trasie "Pleszew Wąskotorowy" - "Pleszew Miasto". Uruchomienie kolejki (jako Pleszewska Kolej Lokalna) planowano na 1 września, jednak z powodu złego stanu torów przesunięto na 17 września. Tego dnia po raz pierwszy ruszyło regularne połączenie "Pleszew Miasto" - "Pleszew Wąskotorowy" Od 10 grudnia 2006 r. SKPL do odwołania zawiesiło kursowanie pociągów. Kolejne przewozy uruchamiano w 2008, 2010 i 2013 roku.
&lt;Br&gt;Od 2017 regularny ruch na trasie obsługiwany jest przede wszystkim przez tabor normalnotorowy; po kilku latach częstotliwość kursów wynosiła do dziesięciu na dobę, sześć dni w tygodniu.
Stacja Pleszew Miasto znajduje się na:
16 listopada 2018 roku otwarto w wyremontowanym budynku dworca nową siedzibę biblioteki miejskiej. 11 października 2019 roku w przebudowanym budynku "małej parowozowni" otwarto nowy Dom Kultury nazwany "Zajezdnia Kultury"; przebudowany budynek zachował swój kolejowy charakter - na zewnątrz i w budynku pozostawiono torowisko.

</doc>
<doc id="1042921" url="https://pl.wikipedia.org/wiki?curid=1042921" title="Friedrich Kospoth">
Friedrich Kospoth

Friedrich August Carl von Kospoth (ur. w 1767 r., zm. w 1832 r.) – pruski prawnik, nadburmistrz Wrocławia w latach 1812-1832.
Życiorys.
Młodość i początki kariery.
Urodził się w 1767 r. Ukończył Akademię Rycerską w Legnicy. Następnie kontynuował naukę na Uniwersytecie w Halle (do 1785). Od 1791 r. był radcą rejencyjnym w księstwie oleśnickim. Po II rozbiorze Polski został skierowany do Piotrkowa Trybunalskiego i Kalisza, gdzie kierował tamtejszą administracją pruską.
Działalność w czasie wojny wyzwoleńczej.
W okresie napoleońskim znalazł się we Wrocławiu, gdzie od 1808 r. rozpoczął pracę w Wyższym Sądzie Krajowym. W 1812 r. kandydował z powodzeniem na urząd nadburmistrza miasta. Opracował nowy statut miasta, na mocy którego przypadło mu kierowanie kolegium magistrackim, Miejskim Konsystorzem Ewangelickim oraz deputacjami: Szkolną, Finansów i Opieki Społecznej. Na początki jego rządów w mieście przypadła tzw. wojna wyzwoleńcza. od stycznia 1813 r. w stolicy Dolnego Śląska przebywał król Fryderyk Wilhelm III, chcący zachęcić mieszczan do walki przeciw Francuzom. W marcu tego samego roku Kospoth wydał zarządzenie o zbiórce złotych i srebrnych przedmiotów na rzecz umundurowania i uzbrojenia biedniejszych ochotników. W tym czasie spotkał się również z Napoleonem I w Środzie Śląskiej, gdzie wynegocjował zapewnienie nienaruszalności terytorium miasta.
Reformy gospodarczo-społeczne w mieście.
Po wycofaniu Francuzów ze Śląska wrócił do swoich normalnych obowiązków. Wprowadził przy pewnych oporach ze strony kupców i handlarzy reformę miejskiego rzemiosła i handlu, likwidując m.in. cechy i gildie. Szczególną uwagę poświęcał sprawom opieki nad biednymi, dążąc do zmniejszenia ilości miejskich żebraków. Zreorganizował szkolnictwo elementarne we Wrocławiu.
Ostatnie lata rządów.
19 czerwca 1829 r. Wrocław został zalany przez powódź. Najwięcej ucierpiały Złotniki i Rakowiec. Poza tym woda zerwała liczne mosty na Odrze i jej dopływach. Spowodowało to przeznaczenie ogromnych kosztów na remont miasta. Nie dokończył w pełni odbudowy, ponieważ zmarł 4 kwietnia 1832 r. na cholerę i został pochowany na tzw. Wielkim Cmentarzu, przy obecnej ul. Legnickiej.

</doc>
<doc id="1042922" url="https://pl.wikipedia.org/wiki?curid=1042922" title="Friedrich August Carl von Kospoth">
Friedrich August Carl von Kospoth



</doc>
<doc id="1042925" url="https://pl.wikipedia.org/wiki?curid=1042925" title="Pierre Plantard">
Pierre Plantard

 
Pierre Athanase Marie Plantard (ur. 18 marca 1920, zm. 3 lutego 2000) – francuski kreślarz, dziennikarz znany z fabrykowania dowodów i utworzenia mistyfikacji, której głównym wątkiem był Zakon Syjonu utworzony przez niego w 1956 roku. W późniejszych latach proklamował się ostatnim potomkiem Merowingów, co za tym idzie jedynym prawowitym spadkobiercą władzy we Francji.
Wczesne lata.
Pierre Plantard był dzieckiem Pierre'a (zmarłego w 1922 roku) i Amélie, z domu Raulo. W 1934 poznał swojego ezoterycznego mentora Georges'a Montiego związanego z większością ówczesnych tajnych stowarzyszeń. Czas dorastania Plantarda przypadł na trudne czasy dwudziestolecia międzywojennego. Przewodnim hasłem tego pokolenia było: „już nigdy więcej!” odnoszące się do strat i zniszczenia po I wojnie światowej. W tamtym okresie idąc w myśl społecznej naprawy moralnej i jednoczenia młodzieży siedemnastoletni Pierre w 1937 powołał do życia organizacje o nazwie Rénovation Nationale Française – Francuska Odnowa Narodowa oraz Ugrupowanie Młodzieży Katolickiej, które zaczęło organizować religijne kluby młodzieżowe na terenie całego Paryża.
Lata 1939–1945.
W 1939 rozpoczął studia na wydziale archeologii gdzie spotkał Philippe'a de Chériseya (późniejszego współpracownika). Jednocześnie podjął pracę zakrystiana w kościele, wskutek czego utracił swoją wiarę. Przejście na ateizm przez Plantarda jest kluczem do zrozumienia jego późniejszej działalności.
W 1940 roku Plantard wysłał do Pétaina list podpisany pseudonimem Varrande Vérestra. W liście tym zawarta była prośba o pomoc w walce ze „strasznym żydowsko-masońskim spiskiem” grożącym całemu światu i oskarżenie Żydów o wybuch wojny. Treści te przyczyniły się do zarządzenia przez ówczesnego Ministra Spraw Wewnętrznych rządu Vichy policyjnego śledztwa w sprawie „de Vérestry”.
Następny krok Plantarda to zarejestrowanie zakonu Alfa Galatea, którego był wielkim mistrzem i wydawanie czasopisma „Vaincre” (pokonać), związanego z nowym zakonem. Z treści „Vaincre” wynikało, że celem Alfy Galatei jest przywrócenie francuskiej młodzieży rycerskich ideałów. Mimo deklarowanej apolityczności, statut zakonu zawierał zapis "Zakon jest bezwzględnie zamknięty dla Żydów i podejrzanych o przynależność do ugrupowań judeomasońskich". W 1989 roku ogłoszono, że pierwszym założycielem Alfy Galatei był znany okultysta Georges Monti.
Od października 1943 do lutego 1944 Plantard przebywał w więzieniu we Fresnes pod Paryżem za działalność w ruchu oporu. W protokołach policyjnych z 1945 Plantard nie figurował jako notowany, co może sugerować, że został uwięziony z inicjatywy władz francuskich. W grudniu 1945 ożenił się z Anne-Léa Hisler (zm. w 1971 r.).
Lata powojenne.
Twierdził, że w latach 60. pod pseudonimem „kapitan Way” był jednym z dowodzących francuskimi Komitetami Bezpieczeństwa Narodowego współpracującymi z de Gaulle'em.
W 1956 roku złożył wniosek o rejestrację stowarzyszenia o nazwie Konwent Syjonu (i nazwie skrótowej CIRCUIT). Jako siedzibę stowarzyszenia podano prywatny adres Plantarda. W dokumencie wymieniono 4 członków: André Bonhomme (prezes, pseudonim Stanis Bellas), Pierre Plantard (sekretarz generalny, pseudonim Chyren), Jean Deleaval (wiceprezes), Armand Defago (skarbnik).
CIRCUIT to skrót od Chevalerie d'Institution et Règle Catholique et d'Union Indépendante Tradionaliste czyli Rycerstwo Nauki i Zasad Katolickich oraz Niezależnego Związku Tradycjonalistów. Plantard rozpoczął wydawanie biuletynu „Circuit” (ok. tuzina numeró, który p Poruszah sprawe niezwiązane ezoteryzm, między innymi dotyczące osiedli mieszkaniowych i problemów które przysparzały im lokalne władze Zakonu Syjonu. Jedyny artykuł o treściach ezoterycznych to ukazujący obsesje Plantarda traktat o wprowadzeniu nowego systemu astrologicznego z trzynastoma znakami zodiaku (nowym znakiem miał być „wężownik”).
Rennes-Le-Château.
Plantard był zainteresowany historią Rennes i pobliskiego Gisors, razem z rzekomym skarbem odnalezionym przez Saunière'a, przez cały późniejszy okres swojego życia. W wielu z eskapad w tamte rejony towarzyszył mu Philippe de Chérisey. W latach 60. można odnotować jego wyraźny wpływ na dwie książki dotyczące historii oraz rzekomych skarbów Rennes i Gisors – napisane przez Gérarda de Séde mające niemalże charakter materiałów propagandowych Konwentu Syjonu „"Templariusze są wśród nas"” z 1962 roku i druga z 1967 „"Złoto z Rennes"”. W tym okresie Plantard utrzymywał, iż jest w posiadaniu dokumentów stwierdzających miejsce zakopania skarbu templariuszy, lecz wiedza ta jest tylko dostępna dla „wtajemniczonych”. W 1962 z polecenia Ministra Kultury rozpoczęto wykopaliska, które nadzorował Pierre Plantard (pozostając z dala od kontaktu z mediami). Wykopaliska z niejasnych przyczyn przerwano co wzbudziło jeszcze większą fascynację opinii publicznej skarbem. Dzięki wysiłkom Plantarda zagubiona w górach wioska Rennes-le-Château i jej tajemnica zyskała międzynarodowy rozgłos.
Pierre Plantard jest powszechnie podejrzewany o stworzenie „Dossiers secrets” dokumentów ściśle związanych z Konwentem Syjonu i udowadniających jego wiarygodność na przestrzeni wieków. „Dossiers secrets” są uznawane za niebywale wyrafinowaną mistyfikację Plantarda i jego środowiska, wykorzystująca między innymi historię Rennes-Le-Chateau. W dokumentach tych zawarta jest genealogia rodu Merowingów wskazująca na Plantarda jako ostatniego spadkobiercę tej dynastii czyniąc go jedynym słusznym pretendentem do tytułu króla Francji.
Tytuły.
Od 1972 używał nazwiska Plantard de Saint-Clair powołując się na rzekome prawa do tytułu hrabiego de Saint-Clair. Zabieg ten miał na celu przyznanie Plantardowi splendoru słynnego anglo-normańskiego rodu St Clair/Sinclair mającego związki z ezoteryzmem, templariuszami, początkami wolnomularstwa i kaplicą Rosslyn. Nie wiadomo czy ten tytuł faktycznie mu przysługuje, o czym może decydować fakt iż w świadectwie urodzenia ojciec figuruje jako skromny kamerdyner. Plantard tłumaczył to tym, że metryka została podmieniona w czasach okupacji by ukryć tożsamość ojca (co było dosyć częstym zabiegiem arystokracji we Francji). Natomiast w 1972 roku Plantard senior i junior w niewyjaśnionych okolicznościach otrzymali dwa tytuły - de Saint-Clair, hrabia de Saint-Clair i hrabia de Rhedae, które to „Rhedae” ma związek z miejscowością Rennes.
W 1984 roku po 3 latach sprawowania urzędu Pierre Plantard zrzekł się tytułu wielkiego mistrza Konwentu Syjonu. Powrócił do tej funkcji na zaledwie parę miesięcy w roku 1989, po czym abdykował ponownie na rzecz swojego syna Thomasa Plantarda. Ostatnie 10 lat życia spędził w odosobnieniu w miejscowości Perpignan.
W 1993 roku Pierre Plantard przed sądem pod przysięgą zeznał, że cała historia jest zmyślona, a po przeszukaniu jego mieszkania znaleziono kilka innych sfałszowanych dokumentów, w tym i takie, które miały świadczyć, iż jest on królem Francji.

</doc>
<doc id="1042926" url="https://pl.wikipedia.org/wiki?curid=1042926" title="Chromosom 18">
Chromosom 18

Chromosom 18 – jeden z 23 parzystych chromosomów człowieka. DNA chromosomu 18 liczy około 76 milionów par nukleotydów, co stanowi około 2,5% materiału genetycznego ludzkiej komórki. Liczbę genów chromosomu 18 szacuje się na 300-400.
Geny.
Niektóre geny mające swoje "locus" na chromosomie 18:
Aberracje chromosomalne.
Trisomia chromosomu 18 jest jedną z częstszych aneuploidii człowieka, ale około 95% płodów z trisomią 18 ulega spontanicznemu poronieniu, Donoszone dzieci z kariotypem codice_1 lub codice_2 mają fenotyp zespołu Edwardsa. Jest to bardzo źle rokujący zespół wad wrodzonych: większość żywo urodzonych dzieci nie przeżywa okresu niemowlęcego.

</doc>
<doc id="1042928" url="https://pl.wikipedia.org/wiki?curid=1042928" title="FAB-500TS">
FAB-500TS

FAB-500TS (ros. "ФАБ-500ТС") – radziecka bomba burząca. Jest ona przeznaczona do zwalczania obiektów o wzmocnionej konstrukcji, betonowych oraz żelazobetonowych i ma skorupę o większej grubości niż klasyczne bomby burzące wagomiaru 500 kg. Najgrubsza jest część czołowa skorupy, a bomba nie posiada zapalnika czołowego.

</doc>
<doc id="1042931" url="https://pl.wikipedia.org/wiki?curid=1042931" title="Leon Michał Radziwiłł">
Leon Michał Radziwiłł

Leon Michał Radziwiłł (ur. 11 kwietnia 1722 w Nieświeżu, zm. 7 marca 1751 tamże) – strażnik polny litewski od 1750; tytularny książę na Nieświeżu oraz hrabia na Szydłowcu.
Życiorys.
Był pogrobowym synem Michała Antoniego i Marcjanny z Siesickich. Odziedziczył po ojcu zadłużony majątek składający się głównie z dóbr w województwie nowogrodzkim oraz hrabstwa szydłowieckiego. Wychowywał się pod kuratelą krewnych z nieświeskiej linii Radziwiłłów – Michała Kazimierza „Rybeńki” i jego żony Franciszki Urszuli z Wiśniowieckich. Doprowadzili oni do ślubu Leona z kuzynką Franciszki Urszuli Anną Mycielską (24 października 1729 – 19 marca 1771), córką Macieja i Weroniki z Konarzewskich. Od 1750 r. strażnik polny litewski. Ich ślub odbył się 16 lutego 1744 r. w Szydłowcu. Leon i Anna mieli razem trzech synów – Mikołaja (1746–1795), zmarłego w dzieciństwie Michała i Macieja (1749–1800) – a także córkę, Teofilę Magdalenę (ur. 1745), żonę Stanisława Brzostowskiego, wojewody inflanckiego. Chorowity Leon zmarł w wieku 29 lat. Anna z Mycielskich poślubiła później, 12 stycznia 1754, Michała Kazimierza „Rybeńkę”.

</doc>
<doc id="1042932" url="https://pl.wikipedia.org/wiki?curid=1042932" title="Nietrzymanie moczu">
Nietrzymanie moczu



</doc>
<doc id="1042933" url="https://pl.wikipedia.org/wiki?curid=1042933" title="Magiczna Gwiazda">
Magiczna Gwiazda

Magiczna Gwiazda – polski film animowany z 2003 roku w reżyserii Wiesława Zięby. Film stanowi kontynuację dwóch innych bajek: "Tajemnice wiklinowej zatoki" i "Powrót do Wiklinowej Zatoki".
Obsada.
i inni

</doc>
<doc id="1042945" url="https://pl.wikipedia.org/wiki?curid=1042945" title="John Goodricke (5. baronet Goodricke)">
John Goodricke (5. baronet Goodricke)

Sir John Goodricke, 5. baronet Goodricke (1708–1789) – brytyjski dyplomata.
Życiorys.
Był ambasadorem brytyjskim w Szwecji w latach 1758–1773. Współpracował tam z „partią czapek” ("Mösspartiet"). Zgromadził wokół siebie dużą liczbę szwedzkich polityków, pragnących uniezależnienia ich kraju od francuskich projektów politycznych. Jego synem był słynny astronom John Goodricke (1764–1786).

</doc>
<doc id="1042948" url="https://pl.wikipedia.org/wiki?curid=1042948" title="Pleszew Wąskotorowy">
Pleszew Wąskotorowy

Pleszew Wąskotorowy – stacja kolejowa w Kowalewie, w województwie wielkopolskim, w Polsce.
Była stacją styczną Krotoszyńskiej Kolei Dojazdowej do stacji normalnotorowej Pleszew na trasie Poznań Główny - Katowice. Pleszew i Pleszew Wąskotorowy położone są we wsi Kowalew przy ulicy Dworcowej. Stacja uruchomiona została w 1900 roku. W okresie świetności współdzieliła ze stacją Pleszew kasy i poczekalnię oraz punkt gastronomiczny.
Ruch wąskotorowy był prowadzony bardzo często, tj. 12 par pociągów. Obsługę całej kolejki stanowiły dwie osoby, maszynista i kierownik pociągu pełniący jednocześnie funkcję konduktora. Ruch na linii wąskotorowej był prowadzony lokomotywami spalinowymi Lyd-1 252.
4-kilomentrowy odcinek torów pomiędzy stacją Pleszew Wąskotorowy a Pleszew Miasto ma jedną szynę wspólną, natomiast druga jest indywidualna dla wąskiego i normalnego toru (tzw. splot). Ruch normalnotorowy jest prowadzony jedynie sporadycznie i tylko przez pociągi towarowe, dostarczające najczęściej węgiel na rampę rozładunkową dla składu węgla.
30 czerwca 2006 roku Urząd Miasta i Gminy Pleszew podpisał ze Stowarzyszeniem Kolejowych Przewozów Lokalnych w Kaliszu umowę dotyczącą przywrócenia regularnych kursów kolei wąskotorowej na trasie "Pleszew Wąskotorowy" - "Pleszew Miasto". Uruchomienie kolejki (jako Pleszewska Kolej Lokalna) planowano na 1 września, jednak z powodu złego stanu torów przesunięto na 17 września. Tego dnia po raz pierwszy ruszyło regularne połączenie "Pleszew Miasto" - "Pleszew Wąskotorowy". Połączenie zostało wznowione w 2015 r.
Stacja Pleszew Wąskotorowy znajdowała się na:

</doc>
<doc id="1042951" url="https://pl.wikipedia.org/wiki?curid=1042951" title="Bawmy się, Sezamku">
Bawmy się, Sezamku

Bawmy się, Sezamku (ang. "Play with Me Sesame") – amerykański program rozrywkowy dla dzieci z 2002 roku, w którym występują postacie z "Ulicy Sezamkowej". W Polsce emitowany był na kanale MiniMini+.
Opis.
Każdy z odcinków to niepowiązane ze sobą scenki i skecze.
Wersja polska.
Opracowanie wersji polskiej: na zlecenie MiniMini – Start International PolskaReżyseria:

</doc>
<doc id="1042952" url="https://pl.wikipedia.org/wiki?curid=1042952" title="OFAB-100M">
OFAB-100M

OFAB-100M (ros. "ОФАБ-100М") – radziecka bomba odłamkowo-burząca.

</doc>
<doc id="1042953" url="https://pl.wikipedia.org/wiki?curid=1042953" title="Stephen Poyntz">
Stephen Poyntz

Stephen Poyntz (ur. 1685 w Cornhill (City of London, zm. 1750 w Midgham) – brytyjski dyplomata.
Stephen Poyntz był drugim synem Williama Poyntza i jego drugiej żony Jane Monteage, córki Stephena Monteage londyńskiego kupca. Kształcony w Eton College. W lutym 1703 dostał się na Uniwersytet Cambridge. W 1706 uzyskał tytuł BA, a w 1711 - MA. Tuż po ukończeniu nauki podróżował w towarzystwie księcia Devonshire. Został opiekunem synów lorda Townshenda, z którymi był w Hadze w 1709/1710. Przez jakiś czas był prywatnym sekretarzem Townshenda, który wprowadził go w służby dyplomatyczne. W 1716 roku James Stanhope, 1. hrabia Stanhope uczynił go swym współpracownikiem. W 1724 Poyntz został mianowany "Envoy-Extraordinary and Plenipotentiary" w Szwecji. Z misji w Szwecji, która trwała do roku 1727 (od 1727 roku miał tytuł ambasadora) wywiązał się dobrze, choć premier Robert Walpole narzekał na wysokość sum wydanych na subsydia dla Szwedów. W roku 1728 Poyntz został wysłannikiem rządu brytyjskiego na kongres w Soissons. We Francji pozostał do roku 1730.
Po powrocie z Francji mieszkał w St. James’s Palace u Wilhelma Augusta, księcia Cumberlandu (drugiego w kolejności syna Jerzego II Hanowerskiego) i był wychowawcą jego syna (tj. wnuka króla Jerzego II). W 1735 Poyntza mianowano kanclerzem tajnej rady ("privy chancellor"). Również w tym roku kupił posiadłość w Midgham, w której zmarł w 1750 roku.
Od 1734 roku pełnił na dworze rolę mediatora pomiędzy para królewską a austriackim ambasadorem. W 1733 jego zona została Anna Maria Mordaunt (jej ojcem był gen. Lewis Mordaunt). Astronom James Ferguson (1710-1776) był przyjacielem Poyntza.
Jego córka Margaret poślubiła w 1755 roku Johna Spencera, późniejszego 1. hrabiego Spencer (1734-1783).

</doc>
<doc id="1042954" url="https://pl.wikipedia.org/wiki?curid=1042954" title="OFAB-100-120TU">
OFAB-100-120TU

OFAB-100-120TU (ros. "ОФАБ-100-120ТУ") – radziecka bomba odłamkowo-burząca. Jest to bomba OFAB-100-120 zmodyfikowana poprzez dodanie spadochronu hamującego dzięki czemu możliwy jest zrzut bomby z mniejszej wysokości.

</doc>
<doc id="1042955" url="https://pl.wikipedia.org/wiki?curid=1042955" title="Herb powiatu lipskiego">
Herb powiatu lipskiego

Herb powiatu lipskiego to obok flagi powiatu, najważniejszy jego symbol.
Opis.
Na prostokątno-półokrągłej tarczy w kolorze "gules" (czerwony) w środku krzyż grecki koloru "argent" (biały), w którego czwartym polu, które tworzy, widnieje godło łękawica w tym samym kolorze. Pod nimi usytuowane jest na przemian 5 pasów w kształcie fali w kolorach białym i "azure" (niebieski).
Symbolika.
&lt;br&gt;

</doc>
<doc id="1042956" url="https://pl.wikipedia.org/wiki?curid=1042956" title="Suzuki Esteem">
Suzuki Esteem



</doc>
<doc id="1042958" url="https://pl.wikipedia.org/wiki?curid=1042958" title="Salomon Bretoński">
Salomon Bretoński

Salomon (bre. "Salaün", zm. 25 czerwca 874), książę Bretanii, który po 868 r. używał tytułu królewskiego, ponadto hrabia Rennes, Nantes, Avranches i Coutances. Był synem Riwallona III z Poher. W 852 r., w zamian za przysięgę wierności złożoną królowi zachodniofrankijskiemu Karolowi Łysemu, otrzymał hrabstwa Rennes i Nantes.
Życiorys.
Był członkiem dworu księcia Bretanii Erispoe. W 857 r., obawiając się utraty swoich dóbr, stanął na czele spisku, który zakończył się zamordowaniem Erispoe. Salomon został kolejnym księciem Bretanii. W 858 r. wsparł rebelię możnych w Neustrii skierowaną przeciwko Karolowi Łysemu. Na wiosną bretońskie wojska zdobyły Le Mans. We wrześniu wysłannicy Salomona spotkali się pod Orleanem z królem Ludwikiem Niemieckim. Salomon złożył przysięgę na wierność Ludwikowi. Wywołało to reakcję soboru w Savonnières w 859 r., który przypomniał Salomonowi o przysiędze z 852 r.
Oprócz walki z Karolem Łysym Salomon prowadził również wojnę z margrabią Neustrii Robertem Mocnym, w której korzystał z pomocy wikingów. Wspierał również militarnie Ludwika Jąkałę, syna Karola Łysego, który zbuntował się przeciw ojcu. W 863 r. król Karol zaatakował Bretanię, ale rychło rozpoczął rozmowy pokojowe. W ich wyniku Salomon otrzymał wschodnią Andegawenię. Musiał także złożyć hołd Karolowi.
Trwała natomiast wojna Salomona z Robertem Mocnym. W 866 r. Robert zginął pod Brissarthe w bitwie ze sprzymierzonymi z Salomonem wikingami. Wkrótce potem bretoński książę ponownie zbuntował się przeciwko Karolowi Łysemu. Nie pomogła interwencja papieża Mikołaja I i Karol ruszył zbrojnie na Bretanię w 867 r. Salomon wysłał wówczas swojego zięcia, Paskwetena, na rozmowy z królem. Paskweten złożył w imieniu teścia przysięgę na wierność Karolowi co zakończyło konflikt.
Od tamtej pory Salomon pozostał wiernym lennikiem Karola. W 868 r. otrzymał od niego w darze złotą koronę. W późniejszym okresie Salomon posługiwał się tytułem królewskim, aczkolwiek nie odbył nigdy formalnej koronacji. Umocnienie więzów przyjaźmi między Salomonem a Karolem nastąpiło podczas chrztu 2-letniego syna Salomona, Wigo, którego ojcem chrzestnym został Karol.
W latach 60. IX w. Salomon próbował przekonać papieża Mikołaja, aby ten podniósł biskupstwo w Dol do rangi arcybiskupstwa, które stanęłoby na czele bretońskiej organizacji kościelnej. Starania te nie przyniosły efektu i bretońscy biskupi wciąż podlegali arcybiskupowi Tours, z czym nie godził się Salomon.
W 874 r. zawiązał się spisek w skład którego weszli Paskweten, Gurvand z Rennes i Wigo, syn Riwallona, hrabiego Cornuaille. Spiskowcy zamordowali Salomona, ale spory o władzę między nimi doprowadziły do wybuchu wojny domowej.
Następnego dnia po zabójstwie odnaleziono zwłoki Salomona, które złożono w Plélan. Zaczęto czcić go jako świętego. Poświęcono mu m.in. kościół w Vannes i kaplicę przy katedrze w Rennes.

</doc>
<doc id="1042959" url="https://pl.wikipedia.org/wiki?curid=1042959" title="Kłębek szyjny">
Kłębek szyjny

Kłębek szyjny (łac. "glomus caroticum") – ciałko przyzwojowe, okrągły twór o średnicy około 4-6 milimetrów, leżący w rozwidleniu tętnicy szyjnej wspólnej. 
Jest unaczyniony przez gałązkę tętnicy szyjnej zewnętrznej, a unerwiony przez gałązkę nerwu językowo-gardłowego.
Ma właściwości chemorecepcyjne, jest wrażliwy na zwiększanie się stężenia dwutlenku węgla (hiperkapnia), spadek ciśnienia tlenu (hipoksemia) oraz kwasicę, które pobudzając kłębek szyjny, doprowadzają do skurczu tętnic, przyspieszenia akcji serca oraz hiperwentylacji.
Impuls nerwowy biegnie gałęziami zatokowymi nerwu językowo-gardłowego do ośrodka oddechowego w rdzeniu przedłużonym.
Komórki kłębka szyjnego mogą być punktem wyjścia nowotworu - przyzwojaka.
Guz kłębka szyjnego może być składową triady Carneya.

</doc>
<doc id="1042961" url="https://pl.wikipedia.org/wiki?curid=1042961" title="Ted McGinley">
Ted McGinley

Ted McGinley, właśc. Theodore Martin McGinley (ur. 30 maja 1958 w Newport Beach) – amerykański aktor. Odtórca roli Jeffersona D’Arcy’ego w sitcomie Fox "Świat według Bundych" ("Married… with Children", 1989-1997). Występował jako Charley Shanowski z sitcomu ABC "Hope i Faith" ("Hope &amp; Faith", 2003-2006). Nazywany został „Świętym patronem” strony internetowej „przeskoczenia rekina” z powodu jego częstych ról jako świeżej lub zastępczej postaci na krótko przed zakończeniem wielu seriali telewizyjnych.
Życiorys.
Wczesne lata.
Urodził się i dorastał w Newport Beach w Kalifornii jako syn Emily Joan (z domu Martin) i Roberta Charlesa „Boba” McGinleya. Jego dziadek ze strony ojca miał pochodzenie irlandzkie, a jego rodzina miała także korzenie angielskie, niemieckie i szkockie. W 1976 ukończył szkołę średnią Newport Harbor High School, gdzie pełnił funkcję kapitana drużyny grającej w polo na amerykańskiej olimpiadzie. W szkole średniej był też surferem i ratownikiem. Za otrzymane stypendium sportowe (piłka wodna) studiował na Uniwersytecie Południowej Kalifornii w Los Angeles, gdzie był kapitanem drużyny piłki wodnej i należał do Bractwa Sigma Chi. Grał w młodzieżowej reprezentacji Stanów Zjednoczonych w piłce wodnej mężczyzn. W 1982 tworzył parę z 16-letnią Brooke Shields na balu maturalnym w jej szkole średniej Dwight Englewood w Englewood, w stanie New Jersey.
Kariera.
Swoją karierę rozpoczął jako model i fotograf. Wziął udział w sesji zdjęciowej z Sharon Stone na etykietkę produktu do farbowania włosów. Pozował na rozkładówkach zdjęć dla marki Valentino. W lutym 1979 znalazł się w magazynie „GQ”, gdzie został zauważony przez hollywoodzką reżyserkę castingu, Joyce Selznick, co doprowadziło do jego telewizyjnej roli Rogera Phillipsa, nauczyciela wychowania fizycznego, kuzyna Richiego Cunninghama (Ron Howard) w sitcomie ABC "Szczęśliwe dni" ("Happy Days", 1980-84). Zadebiutował na kinowym ekranie jako stażysta dr Bucky DeVol, który zakochuje się w prostytutce (Crystal Bernard) w komedii Garry’ego Marshalla "Zakochani młodzi lekarze" ("Young Doctors in Love", 1982) z Sean Young.
Wystąpił gościnnie w serialu ABC "Fantastyczna wyspa" ("Fantasy Island", 1982) w roli Errola Brookfielda III i wziął udział w teleturnieju NBC "Po prostu mężczyzna" ("Just Men!", 1983). Po gościnnym udziale w sitcomie Paramount Television "Herndon" (1983), dostał się do obsady telewizyjnego melodramatu ABC "Wśród modeli" ("Making of a Male Model", (1983) u boku Joan Collins i Jona-Erika Hexuma. W zwariowanej komedii "Zemsta frajerów" ("Revenge of the Nerds", 1984) z Robertem Carradine i Anthonym Edwardsem zagrał Stana Gable’a, szefa rady greckiej i przewodniczącego stowarzyszenia o nazwie Alpha Beta.
Karierę na szklanym ekranie kontynuował w sitcomie ABC "Statek miłości" ("The Love Boat", 1984-1986) jako okrętowy fotograf intendent Ashley Covington „Ace” Evans. W operze mydlanej "Dynastia" ("Dynasty", 1986-87) wcielił się w postać Clayburna „Claya” Fallmonta, surowego syna jednego z rywali Blake’a Carringtona (John Forsythe), narzeczonego Sammy Jo (Heather Locklear) a potem kochanka Leslie Carrington (Terri Garber). W operze mydlanej "Hotel" (1985-1987) wystąpił jako Kyle Stanton. W dreszczowcu Michaela Crichtona "Dowód rzeczowy" ("Physical Evidence", 1989) z Burtem Reynoldsem zagrał płytkiego i materialistycznego chłopaka głównej bohaterki granej przez Theresę Russell. Uznanie zdobył rolą bezrobotnego Jeffersona D’Arcy, który żyje z pieniędzy żony Marcy, byłego agenta CIA, który spędził pewien czas w więzieniu w sitcomie Fox "Świat według Bundych" ("Married with Children", 1989-1997). Dołączył do sitcomu ABC "Hope i Faith" ("Hope &amp; Faith", 2003-2006) jako Charley Shanowski.
Na dużym ekranie można go było zobaczyć w filmach: komedii "Drużyna z Beverly Hills" ("Troop Beverly Hills", 1989) z Shelley Long, Pia Zadorą i Stephanie Beacham, komedii "Świat Wayne’a 2" ("Wayne’s World 2", 1993), komedii sportowej "Pierwsza liga III: Powrót do źródeł" ("Major League: Back to the Minors", 1998) ze Scottem Bakulą, komedii "Dick" (1999) z Kirsten Dunst i Ryanem Reynoldsem oraz melodramacie wojennym "Pearl Harbor" (2001) z Benem Affleckiem, Joshem Hartnettem i Kate Beckinsale.
Występował także w przedstawieniu "6 Rms Riv Vu" w Tiffany’s Attic/Kansas Theatre i Dinner Theatre Burta Reynoldsa w spektaklu "Dziwak z Central Parku" ("I’m Not Rappaport").
W 2008 brał udział w amerykańskim programie "Taniec z gwiazdami", gdzie został wyeliminowany w drugim etapie.
31 stycznia 2009 na Hallmark Channel miał premierę melodramat "Wyzwanie miłości" ("The Note II: Taking a Chance on Love"), będący kontynuacją amerykańsko-kanadyjskiego dramatu "Wiadomość z zaświatów" ("The Note", 2007), gdzie zagrał postać Kingstona „Kinga” Danville u boku Genie Francis.
Życie prywatne.
21 czerwca 1991 poślubił Georgeanne Marie „Gigi” Rice, z którą ma dwóch synów: Termana (ur. 1991) i Quinna (ur. 25 maja 1994).

</doc>
<doc id="1042962" url="https://pl.wikipedia.org/wiki?curid=1042962" title="OFAB-250-270">
OFAB-250-270

OFAB-250-270 (ros. "ОФАБ-250-270") – radziecka bomba odłamkowo-burząca.

</doc>
<doc id="1042963" url="https://pl.wikipedia.org/wiki?curid=1042963" title="Suzuki Cultus Crescent">
Suzuki Cultus Crescent



</doc>
<doc id="1042964" url="https://pl.wikipedia.org/wiki?curid=1042964" title="Klasa okręgowa (grupa katowicka IV)">
Klasa okręgowa (grupa katowicka IV)

Klasa okręgowa (grupa Katowice IV) - jedna z sześciu na terenie województwa śląskiego klas okręgowych, stanowiąca pośredni szczebel rozgrywkowy między IV ligą, a klasą A. Stanowi tzw. VI ligę w rozgrywkach krajowych.
Zmagania w jej ramach toczą się cyklicznie systemem kołowym. Zwycięzcy grupy uzyskują awans do IV ligi polskiej grupy śląskiej, zaś najsłabsze zespoły relegowane są do poszczególnych grup klas A. Zarządzana przez – działający w imieniu Polskiego Związku Piłki Nożnej – Śląski Związek Piłki Nożnej.
Zespoły piłkarskie pochodzą z 3 powiatów: tarnogórskiego, będzińskiego i zawierciańskiego oraz 5 miast na prawach powiatu: Bytomia, Dąbrowy Górniczej, Siemianowic Śląskich, Sosnowca i Jaworzna.
W lidze, w sezonie 2018/2019 występowało 16 zespołów, które walczyły o awans do IV ligi:
Po sezonie 2018/2019 przeprowadzono reorganizację "okręgówek". Dotychczasowe sześć klas okręgowych województwa śląskiego (jedna grupa częstochowska, cztery grupy katowickie, jedna grupa bielsko-bialska) zastąpiono sześcioma klasami okręgowymi według następującego podziału na podokręgi:
Od sezonu 2019/2020 klasy okręgowe zarządzane bezpośrednio będą nie przez Śląski Związek Piłki Nożnej tylko naprzemiennie przez odpowiednie podokręgi.

</doc>
<doc id="1042966" url="https://pl.wikipedia.org/wiki?curid=1042966" title="RBS-100 AO-25-33">
RBS-100 AO-25-33

RBS-100 AO-25-33 (ros. "РБС-100 АО-25-33") – radziecka wiązka bombowa. Są to trzy bomby AO-25-33 połączone ze sobą wspólną belką. Po upływie określonego czasu od zrzutu następuje rozcalenie wiązki.

</doc>
<doc id="1042967" url="https://pl.wikipedia.org/wiki?curid=1042967" title="Na na (utwór Iry)">
Na na (utwór Iry)

Na na – utwór zespołu pochodzący z debiutanckiej płyty "IRA", wydanej w grudniu 1989 roku przez firmę fonograficzną Pronit. Utwór został zamieszczony na dziesiątej ostatniej pozycji na krążku, trwa 4 minuty i 13 sekund i jest jednym z dłuższych utworów znajdujących się na płycie.
Tekst utworu opowiada o tym że lepiej jest być sobą i mieć u wśród ludzi swą własną twarz. Autorem tekstu do utworu jest wokalista grupy Artur Gadowski.
Brzmienie utworu utrzymane jest w rockowym brzmieniu, połączone z dźwiękami, fortepianu. Między zwrotkami utworu przeplatane są solówki gitarowe w wykonaniu gitarzysty Kuby Płucisza, który jest zarazem kompozytorem utworu.
Podczas nagrywania tego utworu w studiu CCS im Waltera Chełstowskiego w Warszawie w listopadzie 1989 roku, muzycy pomylili się i zagrali o jedną zwrotkę mniej niż to było planowane, i podczas nagrywania wokalu, Gadowski musiał zrezygnować z zaśpiewania jej.
Utwór "Na na" grany był jedynie podczas trasy koncertowej po Polsce oraz ZSRR w 1989 i 1990 roku. Podobnie jak i cała płyta nie odniósł żadnego sukcesu.
Twórcy.
IRA
Produkcja

</doc>
<doc id="1042968" url="https://pl.wikipedia.org/wiki?curid=1042968" title="Estetyka zen">
Estetyka zen

Estetyka zen – specyficzne podejście do twórczości artystycznej związanej z ideami buddyzmu zen (chiń. chan).
Estetyka zen.
Estetyka i filozofia zen wyrażają się we wszystkich dziedzinach życia: w architekturze, w założeniach ogrodowych, w ceremonii picia herbaty (jap. chadō lub cha-no-yu), w szczególnym kształcie czarek używanych do picia herbaty (i sake), w chińskim malarstwie tuszem epoki Song (960–1279 roku), w japońskim malarstwie tuszem (jap. suiboku-ga, sumi-e), w literaturze – zwłaszcza poezji (Hanshana i w japońskim haiku), a nawet w sztukach walki.
Sztuce stawia się podobne wymagania, co życiu; piękno jest równoznaczne z prostotą kształtów, surową oszczędnością barw, linii i słów. Przepych, ostentacja i tani sentymentalizm uważany jest za barbaryzm. Kolory winny być przyciszone, motywy zdobnicze skromne, najlepiej przejęte z przyrody. W ciągu rozwoju malarstwa kolor właściwie porzucono, aby dać pole do działania intuicji. "Kolor jest iluzją, a iluzja jest kolorem".
Postulat prostoty nie oznacza w praktyce ubóstwa czy abnegacji. Osiągnięcie szlachetnej i wyrafinowanej w końcu prostoty wymaga większego wysiłku niż sztuka, która popisuje się zewnętrznym blaskiem i przepychem.
Symetria uważana jest za sztuczną regułę kompozycyjną, akceptującą martwy, mechaniczny porządek rzeczy, obcy naturze i naturalności. Asymetria wyraża dynamikę stawania się, wiecznego ruchu we wszechświecie i życia, którego praw nie można wykalkulować, lecz należy je odkryć intuicyjnie.
Ideały estetyczne zen przynajmniej częściowo zawarły się w takich terminach, jak:
Obydwa te terminy często występują razem jako wabi-sabi.
W malarstwie dąży się do uchwycenia wewnętrznej istoty rzeczywistości; może się ona przejawiać w buddzie, pejzażu, zwierzęciu, gałązce bambusa itd.
Malarstwo tuszem jest monochromatyczne; rezygnuje z trójwymiarowości, plastyczności i światłocienia. Obraz redukowany jest czasem do kilkunastu kresek i plam na pustym, neutralnym tle jedwabiu czy papieru ryżowego. Obraz powstaje szybko; tusz wsiąka i wysycha natychmiast i wszelkie poprawki są niemożliwe. Podkreśla to rolę intuicyjnego działania, zgodnego z duchem zen. Mnisi chan i zen stworzyli swobodny styl malarski zwany zenga stosowany np. do ilustrowania wierszy z "Zenrin kushū" czy różnych dialogów pomiędzy mistrzem chan a uczniem (chiń. wenda, jap. mondō) lub różnych przypowieści z sutr. Odpowiednikiem tego stylu w Japonii był styl "haiga" – niezwykle nonszalancki i sugestywny styl towarzyszący wierszom haiku. Zenga i haiga, to najskrajniejsze formy malarstwa chińskim tuszem (jap. sumi-e) – najbardziej spontaniczne, naturalne, surowe, pełne owych "niekontrolowanych przypadków" pędzla, w których przejawiała się wspaniała bezcelowość samej przyrody, w najpospolitszym i najskromniejszym otoczeniu.
Jednak najwyższą rangę ideową i artystyczną nadaje się pejzażowi. Wiąże się to m.in. z tym, że indywidualne, spontaniczne przeżycie, wyzwalane jest głównie przez kontemplację natury, przez wnikanie w jej "duchową istotę". Człowiek jest jedynie częścią natury – małą i niewiele znaczącą w porównaniu z całą nieograniczonością i wiecznością otaczającego świata. Wytwarza to szczególne nastawienie, pełne uwielbienia i poczucia pokory do wszystkich przejawów natury. Miarą i symbolem wszechświata jest natura, a nie człowiek. Podsumować to można sentencją "Prawdziwe piękno dostrzeże ten, kto umie Nieskończoność dokończyć w duchu".

</doc>
<doc id="1042969" url="https://pl.wikipedia.org/wiki?curid=1042969" title="Chromosom 19">
Chromosom 19

Chromosom 19 – jeden z 23 parzystych chromosomów człowieka. DNA chromosomu 19 liczy ponad 63 miliony par nukleotydów, co stanowi około 2-2,5% materiału genetycznego ludzkiej komórki. Liczbę genów chromosomu 19 szacuje się na 1 300-1 700.
Geny.
Niektóre geny mające swoje "locus" na chromosomie 19:

</doc>
<doc id="1042970" url="https://pl.wikipedia.org/wiki?curid=1042970" title="PTAB-2.5">
PTAB-2.5

PTAB-2.5 (ros. "ПТАБ-2.5") – radziecka bomba przeciwczołgowa małego wagomiaru.

</doc>
<doc id="1042972" url="https://pl.wikipedia.org/wiki?curid=1042972" title="Fryderyk Bayer">
Fryderyk Bayer

Fryderyk Bayer (ur. 1836 w Ligotce Kameralnej, zm. 28 sierpnia 1885 w Wiedniu) – działacz społeczny, inspektor kolei lwowsko-czernihowskiej, założyciel i wieloletni prezes Towarzystwa Ślązaków Austriackich w Wiedniu, honorowy obywatel Ligotki Kameralnej.

</doc>
<doc id="1042979" url="https://pl.wikipedia.org/wiki?curid=1042979" title="PTAB-2.5KO">
PTAB-2.5KO

PTAB-2.5KO (ros. "ПТАБ-2.5КО") – radziecka bomba przeciwczołgowa małego wagomiaru przenoszona w bombach kasetowych RBK.
PTAB-2.5KO zawiera ładunek kumulacyjny. Korpus bomby ma na zewnętrznej powierzchni nacięcia ułatwiające fragmentację, dzięki czemu poza działaniem przeciwpancernym uzyskano także działanie odłamkowe. Do tylnej części korpusu zamocowane są rozkładane stateczniki.

</doc>
<doc id="1042983" url="https://pl.wikipedia.org/wiki?curid=1042983" title="Jan Stecki">
Jan Stecki

Jan Stecki (ur. 22 marca 1871 w Siedliskach k. Lubartowa, zm. 30 czerwca 1954 w Bełżycach) – polski ekonomista, polityk, działacz organizacji ziemiańskich, minister w rządach Rady Regencyjnej, publicysta, senator I i III kadencji w II RP.
Życiorys.
Członek Związku Młodzieży Polskiej „Zet” i od 1893 Ligi Narodowej i Stronnictwa Narodowo-Demokratycznego (do 1917). Współpracownik "Głosu" i "Przeglądu Wszechpolskiego". Poseł do rosyjskiej I i II Dumy Państwowej. W latach 1917–1918 prezes Głównego Komitetu Ratunkowego w Lublinie. Był członkiem Komitetu Narodowego Polskiego (1914–1917). Był członkiem Komisji Realizacyjnej Tymczasowej Rady Stanu. W latach 1917–1918 minister spraw wewnętrznych w kolejnych gabinetach powołanych przez Radę Regencyjną poczynając od rządu Jana Kucharzewskiego.
Od 1919 prezes Związku Ziemian w Warszawie. W latach 1922–1927 i 1930–1935 senator Rzeczypospolitej.
Od 1923 jeden z przywódców Stronnictwa Chrześcijańsko-Narodowego, po przewrocie majowym jeden z przywódców Stronnictwa Chrześcijańsko-Rolniczego związanego z rządzącym obozem piłsudczyków.
3 maja 1928 został odznaczony Krzyżem Komandorskim Orderu Odrodzenia Polski.
Autor artykułów w „Ekonomiście” i „Gazecie Rolniczej”, podręcznika ekonomii politycznej oraz: książki "W obronie prawdy" (1928).

</doc>
<doc id="1042984" url="https://pl.wikipedia.org/wiki?curid=1042984" title="Wielki krach">
Wielki krach



</doc>
<doc id="1042987" url="https://pl.wikipedia.org/wiki?curid=1042987" title="Admir Adzem">
Admir Adzem



</doc>
<doc id="1042988" url="https://pl.wikipedia.org/wiki?curid=1042988" title="ZAB-2.5T">
ZAB-2.5T

ZAB-2.5T (ros. "ЗАБ-2.5Т") − radziecka bomba zapalająca małego wagomiaru przenoszona w bombach kasetowych RBK. Zawiera 1,4 kg środka zapalającego.

</doc>
<doc id="1042991" url="https://pl.wikipedia.org/wiki?curid=1042991" title="Machnowcy">
Machnowcy



</doc>
<doc id="1042992" url="https://pl.wikipedia.org/wiki?curid=1042992" title="Bitwa pod Doryleum (1097)">
Bitwa pod Doryleum (1097)

Bitwa pod Doryleum – bitwa stoczona w dniu 1 lipca 1097 roku w pobliżu miejscowości Doryleum w centralnej Anatolii pomiędzy siłami I krucjaty wspieranymi przez oddział bizantyński a połączoną armią Sułtanatu Rumu i Daniszmendydów, zakończona zwycięstwem armii krzyżowców.
Przed bitwą.
Po tym jak władca Sułtanatu Rumu Kilidż Arslan I został pokonany przez armię I krucjaty w bitwie pod Niceą w maju 1097 roku przestał on lekceważyć krzyżowców, o których wcześniej miał niskie mniemanie po rozbiciu wyprawy ludowej. Zawarł sojusz z drugim państwem Turków Seldżuckich w Anatolii, Daniszmendydami, i z połączonymi siłami czekał na okazję do zaatakowania wojsk I krucjaty w sprzyjających dla siebie warunkach.
Tymczasem 29 czerwca armia krzyżowców podzieliła się na dwie części, ze względu na trudności w przemarszu jedną drogą tak ogromnej liczby ludzi. Przodem ruszyli Normanowie pod wodzą Boemunda z Tarentu i Roberta z Normandii, za nimi zaś w pewnej odległości reszta armii z Gotfrydem z Bouillon, Rajmundem z Tuluzy i biskupem Ademarem.
30 czerwca zwiadowcy armii Boemunda i Roberta donieśli o obecności Turków w okolicy, jednak książęta uznali, że musi to być niewielki oddział, i nie uprzedzili drugiej kolumny krzyżowców. Jednak następnego dnia, kilka godzin po świcie, kiedy pierwsza armia krzyżowców przeprawiła się przez niewielką okresową rzekę i wyszła na otwarty teren u zbiegu dwóch dolin, w pobliżu dawnej bizantyńskiej twierdzy Doryleum, nieoczekiwanie pojawiły się przed nią tysiące tureckich jeźdźców. Była to armia pod wodzą Kilidż Arslana, który postanowił wykorzystać okazję do pobicia krzyżowców. Nieznana jest dokładna liczba podwładnych Boemunda i Roberta. Cała armia krzyżowców w chwili wyruszenia pod Niceę liczyła około 7500 dobrze uzbrojonych konnych rycerzy oraz 5000 piechoty, oprócz tego zaś nawet ponad 60 tysięcy różnego rodzaju osób towarzyszących – giermków, czeladzi, księży, rodzin żołnierzy itd. Prawdopodobnie w chwili przybycia pod Doryleum armia ta była właściwie nienaruszona. Nieznana jest także dokładna liczba Turków, lecz mogli oni dysponować siłami nawet większymi niż połączone armie krzyżowców.
Bitwa.
Armię krzyżowców ogarnęło przerażenie – szeregi tureckich jeźdźców wydawały się niezmierzone, a ich wycie i okrzyki bojowe wzbudzały popłoch. Wzbierającą panikę opanowali Boemund i Robert, którzy natychmiast wysłali prośbę o pomoc do drugiej armii oraz nakazali rozbić prowizoryczny obóz, w którym mogły się schronić osoby cywilne towarzyszące wojsku. Wokół niego ustawili w zwartym szyku żołnierzy, którzy natychmiast stali się przedmiotem ataku Turków stosujących swoją zwykłą taktykę krążenia wokół nieprzyjacielskiej armii i stopniowego zacieśniania pierścienia wokół niej, przy jednoczesnym wypuszczaniu na przeciwnika tysięcy strzał.
Krzyżowcy byli przerażeni – nie znali takiego sposobu walki, dążyli do bezpośredniego zwarcia, przed którym tureccy jeźdźcy się uchylali. Zdumiewała ich także sprawność z jaką Turcy wypuszczali strzały w pełnym biegu, nawet w odwrocie, jak i zasięg ich broni. Wydaje się, że zwarty szyk krzyżowców, uniemożliwiający Turkom rozbicie przeciwnika, nie załamał się jedynie z powodu osobistej odwagi Boemunda i Roberta, których wytrwałość stanowiła przykład dla szeregowych żołnierzy. Niemniej wojsko krzyżowców przez pięć godzin musiało znosić turecki ostrzał, na który właściwie nie mogło odpowiedzieć, tak że jego szyki powoli mieszały się i zaczęło ono wycofywać się do obozu.
W tym momencie jednak, a było to niedługo po południu, przybyła druga armia krzyżowców w postaci oddziałów prowadzonych przez Rajmunda z Tuluzy, Gotfryda z Bouillon i Hugona z Vermandois. Bitwa jednak nadal nie była rozstrzygnięta i o ostatecznym zwycięstwie krzyżowców przesądziło dopiero pojawienie się na tyłach Turków oddziału prowadzonego przez biskupa Ademara, który skorzystał z rady bizantyńskich przewodników i udał się na pole bitwy górskimi ścieżkami, by następnie uderzyć na skrzydło wojsk tureckich. Turcy nie dotrzymali pola atakowi połączonych sił krzyżowców i zmęczeni całodziennym bezskutecznym nękaniem nieprzyjaciela pierzchli z pola walki. Krzyżowcy na swoich powolniejszych od tureckich koniach nie mogli ich ścigać, lecz w ich ręce wpadł nieprzyjacielski obóz wraz ze skarbem Kilidż Arslana.
Po bitwie.
Krzyżowcy byli bliscy katastrofy, lecz ostatecznie odnieśli decydujące zwycięstwo, które otworzyło im drogę przez Anatolię. Żeby docenić ten sukces, należy zauważyć, że nie udało się to ani wyprawom posiłkowym do Ziemi Świętej w roku 1101 ani armiom II wyprawy krzyżowej, które zostały rozbite przez Turków Seldżuckich. Zwycięstwo zawdzięczali dyscyplinie i wysokiemu morale, pozwalającymi im trwać pod tureckim ostrzałem, czego na pierwszy rzut oka trudno było się spodziewać po tej zbieraninie ludzi z różnych krajów. Zostało ono jednak drogo okupione. Szacuje się, że poległo około 4 tysiące krzyżowców, a więc utracili oni niemal jedną trzecią armii. Także Turcy ponieśli ciężkie straty, były one jednak nieco mniejsze i wynosiły około 3 tysiące żołnierzy. Niemniej Kilidż Arslan uznał, że nie jest w stanie otwarcie przeciwstawić się siłom I krucjaty i nie zaatakował ich już we frontalnej bitwie, prowadząc jedynie wojnę podjazdową i utrudniając im marsz przez stosowanie taktyki spalonej ziemi.
Krzyżowcy przez trzy dni obozowali nieopodal pola walki, grzebiąc poległych i odzyskując siły. Wielkie wrażenie wywarła na nich odwaga i sprawność seldżuckich wojowników: „Jaki człek, choćby najbardziej doświadczony i uczony, ośmieliłby się opisać umiejętności i męstwo Turków [...]. Nie znalazłbyś silniejszych ani dzielniejszych, ani też bardziej wprawnych żołnierzy”. Po bitwie krzyżowcy mogli wyruszyć w kierunku Antiochii, kolejnego etapu ich zbrojnej pielgrzymki do Jerozolimy.

</doc>
<doc id="1042993" url="https://pl.wikipedia.org/wiki?curid=1042993" title="Antoni Jaromin">
Antoni Jaromin

Antoni Jaromin (ur. 1913 w Nikiszowcu, zm. 1992) – górnośląski malarz prymitywista, członek Grupy Janowskiej.
Przed II wojną światową pracował w kopalni „Giesche”. Po powrocie z wojny został gospodarzem Domu Kultury kopalni „Wieczorek”. Był związany „Grupą Janowską” od początku jej powstania. Tematami jego prac były przede wszystkim pejzaże. Wybierał motywy z natury: drzewa, pola, stawy i jeziora. Obrazy malarza znajdują się obecnie w muzeach m.in. w Muzeum Historii Katowic, Muzeum Śląskim w Katowicach, Muzeum Miejskim w Zabrzu i Muzeum Górnośląskim w Bytomiu. O życiu i twórczości „Grupy Janowskiej” Lech Majewski nakręcił pełnometrażową opowieść pt. Angelus.

</doc>
<doc id="1042997" url="https://pl.wikipedia.org/wiki?curid=1042997" title="Łączenie niehomologicznych zakończeń">
Łączenie niehomologicznych zakończeń



</doc>
<doc id="1042998" url="https://pl.wikipedia.org/wiki?curid=1042998" title="Szalwa Maghlakelidze">
Szalwa Maghlakelidze

Szalwa Maghlakelidze, gruz. შალვა მაღლაკელიძე (ur. 1893, zm. 1976 w Rustawi w ZSRR) – gruziński emigracyjny działacz narodowy, publicysta i wojskowy (generał), współzałożyciel i przewodniczący organizacji politycznej Tetri Giorgi, działacz Unii Gruzińskich Tradycjonalistów i Gruzińskiego Komitetu Narodowego podczas II wojny światowej
Życiorys.
Studiował prawo na Uniwersytecie w Berlinie, po czym zrobił obronił pracę doktorską. Od 1918 r. był wysokim urzędnikiem państwowym w Demokratycznej Republice Gruzji. W latach 1919–1920 pełnił funkcję gubernatora generalnego Tyflisu. Po zajęciu kraju przez Sowietów pod koniec lutego 1921 r., udał się na emigrację do Niemiec. W 1925 r. był jednym z założycieli narodowej organizacji politycznej Tetri Giorgi, której celem było wyzwolenie Gruzji spod władzy sowieckiej. W styczniu 1929 r. współzakładał w Rydze kaukaskie Towarzystwo „Iveria”, do którego wkrótce przystąpili armeńscy działacze emigracyjni, co doprowadziło do przemianowania go w czerwcu lub lipcu na Towarzystwo Kaukaskie. Jednym z jego głównych celów było wspieranie kaukaskich emigrantów pozbawionych środków do życia. W listopadzie 1933 r. – po wewnętrznych sporach – Sz. Maghlakelidze współtworzył Towarzystwo Gruzińskie. Odpowiadał m.in. za kontakty z emigracyjnymi środowiskami gruzińskimi w Paryżu. Podczas II wojny światowej podjął kolaborację z Niemcami. W 1942 r. w Berlinie uczestniczył w powołaniu Unii Gruzińskich Tradycjonalistów i Gruzińskiego Komitetu Narodowego. Jednocześnie wstąpił ochotniczo do Wehrmachtu, po czym w stopniu pułkownika od początku 1942 r. służył w Legionie Gruzińskim jako najstarszy stopniem oficer gruziński. Ustanowił Order Królowej Tamar jako najwyższe odznaczenie wojskowe dla żołnierzy Legionu. W 1944 r. został awansowany do stopnia generała brygady. Po kapitulacji Niemiec 8/9 maja 1945 r. zamieszkał w zachodniej części kraju. W latach 1949–1954 był wojskowym doradcą prezydenta RFN Konrada Adenauera. W styczniu 1954 r. założył w Monachium organizację kombatancką pod nazwą Zjednoczenie Gruzińskich Żołnierzy na Uchodźstwie. W sierpniu tego roku został porwany przez agentów KGB i wywieziony do ZSRR. Resztę swojego życia spędził w gruzińskim mieście Rustawi.

</doc>
<doc id="1042999" url="https://pl.wikipedia.org/wiki?curid=1042999" title="Siwa Dolina">
Siwa Dolina



</doc>
<doc id="1043000" url="https://pl.wikipedia.org/wiki?curid=1043000" title="ZAB-2.5S">
ZAB-2.5S

ZAB-2.5S (ros. "ЗАБ-2.5С") − radziecka bomba zapalająca małego wagomiaru przenoszona w bombach kasetowych RBK. Bomba ZAB-2.5S zawiera 0,76 kg galaretowatego środka zapalającego. Po zadziałaniu zapalnika otwiera się dno korpusu bomby i następuje wyrzucenie płonącej mieszaniny zapalającej.

</doc>
<doc id="1043002" url="https://pl.wikipedia.org/wiki?curid=1043002" title="Tabele wielobojowe">
Tabele wielobojowe

Tabele wielobojowe – tabele, na podstawie których przyznaje się punkty za osiągnięty wynik w poszczególnych konkurencjach lekkoatletycznego wieloboju.
Pierwsze tabele powstały w Stanach Zjednoczonych, gdzie od 1884 roku rozgrywano mistrzostwa kraju w dziesięcioboju.
Oficjalna wersja tabel została przyjęta przez IAAF w 1912. Przyjmowano wówczas 1000 punktów za rezultat równy rekordowi olimpijskiemu w danej konkurencji uzyskanemu do 1908 roku oraz dodanie lub odjęcie odpowiedniej liczby punktów za wynik lepszy lub słabszy od tych rekordów. W 1920 uaktualniono tabele, tak by 1000 punktów odpowiadało rekordom olimpijskim z 1912 roku.
W 1934 Finowie opracowali nową wersję tabel – odchodzącą od liniowej zależności między rezultatem zawodnika a liczbą punktów za daną konkurencję (uwzględniano w ten sposób trudność poprawy rezultatu; progresja wynikowa o taki sam rezultat daje więcej punktów przy wyższym poziomie sportowym).
Zasada ta została zachowana do dzisiaj, choć tabele aktualizowano w 1950, 1952, 1954 (wprowadzenie oficjalnych tabel dla kobiet), 1971 oraz 1985.

</doc>
<doc id="1043004" url="https://pl.wikipedia.org/wiki?curid=1043004" title="Ustawa Smoota-Hawleya">
Ustawa Smoota-Hawleya

Ustawa Smoota-Hawleya – ustawa w Stanach Zjednoczonych podpisana 17 czerwca 1930 roku, zwiększała do rekordowych poziomów cła na ponad 20 tysięcy towarów importowych.
W opinii wielu współczesnych ekonomistów przyczyniła się do pogłębienia i przedłużenia wielkiego kryzysu. Wiele krajów odpowiedziało tym samym, co poskutkowało zmniejszeniem importu i eksportu o ponad połowę.
Nazwa ustawy pochodzi od nazwisk jej wnioskodawców, senatora Reeda Smoota z Utah i kongresmena Willisa Chatmana Hawleya z Oregonu.

</doc>
<doc id="1043007" url="https://pl.wikipedia.org/wiki?curid=1043007" title="ZAB-100CK">
ZAB-100CK

ZAB-100CK (ros. "ЗАБ-100ЦК") − radziecka bomba zapalająca zawierająca 47 kg środka zapalającego.

</doc>
<doc id="1043010" url="https://pl.wikipedia.org/wiki?curid=1043010" title="ZAB-500-400">
ZAB-500-400

ZAB-500-400 (ros. "ЗАБ-500-400") − radziecka bomba zapalająca zawierająca 160 kg środka zapalającego.

</doc>
<doc id="1043011" url="https://pl.wikipedia.org/wiki?curid=1043011" title="Iryna Jatczanka">
Iryna Jatczanka

Iryna Wasiljeuna Jatczanka (białorus. Ірына Васільеўна Ятчанка, ros. Ирина Васильевна Ятченко, "Irina Wasiljewna Jatczenko"; ur. 31 października 1965 w Homlu) – białoruska lekkoatletka, dyskobolka.
Podczas pięciu startów na igrzyskach olimpijskich zdobyła dwa brązowe medale: w Sydney w 2000 i Atenach w 2004 (ten z 2004 odebrany decyzją MKOl 5 grudnia 2012). Wcześniej w Barcelonie w 1992 była siódma, a w Atlancie w 1996 dwunasta, zaś podczas igrzysk olimpijskich w Pekinie (2008) zajęła 11. pozycję.
Największy sukces w karierze odniosła zdobywając złoty medal podczas mistrzostw świata w 2003 rozegranych w Paryżu. Czterokrotnie była mistrzynią Białorusi (w 1997, 2003, 2004 i 2008), druga zawodniczka Finału Grand Prix IAAF (Turyn 1992), trzecia zawodniczka Światowego Finału IAAF (Monako 2004). Jej rekord życiowy z 2004 wynosi 69,14 m, był to najlepszy wynik na świecie w tym roku.
W 2010 ogłosiła zakończenie międzynarodowej kariery sportowej. Jest żoną młociarza Ihara Astapkowicza.

</doc>
<doc id="1043014" url="https://pl.wikipedia.org/wiki?curid=1043014" title="Miejski Zakład Komunikacyjny w Pabianicach">
Miejski Zakład Komunikacyjny w Pabianicach

Miejski Zakład Komunikacyjny w Pabianicach Sp. z o.o. – przewoźnik świadczący usługi w zakresie pasażerskiego transportu zbiorowego. Działa od 1992 roku na obszarze Gminy Pabianice, Gminy Ksawerów i Gminy Rzgów.
Historia.
Miejski Zakład Komunikacyjny w Pabianicach powstał 1 lipca 1992 roku na bazie istniejącej przy ulicy Lutomierskiej zajezdni autobusowej MPK Łódź. MZK Pabianice przejęło obsługę pabianickich linii MPK Łódź, zaplecze techniczne bazy oraz stacjonujące tam autobusy. 1 października 2005 roku MZK zostało przekształcone w spółkę prawa handlowego.

</doc>
<doc id="1043015" url="https://pl.wikipedia.org/wiki?curid=1043015" title="ZAB-500Sz">
ZAB-500Sz

ZAB-500Sz (ros. "ЗАБ-500Ш") − radziecka bomba zapalająca zawierająca 195 kg środka zapalającego.

</doc>
<doc id="1043019" url="https://pl.wikipedia.org/wiki?curid=1043019" title="Merche">
Merche

Mercedes Trujillo Callealta, pseud. Merche (ur. 14 czerwca 1974 w Kadyksie) – hiszpańska piosenkarka muzyki pop.
Dotąd wydała cztery albumy: "Mi Sueño" (wydana w 2002 przez Vale Music Spain; 100 000 sprzedanych egzemplarzy), "Auténtica" (wydana w 2004 przez Vale Music Spain; 100 000 sprzedanych egzemplarzy) "Necesito Libertad" (wydana w 2005 przez Vale Music Spain; 160 000 sprzedanych egzemplarzy) oraz "Cal y Arena" (wydana w 2007 przez Vale Music Spain; 80 000 sprzedanych egzemplarzy).
W 2010 ukazał jej piąty album zatytułowany "Acordes de Mi Diario". Pierwszym singlem promującym płytę był "Si Te Marchas".

</doc>
<doc id="1043020" url="https://pl.wikipedia.org/wiki?curid=1043020" title="Mercedes Trujillo Callealta">
Mercedes Trujillo Callealta



</doc>
<doc id="1043022" url="https://pl.wikipedia.org/wiki?curid=1043022" title="Marta Stremecka">
Marta Stremecka

Marta Stremecka (ur. 1958 w Krakowie) – dziennikarka, redaktorka.
Życiorys.
Studiowała teatrologię na Uniwersytecie Jagiellońskim.
W 1990 roku została redaktorem w powstałym wówczas "Czasie Krakowskim". W 1997 została sekretarzem redakcji w "Życiu Warszawy". Od 1998 była szefową Magazynu "Życie". Od 2003 pracowała w Axel Springer Polska przy różnych projektach. W szczególności w 2003 współzakładała "Fakt", gdzie najpierw była szefową działu politycznego, a potem redaktor wicenaczelną oraz naczelną redaktor „Fakt Kobieta” – cotygodniowego dodatku. Od 2006 do 2009 była wicenaczelną "Dziennika" wydawanego przez ten sam koncern.
Wykładała dziennikarstwo na Uniwersytecie Jagiellońskim i Papieskiej Akademii Teologicznej.
W 2009 wraz z Robertem Krasowskim założyła "Wydawnictwo Czerwone i Czarne" i jest jego współwłaścicielką.

</doc>
<doc id="1043023" url="https://pl.wikipedia.org/wiki?curid=1043023" title="Śląski Kurier Nieruchomości">
Śląski Kurier Nieruchomości

Śląski Kurier Nieruchomości − specjalistyczny dwutygodnik branżowy ukazujący się na terenie województwa śląskiego od września 2005 r. Magazyn dotyczy w całości tematyki rynku nieruchomości. Zawiera przede wszystkim ogłoszenia nieruchomości zamieszczane przez deweloperów i agencje nieruchomości zarówno z terenu Górnego Śląska, jak i Podbeskidzia oraz Śląska Cieszyńskiego.
Śląski Kurier Nieruchomości wydawany jest przez firmę Media Nieruchomości Sp. z o.o. Bliźniacze magazyny ukazują się także w województwach mazowieckim, małopolskim, pomorskim i lubelskim. Firma jest również właścicielem ogólnopolskiego serwisu nieruchomości nportal.pl.

</doc>
<doc id="1043024" url="https://pl.wikipedia.org/wiki?curid=1043024" title="Mombin-Crochu">
Mombin-Crochu

Mombin-Crochu (haitański "Monben Kwochi") – miasto w Haiti, w Departamencie Północno-Wschodnim; 31 556 mieszkańców (2009). Przemysł spożywczy.

</doc>
<doc id="1043029" url="https://pl.wikipedia.org/wiki?curid=1043029" title="Marcin Piasecki">
Marcin Piasecki

Marcin Piasecki (ur. 24 lutego 1970 w Warszawie) – polski dziennikarz. Jest członkiem Rady Programowej Warsaw Enterprise Institute.
Życiorys.
Absolwent Wydziału Polonistyki Uniwersytetu Warszawskiego. W latach 1992–2001 współpracował z następującymi gazetami: "Polityka", "Gazeta Wyborcza".
Od 2001 roku związany był z wydawnictwem Axel Springer Polska, początkowo jako sekretarz redakcji i zastępca redaktora naczelnego miesięcznika "Profit". W latach 2004–2005 był redaktorem naczelnym miesięcznika "Forbes", a od 2006 redaktorem "Dziennika Polska-Europa-Świat".
Po fuzji "Dziennika" z "Gazetą Prawną" związany z nowym tytułem "Dziennik Gazeta Prawna", gdzie odpowiadał za łososiowe strony "Forsal" do czasu ich likwidacji w kwietniu 2010. Obecnie jest dziennikarzem "Rzeczpospolitej" i redaktorem naczelnym " miesięcznika Sukces".

</doc>
<doc id="1043036" url="https://pl.wikipedia.org/wiki?curid=1043036" title="ZAB-500W">
ZAB-500W

ZAB-500W (ros. "ЗАБ-500В") − radziecka bomba zapalająca zawierająca 118 kg środka zapalającego. Bomba ma stalowy, wzmocniony w części czołowej korpus i aluminiowe stateczniki. Środek zapalający (napalm) jest rozrzucany wybuchem niewielkiej ilości materiału wybuchowego, a zapalany fosforowym ładunkiem zapalającym.

</doc>
<doc id="1043037" url="https://pl.wikipedia.org/wiki?curid=1043037" title="Prasinophytae">
Prasinophytae



</doc>
<doc id="1043038" url="https://pl.wikipedia.org/wiki?curid=1043038" title="Bog Walk">
Bog Walk

Bog Walk – miejscowość na Jamajce; 13 400 mieszkańców (2006). Przemysł spożywczy.

</doc>
<doc id="1043039" url="https://pl.wikipedia.org/wiki?curid=1043039" title="Charophyta">
Charophyta

Charophyta – takson glonów w randze gromady wyróżniany niekiedy jako równorzędny wobec gromady "Chlorophyta", czyli zielenic. Współczesne ujęcie tego taksonu zaproponował Thomas Cavalier-Smith, choć nazwa ta funkcjonowała już wcześniej w nieco węższym znaczeniu. Również włączanie nowych grup do taksonu, którego nazwa pochodzi od rodzaju "Chara", miało miejsce już wcześniej, w pracy Karla R. Mattoxa i Kennetha D. Stewarta z roku 1984, jednak używano wówczas nazwy "Charophyceae". W polskiej literaturze nazwie "Charophyta" najczęściej odpowiada nazwa ramienice, choć jest ona niejednoznaczna, gdyż może odpowiadać również taksonom niższych rang, aż do rodzaju, nie obejmując z kolei niektórych grup obecnie zaliczanych do "Charophyta", np. sprzężnic.
W systemie przyjętym obecnie przez serwis AlgaeBase takson "Charophyta" dzielony jest w następujący sposób:
W wielu systemach ramienice traktowane są jako takson podrzędny wobec zielenic, a równorzędny sprzężnicom i kilku innym grupom szeroko rozumianych zielenic. Jednocześnie często spotykane w fykologii było wyodrębnianie ramienic rozumianych jako ramienice właściwe (pod nazwą "Charophyta", "Charophyceae" lub "Charales") jako grupy równorzędnej wszystkim pozostałym zielenicom, np. w ramach dwuelementowego taksonu "Chlorophytina" lub też w obrębie zielenic wyróżniano trzy grupy: zielenice właściwe, sprzężnice i ramienice. We współczesnym ujęciu tradycyjnie wyróżniane ramienice mają rangę klasy "Charophyceae", jednej z podgrup "Charophyta", która w tradycyjnym ujęciu była monotypowa, a więc w praktyce była tożsama z rodziną "Characeae". Niemniej, ujęcie zrównujące zakres rodziny z zakresem klasy lub gromady wciąż bywa przyjmowane.
Ramienice są taksonem parafiletycznym, z którego wyodrębnione są "Embryophyta", czyli tzw. rośliny lądowe. Monofiletycznym taksonem, obejmującym zarówno ramienice, jak i rośliny lądowe jest wówczas grupa "Streptophyta". Z kolei według ujęcia Kennetha G. Karola i jego współpracowników, nazwa "Charophyta" powinna objąć całą grupę "Streptophyta".

</doc>
<doc id="1043040" url="https://pl.wikipedia.org/wiki?curid=1043040" title="Craig Charles">
Craig Charles

Craig Joseph Charles (ur. 11 lipca 1964 w Liverpoolu) – brytyjski aktor, prezenter radiowy i telewizyjny, komik, pisarz, poeta i DJ. Wystąpił w roli Davida „Dave’a” Listera w sitcomie BBC Two "Czerwony karzeł" (1988–1999, 2009, 2012, 2016–2020) i jako Lloyd Mullaney w operze mydlanej ITV "Coronation Street" (2005–2015).
Życiorys.
Pochodzi z wieloetnicznej rodziny. Jest najmłodszym z jedenaściorga rodzeństwa. Ukończył West Derby Comprehensive School i Childwall Hall College of Further Education. Mówi z charakterystycznym, północnoangielskim akcentem. Jako bardzo młody człowiek grał zawodowo w piłkę nożną, m.in. w klubie Tranmere Rovers.
Karierę artystyczną zaczynał w kabaretach poetyckich, gdzie prezentował pełne ironii wiersze własnego autorstwa. W ten sposób został dostrzeżony przez łowców talentów i zaczął być zapraszany do telewizyjnych programów satyrycznych.
W 1988 zaczął występować w serialu Czerwony karzeł, który dał mu międzynarodową rozpoznawalność. Występował w nim przez 11 lat, równocześnie grając gościnnie w wielu innych serialach. Pod koniec lat 90. stał się wziętym prezenterem telewizyjnych programów rozrywkowych i interaktywnych. Od 2005 jest także stałym członkiem obsady Coronation Street, jednej z dwóch głównych brytyjskich oper mydlanych. Od 2003 pracuje również w BBC 6 Music, gdzie prowadzi własną audycję poświęconą muzyce funk. W 2007 w brytyjskich kinach pojawiły się dwa filmy pełnometrażowe z jego udziałem: "Clubbing to Death" oraz "Fated".
Charles dwukrotnie przebywał w areszcie. Po raz pierwszy w 1994, gdy został oskarżony o gwałt. W czasie pobytu za kratami został wtedy ugodzony nożem przez współwięźnia. Ostatecznie sąd uznał jednak stawiane mu zarzuty za niepoparte wystarczającymi dowodami. Po raz drugi został aresztowany w 2006 pod zarzutem posiadania twardych narkotyków (najprawdopodobniej kokainy – już wcześniej media donosiły o jego kłopotach z tą substancją). Szybko opuścił areszt za kaucją, zaś we wrześniu 2006 sprawa zakończyła się w trybie dobrowolnego poddania się karze. Został ukarany naganą (co w brytyjskim systemie prawnym pełni rolę zbliżoną do polskiej kary w zawieszeniu).

</doc>
<doc id="1043041" url="https://pl.wikipedia.org/wiki?curid=1043041" title="Kotys I (król Traków)">
Kotys I (król Traków)

Kotys I (gr.: Κότυς, Kótys) (zm. 359 p.n.e.) - król trackich Odrysów od 384 lub 383 p.n.e. Prawdopodobnie syn Seutesa II, króla tzw. „Dolnego królestwa Odrysów”.
Urodził się za rządów Seutesa I. Władzę zdobył po zamordowaniu swojego poprzednika Hebryzelmisa, króla Odrysów w latach ok. 387-384/83. Księga Suda podała, że jego panowanie trwało dwadzieścia cztery lata. Od około 364 r. zmienił nastawienie w stosunku do Ateńczyków, stał się ich nieprzyjacielem. Spierał się z nimi o tracki Chersonez. Postarał się o skorzystanie z pomocy Charidemosa, wodza ateńskiego. Przekonał go, żeby przeszedł na jego służbę. Zadbał także o wartościową pomoc innego wodza ateńskiego, Ifikratesa. Dał mu jedną ze swoich córek na żonę. Zięć brał udział z nim przeciw w walce przeciw swojej ojczyźnie.
W 360 Kotys zdobył Sestos i zagroził miastom Krithote i Elajos, ostatnim miejscowościom ateńskim na Chersonezie. Kotysa jednak zabito rok później, w 359. Zabójcami okazali się, Peithon i Heraklejdes (obywatele Ajnos, greckiego miasta w Tracji). Dokonali oni zamachu podczas święta w jego pałacu, pod pretekstem, że skrzywdził ich ojca. Po przybyciu do Aten, za ten czyn zostali ogłoszeni honorowymi obywatelami miasta i nagrodzeni złotymi wieńcami. 
Po śmierci Kotysa I doszło do walk o tron. Ateny poparły wówczas przeciwko Kersobleptesowi, synowi Kotysa, innego kandydata do tronu. Te zamieszanie spowodowało podział królestwa na trzy części. Kersobleptes otrzymał wschodnie tereny, Amadokos II środkowe tereny między Hebros i Nestos, a Berisades tereny na zachód od Nestos.

</doc>
<doc id="1043044" url="https://pl.wikipedia.org/wiki?curid=1043044" title="Tomasz Sosna">
Tomasz Sosna

Tomasz Sosna (ur. 23 kwietnia 1970) – polski piłkarz grający na pozycji obrońcy.
Wychowanek Odry Wodzisław, grał w niej do 1996; w tym w rundzie jesiennej sezonu 1996/1997 w ekstraklasie, gdzie zagrał 10 meczów. W latach 1997-2004 gracz MFK Karwina i Włókniarza Kietrz. Od 2004 zawodnik Polonii Bytom, z którą w 2007 awansował do Ekstraklasy. W sezonie 2007/2008 zagrał w 5 spotkaniach ekstraklasy. Po zakończeniu kariery piłkarskiej został trenerem KS Przyszłość Rogów.

</doc>
<doc id="1043046" url="https://pl.wikipedia.org/wiki?curid=1043046" title="Wiesław Adamski">
Wiesław Adamski

Wiesław Adamski (ur. 26 lipca 1947 w Wierzchowie, zm. 10 lutego 2017 w Wałczu) – polski artysta rzeźbiarz. Mieszkał w Szczecinku.
Życiorys.
Ukończył Państwowe Liceum Plastyczne w Szczecinie, a następnie studia na Wydziale Rzeźby Państwowej Wyższej Szkoły Sztuk Plastycznych w Poznaniu. Uprawiał małe formy rzeźbiarskie, medalierstwo, rzeźbę portretową, monumentalną i architektoniczną, kowalstwo artystyczne. Nauczyciel malarstwa, karykaturzysta, ilustrator książek i czasopism. Wykonał m.in. monumentalny pomnik ziemniaka (o wysokości 3,95 m a ze stelażem – 9 m) w Biesiekierzu koło Koszalina, serię medali z okazji 700-lecia miasta Szczecinka, Godło państwa – orzeł na pomniku upamiętniającym Zdobywców Wału Pomorskiego, płaskorzeźbę orła na gmachu szczecineckiego sądu oraz nieistniejący już pomnik „Poległym w obronie władzy ludowej na Pomorzu Środkowym latach 1945–1952”. Prace Wiesława Adamskiego były wystawiane m.in. w Helsinkach, Połtawie, Berlinie, Madrycie, Waszyngtonie, Filadelfii i Paryżu. Dzieła sztuki artysty znajdują się w galerii Erazma w Rotterdamie, Galerii Sztuki w Rawennie, w Muzeum Regionalnym w Szczecinku, w Heimatmuseum des Kreises Neustettin in Pommern, w Eutin , a także w Muzeum Narodowym w Warszawie.
W 1969 był członkiem Komisji Nagród Ministerstwa Kultury i Sztuki.
Jego prace były wystawione w Muzeum Umiejętności w Rotterdamie, gdzie jego tryptyk w marmurze i brązie „Życie Leona w trzech aktach: 1. Kloaka, 2. Biuro (Urząd), 3. Azyl” wyeksponowany był obok dzieł Rembrandta, Rubensa, Hasiora i Abakanowicz. Dwukrotnie wygrywał, w 1981 i 1985 roku, Ogólnopolskie Biennale Małych Form Rzeźbiarskich, dwukrotnie był stypendystą Ministra Kultury i Sztuki. W 1979 roku otrzymał nagrodę Konika Morskiego za rzeźbę „Stocznia”, w 2000 roku nagrodę główną w Ogólnopolskim Konkursie na rzecz Ochrony Środowiska Naturalnego, a dwa lata później – ponownie pierwszą nagrodę w tym konkursie. Był wielokrotnie zapraszany do udziału w wystawach w muzeum Centro Dantesco dei Frati Minori Conventuali w Ravennie , we Włoszech, gdzie zdobywał wielokrotnie nagrody. Wiele z jego dzieł sztuki zostało kupione przez muzea polskie i międzynarodowe, m.in. rzeźba "Zbiór"- kupiona podczas wystawy Inter Art w Poznaniu, "Pegaz na sprzedaż” – zakupione przez Muzeum Narodowe w Bratysławie. Rzeźba "Stopnie Białego Domu" zdobi siedzibę Prezydenta Stanów Zjednoczonych, a w madryckim Muzeum Sportu (Museo del Deporte) znajduje się jego "Kibic” . 
Pomnik Ziemniaka w Biesiekierzu widnieje w herbie gminy. Trzykrotnie uzyskał odznakę „Zasłużony dla Kultury”. W 1975 roku został członkiem koszalińskiego Oddziału ZPAP. Należał też do Związku Polskich Artystów Plastyków Okręgu Szczecińskiego. W 2016 roku otrzymał Krzyż Zasług Królewskiego Orderu Świętego Stanisława Biskupa i Męczennika w Szczecinie. Jego osiągnięcia zostały docenione podczas wystawy "In Memoriam" w pierwszą rocznicę śmierci artysty w Muzeum Regionalnym w Szczecinku w 2018 roku.
Dzieciństwo i młodość.
Rodzice artysty, Janina i Tadeusz Adamscy, pochodzili z regionu warszawskiego. W okresie okupacji rodzice Adamskiego udzielili schronienia starej Żydówce, za co matka Adamskiego została postawiona pod drzewem, przed plutonem egzekucyjnym. Przypadek sprawił, że udało się jej uciec z rąk niemieckich żołnierzy. Rodzice artysty przybyli ze zrujnowanej stolicy, na Ziemie Odzyskane na północ Polski, gdzie prowadzili prywatny zakład i sklep masarski.
Wiesław Adamski urodził się już w Wierzchowie. Artysta często powracał w strony rodzinne do dziadka-artysty do Magdalenki pod Warszawą oraz do babci i dziadka ze strony matki do Pieczysk koło Grójca, tam też spędził swoje wczesne dzieciństwo. Do Szczecinka przyjechał w 1951 roku. Uczęszczał do szkoły podstawowej nr 1 przy placu Wazów. Już w bardzo młodym wieku interesował się literaturą, filozofią i mitologią. W wieku 7 lat przeczytał "Krzyżaków" oraz "Trylogię" Henryka Sienkiewicza. Zdaniem jego przyjaciela, Henryka Graszewskiego był człowiekiem uczonym o rozległej wiedzy we wszystkich dziedzinach życia. Do szkoły podstawowej został przyjęty o rok wcześniej. Po podstawówce dostał się do Liceum Plastycznego w Lublinie, które mieściło się na Starym Mieście, niedaleko zamku, w Bramie Grodzkiej. W 1966 roku ukończył Państwowe Liceum Plastyczne w Szczecinie.
W 1968 roku Wiesław Adamski rozpoczął studia na Wydziale Rzeźby w Państwowej Wyższej Szkole Sztuk Plastycznych w Poznaniu u profesora Olgierda Truszczyńskiego oraz Magdaleny Więcek-Wnuk. Dyplom uzyskał z wyróżnieniem w 1973 roku. Był dwukrotnym stypendystą, Ministra Kultury i Sztuki (1982 i 1990 rok). Zaproponowano mu pozostanie na uczelni oraz wykonanie pracy naukowej. W 1977 roku otrzymał zgodę na użytkowanie dotychczasowej pracowni artysty plastyka Piotra Gendzela, który wyjechał do Manchesteru, w domu przy ulicy Wyszyńskiego 59 (wówczas marszałka Żukowa).
Styl pracy.
Lubił pracować korzystając z materiałów naturalnych takich jak: metal, granit, brąz, drewno, marmur. Rozpoczął swoją działalność od malarstwa. Jego pierwszym obrazem był namalowany na początku lat 70. (na początku studiów) krajobraz ogródkowy rodziców na dawnej ul. Szkolnej. Choć jak wszyscy rzeźbiarze uznawał geniusz i doskonałość Michała Anioła, ogromne wrażenie wywarła na nim twórczość angielskiego rzeźbiarza i rysownika Henry’ego Spencera Moore’a. W latach 60. Adamski miał nawet okazję przenosić i ustawiać jego rzeźby na wystawie, która w tamtych latach była artystycznym wydarzeniem w stolicy Pomorza Zachodniego. Figuralne i abstrakcyjne kompozycje Moore’a wywarły wielki wpływ na jego twórczość już podczas nauki w Liceum Plastycznym w Szczecinie. Zafascynowanie Moore’em nadały kierunek jego pracy. Największy wpływ Moore’a widać w rzeźbie artysty "Antygona". W rzeźbach interesowała go forma, wprowadzenie metafory w rzeźbę figuralną. Jego rzeźby stanowiły symbol prawdy o człowieku i otoczeniu, które człowiek tworzy. Największą inspiracją artysty był Bóg, który stworzył naturę. Jak sam twierdził podczas wystawy w Galerii "Foyer" Bałtyckiego Teatru Dramatycznego w Koszalinie, w 1999 roku:
 Przyroda jako idealne dzieło artysty - Boga jest widoczne w wielu pracach Adamskiego, co widać m.in. w rzeźbach ukazujących mrówkę: "Agonia", "Koncert", "Pragnienie", "Poszukiwanie życia", "Die Ameisen" ("Mrówki").
Wszechstronność pracy twórczej: metaloplastyka, szkice, projekty, ilustracje.
Praca twórcza Adamskiego wykraczała poza malarstwo i rzeźbę. W zakres jego pracy twórczej wchodziła: rzeźba monumentalna i drobna forma, w tym statuetki i plakiety (na 44. Ogólnopolski konkurs poetycki: „O laur Czerwonej róży”., statuetka-nagroda na turniej muzyczny w Bornem Sulinowie z okazji przeglądu zespołów rockowych, statuetka na IV Ogólnopolskie Zawody Strzeleckie Straży Pocztowej), medale ("Rzut Kulą” poświęcony Władysławowi Komarowi), portrety ("Harcerka, Irmina Bartoszewska, czarna trzynastka").
W sztuce użytkowej i metaloplastyce artysta wykonywał: lampy i żyrandole (Urząd Poczty Głównej w Koszalinie i w Szczecinku), gabloty i szyldy (Szczecinecki Ośrodek Kultury), imaki kute na flagi (Zamek Książąt Pomorskich w Szczecinie), płaskorzeźby (orły dla Sądu Okręgowego w Koszalinie i w Szczecinku, płaskorzeźba twarzy na nagrobku malarza Ryszarda Siennickiego), tablice (tablice informacyjne w parku miejskim w Szczecinku, tablica na pomniku „W Hołdzie Bohaterom Wojska Polskiego – Zdobywcom Wału Pomorskiego w Szczecinku”, „Martyrologium Katyńskie” w Kościele Św. Ducha w Koszalinie), balustrady, drzwi, bramy kute oraz okucia do bram (Przemysłowy Spichlerz Zabytkowy w Szczecinku, okucia do drzwi w Kościele Pańskim w Drawsku Pomorskim, portal dla biurowca w Nadleśnictwie w Czarnem). Tematyka religijna: kapliczki przydrożne, ołtarze, znicze, tabernakulum i krzyże dla kościołów (Krzyż, Parafia rzymskokatolicka, p.w. Matki Bożej Królowej Polski w Grzmiącej). 
Adamski zajmował się też projektowaniem: wnętrz (klub Petite Palais w miejscowości Breuil-Cervinia), małej formy architektonicznej, tworzył projekty krajobrazu i zagospodarowania terenu (projekt Ogródka Jordanowskiego w Szczecinku na ul. Sadowej), projektowaniem mebli, sztukaterii, kamieniarki, sterczyn dachowych, kiosków i altan, a także kolorystyką elewacji, projektowaniem fontann (poidełka: „Karpie” i „Jesiotry” w Szczecinku), artystycznych nagrobków (dla mamy projektantki mody Evy Minge), oraz kapliczek i ołtarzy (N.M.P. Jazłowieckiej). Z jego rąk wyszły też szkice (Der krötersitz – Ropucha 1995, „"Faun i Eurydyka" oraz "Prélude à l'après-midi d'un faune" ("Popołudnie Fauna”), wg Debussy’ego”, "Das Nest" – gniazdo”), ilustracje do książek i gazet („Srebrnieją myśli i słowa”, Bogdan Urbanek 2015 rok, Szczecinecki Tygodnik Powiatowy „Temat”). 
Ostatnie lata życia.
Adamski tworzył ponad 40 lat. W swojej pracowni wykonał wiele dzieł, także tych, które zdobiły i zdobią jego rodzinne miasto: pomnik Józefa Piłsudskiego, tablicę upamiętniającą zbrodnię katyńską, tablicę z okazji 700-lecia miasta z Warcisławem IV na ścianie ratusza w Szczecinku, poidełka na deptaku miejskim
, Gryfa na budynku przy ul. Koszalińskiej, Halabardy do Urzędu Miasta, Drogowskazy do państw zaprzyjaźnionych, szyld Muzeum Regionalnego, ale też nieistniejący już szyld apteki w centrum miasta z symbolem Eskulapa oraz drzwi do Szczecineckiego Ośrodka Kultury, które Günter Grass nazwał: „Wrotami do Świątyni Sztuki”.
Po ponad 40 latach działalności, Wiesław Adamski zamknął swoją pracownię rzeźby i metaloplastyki w 2016 roku. Po tym poświęcił się swojej twórczości jako rysownik-karykaturzysta. Zaangażował się też w nauczanie rysunku i malarstwa, a spod jego skrzydeł wyszli m.in. Marta Dudź, Dorota Dziekiewicz-Pilich i wielu innych. W tym czasie Wiesław Adamski oddał się również działalności społecznej wspólnie ze swoim przyjacielem Henrykiem Gaszkowskim w celu przeciwdziałania biurokracji, uproszczeniu działalności urzędników, i polepszeniu jakość życia mieszkańców. Jego rzeźba: "Obywatel Włapko" stanowi do dzisiaj symbol korupcji, którą uznawał za nieunikniony rezultat biurokracji. Marzeniem artysty było dokończenie figurek przedstawiających prawdę na temat człowieka w formie groteski (dobry/zły, piękny/brzydki, zabawny/poważny itp.) Serię rozpoczął od figurki "Fraszka z gruszką", którą zaprezentował w latach 80. na wystawie w Tbilisi. Artysta zmarł w szpitalu w Wałczu na udar mózgu. Został pochowany, na swoje życzenie, pomiędzy rodzicami na cmentarzu w Szczecinku. Jego ostatnią, niedokończoną pracą jest prototyp „Bitwy o Kępę Oksywską – Orli Szaniec”.
Opinie o artyście.
Malarka Wiesława Markiewicz, podczas audycji w Polskim Radio Koszalin, przyznała, że artysta był znany w środowisku artystycznym jako „znający się na technologii, (...) był podziwiany i traktowany po mistrzowsku”.
Stanisław Biżek określił Adamskiego jako: "talent niepowtarzalny, wielki. Piękna postać.”
Ryszard Kul powiedział, że: „artysta Adamski mając zadanie, ideę, myśl posiada wielką łatwość twórczego widzenia formy, masy materiału”. Wiesław Adamski tworzy swoje rzeźby nie na zasadzie „co mi z tego wyjdzie”, lecz wychodzi to, co twórca założył, co chciał osiągnąć. W płaskorzeźbie, w której jest mistrzem, oddając wielkie podobieństwo, chwyta charakter osoby. Nie są to prace martwe”.

</doc>
<doc id="1043047" url="https://pl.wikipedia.org/wiki?curid=1043047" title="ZB-500SzM">
ZB-500SzM

ZB-500SzM (ros. "ЗБ-500ШМ") − radziecka bomba zapalająca zawierająca 260 kg napalmu. Bomba ZB-500SzM przeznaczona jest do niszczenia celów powierzchniowych i dlatego w odróżnieniu od bomb ZAB nie ma grubościennej głowicy. Rozrzucenie mieszaniny zapalającej następuje głównie pod wpływem uderzenia bomby o ziemię.

</doc>
<doc id="1043048" url="https://pl.wikipedia.org/wiki?curid=1043048" title="Euglenozoa">
Euglenozoa

Euglenozoa – grupa protistów wyróżniana we współczesnych systemach taksonomicznych. W tradycyjnych, opartych na morfologii systemach, jej przedstawiciele zaliczani byli do wiciowców. W systemach Cavaliera-Smitha w randze odrębnego królestwa lub typu w obrębie królestwa Protozoa. W systemie Adla i Simpsona w randze kladu wewnątrz supergrupy Excavata (przy czym Excavata w systemie Cavaliera-Smitha z roku 2004 ma rangę podkrólestwa i należy do linii Cabozoa oraz Bicilliata).
Euglenozoa to jednokomórkowce wyposażone w dwie (rzadziej jedną lub więcej) wici. Podstawę wici tworzą dwa kinetosomy i trzy asymetrycznie ustawione mikrotubule. Często aparat służący do fagocytozy związany jest z aparatem wiciowym. Grzebienie mitochondrialne dyskoidalne. Cechą apomorficzną jest heteromorficzne wrzeciono leżące obok aksonemy. Niektórzy przedstawiciele utracili zdolność fagotrofii i odżywiają się osmotroficznie lub prowadzą fotosyntezę (także z możliwością heterotrofizmu). Część przedstawicieli żyje wolno, podczas gdy inni są pasożytami (w tym wywołującymi śpiączkę afrykańską).
Systematyka.
Według Adla należą tutaj :
Historia taksonu.
Dzielone były na następujące grupy według systematyki Adla i innych z 2005 roku:
Prawdopodobnie blisko spokrewnione z kladem Heterolobosea (akrazje), zaliczanym niegdyś do śluzowców, z którym bywają łączone w grupę Discicristata. Akrazje z kolei wykazują pokrewieństwo z kladem Jakobida. Te trzy grupy, wraz z kilkoma innymi (Parabasalia, Fornicata, Preaxostyla), łączone są w takson Excavata.

</doc>
<doc id="1043049" url="https://pl.wikipedia.org/wiki?curid=1043049" title="Fajardo">
Fajardo

Fajardo - miasto w Portoryko, 36 993 mieszkańców (2010). Przemysł spożywczy, maszynowy. W mieście znajduje się port lotniczy Diego Jimenez Torres.

</doc>
<doc id="1043051" url="https://pl.wikipedia.org/wiki?curid=1043051" title="Conlang">
Conlang



</doc>
<doc id="1043053" url="https://pl.wikipedia.org/wiki?curid=1043053" title="Choroba Naxos">
Choroba Naxos

Choroba Naxos (ang. Naxos disease, mal de Naxos) – choroba genetyczna o dziedziczeniu autosomalnym recesywnym, powodująca arytmogenną dysplazję prawej komory i objawy ze strony skóry i jej przydatków: rogowiec dłoni i stóp oraz niezwykłe, wełniste włosy.
Chorobę opisał w 1986 roku zespół Nikosa Protonotariosa z Wydziału Kardiologii Szpitala Wojskowego w Atenach. Nazwa choroby pochodzi od greckiej wyspy Naxos, wśród której mieszkańców po raz pierwszy stwierdzono tę jednostkę chorobową. Do chwili obecnej dotknięte chorobą rodziny opisano na innych wyspach Morza Egejskiego, w Turcji, Izraelu i Arabii Saudyjskiej. Podobny zespół, w którym identycznemu fenotypowi skórnemu towarzyszy większe zajęcie mięśnia lewej komory opisano u rodzin z Indii i Ekwadoru jako zespół Carvajala (OMIM#605676). Wełniste włosy u chorych z chorobą Naxos występują od urodzenia, rogowiec dłoni i stóp pojawia się w okresie niemowlęcym, a kardiomiopatia rozwija się w okresie dojrzewania; penetracja choroby jest niemal stuprocentowa. Powodem zgłoszenia się do lekarza są omdlenia albo objawy spowodowane utrwaloną tachykardią komorową; nierzadko choroba jest nierozpoznana dopóki nie spowoduje nagłej śmierci sercowej. W schyłkowej postaci choroby dołączają się objawy niewydolności prawokomorowej. Przyczyną choroby są mutacje w genie "JUP" w "locus" 17q21 kodującym plakoglobinę, białko budujące desmosomy. Nieprawidłowe białka nie pełnią swojej funkcji, czego skutkiem jest nieprawidłowa adhezja komórek. Leczenie choroby jest objawowe i polega na wszczepieniu automatycznego kardiowertera-defibrylatora, podawaniu leków antyarytmicznych i farmakologicznym leczeniu niewydolności serca. W schyłkowej postaci choroby zaleca się przeszczepienie serca.

</doc>
<doc id="1043057" url="https://pl.wikipedia.org/wiki?curid=1043057" title="Erik von Kuehnelt-Leddihn">
Erik von Kuehnelt-Leddihn

Erik Maria Anton Friedrich Ritter von Kuehnelt-Leddihn (ur. 31 lipca 1909, zm. 26 maja 1999) – austriacki myśliciel, pisarz i dziennikarz katolicki. Był zdecydowanym krytykiem demokracji oraz totalitaryzmu. Sam nazywał siebie "skrajnie konserwatywnym arcyliberałem". Opowiadał się za monarchią absolutną. 
Życiorys.
Kuehnelt-Leddihn urodził się 31 lipca 1909 roku w Haselsdorf-Tobelbad. Wywodził się z arystokratycznej rodziny o tradycjach katolickich. Studiował prawo państwowe oraz kanoniczne na Uniwersytecie Wiedeńskim. Przeniósłszy się do Budapesztu w 1929 roku, studiował politologię oraz ekonomię (m.in. pod kierunkiem Pála Telekiego) tam uzyskał doktorat. Studiował także teologię.
Kuehnelt-Leddihn zaczął pracę dziennikarza w wieku 16 lat dla londyńskiej gazety „The Spectator”. Około roku 1929 został wysłany przez węgierską gazetę jako korespondent do ZSRR i spędził tam dwa lata. W 1935 roku wyjechał do Wielkiej Brytanii i uczył historii w jezuickiej szkole Beaumont College. W 1937 roku Kuehnelt-Leddihn wyjechał do Stanów Zjednoczonych. Wykładał przez rok na Georgetown University. Później został dyrektorem instytutu historii i socjologii w St. Peter's College. W latach 1942–1943 uczył języka japońskiego na Uniwersytecie Fordham. Od 1943 do końca swojego pobytu w Stanach wykładał na Chestnut Hill College w Filadelfii. W 1946 roku współzałożył Stowarzyszenie Mont Pelerin, towarzystwo grupujące zwolenników klasycznego liberalizmu (w 1961 je opuścił). Do końca II wojny światowej nie mógł wrócić do okupowanej przez nazistów Austrii z powodu opublikowanej w 1933 roku książki "Jesuiten, Spießer und Bolschewiken", w której krytykował partię narodowo-socjalistyczną.
W 1947 roku wrócił do Austrii, aby poświęcić się pisaniu i samodzielnym badaniom intelektualnym. Co roku wracał do Ameryki na wykłady z europejskiej kultury i historii. Na początku lat 50. współzałożył amerykańskie konserwatywne pismo „The National Review” i przez 35 lat pracował jako jego europejski korespondent. W latach 1946–1958 był stałym współpracownikiem miesięcznika „Neues Abendland”, katolickiego i prawicowego pisma ukazującego się w Austrii i Niemczech. W 1981 roku ogłosił "Deklarację portlandzką".
Przez cały okres trwania swojej kariery pisał artykuły dla kilkudziesięciu czasopism ukazujących się w różnych krajach: amerykańskich, angielskich, hiszpańskich, niemieckich, austriackich, argentyńskich, szwedzkich, norweskich, polskich, szwajcarskich, francuskich, japońskich, nowozelandzkich i australijskich. Współpracował także przy tworzeniu niemieckiej encyklopedii wydawnictwa „Brockhaus”. Napisał cztery powieści oraz sześć książek politologicznych.
Życie prywatne.
Kuehnelt-Leddihn ożenił się z hrabianką Christiane Goess w 1937 roku. Mieli troje dzieci. Był udałym poliglotą; znał 8 języków czynnie, natomiast 11 dalszych biernie, w tym polski. Odwiedził ponad 100 krajów. W wolnym czasie malował, swoją pierwszą wystawę miał w 1971 roku.
Poglądy.
W swoim największym i najsłynniejszym dziele – "Wolność czy równość" ("Liberty or Equality") – zawarł ostrą krytykę demokracji. Uważał, że lud nie ma wystarczających kompetencji do wyboru odpowiedniej władzy, ze względu na rozpiętość między Scita - wiedzą jaką posiadają masy, jak również wybierana przez nie klasa polityczna (której członkowie nie są "politykami z zawodu"), a Scienda - wiedzą jaką należy posiadać, by należycie sprawować władzę, względnie oceniać decyzje rządzących. Przepaść ta pogłębia się stale i nieuchronnie, z racji niemożności zatrzymania postępu technologicznego, a co za tym idzie, ilości informacji jaką należy posiadać (Scienda). Jego zdaniem, demokracja, w zestawieniu z monarchią, jest ustrojem złym i niesprawiedliwym. Albowiem monarchia nie tylko opiera się na wzorze chrześcijańskiego ustroju społecznego, jakim jest rodzina i Kościół, ale również zapewnia więcej wolności. W tej samej książce von Kuehnelt-Leddihn analizował również źródła nazizmu w Niemczech. Jego zdaniem tych źródeł należy szukać m.in. w protestantyzmie i racjonalizmie czasów rewolucji francuskiej.
Początkowo był bardzo krytyczny wobec Lutra, ale po przeczytaniu jego ponad 100 dzieł uznał go za konserwatystę, który popełnił błąd. Albowiem von Kuehnelt-Leddihn uważał luteranizm za bunt przeciwko renesansowi i właściwemu mu humanizmowi.
Dzieła.
Powieści
Prace socjologiczno-polityczne

</doc>
<doc id="1043060" url="https://pl.wikipedia.org/wiki?curid=1043060" title="Río Grande (Portoryko)">
Río Grande (Portoryko)

Río Grande – miasto w Portoryko; w aglomeracji San Juan; 46 300 mieszkańców (2006). Jest siedzibą gminy Río Grande.

</doc>
<doc id="1043061" url="https://pl.wikipedia.org/wiki?curid=1043061" title="Lois Nettleton">
Lois Nettleton

Lois June Nettleton (ur. 16 sierpnia 1927 w Oak Park, zm. 18 stycznia 2008 w Woodland Hills, Los Angeles) – amerykańska aktorka teatralna, filmowa i telewizyjna.

</doc>
<doc id="1043062" url="https://pl.wikipedia.org/wiki?curid=1043062" title="12 BZ">
12 BZ



</doc>
<doc id="1043063" url="https://pl.wikipedia.org/wiki?curid=1043063" title="PŁAB-250-120">
PŁAB-250-120

PŁAB-250-120 (ros. "ПЛАБ-250-120") – radziecka lotnicza bomba głębinowa. Statecznik bomby jest wyposażony w pierścień pełniący rolę hamulca aerodynamicznego ograniczającego prędkość opadania. Taką samą rolę spełnia pierścień przymocowany do czołowej części korpusu, a dodatkowo ułatwia on zejście bomby pod wodę. Bomba może być zrzucona z wysokości 100-2000 m, przy prędkości do 750 km/h. Zanurza się z prędkością do 10 m/s na głębokość do 300 m.Zapalnik podwójnego działania powoduje eksplozję na określonej głębokości (działanie hydrostatyczne) lub przy przejściu w pobliżu okrętu podwodnego (działanie zbliżeniowe).

</doc>
<doc id="1043076" url="https://pl.wikipedia.org/wiki?curid=1043076" title="VideoRAM">
VideoRAM



</doc>
<doc id="1043080" url="https://pl.wikipedia.org/wiki?curid=1043080" title="Jezioro Boczne (Pojezierze Suwalskie)">
Jezioro Boczne (Pojezierze Suwalskie)

Jezioro Boczne – jezioro w woj. podlaskim, w pow. suwalskim, w gminie Przerośl.
Leży w głębokiej rynnie polodowcowej, na północno-zachodnich krańcach Suwalszczyzny, przy miejscowości Przerośl na Pojezierzu Suwalskim.
Niewielki strumień, spiętrzony przez bobry, łączy to jezioro z jeziorem Kościelnym.
Do 1945 roku północna granica rynny jeziora stanowiła granicę polsko-pruską. Nieopodal znajdują się Stańczyki ze słynnymi mostami.
Dane morfometryczne.
Powierzchnia zwierciadła wody według różnych źródeł wynosi od 52,5 ha do 58,3 ha.
Zwierciadło wody położone jest na wysokości 198,5 m n.p.m. lub 198,8 m n.p.m. Średnia głębokość jeziora wynosi 15,3 m, natomiast głębokość maksymalna 33,5 m.
W oparciu o badania przeprowadzone w 1991 roku wody jeziora zaliczono do II klasy czystości.

</doc>
<doc id="1043081" url="https://pl.wikipedia.org/wiki?curid=1043081" title="Puchar Króla Tajlandii w piłce nożnej">
Puchar Króla Tajlandii w piłce nożnej

Puchar Króla Tajlandii - jest turniejem piłkarskim, rozgrywanym w Tajlandii niemal regularnie co roku od 1968, z pewnymi wyjątkami (np. 1983, 2008 czy 2011). Reprezentacja Polski brała dwa razy udział (1999, 2010) w Pucharze Króla Tajlandii i zajęła drugie (2010) oraz trzecie (1999) miejsce.

</doc>
<doc id="1043082" url="https://pl.wikipedia.org/wiki?curid=1043082" title="Jezioro Krzywe Filipowskie">
Jezioro Krzywe Filipowskie

 
Jezioro Krzywe Filipowskie – jezioro w woj. podlaskim, w pow. suwalskim, w gminie Przerośl, leżące na terenie Pojezierza Litewskiego.
Dno muliste, częściowo piaszczyste. Zamieszkane głównie przez leszcze i sandacze.
Dane morfometryczne.
Powierzchnia zwierciadła wody według różnych źródeł wynosi od 47,5 ha przez 51,2 ha do 52,9 ha.
Zwierciadło wody położone jest na wysokości 195,3 m n.p.m. lub 195,2 m n.p.m. Średnia głębokość jeziora wynosi 7,7 m, natomiast głębokość maksymalna 21,3 m.
W oparciu o badania przeprowadzone w 1991 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Krzywe Filipowskie". W różnych publikacjach i na mapach topograficznych jezioro to występuje pod nazwami "Krzywólskie", "Krzywólka", "Krzywe".

</doc>
<doc id="1043088" url="https://pl.wikipedia.org/wiki?curid=1043088" title="Mistrzostwa Wielkiej Brytanii w szachach">
Mistrzostwa Wielkiej Brytanii w szachach

Mistrzostwa Wielkiej Brytanii w szachach – zawody rozgrywane od 1904 r., mające na celu wyłonienie szachowego mistrza Wielkiej Brytanii.

</doc>
<doc id="1043089" url="https://pl.wikipedia.org/wiki?curid=1043089" title="Hajworon">
Hajworon

Hajworon (ukr. Гайворон) – miasto na Ukrainie w obwodzie kirowohradzkim, siedziba władz rejonu hajworońskiego.
Miasto leży nad rzeką Boh. Pełni funkcję węzła kolejowego.
Historia.
Pierwsza wzmianka o miejscowości pochodzi z 1796.
W XIX w. - wieś w hajsyński ujezd Gubernia podolska.
W latach 1935–1938 rozpoczął się tutaj .
Osiedle typu miejskiego od 1938.
Podczas II wojny światowej Hajworon był okupowany przez wojska niemieckie od 29 lipca 1941 r. do 11 marca 1944 r.
Status miasta uzyskała w 1949.

</doc>
<doc id="1043090" url="https://pl.wikipedia.org/wiki?curid=1043090" title="James Hobrecht">
James Hobrecht

James Hobrecht (ur. 31 grudnia 1825 w Memlu, zm. 8 września 1902 w Berlinie) – inżynier niemiecki.
Kształcił się w akademii budownictwa, pracował następnie przy budowie dróg żelaznych, w 1856-1861 opracował plan zabudowania Berlina i jego okolic.
Od 1862 do 1869 jako miejski radca budowlany Szczecina uruchomił w tym mieście pierwsze zakłady wodociągowe i zaprojektował system kanalizacji (realizację projektu przeprowadzono w ostatniej ćwierci XIX wieku). Był też autorem koncepcji rozplanowania ulic śródmieścia Szczecina.
W latach 1875-1894 przeprowadził kanalizację Berlina, 1887 powołany został do Japonii dla oceny projektów wodociągów i kanalizacji miasta Tokio, w 1892 i 1893 w takimże celu do Kairu i Aleksandrii.
Młodszy brat Arthura Johnsona Hobrechta, polityka.
Ogłosił: „"Beiträge zur Beurteilung des gegenwärtigen Standes der Kanalisations und Berieselungsfrage"” (1883); „"Die Kanalisation von Berlin"” (2 wyd. 1887) i in.

</doc>
<doc id="1043094" url="https://pl.wikipedia.org/wiki?curid=1043094" title="Jezioro Kościelne (Pojezierze Suwalskie)">
Jezioro Kościelne (Pojezierze Suwalskie)

Kościelne – płytkie jezioro rynnowe przy miejscowości Przerośl, na Suwalszczyźnie (województwo podlaskie, powiat suwalski, gmina Przerośl). Nazwę czerpie od położonego na obrzeżach kościoła parafialnego w Przerośli. Porośnięte szuwarami, muliste. w niewielkich strumieniach spływających z okolicznych pól znajdują się żeremia bobrów.

</doc>
<doc id="1043095" url="https://pl.wikipedia.org/wiki?curid=1043095" title="Veld">
Veld

Osoby:
Inne:
Zobacz też:

</doc>
<doc id="1043100" url="https://pl.wikipedia.org/wiki?curid=1043100" title="Nicolas Luckner">
Nicolas Luckner

Nicolas Luckner (ur. 12 stycznia 1722 w Cham w Bawarii, zm. 4 stycznia 1794 w Paryżu) – francuski wojskowy, generał pochodzenia niemieckiego; marszałek Francji.
Syn podskarbiego Samuela Lucknera z Cham. W 1784 dopuszczony do stanu książęcego w Danii. Uczestnik rewolucji francuskiej.
W 1777 został kawalerem Orderu Orła Białego.

</doc>
<doc id="1043105" url="https://pl.wikipedia.org/wiki?curid=1043105" title="Bobryniec">
Bobryniec

Bobryniec (ukr. Бобринець) – miasto na Ukrainie w obwodzie kirowohradzkim, siedziba władz rejonu bobrynieckiego.
Stacja kolejowa.
Historia.
Pierwsza wzmianka pochodzi z 1767, od 1802 roku - w jelizawietgradzki ujezd guberni chersońskiej, status miasta od 1828.
Podczas II wojny światowej Bobryniec był okupowan przez wojska niemieckie od 6 sierpnia 1941 r. do 16 marca 1944 r.
W 1968 liczyło 11,6 tys. mieszkańców.
W 1989 liczyło 12 869 mieszkańców.
W 2013 liczyło 10 991 mieszkańców.

</doc>
<doc id="1043107" url="https://pl.wikipedia.org/wiki?curid=1043107" title="Wimbledon 2006 (gra pojedyncza kobiet)">
Wimbledon 2006 (gra pojedyncza kobiet)

Eliminacje.
Drabinka eliminacji 

</doc>
<doc id="1043109" url="https://pl.wikipedia.org/wiki?curid=1043109" title="Pleszew (stacja kolejowa)">
Pleszew (stacja kolejowa)

Pleszew – stacja kolejowa w Kowalewie (ok. 4 km od centrum Pleszewa), w województwie wielkopolskim, w Polsce, na linii kolejowej Poznań Główny – Katowice. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Jest stacją styczną kolei normalnotorowej Pleszew do stacji Pleszew Wąskotorowy, która dawniej była stacją Krotoszyńskiej Kolei Dojazdowej łączącej Krotoszyn Wąskotorowy przez Dobrzycę i Pleszew Miasto z Broniszewicami. Stacja uruchomiona została w 1875 roku z chwilą uruchomienia linii Poznań Główny – Ostrów Wlkp. – Kluczbork. W okresie świetności współdzieliła ze stacją Pleszew Wąskotorowy kasy, poczekalnię i punkt gastronomiczny.
Ze stacji zbudowano połączenie normalnotorowe do stacji Pleszew Wąskotorowy, skąd na 4 km odcinku torów do stacji Pleszew Miasto biegła jedna szyna wspólna, natomiast druga była indywidualna dla wąskiego i normalnego toru. Ruch normalnotorowy prowadzony jest sporadycznie i tylko przez pociągi towarowe, dostarczające najczęściej węgiel na rampę rozładunkową dla składu węgla.

</doc>
<doc id="1043111" url="https://pl.wikipedia.org/wiki?curid=1043111" title="Borzna">
Borzna

Borzna (ukr. Борзна) – miasto na Ukrainie w obwodzie czernihowskim, siedziba władz rejonu borzniańskiego.
Historia.
Ślady archeologiczne.
Archeolodzy odkryli w rejonie Borzny gród rodowy otoczony zabudowaniami datowany na VIII–XIII w. Przypuszcza się, że pierwsza osada o rozszerzonym charakterze została założona w XII wieku, co dało początek współczesnej nazwie. Gród został zdobyty przez Mongołów podczas podbijania przez nich ziem ruskich i zniszczony przez hordy Batu-chan w 1239 roku.
W Wielkim Księstwie Moskiewskim oraz Rzeczypospolitej Obojga Narodów.
Pod koniec XV wieku na terenie dzisiejszego miasta powstały gospodarstwa, które w połowie XVI wieku już stanowiły wieś Borzna. Borzna, jak i większa część księstwa czernihowsko-siewerskiego, należała wówczas do Wielkiego Księstwa Moskiewskiego.
Po wojnie polsko-rosyjskiej 1609-1618 i rozejmie w Dywilinie w latach 1618–1648 Borzna weszła w skład Korony Królestwa Polskiego. Wtedy też nastąpił rozwój miasta, które w 1634 otrzymało miejskie prawa magdeburskie. Rzeczpospolita utraciła kontrolę nad miastem w czasie powstania Chmielnickiego w 1648 roku.
W Carstwie Rosyjskim oraz ZSRR.
Po likwidacji Hetmańszczyzny w 1781 Borzna stała się miastem ujezdnym w namiestnictwie czernihowskim, od 1796 – stolicą powiatu (ujezdu) w guberni małorosyjskiej, a od 1802 – guberni czernihowskiej.
W latach 1922–1991 miasto należało do Ukraińskiej SRR. W 1941 roku miasto zostało zajęte przez Niemców.
W niepodległej Ukrainie.
Od 1991 należy do niepodległej Ukrainy. Jest ośrodkiem administracyjnym rejonu borzniańskiego w obwodzie czernihowskim.
Bardzo ważną rolę w mieście odgrywało rolnictwo, bowiem sprzyjały temu korzystne warunki naturalne, m.in. urodzajne gleby oraz sprzyjające warunki klimatyczne z długim okresem wegetacyjnym. Na terenie miasta działa kilka organizacji i instytucji, które wspierają rozwój rolnictwa.
W Borznie znajduje się Państwowa Szkoła Rolnicza, Gimnazjum im. Pantelejmona Kulisza, 4 szkoły gimnazjalne i podstawowe, Miejska Biblioteka Publiczna, Dom Kultury.
Borzna nie należy do znanych ośrodków turystycznych, takich jak Baturyn, Nieżyn, Nowogród Siewierski. Jednak w tym małym mieście jest coś do zwiedzania.
Transport.
Przez miasto przebiega trasa europejska E101, łącząca Kijów z Moskwą.

</doc>
<doc id="1043114" url="https://pl.wikipedia.org/wiki?curid=1043114" title="Wzory znaków i sygnałów drogowych w Polsce">
Wzory znaków i sygnałów drogowych w Polsce

W Polsce wzory znaków i sygnałów drogowych określa "Rozporządzenie w sprawie znaków i sygnałów drogowych" (). Załącznik nr 1 do "Rozporządzenia w sprawie szczegółowych warunków technicznych dla znaków i sygnałów drogowych oraz urządzeń bezpieczeństwa ruchu drogowego i warunków ich umieszczania na drogach" reguluje natomiast szczegółowe uwarunkowania stosowania tych sygnałów, tj.ː wielkość, wymiar i widoczność znaków, barwy i odblaskowość, liternictwo i stosowane napisy, zasady doboru typu folii na lica znaków, zasady umieszczania znaków na drodze, wzory barwne oraz konstrukcje znaków.
Znaki drogowe dzielą się na pionowe i poziome. Pionowe znaki to te, które umieszczane są w postaci pionowej tarczy (trójkątnej, okrągłej lub prostokątnej) przy drodze albo nad drogą (niekiedy namalowane są na przydrożnych ścianach). Znaki poziome to takie, które namalowane są bezpośrednio na jezdni, zazwyczaj białą (czasem – żółtą) farbą odporną na ścieranie przez koła pojazdów. Polskie znaki drogowe na ogół są niemal identyczne ze znakami spotykanymi w innych krajach Europy, co wynika z Konwencji wiedeńskiej o ruchu drogowym z 8 listopada 1968 r. (); odróżniać je mogą od siebie szczegółowe rozwiązania dotyczące rozmiarów znaków, odcieni używanych kolorów albo kształtu symboli.
Sygnały drogowe to sygnały obowiązujące w ruchu drogowym. Znaczenie i zakres ich obowiązywania określony jest w odpowiednim rozporządzeniu. Sygnały drogowe sytuowane są po stronie prawej, lewej, nad bądź na jezdni. Dzielą się na:
Znaki pionowe.
Znaki drogowe pionowe dzielą się na 7 grup:
W zależności od rodzaju drogi, stosuje się pięć grup wielkości znaków ostrzegawczych, zakazu, nakazu, informacyjnych oraz kierunku i miejscowości:
Najczęściej spotykany w Polsce rozmiar znaków drogowych pionowych zdefiniowany w Rozporządzeniu jako „średni” to przypadku tablic okrągłych (zakazy i nakazy) tablica o średnicy 80 cm; w przypadku trójkątnych (ostrzegawczych) – bok trójkąta długości 90 cm, kwadratowych lub prostokątnych (informacyjnych) – bok kwadratu lub krótszy bok prostokąta długości 60 cm.
Wymiary znaków kierunku i miejscowości uwarunkowane są przyjętą wysokością pisma, rodzajem i wielkością symboli oraz długości i liczby wyszczególnianych nazw miejscowości.
Dla zapewnienia właściwej widoczności i czytelności znaków, lica znaków wykonane są z wykorzystaniem materiałów odblaskowych np. folii odblaskowych lub folii pryzmatycznych. Rodzaj stosowanych materiałów zależy od kategorii oznakowywanej drogi. Rozporządzenie określa dokładne wymagane współczynniki odblaskowości, współrzędne kolorów, krój czcionki stosowanej na znakach (kształt, wielkość oraz odstępy) oraz zasady umieszczania znaków (sposób umocowania, odległość od drogi, odległość między znakami, kąt odchylenia tarczy znaku itp.).
Znaki ostrzegawcze.
Zestawienie znaków:
Znaki zakazu.
Zestawienie znaków:
W celu wyeliminowania z ruchu niektórych rodzajów pojazdów na jednej tarczy znaku umieszcza się dwa lub wyjątkowo trzy symbole odpowiednich pojazdów, np.:
Znaki nakazu.
Zestawienie znaków:
Znaki informacyjne.
Zestawienie znaków:
Znaki kierunku i miejscowości.
Zestawienie znaków:
Znaki uzupełniające.
Zestawienie znaków:
Znaki dodatkowe.
Dodatkowe znaki przed przejazdami kolejowo-drogowymi.
Zestawienie znaków:
Dodatkowe znaki dla kierujących tramwajami.
Zestawienie znaków:
Dodatkowe znaki szlaków rowerowych.
Zestawienie znaków:
Dodatkowe znaki dla kierujących pojazdami wojskowymi.
Zestawienie znaków:
Sygnały świetlne.
Sygnały świetlne dla kierujących pojazdami wykonującymi odpłatny przewóz osób na regularnych liniach.
Zestawienie sygnalizatorów:

</doc>
<doc id="1043116" url="https://pl.wikipedia.org/wiki?curid=1043116" title="Jonathan Penrose">
Jonathan Penrose

Jonathan Penrose (ur. 7 października 1933 w Colchesterze, zm. 30 listopada 2021) – angielski szachista, arcymistrz w grze klasycznej oraz korespondencyjnej.
Kariera szachowa.
W 1950 r. podzielił III m. (za Ksawerym Tartakowerem i Arthurem Biguierem, wspólnie z Lotharem Schmidem i Harrym Golombkiem) w Southsea, natomiast w 1963 r. zajął IV m. (za Svetozarem Gligoriciem, Levente Lengyelem i Klausem Dargą w turnieju strefowym (eliminacji mistrzostw świata) w Enschede. W latach 1959–1969 dziesięciokrotnie zwyciężył w indywidualnych mistrzostwach Wielkiej Brytanii. Pomiędzy 1952 a 1974 r. 9 razy uczestniczył w szachowych olimpiadach (w tym 4 razy na I szachownicy), w latach 1962 i 1968 zdobywając dwa srebrne medale za indywidualne wyniki (oba na I szachownicy). Największy sukces w pojedynczej partii odniósł podczas olimpiady w 1960 r. w Lipsku, pokonując Michaiła Tala, dla którego była to pierwsza porażka od zdobycia tytułu mistrza świata.
Najwyższy ranking w karierze osiągnął 1 lipca 1971 r., z wynikiem 2450 punktów zajmował wówczas 3. miejsce (za Peterem Marklandem i Raymondem Keene'em) wśród angielskich szachistów. Według retrospektywnego systemu Chessmetrics, najwyżej sklasyfikowany był w listopadzie 1960 r., zajmował wówczas 53. miejsce na świecie.
W 1983 r. otrzymał tytuł arcymistrza gry korespondencyjnej, natomiast w 1998 r. Międzynarodowa Federacja Szachowa przyznała mu honorowy tytuł arcymistrza w grze klasycznej. W tym samym roku zdobył brązowy medal XIII mistrzostw świata w szachach korespondencyjnych.
Życie prywatne.
Uzyskał tytuł doktora psychologii. Jego brat, Roger, jest znanym fizykiem i matematykiem.

</doc>
<doc id="1043118" url="https://pl.wikipedia.org/wiki?curid=1043118" title="Fender Telecaster Bass">
Fender Telecaster Bass

Fender Telecaster Bass (lub Tele Bass) – gitara basowa będąca kontynuacją pierwszego typu P-Bassu, produkowanego w latach 1951–1957.
Historia.
W roku 1968 firma Fender zdecydowała się na wznowienie produkcji instrumentu, który zapoczątkował erę elektrycznej gitary basowej. Zyskał on nazwę Tele Bass, gdyż jego sylwetka bazowała na wyglądzie modelu Telecaster; poza tym, pierwotna nazwa Precision Bass była już zarezerwowana. Bas Telecaster początkowo zyskał wyposażenie, które posiadał jego protoplasta z roku 1951, czyli dwusiodełkowy mostek, płaski korpus oraz przetwornik single coil w środkowej pozycji. W roku 1972 przestarzałą przystawkę wymieniono na humbuckera w metalowej obudowie, którego tym razem ulokowano przy gryfie. Zmianie uległa też maskownica, która obejmowała pozycje pokręteł, zamiast tradycyjnej, metalowej płytki. Produkcja modelu Telecaster Bass trwała do końca lat 70. W ramach wspomnień niezbyt udanej kariery tegoż instrumentu, Fender wprowadził na rynek w 2003 roku replikę pierwszego basu na świecie – model '51 Precision Bass; Squier Precision Bass 50s z serii „Classic Vibe” jest jej tańszą odmianą, podobnie jak Squier Precision Bass TB z serii „Vintage Modified”.
Szczegóły techniczne.
Bas Telecaster przed modyfikacją z 1972 roku brzmiał identycznie do swojego poprzednika; regulowany za pomocą jednej gałki ton posiadał ciepły, brzmiący dół. Po zmianie przystawki single coil na humbucker, Tele Bass dysponował jeszcze bardziej tłustym brzmieniem, z dużą ilością dołu oraz z delikatną górą. W tym modelu gitary basowej nie wprowadzano żadnych edycji specjalnych, gdyż jego popularność była niska, a okres produkcji trwał za krótko.
Artyści.
Ze względu na przestarzałą konstrukcję oraz specyficzne brzmienie, Fender Telecaster Bass nie zyskał zbyt dużej popularności. Do najsłynniejszych artystów komponujących na tym instrumencie należy Jack Bessant (Reef), Suzi Quatro, Billy Cox i Arthur Kane (New York Dolls).

</doc>
<doc id="1043121" url="https://pl.wikipedia.org/wiki?curid=1043121" title="Greenland">
Greenland

Greenland – miasto na Barbadosie, w parafii Saint Andrew. Według danych z 2013 ma ono 506 mieszkańców.

</doc>
<doc id="1043122" url="https://pl.wikipedia.org/wiki?curid=1043122" title="Oskar (kot)">
Oskar (kot)



</doc>
<doc id="1043124" url="https://pl.wikipedia.org/wiki?curid=1043124" title="Hillaby">
Hillaby

Hillaby – miasto na Barbadosie, w parafii Saint Andrew. Według danych z 2013 posiada ono 471 mieszkańców.

</doc>
<doc id="1043128" url="https://pl.wikipedia.org/wiki?curid=1043128" title="Short Sunderland">
Short Sunderland

Short S.25 Sunderland – czterosilnikowa łódź latająca konstrukcji brytyjskiej z okresu II wojny światowej, wykorzystywana m.in. do patrolowania tras niemieckich okrętów podwodnych (U-Bootów).
Historia rozwoju.
W latach 30. XX w. firma Short Brothers produkowała pasażerskie łodzie latające, z których najbardziej znana była Short S.23 Empire (ang. imperium). W 1934 r. zaczęto szukać możliwości zbudowania w oparciu o tę konstrukcję samolotu dla Royal Air Force. Pierwszy prototyp z płatem od S.23 został oblatany 16 października 1937 r. 7 marca 1938 roku oblatano ten sam samolot z nowym płatem, a dostawy dla RAF-u rozpoczęto już w czerwcu.
Wyprodukowano 90 sztuk wersji Mk I z silnikami "Bristol Pegasus XXII" o mocy 1010 KM, uzbrojonych w 5 karabinów maszynowych 7,7 mm i 907 kg bomb. W sierpniu 1941 roku zaczęto budować wersję Mk II z dodatkową grzbietową wieżyczką strzelecką z dwoma karabinami maszynowymi, radarem ASV Mk II i silnikami "Bristol Pegasus XVIII" o mocy 1065 KM, wyposażonymi w dwustopniową sprężarkę. 6 sztuk wersji Mk II zostało przebudowanych na pocztowo-pasażerski wariant Spartan. Po zbudowaniu 43 egzemplarzy Mk II w grudniu 1941 roku rozpoczęto produkcję wersji Mk III z poprawionym profilem kadłuba. Tych zostało zbudowanych 461 sztuk. Powiększona wersja z silnikami Hercules XIX o mocy 1700 KM początkowo nosiła oznaczenie Mk IV, a w produkcji seryjnej Seaford. Wersja Mk III, ale z amerykańskimi silnikami "Pratt &amp; Whitney Twin Wasp R-1830" i nowocześniejszym radarem ASV Mk IV C nosiła oznaczenie Mk V. Wyprodukowano ich 155 sztuk, co daje łącznie 749 egzemplarzy wszystkich wersji.
Użycie operacyjne.
Łodzie latające Short Sunderland były używane przez Royal Air Force na wszystkich teatrach operacyjnych II wojny światowej. Brały udział w Bitwie o Atlantyk, dywizjony RAF stacjonujące we wschodniej Afryce patrolowały Ocean Indyjski. Używany był również przez współpracujące z RAF dywizjony Royal Australian Air Force, Royal Canadian Air Force i Royal New Zealand Air Force. Samoloty dywizjonu 330 RAF były obsadzone przez załogi norweskie. Także siły lotnicze Wolnej Francji używały Sunderlandów w składzie 343 dywizjonu RAF, stacjonującego w Dakarze.
Pierwszym U-Bootem, w zatopieniu którego miały udział Sunderlandy, był U-55, zniszczony 31 stycznia 1940 roku wspólnie z okrętami Royal Navy i Marine Nationale przez samolot z 228 dywizjonu RAF. Ogółem 27 niemieckich okrętów podwodnych zostało zatopione przez lub przy udziale załóg Sunderlandów (w 1940 roku: U-55, U-26; w 1942: U-559; w 1943: U-465, U-663, U-753, U-440, U-563, U-607, U-461, U-383, U-454, U-106, U-489, U-610; w 1944: U-426, U-571, U-625, U-675, U-955, U-970, U-243, U-1222, U-385, U-270, U-107, U-297 .
Silne uzbrojenie defensywne pozwalało załogom łodzi latających skutecznie bronić się przed atakami samolotów Luftwaffe i przyczyniło się do nadania maszynie przez niemieckich pilotów przydomka "Latający jeżozwierz" (niem.: "Fliegendes Stachelschwein", ang.: "Flying Porcupine"). 3 kwietnia 1940 roku Sunderland zaatakowany przez sześć myśliwców Junkers Ju 88 zestrzelił jeden z nich, drugi uszkodził a pozostałe zmusił do odwrotu.
Po zakończeniu II wojny światowej część dywizjonów latających na Sunderlandach została rozformowana. Wciąż pozostające w służbie czynnej samoloty dywizjonów 201 i 230 wzięły udział w berlińskim moście powietrznym, startując z Łaby koło Hamburga i lądując na Haweli. Od 5 lipca do zalodzenia rzeki 15 grudnia 1948 roku wykonały ponad 1000 lotów, przewożąc 4500 ton zaopatrzenia oraz ewakuując 1113 dzieci. Szczególnie nadawały się spośród samolotów do transportu soli, z uwagi na przystosowanie do kontaktu z wodą morską i zabezpieczenia przed korozją. Sunderlandy z dywizjonów 88, 205 i 209 brały udział w zwalczaniu partyzantki na Malajach, wykonując 958 misji bombardowań w latach 1948-1958.
Ostatnie łodzie latające Short Sunderland zostały wycofane ze służby w dywizjonach RAF na Dalekim Wschodzie w 1959 roku.
Short Seaford.
Short S.45 Seaford był powiększonym wariantem samolotu Short Sunderland zaprojektowanym do działań na Pacyfiku. Oznaczony początkowo jako Sunderland Mk IV, różnił się od pierwowzoru zmodyfikowanym kadłubem, skrzydłami o większej rozpiętości, powiększonym usterzeniem poziomym, wzmocnionym uzbrojeniem i mocniejszymi silnikami. Oblot prototypu miał miejsce 30 sierpnia 1944 roku. Jedynie sześć z zamówionych 30 egzemplarzy seryjnych zostało zbudowanych i weszło do służby już po zakończeniu II wojny światowej. Po anulowaniu zamówienia wszystkie przebudowano na 39 miejscowe samoloty pasażerskie dla BOAC, pod nazwą Solent 3.
Opis konstrukcji.
Czterosilnikowa łódź latająca, dziesięcioosobowy górnopłat konstrukcji metalowej. Przednia część kadłuba podzielona była na dwa pokłady. Na górnym znajdowały się stanowiska pilotów (obok siebie), mechanika pokładowego, radiotelegrafisty i strzelców. Stanowisko bombardiera było w samym nosie kadłuba, pod wieżyczką strzelecką – która mogła być chowana do wnętrza kadłuba podczas operacji związanych z cumowaniem samolotu. Na dolnym pokładzie znajdowały się miejsca do odpoczynku załogi, kuchnia, toaleta i przedział bombowy. Bomby były podwieszane na szynach z wyrzutnikami, elektrycznie wysuwanych do zrzutu przez boczne drzwi komory bombowej pod przykadłubowymi częściami skrzydeł. Uzbrojenie obronne umieszczone było w dwóch (w wersji Mk I) lub trzech wieżyczkach strzeleckich: przedniej i grzbietowej z dwoma oraz ogonowej z czterema karabinami maszynowymi kal. 7,7 mm i dwóch bocznych stanowiskach strzeleckich, po jednym karabinie maszynowym kal. 12,7 mm w każdym. Ponadto do atakowania załóg wynurzonych U-bootów w wersjach Mk III i Mk V montowano cztery stałe, strzelające do przodu karabiny maszynowe kal. 7,7 mm obsługiwane przez pilota, z możliwością instalowania dodatkowych karabinów w warunkach polowych. Short Sunderland mógł zabierać normalnie 907 kg (2000 funtów) bomb, bomb głębinowych lub min morskich. Cięższe bomby musiały być podwieszane od zewnątrz, z pomocą łodzi, natomiast lżejsze mogły być ładowane na wyrzutniki od wewnątrz kadłuba. Można było przenosić 8 bomb o masie do 113 kg (250 funtów) lub 4 bomby o masie 227 kg (500 funtów). Typowym ładunkiem bojowym było 8 bomb głębinowych Mk VIII o masie 113 kg. Podawana bywa też masa uzbrojenia 2250 kg. 

</doc>
<doc id="1043129" url="https://pl.wikipedia.org/wiki?curid=1043129" title="Siparia">
Siparia

Siparia – miasto w Trynidadzie i Tobago, na wyspie Trynidad, zamieszkane przez 8 400 osób (2006). Rozwija się tam przemysł spożywczy, miasto stanowi także ośrodek turystyczny.

</doc>
<doc id="1043131" url="https://pl.wikipedia.org/wiki?curid=1043131" title="Ernest Jan Karol Mirbach">
Ernest Jan Karol Mirbach

Henryk Ernest Jan Karol Mirbach (ur. 1763, zm. 27 lutego 1819 w ) – baron ("Freiherr"), starosta połągowski, w młodości oficer wojska pruskiego, generał lejtnant z mianowania T. Kościuszki, wolnomularz.
Życiorys.
Pochodził z arystokracji kurlandzkiej pochodzenia niemieckiego. Przodkowie Henryka Mirbacha służyli w wojsku Rzeczypospolitej od połowy XVII wieku. Mirbachowie byli także m.in. starostami połągowski. On sam był synem Karola Henryka Mirbacha i Karoliny Wilhelminy Henrietty z hrabiów von Tottleben, córki generała Gottloba Curta Heinricha von Tottlebena.
W młodości służył w wojsku pruskim, gdzie miał być adiutantem późniejszego feldmarszałka W. J. H. Möllendorffa.
Po wybuchu powstania 1794 wszedł do oddziału gen. A. Woytkiewicza, zajął Lipawę i głównie własnym kosztem zakupił uzbrojenie dla powstańców w Kurlandii, proklamując jednocześnie powstanie tej prowincji i wolność dla włościan. Uzyskał od T. Kościuszki awans na generała lejtnanta. W czasie powstania przyłączył się do gen. T. Wawrzeckiego, z którym w bojach dotarł do Warszawy i brał udział w obronie Pragi.
Po upadku powstania aresztowany przez Rosjan i skazany na zesłanie na Syberię. Ułaskawiony przez cara Pawła powrócił na Litwę.
W 1812 usiłował organizować oddziały zbrojne powiatu Telsze w celu wsparcia wyprawy Napoleona na Moskwę. Powodzenia nie zyskał i po upadku Napoleona politycznie już nie występował.
Był wolnomularzem, członkiem loży „Memphis” w Kłajpedzie.

</doc>
<doc id="1043132" url="https://pl.wikipedia.org/wiki?curid=1043132" title="Wełyka Bahaczka">
Wełyka Bahaczka

Wełyka Bahaczka – osiedle typu miejskiego na Ukrainie w obwodzie połtawskim, siedziba władz rejonu wełykobahaczańskiego.
Miejscowość założona w 1556. Leży nad rzeką Psioł.
W 1989 liczyła 6322 mieszkańców.
W 2013 liczyła 5753 mieszkańców.

</doc>
<doc id="1043137" url="https://pl.wikipedia.org/wiki?curid=1043137" title="Couva">
Couva

Couva − miasto w Trynidadzie i Tobago; na wyspie Trynidad; 5 200 mieszkańców (2006). Przemysł spożywczy, ośrodek turystyczny.

</doc>
<doc id="1043138" url="https://pl.wikipedia.org/wiki?curid=1043138" title="Metoda McKenziego">
Metoda McKenziego

Metoda McKenziego ( lub , MDT) – metoda fizjoterapeutyczna opracowana przez Robina McKenziego, przeznaczona pierwotnie do badania, leczenia i profilaktyki bólów kręgosłupa; później jej zastosowanie zostało rozszerzone o stawy obwodowe.
W latach sześćdziesiątych nowozelandzki fizjoterapeuta R. McKenzie opracował program badania i leczenia pacjentów, głównie z dolegliwościami lędźwiowego i szyjnego odcinka kręgosłupa. Podzielił zaburzenia kręgosłupa na trzy główne grupy, uwzględniając przyczynę i stopień zmian zwyrodnieniowych w obszarze kręgosłupa i głównych stawów:
Autor metody opracował program postępowania leczniczego, w którym oprócz technik wykonywanych przez terapeutę ważny jest sam ruch pacjenta, ćwiczenia i autoterapia wykonywana w domu. W ćwiczeniach dominują pozycje niskie, głównie leżące. Ruchy czynne powtarzane są wielokrotnie w różnych płaszczyznach, ale w ściśle określonym kierunku, niepowodującym bólu. Dużą wagę przykłada się do zaleceń, które chronią kręgosłup przed kolejnymi urazami i przeciążeniami. Bardzo duży nacisk położony jest na profilaktykę.
Krytyka.
Badania dotyczą głównie przydatności metody jako narzędzia diagnostycznego i efektywności w redukcji bólu lędźwiowego odcinka kręgosłupa. Niewielka ilość badań (o mieszanej jakości metodologicznej) wskazuje, że MDT nie jest lepsza niż inne metody, w leczeniu ostrego bólu okolicy lędźwiowej – choć może być bardziej efektywna przy chronicznym bólu (ale w porównaniu do niektórych metod). Istnieją też ograniczone dowody na pozytywny wpływ metody na przekonania lękowo-unikowe, objawy depresyjne i dystres u osób cierpiących z powodu chronicznego bólu lędźwiowego odcinka kręgosłupa.

</doc>
<doc id="1043140" url="https://pl.wikipedia.org/wiki?curid=1043140" title="Chór Akademii Techniczno-Humanistycznej">
Chór Akademii Techniczno-Humanistycznej

Chór Akademii Techniczno-Humanistycznej – chór akademicki działający od 2003 r. przy Akademii Techniczno-Humanistycznej w Bielsku-Białej.
Historia.
Założycielem chóru jest Jan Borowski, który jest także dyrygentem zespołu oraz dyrygent Bielskiego Chóru Kameralnego, Beata Borowska. W skład zespołu wchodzą studenci oraz absolwenci uczelni, a także osoby nie związane z jej społecznością. Z chórem współpracują soliści Opery Śląskiej w Bytomiu: Barbara Bałda (sopran) oraz Bogdan Desoń (tenor), którzy prowadzą zajęcia z emisji głosu.
Chór bierze czynny udział w uroczystościach uczelnianych oraz wydarzeniach kulturalnych Bielska-Białej i okolicznych miejscowości. Tradycją stał się już udział chóru w spotkaniu opłatkowym środowisk akademickich, organizowanym co roku przez biskupa bielsko-żywieckiego, Tadeusza Rakoczego. Zespół bierze także udział w wielu konkursach i festiwalach, zarówno w kraju, jak i zagranicą.
W swojej historii koncertował m.in. w ramach:
Osiągnięcia.
Do najważniejszych osiągnięć chóru należy zaliczyć:
Dyrygent.
Chór występuje pod batutą Jana Borowskiego, który jest absolwentem wydziału Wychowania Muzycznego Akademii Muzycznej w Katowicach. Ukończył też Podyplomowe Studium Emisji Głosu przy Akademii Muzycznej w Bydgoszczy. Otrzymał szereg nagród indywidualnych przyznanych przez: Polski Związek Chórów i Orkiestr – oddział w Bielsku-Białej (1995), jury Festiwalu Pieśni Maryjnej „Magnificat” w Piekarach Śląskich (1998), jury Ogólnopolskiego Festiwalu Polskiej Pieśni Chóralnej w Katowicach (1988), jury V Międzynarodowego Konkursu Chórów „Gaude Cantem” w Bielsku-Białej dla najlepszego dyrygenta festiwalu (2009), jury XI Międzynarodowego Festiwalu Muzyki Chóralnej im. Feliksa Nowowiejskiego w Barczewie dla najlepszego dyrygenta festiwalu (2012). Minister kultury przyznał mu też nagrodę za szczególne osiągnięcia w upowszechnianiu kultury (2004).
Repertuar.
Repertuar chóru stanowią głównie pieśni a cappella polskich oraz zagranicznych kompozytorów. Jest to zarówno muzyka dawna (Jacob Arcadelt, Antonio Lotti, Jacobus Gallus), jak i współczesna (Randalph Stroope, Andrzej Koszewski, Eric Whitacre, Paweł Łukaszewski). Zespół wykonuje również utwory zwane negro spirituals, utwory patriotyczne (Hymn Polski, Gaude Mater Polonia) oraz kolędy i pastorałki. Chór ma także w swoim repertuarze utwory wokalno-instrumentalne (Msza C-dur „Spatzen Messe”, Requiem d-moll KV 626) Mozarta, Msza Góralska Tadeusza Maklakiewicza).

</doc>
<doc id="1043143" url="https://pl.wikipedia.org/wiki?curid=1043143" title="Tenzo">
Tenzo



</doc>
<doc id="1043144" url="https://pl.wikipedia.org/wiki?curid=1043144" title="Penal">
Penal

Penal − miasto w Trynidadzie i Tobago; na wyspie Trynidad; 4 900 mieszkańców (2006). Przemysł spożywczy, ośrodek turystyczny.

</doc>
<doc id="1043145" url="https://pl.wikipedia.org/wiki?curid=1043145" title="Matthew Sadler">
Matthew Sadler

Matthew Sadler (ur. 15 maja 1974) – angielski szachista, arcymistrz od 1993 roku.
Kariera szachowa.
Pierwsze sukcesy na arenie międzynarodowej zaczął odnosić pod koniec lat 80. XX wieku. W 1988 r. podzielił II miejsce (za Paulem Motwanim, wraz z Jonathanem Levittem i Keithem Arkellem) w Londynie, na przełomie tego i kolejnego roku zajął w otwartym turnieju w Hastings II lokatę za Judit Polgár. W 1991 zwyciężył (wraz z Anatolijem Wajserem) w Cappelle-la-Grande. W kolejnych latach triumfował w Budapeszcie (1993, "First Saturday" FS10 GM), Gausdal (1994), Cannes (1995), Ischii (1996, wraz z Ľubomírem Ftáčnikiem i Aleksandrem Chalifmanem), Oberwart (1996), Hastings (1997/98) oraz zdobył tytuł mistrza Wielkiej Brytanii (1995). Te sukcesy dały mu awans do pierwszej dwudziestki na świecie (1 lipca 1997 zajmował 17. miejsce na liście światowej FIDE), co zaowocowało zaproszeniem w roku 1998 do turnieju elity w Tilburgu, w którym zajął bardzo wysokie dz. III miejsce (za Viswanathanem Anandem i Péterem Lékó, wraz z Wadimem Zwiagincewem i Władimirem Kramnikiem, a przed m.in. Michaelem Adamsem, Piotrem Swidlerem i Weselinem Topałowem. W 1999 roku zajął dz. II m. w Hastings (za Ivanem Sokolovem, wraz z Johnem Emmsem, Jonathanem Speelmanem, Siergiejem Szypowem i Rusłanem Ponomariowem) oraz zwyciężył (wraz z Wiktorem Korcznojem) w Arnhem, po czym wycofał się z życia szachowego, w latach 2000–2009 startując bardzo rzadko w turniejach klasyfikowanych przez Międzynarodową Federację Szachową. W 2010 r. odniósł zwycięstwo w otwartym turnieju w Haarlem, natomiast w 2011 r. zajął I m. w kolejnych dwóch "openach", w Barcelonie oraz Oslo.
W drugiej połowie lat 90. należał do podstawowych zawodników reprezentacji Anglii, dwukrotnie startując w szachowych olimpiadach (1996, zdobywając złoty medal za indywidualny wynik na IV szachownicy i 1998), natomiast w roku 1997 w drużynowych mistrzostwach świata (brązowy medal na III szachownicy) oraz w drużynowych mistrzostwach Europy (dwa medale: złoty wraz z drużyną oraz srebrny na IV szachownicy). Był również dwukrotnym uczestnikiem mistrzostw świata rozgrywanych systemem pucharowym: w roku 1997 w Groningen w II rundzie pokonał Jaana Ehlvesta, a w III przegrał z Aleksiejem Driejewem, natomiast w 1999 w Las Vegas odpadł w II rundzie, po porażce z Karenem Asrjanem.
Największym osiągnięciem rankingowym w dotychczasowej karierze było uzyskanie 1 stycznia 1999 r. 2667 punktów, zajmował wówczas 22. miejsce na światowej liście FIDE, jednocześnie zajmując 3. miejsce (za Michaelem Adamsem i Nigelem Shortem) wśród angielskich szachistów. 1 lipca 2017 roku uzyskał wprawdzie wyższy ranking 2687 punktów (stan na wrzesień 2017), jednak wskutek powolnej dewaluacji rankingu pozwoliło mu to na zajęcie 58 pozycji na świecie i 4 pośród angielskich szachistów (oprócz wymienionych wyżej wyprzedzał go dodatkowo David Howell).
Matthew Sadler jest także autorem kilku książek o tematyce szachowej, w tym dwóch poświęconych obronie słowiańskiej.

</doc>
<doc id="1043150" url="https://pl.wikipedia.org/wiki?curid=1043150" title="Equus quagga">
Equus quagga



</doc>
<doc id="1043152" url="https://pl.wikipedia.org/wiki?curid=1043152" title="Saint Joseph (Trynidad i Tobago)">
Saint Joseph (Trynidad i Tobago)

Saint Joseph − miasto w Trynidadzie i Tobago; na wyspie Trynidad; 4 900 mieszkańców (2006). Przemysł spożywczy, ośrodek turystyczny.

</doc>
<doc id="1043156" url="https://pl.wikipedia.org/wiki?curid=1043156" title="Homomilitia">
Homomilitia

Homomilitia – polski zespół muzyczny z Łodzi, działający od roku 1991 do 2000, wykonujący anarchopunk i crust punk. Teksty zespołu nawiązywały do tradycyjnej ideologii tzw. sceny niezależnej – akcentowano w nich sprzeciw wobec nietolerancji i niszczenia środowiska naturalnego. Uważany za jeden z najpopularniejszych zespołów polskiej sceny HC/punk lat 90. XX w.
Wokalista zespołu, Wojtek Krawczyk „Wojtas” (zm. 2021) był osobą otwarcie homoseksualną.

</doc>
<doc id="1043158" url="https://pl.wikipedia.org/wiki?curid=1043158" title="Krystyna Dąbrowska">
Krystyna Dąbrowska



</doc>
<doc id="1043163" url="https://pl.wikipedia.org/wiki?curid=1043163" title="Klasztor i kościół oo. Bernardynów w Radomiu">
Klasztor i kościół oo. Bernardynów w Radomiu

Zespół klasztorny bernardynów w Radomiu – późnogotycki zespół sakralny zlokalizowany przy dawnym przedmieściu lubelskim (dzisiejsza ulica Żeromskiego) w bezpośrednim sąsiedztwie Miasta Kazimierzowskiego. Fundowany w 1468 r. jest jednym z najlepiej zachowanych kompleksów klasztornych w Polsce. Wznoszony etapami. Założenie ma status pomnika historii i jest częścią szlaku turystycznego "Zabytki Radomia".
Historia.
Początki klasztoru oo. Bernardynów w Radomiu sięgają drugiej połowy XV wieku, kiedy to zakon został sprowadzony do Polski przez króla Kazimierza IV Jagiellończyka. Radomski klasztor był piętnastym z kolei w Polsce. Miejsce pod jego budowę zostało wyznaczone w 1468 roku, a w kolejnym zostało zatwierdzone przez biskupa krakowskiego. Początkowo kościół i klasztor, wybudowane w ciągu jednego roku były drewniane. Ponieważ znajdował się on poza murami miasta (w myśl klasztornej reguły – przy drodze publicznej), przyjął on formę twierdzy otoczonej wałami, pozwalającej na obronę w przypadku ataku nieprzyjaciela. Kościół przyjął wezwanie św. Katarzyny Aleksandryjskiej.
Kościół.
Murowany kościół i klasztor został wzniesiony w kilku fazach. Bernardyni sami wybudowali cegielnię w której wypalali gotyckie cegły – „palcówki”. Sami też gasili wapno i wykonywali prace murarskie. W pierwszej kolejności wybudowane zostało prezbiterium wraz z zakrystią, która miała pełnić funkcję skarbca (w chwili obecnej kaplica Matki Boskiej Anielskiej). Następnie wzniesione zostało południowe skrzydło klasztorne. Kolejnym etapem był korpus kościoła, wybudowany pod koniec XV wieku. Najpóźniej wzniesione zostały pozostałe skrzydła klasztorne, połączone krytym piętrowym krużgankiem, z niewysoką wieżyczką w północno-wschodnim narożniku, charakterystyczną dla średniowiecznych klasztorów bernardynów.

</doc>
<doc id="1043171" url="https://pl.wikipedia.org/wiki?curid=1043171" title="Sidious">
Sidious



</doc>
<doc id="1043174" url="https://pl.wikipedia.org/wiki?curid=1043174" title="Skarżysko Zachodnie">
Skarżysko Zachodnie

Skarżysko Zachodnie – część miasta Skarżysko-Kamienna w powiecie skarżyskim w województwie świętokrzyskim. Leży na południu miasta, w rejonie ulic Legionów, Sportowej i Mościckiego. 
Obejmuje zarówno osiedle rezydencyjne jak i tereny przemysłowe i poprzemysłowe (fabryka amunicji) oraz budynki użyteczności publicznej, w tym Urząd Miasta Skarżysko Kamienna. Znajduje się tu przystanek kolejowy Skarżysko Zachodnie.
Administracyjnie wchodzi w skład osiedla Zachodnie.
Historia.
Skarżysko Zachodnie stanowi jeden z dwóch, obok Kamiennej, prekursorów współczesnego miasta Skarżysko-Kamienna. Osada Kamienna otrzymała prawa miejskie 1 stycznia 1923 po połączeniu jej z gruntami rządowymi Milica-Pastwisko z gminy Bliżyn, na których w latach 1920. powstały zabudowania Skarżyska. 17 kwietnia 1928 roku nazwę miasta Kamienna zmieniono na Skarżysko-Kamienna, a które w 1930 roku powiększono jeszcze o wieś Młodzawy z łąkami, tartak Ekonomia, łąki wsi Bzin, obszary Państwowej Wytwórni Uzbrojenia oraz nieruchomości spółdzielni kolejarzy Nr 1 i 2.

</doc>
<doc id="1043182" url="https://pl.wikipedia.org/wiki?curid=1043182" title="Bitwa morska pod Bantry">
Bitwa morska pod Bantry



</doc>
<doc id="1043184" url="https://pl.wikipedia.org/wiki?curid=1043184" title="Pałac w Otwocku Wielkim">
Pałac w Otwocku Wielkim

Pałac w Otwocku Wielkim – pałac w Otwocku Wielkim w gminie Karczew w powiecie otwockim, dawna siedziba rodu Bielińskich, którzy pozostawali w ścisłych związkach z dworem Sasów; wpisany do rejestru zabytków w 1994, od 2004 mieści punkt zwiedzań w tym Muzeum Wnętrz w Otwocku Wielkim. 
Historia.
Podkomorzy nadworny koronny Kazimierz Ludwik Bieliński ożenił się w 1682 z córką poety Jana Andrzeja Morsztyna, Ludwiką Marianną. Dla młodej pary pod koniec lat 80. XVII wieku, na sztucznej wyspie na jeziorze Rokola wzniesiona została wiejska rezydencja, której projekt przypisywany jest Tylmanowi z Gameren (jako autorzy brani są również pod uwagę Carlo Ceroni i Józef Fontana).
U Kazimierza Bielińskiego w Otwocku Wielkim z pewnością bywał król August II Mocny. W 1705 roku miał się tu spotkać ze swoim sojusznikiem Piotrem I – podobno właśnie wtedy wysunięty został pomysł rozbioru Rzeczypospolitej.
W 1713 pałac odziedziczył syn Kazimierza Bielińskiego – Franciszek, późniejszy marszałek wielki koronny, który za zasługi dla Warszawy (m.in. brukowanie ulic, wprowadzanie oświetlenia) został patronem głównej ulicy - Marszałkowskiej. Za jego czasów w 1757 rezydencja została rozbudowana o boczne wieże przez królewskiego architekta Jakuba Fontanę.
Następnie pałac odziedziczył bratanek bezdzietnego Franciszka, także Franciszek Bieliński, który podczas insurekcji kościuszkowskiej w 1794 dał przykład patriotyzmu, ofiarowując na potrzeby publiczne plony z dóbr otwockich. Jego młodszy brat, następny właściciel, roztrwonił majątek.
Pod koniec XVIII wieku dobra otwockie zostały oddane w zastaw kasztelanowi Jackowi Jezierskiemu, sławnemu publicyście czasów Stanisława Augusta. Zmarł on w 1805 w Otwocku Wielkim, po upadku Rzeczypospolitej, odsunąwszy się od życia publicznego. Od tego czasu pałac zaczął się chylić ku upadkowi.
W 1827 kupił go warszawski kupiec Józef Kurtz, który rozpoczął remont. Pod opieką rodu Kurtzów pałac pozostawał przez trzy pokolenia. Podczas pierwszej wojny światowej pałac został zniszczony.
W 1921 pałac przeszedł w posiadanie potomka Jacka Władysława Jezierskiego i pozostał on w rękach rodziny Jezierskich do czasu upaństwowienia.
W latach 1947–1958 obiekt odbudowano według projektu Jana Koszczyc-Witkiewicza i stał się siedzibą domu poprawczego dla dziewcząt. W latach 70. pałac został przejęty przez Urząd Rady Ministrów i odrestaurowany z przeznaczeniem na obiekt rządowy. Okazyjnie był udostępniany zwiedzającym. W czasie stanu wojennego w pałacu internowany był Lech Wałęsa. W latach 90. pałac został przekazany Kancelarii Prezydenta, ostatnie lata pieczę nad pałacem sprawowało Ministerstwo Spraw Wewnętrznych i Administracji. W 2004 użytkownikiem pałacu w Otwocku Wielkim zostało Muzeum Narodowe w Warszawie, które utworzyło w nim swój oddział – Muzeum Wnętrz. Po przeprowadzeniu niezbędnych prac adaptacyjnych i zaaranżowaniu pomieszczeń wewnątrz pałacu od 7 lipca 2004 muzeum jest udostępnione dla zwiedzających.
Na podstawie wyroku sądu 26 lutego 2009 r. wojewoda mazowiecki Jacek Kozłowski wydał decyzję, dzięki której pałac w Otwocku Wielkim miał zostać oddany w ręce spadkobierców rodziny Jezierskich. Wskutek wielokrotnych odwołań ze strony Skarbu Państwa i Ministerstwa Kultury, zespół pałacowo-parkowy wciąż nie został zwrócony prawowitym właścicielom.
Architektura.
Pałac wzniesiono na rzucie prostokąta z dużym ryzalitem od strony ogrodu. W końcu XVIII w. wg projektu Jakuba Fontany dobudowano dwa skrzydła, połączone z głównym budynkiem arkadowymi podcieniami, i dwie owalne wieże z klatkami schodowym. W trójkątnym tympanonie frontowej fasady usytuowanej na północ jest scena przedstawiająca bachanalia, z tańczącymi nimfami i faunami. Nad środkowym oknem głównej osi pałacu tarcza z herbem Bielińskich „Junosza”, a obok personifikacje Siły, Ducha i Mądrości. Nad wejściem głównym znajduje się tablica z sentencją łacińską, w tłumaczeniu: "„Nie chcę aby mniejszy mnie się obawiał albo większy lekceważył”". Dwupiętrowy pałac przekryto wysokimi dachami, nad którymi górowały hełmy wieżyczek. 
Frontowa elewacja jest siedmioosiowa z płaskim, położonym środkowo ryzalitem, który zwieńczony jest trójkątnym frontonem wypełnionym sceną z radosnych bachanaliów wykonanej z czerwonego stiuku. Dekoracje zewnętrzne okien wykonane także w czerwonym stiuku wokół okien pierwszego piętra. Najokazalszą dekorację otrzymały trzy okna w ryzalitach. Środkowe okno w ryzalicie frontowym udekorowano kartuszem herbowym z Junoszą oraz dwiema postaciami po bokach będącymi alegorią siły i zdrowia. Okno środkowe w ryzalicie elewacji ogrodowej posiada dekorację w formie trzech uskrzydlonych postaci podtrzymujących kartusz z herbami Junosza i Leliwa. 
Układ wnętrz był dwutraktowy i symetryczny na każdej kondygnacji. Wejście pałacowe prowadziło przez dużą sień do dużej sali zamkniętej wielobocznie i występującej ryzalitowo w elewacji ogrodowej. Nad nimi w drugiej kondygnacji znajdował się westybul i dwukondygnacyjna sala balowa. Po bokach osi głównej są po dwie sale o różnym przeznaczeniu.
Oryginalne wnętrza dekorowane były z wielkim przepychem: sale wykładano muszlami. Podczas prac renowacyjnych udało się odrestaurować część dekoracji rzeźbiarskich i malarskich: portal, kominki, malowidła ścienne o tematyce marynistycznej. W oryginale zachował się pierwotny wystrój sali wschodniej, zwanej salą Horacego: jest tam 10 dużych malowideł ściennych ilustrujących cytaty z jego dzieł.
W zespole zabytkowym znajduje się też murowany, klasycystyczny dwór z końca XVIII w. Murowane zabudowania gospodarcze, barokowe z 1763, przebudowane w latach późniejszych: spichlerz, obora z dorobioną stajnią; mur łączący oba te budynki, w nim brama; browar z poł. XVIII w.; chlewnia z przełomu XVIII i XIX w..

</doc>
<doc id="1043187" url="https://pl.wikipedia.org/wiki?curid=1043187" title="Nancy Lee Grahn">
Nancy Lee Grahn

Nancy Lee Grahn (ur. 28 kwietnia 1956 w Skokie) – amerykańska aktorka telewizyjna, teatralna i filmowa. Wystąpiła w roli Julii Wainwright Capwell w operze mydlanej NBC "Santa Barbara" (1985-1993) i jako Alexis Davis w operze mydlanej ABC "Szpital miejski" ("General Hospital", 1996-2021). Laureatka nagród - Daytime Emmy 2012 i Soap Opera Digest 2000, 2001 i 2003.
Życiorys.
Urodziła się w Skokie, w stanie Illinois jako córka pary choreografów lokalnego teatru - Barbary Edny (z domu Ascher) i Roberta Donalda „Bobby’ego” Grahna. Jej matka była Żydówką, a jej przodkami byli niemieccy Żydzi, podczas gdy ojciec miał pochodzenie niemieckie oraz angielskie i był luteraninem. Wychowywała się z dwiema siostrami - Wendy i Suzi Lou Gantz. Po raz pierwszy pojawiła się na scenie jako kucyk we wspólnotowej produkcji "Oklahoma!". Podczas nauki w Niles North High School wystąpiła jako Daisy Mae w szkolnym przedstawieniu "Li’l Abner". Jako studentka pierwszego roku na Uniwersytecie Illinois w Urbanie i Champaign dostała swoją pierwszą uznaną rolę Mimi w musicalu "Faceci i laleczki" ("Guys and Dolls") z muzyką Franka Loessera na scenie Goodman Rep Theater w sezonie 1973/1974. Następnie wyjechała do Nowego Jorku, gdzie studiowała aktorstwo pod kierunkiem nauczycielki dramatu Sandy Meisner i Billa Epsena. Wkrótce wystąpiła w komedii szekspirowskiej "Sen nocy letniej" w Dallas Theatre Center i sztuce Neila Simona "Boso w parku", a także w inscenizacjach – "Dzień ojca" ("Father's Day") i "Dwoje na huśtawce" ("Two For The Seesaw") Williama Gibsona. 
Po gościnnym udziale w serialu westernowym NBC "Domek na prerii" ("Little House on the Prairie", 1980) z Michaelem Landonem i Melissą Gilbert, została zaangażowana do roli Beverly Wilkes w operze mydlanej ABC "Tylko jedno życie" ("One Life to Live", 1980-1982). 
W 1982 pojawiała się gościnnie w sześciu serialach: ABC "Feniks" ("The Phoenix"), NBC "Nieustraszony" ("Knight Rider") z Davidem Hasselhoffem oraz CBS – "Magnum" ("Magnum, P.I.") z Tomem Selleckiem, "Niesamowity Hulk" ("The Incredible Hulk") z Lou Ferrigno oraz CBS "Simon i Simon" ("Simon &amp; Simon"). Sympatię wśród telewidzów i uznanie w oczach krytyki zdobyła telewizyjną kreacją Julii Wainwright, zawziętej prawniczki w operze mydlanej NBC "Santa Barbara" (1985-1993), za którą została uhonorowana nagrodą Emmy. Można ją było zobaczyć potem w dramacie telewizyjnym "Ofiara niewinności" ("The Girl Who Came Between Them/Victim of Innocence", 1990) z Cheryl Ladd i Anthonym Johnem Denisonem. W 1996 przyjęła rolę Alexis Davis w operze mydlanej ABC "Szpital miejski" ("General Hospital"). W 2010 wzięła udział w programie "Hell’s Kitchen".
Życie prywatne.
Ma córkę Katherine „Kate” Grace (ur. 24 lutego 1998).

</doc>
<doc id="1043196" url="https://pl.wikipedia.org/wiki?curid=1043196" title="Zsuzsa Verőci">
Zsuzsa Verőci

Zsuzsa Verőci (ur. 19 lutego 1949 w Budapeszcie) – węgierska szachistka, arcymistrzyni od 1978, sędzia klasy międzynarodowej ("International Arbiter" od 1995). W czasie swojej kariery występowała również pod nazwiskiem Verőci-Petronić.
Kariera szachowa.
Pierwsze sukcesy na arenie międzynarodowej zaczęła odnosić na początku lat 70. XX wieku. W roku 1973 po raz pierwszy wystąpiła w turnieju międzystrefowym, zajmując na Minorce IX miejsce. W kolejnym cyklu rozgrywek o tytuł mistrzyni świata zajęła w turnieju międzystrefowym rozegranym w Roozendaal (1976) V miejsce, natomiast w 1979 osiągnęła w Rio de Janeiro największy sukces w karierze, zajmując w kolejnym międzystrefowym turnieju II miejsce (za Naną Ioseliani) i zdobywając awans do grona pretendentek do tytułu mistrzyni świata. Właśnie z Ioseliani spotkała się w I rundzie meczów pretendentek, ulegając jej w roku 1980 w Donji Milanovacu w stosunku 3 - 6. Do roku 1991 jeszcze czterokrotnie brała udział w turniejach międzystrefowych, nie osiągając sukcesu w postaci awansu do następnego etapu rozgrywek (najlepsze wyniki: VI miejsca w latach 1985 i 1987).
Olimpijski debiut zanotowała w roku 1966 w Oberhausen. Do roku 1992 łącznie dziesięciokrotnie brała udział w olimpiadach (w tym 5 razy na I szachownicy), zdobywając 11 medali: 6 wraz z drużyną (srebrne - 1969, 1978, 1980, 1986; brązowe - 1972, 1982) oraz 5 za wyniki indywidualne (srebrne - 1969, 1980, 1992; brązowe - 1982, 1984).
Wielokrotnie startowała w międzynarodowych turniejach, sukcesy odnosząc m.in. w Budapeszcie (1969, II-III miejsce), Balatonszéplak (1970, II), Sofii (1970, I), Vrnackiej Banji (1971, I-III; 1973, II-III), Perniku (1972, I-IV, turniej strefowy), Belgradzie (1974, II; 1977, I-II; 1979, III), Suboticy (1974, I; 1976, II-III), Puli (1975, II, turniej strefowy) i Zalaegerszeg (1979, II-III, turniej strefowy).
W 2008 r. była sędzią głównym rozegranych w Nalczyku mistrzostw świata kobiet.

</doc>
<doc id="1043198" url="https://pl.wikipedia.org/wiki?curid=1043198" title="Zsuzsa Veroci">
Zsuzsa Veroci



</doc>
<doc id="1043199" url="https://pl.wikipedia.org/wiki?curid=1043199" title="Spichrze w Grudziądzu">
Spichrze w Grudziądzu

Spichrze w Grudziądzu – unikatowy zespół obronnych spichrzów nadwiślańskich o średniowiecznej genezie w Grudziądzu.
Historia.
Po krzyżackiej lokacji Grudziądza w 1291 r., w początkach XIV w. przystąpiono do budowy murów obronnych, opasujących miasto. Pierwotnie pojedyncza linia znajdowała się również na wysokiej skarpie od strony Wisły. Już jednak w latach 1346-1351 zbudowano od tamtej strony murowany spichrz Bornwalda, parę kolejnych około 1364 r., a w 1504 r. wzdłuż dzisiejszej ul. Spichrzowej stało ich 14, w większości murowanych, co świadczyło o doniosłej roli Grudziądza w handlu rzecznym regionu. 100 lat później było ich 16. Lokalizację zawdzięczały bliskości portu, znajdującego się u podnóża skarpy, a jednocześnie ich grube, strome mury zewnętrzne o małych okienkach zapewniały obronę przed wrogami i zabezpieczały zbocze przed osuwaniem. Z uwagi na topografię terenu budynki kilkukondygnacyjne od strony Wisły (do 6 kondygnacji), od strony miasta były zaledwie parterowe lub piętrowe, ustawione kalenicowo, kryte dwuspadowymi dachami. Wewnętrzna konstrukcja była drewniana, z belkowymi stropami i stan ten zachowano podczas przebudowy i odbudowy w następnych stuleciach. Prawdopodobnie już w dawniejszych czasach, podobnie jak na XVIII-wiecznych rycinach, z nabrzeżem były połączone drewnianymi rynnami spadowymi, przez które zsypywano zboże bezpośrednio na łodzie i statki. Komunikację miasta z portem zapewniała stojąca na południowym krańcu ulicy obronna Brama Wodna, później pojawiły się 2 dodatkowe furty.
Oprócz handlu zbożem, spichrze okresowo pełniły inne role, np. jeden z nich w latach 1603-1608 (lub do 1618 r.) służył jako świątynia ewangelicka, po utracie kościołów na rzecz katolików. Podczas odbijania Grudziądza z rąk szwedzkich w 1659 r. większość spichrzów spłonęła, ocalało 6. Odbudowa trwała do XVIII w., dawne szersze parcele podzielono na węższe, co pozwoliło na zwiększenie liczby budynków do około 30. W XIX w. kolejne spichrze i magazyny o konstrukcji szkieletowej pojawiły się również w sąsiedztwie na terenie miasta oraz na nabrzeżu wiślanym (niezachowane). Pięć budynków spłonęło w 1903 r., niektóre dostosowano do potrzeb mieszkalnych, wybijając duże okna i montując na elewacjach balkony. W 1909 r. na wysokości ul. Ratuszowej zbudowano monumentalne schody (później nazwane Schodami Słowackiego). Poważne zniszczenia miały miejsce podczas walk o miasto w 1945 r. Odbudowa trwała w latach 1946-1966. Obecnie niektóre nadal pełnią funkcje magazynowe, częściowo mieszkalne, parę służy po adaptacji potrzebom Muzeum w Grudziądzu, w jednym, połączonym krytym przejściem przerzuconym nad ulicą z gmachu dawnego kolegium jezuickiego znajduje się część biur Urzędu Miejskiego (podobny, lecz późniejszy ganek łączył z jednym ze spichrzów zaplecze hotelu "Królewski Dwór" przy Rynku). Spichrze, wzniesione jako zwarty blok i stanowiące o wyjątkowości nadwiślańskiej panoramy, co podkreślił już w XVI w. Sebastian Klonowic w poemacie "Flis" (pisząc o "Grudziądzu czerwonym"), stały się symbolem miasta, co obecnie podkreśla nocna iluminacja.
Relikty murów gotyckich o wątku wendyjskim zachowały się w dolnych kondygnacjach tylko niektórych z nich, jednak ceglane lico ścian od strony Wisły, wspartych potężnymi przyporami sprawia, że spichrze na pierwszy rzut oka sprawiają wrażenie średniowiecznych. Jedynymi elementami dekoracyjnymi były godła, którymi oznaczano budynki. Do naszych czasów zachowała się Alegoria Handlu z 1771 r. (ul. Spichrzowa 47).
14 listopada 2017 z ręki prezydenta RP spichlerze grudziądzkie zostały wpisane na listę Pomników Historii.

</doc>
<doc id="1043200" url="https://pl.wikipedia.org/wiki?curid=1043200" title="Zsuzsa Verőci-Petronić">
Zsuzsa Verőci-Petronić



</doc>
<doc id="1043201" url="https://pl.wikipedia.org/wiki?curid=1043201" title="Rothville (Missouri)">
Rothville (Missouri)

Rothville - amerykańskie wieś w hrabstwie Chariton, w stanie Missouri.
Zgodnie ze spisem ludności z 2000 roku, liczące niespełna 100 mieszkańców, zajmuje powierzchnię 0,6 km².
W latach 1868-1969, mieszkała tu mała Laura Ingalls Wilder "(Domek na prerii)" z rodziną i krewnymi.

</doc>
<doc id="1043202" url="https://pl.wikipedia.org/wiki?curid=1043202" title="Letnie Grand Prix w skokach narciarskich 2007">
Letnie Grand Prix w skokach narciarskich 2007

Letnie Grand Prix w skokach narciarskich 2007 – 14. edycja Letniego Grand Prix, która rozpoczęła się 11 sierpnia 2007 roku w Hinterzarten, a zakończyła 6 października 2007 w Klingenthal. Rozegrano 11 konkursów - 10 indywidualnych oraz 1 drużynowy.

</doc>
<doc id="1043203" url="https://pl.wikipedia.org/wiki?curid=1043203" title="Opactwo Maria Laach">
Opactwo Maria Laach

Opactwo Maria Laach () – klasztor benedyktyński w Niemczech nad Laacher See (góry Eifel), przykład sztuki romańskiej doby Hohenstaufów. Założony w 1093. W 1127 erygowany jako opactwo, któremu papież Innocenty II nałożył zwyczaje z Cluny. Po sekularyzacji na początku XIX w. opactwo było placówką jezuitów. Benedyktyni powrócili w 1892 r. i pozostali do dzisiaj. Odnowione opactwo było fundacją opactwa św. Marcina w Beuron i weszło w skład Kongregacji Beuron.
Historia.
Opactwo Maria Laach zostało założone w 1093 jako fundacja palatyna reńskiego Henryka II (zm. 1095) i jego żony Adelajdy (zm. 1100). Położone jest przy jeziorze naprzeciwko niegdyś istniejącego zamku Laach. Akt fundacyjny brzmiał następująco:
„"W Imię Świętej i Niepodzielnej Trójcy. Ja, Henryk, z Bożej Łaski książę palatyn Nadrenii i pan Laach niniejszym oświadczam: Jako że jestem bez dziecka, dla zbawienia mojej duszy i osiągnięcia wiecznego życia, wraz ze zgodą i pomocą mojej żony ofiaruję na miejscu odziedziczonym po ojcu, to znaczy w Laach, klasztor pod wezwaniem Świętej Matki Bożej i Świętego Mikołaja, jako siedzibę dla tych którzy przyjmą regułę zakonną"”.
Fundacja została zaakceptowana i nadzorowana przez arcybiskupa trewirskiego i pierwszych mnichów z klasztoru Św. Maksymina k. Trewiru. Klasztor wzniesiono po zachodniej stronie jeziora Laacher See.
Nazwa "Laach" w języku staroniemieckim oznaczała jezioro, jako nazwa własna była zastrzeżona dla fundacji klasztornych zakładanych przy jeziorach. Dopiero w XIX wieku pojawia się nazwa Maria Laach, zaś jezioro, przy którym znajduje się opactwo nazywa się dziś Laacher See. W źródłach pisanych łaciną przeważa nazwa klasztoru "Abbatia ad Lacum".
Do budowy opactwa Henryk II sprowadził budowniczych z Lombardii. Fundamenty pod dzisiejszy kościół zostały położone pod koniec 1093. Do śmierci Henryka wzniesiono kryptę oraz przyziemia kościoła. W 1100, kiedy zmarła księżna Adelajda prace zostały przerwane.
W 1112, książę Zygfryd z Ballenstedt, pasierb Henryka, podarował nieukończone opactwo zakonnikom z klasztoru Affligem którym zarządzał przeor Gilbert z Affligem. Wpierw Maria Laach było filią Afflingen. W 1127 Gilbert został także przeorem nowego opactwa. Za jego przeoratu, w 1138 Maria Laach stał się niezależnym ośrodkiem monastycznym.
Prace budowlane kontynuowano w zadatku po sukcesorze Gilberta – Fulbercie (1152-1177). W roku 1156 ukończono kryptę, wzniesiono korpus nawowy oraz chór zachodni. Kościół poświęcił arcybiskup trewirski 24 VIII 1156. Dzięki fundacji księżnej Hedwig von Are (zatwierdzonej w 1170) w 1177 ukończono wschodnią wieżę i częściowo zbudowano od strony zachodniej arkadowe atrium.
Zachodnią kruchtę oraz zabudowę wokół dziedzińca atrium zwany "Rajem" w zbudowano w latach 1220-1230 pod patronatem opata Gregora (1217-1235). Ponadto ostatecznie ukończono zachodnie wieże, wymieniono także dachy, oraz drewniane stropy na kamienne sklepienia kolebkowe.
Za rządów opata Dietricha II von Lehmen (1256-1295) dokonano szereg reform w życiu gospodarczym i monastycznym. Klasztor nabył szereg majątków, przede wszystkim pola uprawne i winnice. Ponadto wkład Dietricha objął drobne inwestycje budowlane na terenie opactwa. W 1270 Dietrich zlecił wykonanie pomnika nagrobnego pierwszego założyciela opata Gilberta, którego miejsce pochówku przeniesiono do nawy głównej.
W XV wieku klasztor stał się jednym z ważniejszych ośrodków nauki, kiedy urząd opata sprawował Simon von der Leyen (1491-1512) wnętrze kościoła otrzymało dekorację freskową (do dnia dzisiejszego zachowały się fragmenty tych malowideł, głównie w zachodniej części korpusu nawowego.
Na przełom XVII-XVIII w. za urzędowania Placidusa Kessenicha przypada gruntowna barokizacja wnętrza. Grobowiec Gilberta przeniesiono do chóru zachodniego (zachował się do dziś), wnętrze otrzymało nowy barokowy wystrój – ołtarze, ambonę, stalle, oraz organy.
Kres wielowiekowej tradycji monastycznej w Maria Laach położyło przejęcie opactwa przez Napoleona 6 sierpnia 1802. Dokonano sekularyzacji klasztoru, a zakon został skasowany. Opactwo było w rękach wojsk francuskich, a od 1815 pruskich. Bogate majątki klasztoru sprzedano, zaś w 1855 podpalono wnętrza opactwa, lecz najstarsza substancja zabytkowa szczęśliwie ocalała ze zniszczeń. W 1864, opactwo znalazło się w rękach jezuitów, którzy w budynkach klasztornych założyli szkołę. Odbudowano dawne frontowe skrzydło, zaś zabudowania gospodarcze wzbogacono o nowe stodoły. Natomiast kościół znajdował się w opiece państwa, wówczas dokonano restauracji świątyni. W ramach Kulturkampfu w 1873 wydalono jezuitów z klasztoru.
Na schyłek XIX wieku przypada reaktywacja benedyktyńskiego życia zakonnego. Zakonników sprowadzono z opactwa Beuron. W 1893 Maria Laach ponownie otrzymało status opactwa. Pierwszym przeorem reaktywowanego monasterium został Willibrod Benzler, późniejszy biskup Metz. Cesarz Wilhelm II objął mecenat nad odnową opactwa. Nawiązując do idei dawnego Cesarstwa Rzymskiego ściany kościoła pokryto nową mozaiką nawiązującą do dawnych mozaik katedry w Monreale.
Opactwo z czasem stało się ośrodkiem promieniującym kulturalnie i ekonomicznie. W epoce Ruchu Liturgicznego stało na czele w Niemczech dzięki działalności znakomitych liturgistów, takich jak Ildefons Herwegen, L. C. Mohlberg, Odo Casel, O. Heiming, A. Meyer. Opactwo wydawało kilka czasopism teologicznych i wiele książek. O prężności tego opactwa świadczy powołanie Akademii Benedyktyńskiej w 1930, która w 1948 przyjęła strukturę Instytutu Liturgicznego opata Herwegena z przeznaczeniem dla studiów liturgicznych i poszukiwań monastycznych.
Architektura.
Opactwo Maria Laach o charakterystycznej sylwetce jest uosobieniem dla romańskiego budownictwa sakralnego z czasów Hohenstaufów. Wpisane w malowniczy pejzaż widoczne jest z przeciwległych stron jeziora Laacher See, co do dziś pozwala odczytać jakimi kategoriami kierowali się benedyktyni, jeśli chodzi o topografię – z dala od wszelkich założeń urbanistycznych, najlepiej na górze, wśród gór, nieopodal rzeki, jeziora, czy na wyspie. Kościół klasztorny stanowi kwintesencję formalnie idealnej świątyni z czasów romańskich za sprawą zarówno jak struktury, jak wyglądu poszczególnych elewacji.
Układ przestrzenny.
Kościół jest trójnawową dwuchórową bazyliką z jednym transeptem. Korpus nawowy składa się z pięciu prostokątnych przęseł nawy głównej, oraz tyle samo w nawach bocznych, a więc nie zastosowano tutaj charakterystycznego dla ówczesnych budowli sakralnych systemu wiązanego. Zróżnicowano plan zamkniętych półokrągłymi absydami chórów. Chór wschodni jest wydłużony, poprzedzony szerokim transeptem którego oba ramiona są od wschodu zamknięte absydami. Ta część mocno odstępuje od całości bryły. Chór zachodni stanowi jedno przęsło zintegrowane z ramionami transeptu, które nie odstępują poza lico naw bocznych (poza ogrągłymi wieżami zamykającymi transept). Późniejsze, XIII-wieczne atrium składa się z trzech ramion, każde z nich składa się z czterech przęseł. Połączone jest z transeptem zachodnim kościoła, gdzie znajdują się wejścia do wewnątrz.
Wnętrze.
Pod względem architektury wnętrze kościoła zaskakuje oszczędnością środków wyrazu. Nie ma tu na większą skalę dekoracji rzeźbiarskiej, przez co podziały architektoniczne i struktura przestrzenna wnętrza są silnie wyeksponowane. Wnętrze wszystkich naw nakryte jest sklepieniem krzyżowo-kolebkowym z monumentalnymi gurtami, które nadają ciężkości sklepieniu. Gurty są wsparte na półokrągłych masywnych służkach przylegających do prostokątnych półfilarów, u góry przylegające do lica ścian, poniżej do prostokątnych filarów międzynawowych. Zarówno jak funkcję konstrukcyjną jak estetyczną pełnią arkady. Arkady tworzą artykulację przęseł; gurty z półfilarami łuki zamykające przęsła ścian nawy głównej wsparte na tychże półfilarach oraz arkady międzynawowe. Światło wpada przez niewielkie prostokątne zamknięte półkoliście okna, które są umieszczone w górnych partiach ścian absyd obu chórów, naw, oraz transeptu wschodniego. Chór wschodni jest umieszczony nieco wyżej od pozostałych części świątyni, ze względu na umieszczoną poniżej kryptę.
Krypta.
Trójnawowa Krypta składa się z czterech przęseł. Tworzy ją kolumnada, masywne kolumny wspierają arkady o kamiennej pasiastej dekoracji. Niektóre z kolumn zachowały ozdobne kapitele, z dekoracją ornamentalną i motywami maski i twarzy ludzkiej na narożach głowic. Podobnie jak chór wschodni krypta jest zamknięta półokrągłą absydą. Pośrodku krypty znajduje się grób pierwszego opata w Maria Laach – Gilberta. Płyta z mozaiką przedstawiającą zmarłego jest repliką oryginału który znajduje się w Rheinisches Landesmuseum w Bonn.
Elewacje zewnętrzne.
Od zewnątrz kościół stanowi zwartą integralną całość składającą się z kubicznych brył. Surowe, niemal pozbawione dekoracji rzeźbiarskiej ściany nadają bryle monumentalności i ciężkości, co jest jedną z najbardziej klasycznych cech romanizmu. Korpus nawowy o skromnych, wzbogaconych jedynie fryzami arkadowymi ścianach łączy dwa chóry z poprzedzającymi je transeptami o bogatym zbiorze brył, który potęgują grupy masywnych wież, po jednej na skrzyżowaniu naw i po dwie przy każdym transepcie. Pomimo zastosowania podobnych środków architektonicznych w kształcie zachodniej i wschodniej części kościoła są liczne różnice. Zasadniczą różnicą jest dominacja masy wież w chórze zachodnim i blokowe masy długich ramion transeptu oraz wydłużonego przęsła prezbiterium w części wschodniej. W chórze zachodnim ramiona transeptu są krótkie, na zachód od transeptu wysunięta jest jedynie absyda, a wieże wschodnie są mniejsze, dwie boczne wieże nie wydłużają transeptu, a przylegają na zewnątrz do naroży prezbiterium i wschodnich ramion transeptu. Efektem tego jest wrażenie wzajemnej równowagi mas pomiędzy obydwoma chórami, które dekorują mnogo nagromadzone typowe dla sztuki romańskiej motywy architektoniczne, takie jak półfilary, lizeny, fryzy arkadowe. Pełniące rolę funkcjonalną niewielkie okna jednocześnie dekorują elewacje. Oprócz pojedynczych prostokątnych półkoliście zamkniętych okien ściany są przeprute oknami okrągłymi, bądź biforiami i triforiami. Ponadto okna wzbogacone są od zewnątrz płaskimi, lecz bogato profilowanymi ościeżami.

</doc>
<doc id="1043204" url="https://pl.wikipedia.org/wiki?curid=1043204" title="Samuel Stanisław Nadolski">
Samuel Stanisław Nadolski

Samuel Stanisław Nadolski herbu Roch II (ur. 1590, zm. 1655) – kasztelan rawski w 1655 roku, kasztelan rozpierski w latach 1649-1653, kasztelan konarski łęczycki w 1649 roku, starosta tczewski, rotmistrz, kapitan piechoty. 
Pochodził ze znanej polskiej rodziny szlacheckiej. W roku 1627 wziął udział w bitwie pod Tczewem, gdzie, na skutek akcji podjętej z jego inicjatywy, ranny został król Szwecji, Gustaw Adolf. Od 1636 mąż Anny Nadolskiej, właściciel dóbr łaskich, a także Wiewiórczyna i Wronowic. 
Poseł na sejm 1646 roku, sejm 1647 roku.
W maju 1655 roku Samuel Nadolski za wierność królowi Janowi Kazimierzowi otrzymał od niego godność kasztelana raw­skiego. Urząd ten posiadał krótko, gdyż zmarł w tym samym roku na Śląsku, gdzie wyjechał za królem Janem Kazimierzem. Ciało jego sprowadzono do Łasku i pochowano w podziemiach łaskiej kolegiaty.

</doc>
<doc id="1043205" url="https://pl.wikipedia.org/wiki?curid=1043205" title="Zsuzsa Veröci">
Zsuzsa Veröci



</doc>
<doc id="1043207" url="https://pl.wikipedia.org/wiki?curid=1043207" title="Rothville">
Rothville



</doc>
<doc id="1043216" url="https://pl.wikipedia.org/wiki?curid=1043216" title="Rozan">
Rozan

Rozan – polski herb szlachecki
Opis herbu.
Na tarczy ściętej pasem złotym – w polu górnym srebrnym trzy róże czerwone rzędem, w polu dolnym czerwonym – krzyż maltański srebrny. Nad tarczą czapka frygijska czerwona.
Najwcześniejsze wzmianki.
Herb nadany wraz z nobilitacją Józefowi Zendlinger Rozan przez Stanisława Augusta w 1775 r.

</doc>
<doc id="1043217" url="https://pl.wikipedia.org/wiki?curid=1043217" title="Homer Ladas">
Homer Ladas

Homer Ladas (ur. 1969) – współczesny amerykański tancerz i instruktor tanga argentyńskiego. Czołowy przedstawiciel tanga nuevo i rucho "jedno tango".
Tańczy tango od 1997 roku. Jest nauczycielem tanga od 2002. Uczył się m.in. z Gustavo Naveira

</doc>
<doc id="1043222" url="https://pl.wikipedia.org/wiki?curid=1043222" title="Kościesza Kuszaba">
Kościesza Kuszaba

Kościesza Kuszaba – polski herb szlachecki.
Opis herbu.
W polu zielonym – kamień młyński barwy naturalnej. Nad tarczą w koronie szlacheckiej – dziewięć głów szczenięcych.
Najwcześniejsze wzmianki.
Nadany neofitom, braciom Karolowi i Stanisławowi Lipskim, przez Stanisława Augusta w 1764 r., potwierdzony 20 października 1765 r.

</doc>
<doc id="1043224" url="https://pl.wikipedia.org/wiki?curid=1043224" title="Nieftiekamsk">
Nieftiekamsk

Nieftiekamsk (ros. Нефтекамск, baszk. Нефтекама, "Neftekama") – miasto w Rosji, w Baszkirii, nad Biełą, czwarte co do wielkości w tej republice.
Powstało dzięki odkryciu złóż ropy naftowej. Prawa miejskie Nieftiekamskowi nadano w 1963.
Religia.
Miasto jest stolicą eparchii nieftiekamskiej.

</doc>
<doc id="1043225" url="https://pl.wikipedia.org/wiki?curid=1043225" title="Burr Oak (Iowa)">
Burr Oak (Iowa)

Burr Oak – obszar niemunicypalny w hrabstwie Winneshiek, w stanie Iowa, w pobliżu granicy z Minnesotą. Aktualnie liczy około 100 mieszkańców.
Turystyka.
Atrakcją turystyczną osady jest "Muzeum Laury Ingalls Wilder", która mieszkała tu z rodzicami i siostrami w latach 1876-1877. Urodziła się tu najmłodsza z jej sióstr – Grace.

</doc>
<doc id="1043227" url="https://pl.wikipedia.org/wiki?curid=1043227" title="Ojciec chrzestny II">
Ojciec chrzestny II

Ojciec chrzestny II () – amerykański film gangsterski z 1974 roku w reżyserii Francisa Forda Coppoli na podstawie scenariusza napisanego przez Francisa Forda Coppolę i Maria Puzo. Film jest jednocześnie sequelem i prequelem dla filmu "Ojciec chrzestny". Pokazuje on jednocześnie losy rodziny Corleone po wydarzeniach z pierwszej części filmu oraz losy młodego Vita Corleone granego przez Roberta De Niro.
"Ojciec Chrzestny 2" jest powszechnie uznawany za jeden z największych i najbardziej wpływowych filmów w historii. Film został nagrodzony sześcioma Oscarami: dla najlepszego filmu, za reżyserię, scenariusz, scenografię, muzykę oraz drugoplanową rolę aktorską De Niro (nagrodzonego jako druga osoba po Marlonie Brando za odtwórstwo tej samej roli Vita Corleone).
Fabuła.
Film jest podzielony na dwie przeplatające się części. Pierwsza opowiada o początkach Vita, który ucieka z Sycylii po śmierci jego rodziców, a druga przedstawia losy Michaela (najmłodszego syna Dona Corleone) i rodziny po śmierci ojca. Michael, uciekając się do intryg i morderstw, zapewnia klanowi dominację. Nie ma on jednak tak wielkiej charyzmy jak ojciec. Jest jedynie chłodno kalkulującym, wyrachowanym graczem. Mimo dużych ambicji przywódczych nie potrafi utrzymać jedności w rodzinie i zapobiec jej kryzysowi.
Słynny cytat z filmu: "„Trzymaj swoich przyjaciół blisko, ale swoich wrogów jeszcze bliżej”."
Obsada.
i inni

</doc>
<doc id="1043228" url="https://pl.wikipedia.org/wiki?curid=1043228" title="Keretyci">
Keretyci

Keretyci – naród lub plemię zamieszkujące południową strefę kraju Filistynów. Nazwa ta oznacza prawdopodobnie Kreteńczyków. Uważa się, że byli spokrewnieni z Filistynami, którzy także wywodzili się z wyspy Krety.

</doc>
<doc id="1043230" url="https://pl.wikipedia.org/wiki?curid=1043230" title="Bastian">
Bastian

Bastian – polski herb szlachecki z nobilitacji.
Opis herbu.
Na tarczy dwupolowej, dzielonej w pas, w polu górnym złotym półorzeł czarny w koronie, z głową zwróconą w prawo. W polu dolnym czerwonym na dwóch srebrnych strzałach, o grotach zwróconych w górę i skrzyżowanych w skos, oraz przewiązanych srebrną wstęgą, tarcza srebrna, okrągła ze spiczastym umbo.
Klejnot herbowy – pięć piór strusich.
Labry zdobiące herb – czerwone podbite srebrem.
Herbowni.
Bastian
Najwcześniejsze wzmianki.
Herb nadany 23 grudnia 1791 r. Henrykowi Bastianowi.

</doc>
<doc id="1043233" url="https://pl.wikipedia.org/wiki?curid=1043233" title="Scotts Head">
Scotts Head

Scotts Head – wieś w południowej Dominice; w parafii świętego Marka; 721 mieszkańców (2006). Przemysł spożywczy, ośrodek turystyczny.

</doc>
<doc id="1043235" url="https://pl.wikipedia.org/wiki?curid=1043235" title="Mieżgorje">
Mieżgorje

Mieżgorje () – miasto zamknięte w Rosji, w Baszkortostanie, w pobliżu góry Jamantau. Dawny łagier i garnizon wojskowy. W 1988 roku urodziła się w nim Olga Wiłuchina, rosyjska biathlonistka.
Sytuacja prawna.
W 1995 roku Mieżgorje roku uzyskało prawa miejskie, od tego samego roku ma status miasta zamkniętego. Wjazd wymaga przepustki, na niektórych terenach mogą przebywać wyłącznie mieszkańcy.
Do rejonu objętego przepisami prawa o miastach zamkniętych została włączona również wieś Tałty (ros. Татлы), oddalona o 20 km, połączona z Mieżgorje drogą dojazdową. Łączny obszar objęty restrykcjami miasta zamkniętego wynosi 220 km² (jest znacznie większy niż powierzchnia samego Mieżgorje).
Przyczyny, dla których miasto ma charakter zamknięty nie są jawne, podobnie jak samo jego przeznaczenie.
Lokalizacja i klimat.
Mieżgorje leży na Południowym Uralu, na terenie Rezerwatu Przyrody „Południowy Ural”, 140 km w linii prostej na południowy wschód od miasta Ufa, stolicy Republika Baszkortostanu i 40 km na północny zachód od Biełoriecka, ośrodka administracyjnego rejonu biełorieckiego. Niedaleko miasta przepływa rzeka Mały Inzer. Ok. pięciu kilometrów od Mieżgorje znajduje się góra Jamantau.
Najbliższa wieś Bargadułowo, leży około 10 km w linii prostej, ale nie ma połączenia drogą dojazdową. Najbliższa droga międzymiastowa R316 znajduje się w odległości około 20 km w linii prostej i można się do niej dostać przez wieś Tałty.
Mieżgorje leży na terenach o klimacie kontynentalnym. Średnia temperatura w styczniu wynosi -14,2 °C. Średnia temperatura w lipcu +19,5 °C.
Nazwa.
Mieżgorje zlokalizowane jest na płaskim terenie pomiędzy wzniesieniami Południowego Uralu. Nazwa miasta pochodzi od rosyjskich słów „pomiędzy górami”. Została nadana w 1995 roku.
Od 1979 roku miejscowość nosiła nazwę Kuzjelga (ros. Кузъелга) lub osiedle Słoneczne (ros. поселок Солнечный). W dokumentacji można znaleźć również określenia Biełorieck-16 lub Biełorieck-15, które odnoszą się do pobliskiego miasta Biełorecka i dawnego garnizonu oraz Ufa-105 nawiązującą do stolicy republiki.
Historia.
Pierwsze wzmianki o osadzie robotniczej w miejscu dzisiejszego Mieżgorje pochodzą z XIX wieku. Jej mieszkańcy zajmowali się produkcją węgla drzewnego.
W latach trzydziestych XX wieku do osady sprowadzono więźniów politycznych i utworzono w niej łagier.
9 czerwca 1978 roku Komitet Centralny KPZR i Rada Ministrów ZSRR przyjęły Uchwałę nr 487-152 w sprawie utworzenia Rezerwatu Przyrody „Południowy Ural”.
Rok później sprowadzono budowniczych i górników, którzy rozpoczęli budowę kluczowych obiektów dla przyszłego miasta.
W 1979 roku utworzono tu garnizon znany jako Biełorieck-16 lub Biełorieck-15.Powyższy rok uważa się za datę założenia miasta.
W latach dziewięćdziesiątych XX wieku w prasie pojawiły się informacje o budowie bunkru w okolicy góry Jamantau.
W 1992 roku Midchat Szakirow poinformował, że powstaje tu schron dla najwyższych urzędników państwowych na wypadek zagrożenia wojennego. W 1996 roku L. Cirkunow, kierownik budowy obiektu, zdementował oświadczenie Szakirowa, wyjaśniając że w okolicy góry i miasta Mieżgorje budowany jest schron do przechowania żywności oraz odzieży dla rezerw państwowych. Na temat przeznaczenia obiektu pojawiały się sprzeczne informacje. Dziennikarzom nie udało się ustalić stanu faktycznego, gdyż od 1995 roku Mieżgorje było już miastem zamkniętym. W kwietniu 1996 roku sprawę opisano na łamach gazety New York Times.
Na temat budowy w okolicy Mieżgorje pojawiły się liczne spekulacje, między innymi związane z bronią masowego rażenia lub tajną bazą wojskową. Igor Siergiejew, który od 1997 roku pełnił funkcję ministra obrony Federacji Rosyjskiej zaprzeczył, aby miała ona związek z rozmieszczeniem broni jądrowej.
W kwietniu 2007 roku na terenie Mieżgorje zawalił się budynek, w wyniku czego zginęło czterech robotników.
Miasto corocznie otrzymuje dotacje z budżetu państwowego Federacji Rosyjskiej. W 2000 roku wynosiły one łącznie 145 625 000 rubli w 2010 roku 171 650 000 rubli (ok. 7,4 mln zł).
W kwietniu 2017 Rustem Mardanow, premier Republiki Baszkortostanu poinformował, że budowa obiektu, rozpoczęta jeszcze w czasach Związku Radzieckiego, nie została ukończona. W związku z tym władze rozważają dwa scenariusze: jej ukończenie za pomocą funduszy państwowych lub (o ile nie będzie to możliwe) zniesienie statusu miasta zamkniętego Mieżgorje, dzięki czemu będzie można prowadzić tu inwestycje oraz korzystać z zewnętrznych podmiotów.
Demografia.
W ciągu ostatniej dekady w mieście gwałtownie wzrosło bezrobocie.
Liczba mieszkańców zmniejszyła się od 17 400 osób w 2011 roku do 15 603 w 2019 roku i 14 493 w 2020 roku.
51,6% mieszkańców stanowią Rosjanie, 24% Baszkirzy, 6,9% Tatarzy, pozostali to przedstawiciele innych narodowości.

</doc>
<doc id="1043236" url="https://pl.wikipedia.org/wiki?curid=1043236" title="Wskaźniki makroekonomiczne">
Wskaźniki makroekonomiczne

Wskaźniki makroekonomiczne – wskaźniki ekonomiczne służące do opisywania stanu gospodarki na podstawie danych makroekonomicznych.

</doc>
<doc id="1043239" url="https://pl.wikipedia.org/wiki?curid=1043239" title="Ostatni don (miniserial)">
Ostatni don (miniserial)

Ostatni don - amerykański miniserial gangsterski z 1997 roku w reżyserii Graeme’a Clifforda.
Fabuła.
Ekranizacja powieści Mario Puzo "Ostatni don". Film opowiada o 30 latach z działalności rodziny Clericuzio, zapoczątkowanej przez Dona Domenica. Jednak nastały czasy ciężkie i rodzina chyli się ku upadkowi.
Puzo przedstawia świat odwróconych wartości, w którym ludzie honoru to złodzieje, szanowani obywatele to łajdacy. I musi dojść między nimi do ostatecznego starcia.

</doc>
<doc id="1043243" url="https://pl.wikipedia.org/wiki?curid=1043243" title="Cyfrowy Polsat (sieć telefonii komórkowej)">
Cyfrowy Polsat (sieć telefonii komórkowej)

Cyfrowy Polsat (Rodzinna Telefonia Komórkowa) – polski wirtualny operator telefonii komórkowej, którego właścicielem jest Cyfrowy Polsat. Sieć działa w oparciu o infrastrukturę Polskiej Telefonii Cyfrowej oraz PTK Centertel, firma jednak zaprojektowała własną sieć telekomunikacyjną. Cyfrowy Polsat działa pod własnym MNC PL-12.
Sieć początkowo miała nosić nazwę "Halo Polsat".
30 czerwca 2008 roku Cyfrowy Polsat zaoferował swoją sieć telefonii komórkowej klientom. Oferuje usługi w systemie pre-paid oraz abonamentowym. Początkowo uruchomienie usług planowano na koniec 2007 roku, jednakże brak umów z firmami Polkomtel i PTK Centertel spowodował opóźnienie. Firma zwróciła się do Urzędu Komunikacji Elektronicznej o administracyjne nałożenie stawek i uzyskała pozytywną odpowiedź.

</doc>
<doc id="1043244" url="https://pl.wikipedia.org/wiki?curid=1043244" title="Trybunał Koronny Wielkopolski">
Trybunał Koronny Wielkopolski



</doc>
<doc id="1043245" url="https://pl.wikipedia.org/wiki?curid=1043245" title="Trybunał Koronny Małopolski">
Trybunał Koronny Małopolski



</doc>
<doc id="1043246" url="https://pl.wikipedia.org/wiki?curid=1043246" title="George Town (Bahamy)">
George Town (Bahamy)

George Town – miasto na Bahamach; na wyspie Wielka Exuma; 1045 mieszkańców (2008). Ośrodek turystyczny.

</doc>
<doc id="1043248" url="https://pl.wikipedia.org/wiki?curid=1043248" title="Alice Town">
Alice Town

Alice Town - miasto na Bahamach; na wyspie North Bimini; 1143 mieszkańców (2013) Ośrodek turystyczny. Szesnaste co do wielkości miasto kraju.

</doc>
<doc id="1043249" url="https://pl.wikipedia.org/wiki?curid=1043249" title="Konrad Kołodziejski">
Konrad Kołodziejski

Konrad Marcin Kołodziejski (ur. 1970 w Warszawie) – polski dziennikarz i publicysta.
Życiorys.
Absolwent Liceum Batorego w Warszawie. Ukończył studia na Wydziale Prawa i Administracji Uniwersytetu Warszawskiego, tam również w 2019 otrzymał stopień doktora nauk społecznych w dyscyplinie nauk prawnych przyznany na podstawie rozprawy „Od autorytaryzmu do autorytaryzmu. Ideowa i ustrojowa geneza współczesnego państwa rosyjskiego” .
Karierę dziennikarską rozpoczął na początku lat 90. W 1993 był jednym z założycieli czasopisma społeczno-politycznego „Nowe Państwo”. W latach 1996–1998 oraz 2000–2002 pracował w dzienniku „Życie” jako dziennikarz i komentator w działach krajowym, zagranicznym i opinii oraz jako redaktor prowadzący.
W 1998 rozpoczął pracę w Ośrodku Studiów Wschodnich, gdzie zajmował się polityką wewnętrzną Rosji.
Po upadku „Życia”, w latach 2003–2004 pracował w tygodniku „Wprost”. Od 2004 w Axel Springer Polska jako szef działu opinii gazety „Fakt”.
W 2005, wspólnie z Robertem Krasowskim i Martą Bratkowską, opracował projekt nowej gazety ogólnopolskiej „Dziennik Polska-Europa-Świat”. W „Dzienniku”, który ukazał się na rynku w kwietniu 2006, objął funkcję zastępcy redaktora naczelnego. Zrezygnował z funkcji we wrześniu 2009, po połączeniu „Dziennika” z „Gazetą Prawną”. W 2010 był wydawcą w dzienniku „Polska The Times”. W latach 2013–2016 współpracował z „Rzeczpospolitą”, a w 2015 został stałym felietonistą tej gazety. 31 grudnia 2016 odszedł z „Rzeczpospolitej”, a w styczniu 2017 został publicystą w tygodniku „W Sieci” i na portalu „WPolityce.pl”. Współpracuje też z Tygodnikiem TVP oraz z "Dziennikiem Gazetą Prawną".
Pracownik dydaktyczno-naukowy Instytutu Rosji i Europy Wschodniej na Wydziale Studiów Międzynarodowych i Politycznych UJ.

</doc>
<doc id="1043250" url="https://pl.wikipedia.org/wiki?curid=1043250" title="Sally czarodziejka">
Sally czarodziejka

 – manga i nakręcone na jej podstawie anime o przygodach czarodziejki, która żyje na Ziemi pomiędzy ludźmi. Jest to jedna z pierwszych animacji z gatunku mahō-shōjo.
Manga została narysowana przez Mitsuteru Yokoyamę w 1966 r., z inspiracji amerykańskim sitcomem "Bewitched". Pierwotnie główna bohaterka miała nosić imię Sunny, jednak aby uniknąć ewentualnych pozwów ze strony fabryki samochodów Nissan, produkującej model o takiej nazwie, zmienił imię małej czarodziejki na Sally.
Pierwszą serię anime, początkowo czarno-białą (pierwsze 17 odcinków), zrealizowało w latach 1966–1968 w Japonii studio Toei Animation. Druga seria – remake wersji z 1966 r. – powstawała w latach 1989–1991 w tym samym studiu.
Wersja polska.
W Polsce seria pierwsza, pod tytułem Sally czarodziejka (jap. "Mahō-tsukai Sarī", wł. "Sally la maga"), nadawana była na kanale Polonia 1 i Super 1 z włoskim dubbingiem i polskim lektorem (początkowo Jerzy Rosołowski, później Jacek Brzostyński). Druga seria emitowana była pod tytułem Sally czarownica (jap. "Mahō-tsukai Sarī 2") przez Polsat 2 i Nasza TV z japońskim dubbingiem i polskim lektorem (Danuta Stachyra).
Sally czarodziejka:
Sally czarownica:
Bohaterowie.
Imiona są podane w zachodnim porządku – nazwisko po imieniu.
Lista odcinków.
Seria I. Sally Czarodziejka.
Seria I liczy 109 odcinków. W Polsce wyemitowano tylko wersje włoskie. Pierwsze 17 odcinków w wersji czarno-białej nigdy nie były transmitowane we Włoszech, pozostałe odcinki w wersji włoskiej były emitowane w innej kolejności niż w Japonii. Polskie tytuły w wersji lektorskiej emitowane na Polonia 1. Nie wszystkie były emitowane w Polsce.
Seria II. Sally Czarownica.
Seria II liczy 88 odcinków. W Polsce emitowane były w wersji japońskiej.

</doc>
<doc id="1043253" url="https://pl.wikipedia.org/wiki?curid=1043253" title="Cezary Bielakowski">
Cezary Bielakowski

Cezary Bielakowski (ur. 8 marca 1968) – polski dziennikarz, restaurator.
Pracował jako redaktor literacki w studiu filmowym OKO. Karierę dziennikarską rozpoczynał w nieistniejącej już agencji informacyjnej SIS-Serwis, założonej prowadzonej przez byłych dziennikarzy BBC. Później był szefem działu politycznego w Polskiej Agencji Prasowej, a następnie zastępcą, później kierownikiem działu krajowego dziennika „Życie”. W 2003, po upadku „Życia”, podjął pracę jako zastępca szefa działu politycznego w „Rzeczpospolitej”, a po dwóch latach jako szef działu krajowego w tygodniku „Newsweek Polska”.
W 2006 został szefem działu politycznego a potem zastępcą redaktora naczelnego „Dziennika Polska-Europa-Świat. Funkcję tę sprawował także po połączeniu „Dziennika” z „Gazetą Prawną” aż do swojej rezygnacji w marcu 2010.
Od 2010 roku kierownik restauracji pod Warszawą
Obecnie dziennikarz z działu śledczego Tygodnika „Wprost”.

</doc>
<doc id="1043256" url="https://pl.wikipedia.org/wiki?curid=1043256" title="Grzegorz Jankowski (dziennikarz)">
Grzegorz Jankowski (dziennikarz)

Grzegorz Jankowski (ur. 26 lipca 1969 w Warszawie) – polski dziennikarz radiowy, prasowy i telewizyjny, redaktor naczelny dziennika „Fakt” w latach 2003–2014. W latach 2019–2021 był dyrektorem programowym Superstacji.
Życiorys.
Studiował politologię na Uniwersytecie Warszawskim. Pracę dziennikarską zaczął w serwisie radiowej „Trójki” w 1990, gdzie był depeszowcem. Później był sekretarzem redakcji w „Życiu Warszawy” (1993), a następnie w „Życiu”. W 2001 został zastępcą redaktora naczelnego tygodnika „Newsweek Polska”. W 2003 został redaktorem naczelnym nowo powstałego dziennika „Fakt”. Szefem tej gazety był przez niemal jedenaście lat, do 28 maja 2014. W latach 2006–2008 był wydawcą „Dziennika”.
Od 2016 roku Grzegorz Jankowski prowadził swój autorski program "Polska w kawałkach Grzegorza Jankowskiego" w stacji Superstacja. Program śledziło średnio ok. 31 tys. telewidzów. W maju tego samego roku nakładem Wydawnictwa The Facto ukazała się jego książka pt. „Fakt. Tak było naprawdę. Seks, afery, polityka”, w której opisał obraz polskiej elity politycznej i kulturalnej. W tym samym roku został felietonistą tygodnika „Do Rzeczy”, gdzie pisał artykuły na tematy społeczne i polityczne. Od 2017 roku prowadzi poranne pasmo w Polskim Radiu 24. Od początku 2018 do czerwca 2018 prowadził autorski program publicystyczny „Dobry Wieczór Polsko” w stacji Polsat News. Program śledziło ok. 120 tys. telewidzów. Od października 2018 do połowy kwietnia 2019 prowadził "Polityka na Ostro" w stacji Polsat News na zmianę z Agnieszką Gozdyrą. Od końca kwietnia 2019 prowadzi codzienny program „Punkt Widzenia” w stacji Polsat News. W marcu tego samego roku dołączył do grona gospodarzy "Debaty Jedynki" w Pierwszym Programie Polskiego Radia, a pół roku później, we wrześniu został jednym z prowadzących porannej audycji "Sygnały dnia", która jest również emitowana w tej samej stacji.
Od czerwca 2019 do lipca 2021 był dyrektorem programowym kanału telewizyjnego Superstacja. Od 7 marca 2020 prowadzi także "Debatę tygodnia" w Polsat News.
Kontrowersje.
W kwietniu 2006 po tym, jak w październiku 2005 „Fakt” opublikował tekst pt. „Ten zboczeniec jest wolny” na temat pedofilii, ilustrując go prawie 30 cm zdjęciem niewinnej osoby, powszechnie znanego w Koninie redaktora naczelnego „Przeglądu Konińskiego” Stanisława Piguły, Sąd Okręgowy w Warszawie nakazał redaktorowi naczelnemu dziennika „Fakt” Grzegorzowi Jankowskiemu przeproszenie Stanisława Piguły za naruszenie jego dobrego imienia oraz zasądził zadośćuczynienie w kwocie 100 tysięcy złotych. Stanisław Piguła postanowił przekazać całą kwotę zadośćuczynienia na opiekę paliatywną w Wojewódzkim Szpitalu Zespolonym w Koninie. Wyrok sądu I instancji został następnie podtrzymany przez sąd apelacyjny i Sąd Najwyższy, które nie znalazły podstaw do obniżenia zadośćuczynienia (czego domagał się Jankowski), bowiem wynagrodzenie redaktora naczelnego „Faktu” wynosiło wówczas 65 tysięcy złotych miesięcznie.
Życie prywatne.
Ma dwoje dzieci, syna i córkę. Wraz z drugą żoną – Moniką Lubowiecką-Jankowską – mieszka w Warszawie na Powiślu.

</doc>
<doc id="1043261" url="https://pl.wikipedia.org/wiki?curid=1043261" title="Jądro miażdżyste">
Jądro miażdżyste

Jądro miażdżyste () – jedna ze składowych krążka międzykręgowego. Znajduje się w centralnej części krążka międzykręgowego, otoczone jest pierścieniem włóknistym. 

</doc>
<doc id="1043264" url="https://pl.wikipedia.org/wiki?curid=1043264" title="Triada Carneya">
Triada Carneya

Triada Carneya (ang. Carney triad) – bardzo rzadki zespół objawów, charakteryzujący się występowaniem mnogich nowotworów. Składają się na nią:
Występuje pod postacią pełnej triady Carneya (występują wszystkie 3 składowe) lub niepełnej triady (co najmniej 2 składowe). Istnieją rozbieżne doniesienia co do częstości występowania zespołu. Według jednych danych, do tej pory opisano na świecie 30 przypadków pełnego zespołu i około 100 niepełnych. Inne publikacje donoszą o liczbie 57 przypadków lub 79 przypadków.
Zespół został po raz pierwszy opisany w 1977 przez Aidana Carneya z Mayo Clinic. Jest stwierdzany w 80% u kobiet, zwłaszcza młodych (wiek 10-30 lat). Do tej pory nie poznano postulowanego genetycznego tła choroby. W 2004 i 2006 przeprowadzono badanie genomu chorych z triadą Carneya, lecz nie wykazano żadnych nieprawidłowości.

</doc>
<doc id="1043273" url="https://pl.wikipedia.org/wiki?curid=1043273" title="Alexander Muñoz">
Alexander Muñoz

Alexander Muñoz (ur. 8 lutego 1979 w Mirandzie) – wenezuelski bokser, były zawodowy mistrz świata organizacji WBA w kategorii junior koguciej (do 115 funtów).
Kariera amatorska.
Jako amator stoczył 172 walki. Wygrał 163 z nich (129 przez nokaut), przegrał tylko 9.
Kariera zawodowa.
Karierę zawodową rozpoczął w październiku 1998. Wygrał kolejno 21 walk (wszystkie zakończył przed czasem), a 9 marca 2002 został mistrzem świata WBA, pokonując przez techniczny nokaut w ósmej rundzie Celesa Kobayashi.
Swój tytuł obronił trzy razy. 3 grudnia 2004 stracił pas mistrzowski, przegrywając na punkty z tymczasowym mistrzem, Martinem Castillo (Muñoz dwukrotnie leżał na deskach).
W maju 2005 wygrał pojedynek eliminacyjny WBA z Julio Davidem Roque Lerem. Jednak w walce rewanżowej o mistrzostwo WBA z Castillo musiał po raz drugi uznać wyższość pięściarza z Meksyku (pojedynek zakończył się niejednogłośną decyzją sędziów na korzyść Castillo).
3 maja 2007 Muñozowi udało się w końcu odzyskać pas mistrzowski WBA, pokonując na punkty Nobuo Nashiro. 24 września 2007 pokonał na punkty Kuniyuki Aizawę.
Rok 2008 zaczął od zwycięstwa na punkty z byłym mistrzem świata organizacji WBC, Katsushige Kawashimą. 17 maja 2008 przegrał na punkty po niejednogłośnej decyzji sędziów pojedynek unifikacyjny z mistrzem świata WBC, Cristianem Mijaresem i stracił swój pas mistrzowski. Na ring powrócił po czternastu miesiącach w kategorii koguciej, odnosząc w lipcu i w listopadzie 2009 roku zwycięstwa na punkty z mało znanymi i słabszymi pięściarzami. W grudniu 2012 roku w walce o wakujący tytuł mistrza świata organizacji WBA w kategorii koguciej przegrał na punkty z Kōki Kamedą. Muñoz w ostatniej rundzie leżał na deskach, a wcześniej odebrano mu jeden punkt za nieczysto zadawane ciosy.

</doc>
<doc id="1043274" url="https://pl.wikipedia.org/wiki?curid=1043274" title="Cmentarz w Gołąbkach">
Cmentarz w Gołąbkach

Cmentarz w Gołąbkach – rzymskokatolicki cmentarz w Gołąbkach, w warszawskiej dzielnicy Ursus.
Cmentarz znajduje się przy ulicach Elżbiety Rakuszanki i Orłów Piastowskich. Zarządza nim piastowska Parafia Matki Bożej Częstochowskiej.
Nekropolia miała pierwotnie kształt zbliżony do kwadratu, lecz z czasem zaczęła rozciągać się na wschód. Ma główną bramę od strony ul. Rakuszanki i dwie furtki.
Historia.
Cmentarz został założony w 1928 z inicjatywy piastowskiego proboszcza Antoniego Montaka. Posiadał kilkanaście alejek (rzędów). Dopiero po II wojnie światowej teren cmentarza został znacznie powiększony.
Od 2001 do 2009 cmentarz był remontowany: ścieżki został wybrukowane kostką, a cmentarz został ogrodzony nowym, żeliwnym parkanem; wprowadzone zostały kwatery.

</doc>
<doc id="1043275" url="https://pl.wikipedia.org/wiki?curid=1043275" title="Almietjewsk">
Almietjewsk

Almietjewsk (ros. Альметьевск) – miasto w europejskiej części Rosji, w Tatarstanie, położone 279 km na południowy wschód od Kazania.
Miejscowość założono w XVII w., a prawa miejskie nadano w 1954. Od 1976 r. w mieście funkcjonuje system trolejbusowy.
Almietjewsk stanowi ważny ośrodek wydobycia ropy naftowej i gazu ziemnego. W mieście rozwinął się przemysł chemiczny, maszynowy, materiałów budowlanych oraz drzewny.

</doc>
<doc id="1043276" url="https://pl.wikipedia.org/wiki?curid=1043276" title="Alexander Munoz">
Alexander Munoz



</doc>
<doc id="1043288" url="https://pl.wikipedia.org/wiki?curid=1043288" title="Meszgorje">
Meszgorje



</doc>
<doc id="1043297" url="https://pl.wikipedia.org/wiki?curid=1043297" title="Liceum Ogólnokształcące im. Bolesława Prusa w Skierniewicach">
Liceum Ogólnokształcące im. Bolesława Prusa w Skierniewicach

Liceum Ogólnokształcące im. Bolesława Prusa w Skierniewicach – publiczna szkoła ponadpodstawowa.
Historia.
Szkoła założona w 1899, jako Prywatna Szkoła Miejska. W ówczesnym programie nauczania znalazły się następujące przedmioty: religia, języki: rosyjski, niemiecki i polski, geografia, przyroda, historia, arytmetyka, algebra, kreślenie, rysunki oraz kaligrafia.
W czasie okupacji niemieckiej podczas I wojny światowej szkołę spotkała reorganizacja — zmieniono ją w Szkołę Realną. Dopiero po wojnie powstało tu Państwowe Gimnazjum im. Bolesława Prusa. Podczas II wojny światowej gimnazjum przetrwało w formie konspiracyjnej. Po wojnie szkoła wznowiła legalną działalność, będąc nadal szkołą męską.
W 1950 powołano koedukacyjne Liceum Ogólnokształcącego im. B. Prusa.
Następna reorganizacja miała miejsce 1 września 2004, kiedy liceum zostało włączone do nowo powstałego Zespołu Szkół Ogólnokształcących.
Kolejna reorganizacja nastąpiła 1 września 2009, nie ma już Zespołu Szkół Ogólnokształcących, tylko samo Liceum ogólnokształcące.
W 2015 powstało Gimnazjum nr 5, jednak przez reformę szkolnictwa przestało istnieć w 2019 roku.
Szkoła dziś.
Uczniowie „Prusa” odnoszą wiele sukcesów w zawodach sportowych, a zwłaszcza w ogólnopolskich zawodach liceów im. B. Prusa. Ponadto uczniowie szkoły odnoszą sukcesy w olimpiadach przedmiotowych, w 2007 zdobyli siedem tytułów finalistów olimpiad na szczeblu centralnym.

</doc>
<doc id="1043301" url="https://pl.wikipedia.org/wiki?curid=1043301" title="Język pampango">
Język pampango

Język pampango (pampangan, kapampangan) – język austronezyjski z grupy filipińskiej używany przez 2 mln osób na Filipinach, głównie w prowincjach Pampanga i Tarlac.

</doc>
<doc id="1043303" url="https://pl.wikipedia.org/wiki?curid=1043303" title="Kościół św. Tomasza Apostoła">
Kościół św. Tomasza Apostoła



</doc>
<doc id="1043305" url="https://pl.wikipedia.org/wiki?curid=1043305" title="Nationale Volksarmee">
Nationale Volksarmee

Nationale Volksarmee (NVA, pol. "Narodowa Armia Ludowa") – siły zbrojne Niemieckiej Republiki Demokratycznej, istniejące od 1 marca 1956 do 2 października 1990.
Historia.
W kilka miesięcy po utworzeniu liczyła 17,5 tys. żołnierzy, z tego 27% byłych członków Wehrmachtu. Z 82 najwyższych stanowisk, 61 było obsadzone przez dawnych oficerów tej formacji. Przez pierwsze lata była formacją ochotniczą. W 1962 wprowadzono pobór, co pozwoliło powiększyć jej stan do około 170 tys. żołnierzy.
Po zjednoczeniu Niemiec w 1990 NVA została rozwiązana, a jej infrastruktura i uzbrojenie przejęte przez Bundeswehrę. Z jej 36 tys. oficerów i podoficerów przyjęto do Bundeswehry tylko 3,2 tys. (po obniżeniu rangi o jeden stopień), a resztę zwolniono. Całe uzbrojenie NVA, w większości produkcji radzieckiej, zostało również przejęte przez Bundeswehrę, a następnie prawie całe (oprócz małych wyjątków, jak samoloty MiG-29) wycofane ze służby i zezłomowane lub sprzedane za granicę.
Wyposażenie.
Broń indywidualna:
Pojazdy opancerzone:
Łaziki i ciężarówki:
Mundury.
Gdy w latach 50. XX wieku powstała armia Niemieckiej Republiki Demokratycznej mundury wzorowane były na hitlerowskim Wehrmachcie. Jednocześnie wojska Niemieckiej Republiki Federalnej wzorowały się na amerykańskim modelu.

</doc>
<doc id="1043306" url="https://pl.wikipedia.org/wiki?curid=1043306" title="Liceum ogólnokształcące im. Bolesława Prusa">
Liceum ogólnokształcące im. Bolesława Prusa



</doc>
<doc id="1043309" url="https://pl.wikipedia.org/wiki?curid=1043309" title="Iranka">
Iranka

Iranka ("Irania gutturalis") – gatunek małego ptaka z rodziny muchołówkowatych (Muscicapidae), jedyny z rodzaju "Irania". Zamieszkuje zachodnią i środkową Azję. Nie wyróżnia się podgatunków. Nie jest zagrożony wyginięciem.

</doc>
<doc id="1043311" url="https://pl.wikipedia.org/wiki?curid=1043311" title="Comic Relief">
Comic Relief

Comic Relief – brytyjska organizacja charytatywna finansująca i organizująca szereg projektów mających na celu niesienie szeroko rozumianej pomocy potrzebującym w Wielkiej Brytanii i Afryce. 
Została powołana w 1985 przez ludzi ze środowiska brytyjskiej kultury i rozrywki, przede wszystkim twórców seriali i programów komediowych (stąd nazwa, w wolnym tłumaczeniu oznaczająca „komiczną pomoc”). Jej wizytówką stały się organizowane co dwa lata od 1988 Dni Czerwonego Nosa ("Red Nose Days"), przypominające nieco polskie finały Wielkiej Orkiestry Świątecznej Pomocy, z tą różnicą, że zwieńczeniem okresu zbierania pieniędzy jest wielki wieczorny show telewizyjny, w którym klipy na temat działalności organizacji przeplatane są z występami znanych postaci kultury masowej w nietypowych dla nich rolach. Szczególną tradycją jest przygotowywanie na ten dzień odcinków specjalnych najpopularniejszych w danej chwili seriali komediowych, do których często zapraszani są goście z pierwszych stron gazet.
Powstanie.
Pomysłodawcą powstania Comic Relief był Richard Curtis, wówczas współscenarzysta Czarnej Żmii. Miała być to odpowiedź środowiska brytyjskiej rozrywki na klęskę głodu w Etiopii. Oficjalna inauguracja działalności organizacji miała miejsce 25 grudnia 1985 w obozie dla etiopskich uchodźców w Sudanie i była transmitowana na żywo w BBC, która do dziś jest głównym partnerem medialnym organizacji. Idea show z udziałem gwiazd była inspirowana tzw. Balami Tajnego Policjanta ("Secret Policeman's Balls"), organizowanymi w podobnej formule przez Amnesty International. Pierwszy taki spektakl odbył się w kwietniu 1986 w Londynie i był retransmitowany w BBC. Oficjalny Dzień Czerwonego Nosa (nazwa wzięła się od logo organizacji, którym jest czerwony, sztuczny nos - taki jaki przyczepiają sobie klauni) odbył się po raz pierwszy dwa lata później.
Dni Czerwonego Nosa.
Odbywają się co dwa lata w połowie marca. Są finałem wielkiej akcji zbierania pieniędzy, które można podarować albo po prostu przekazując je organizacji (zbierają je m.in. wolontariusze) albo kupując jeden z licznych gadżetów z logo Comic Relief, dystrybuowanych w sieci hipermarketów Sainsbury’s. Podstawową zasadą finansów organizacji jest tzw. reguła złotego funta, mówiąca, że każdy funt przekazany przez osoby indywidualne jest na wagę złota i nie może być wykorzystany inaczej, niż na działalność operacyjną organizacji. Koszty administracyjne są pokrywane z przeznaczonych specjalnie na ten cel datków od firm, które w zamian mogą liczyć na reklamę podczas wydarzeń związanych z Dniem. Wszyscy celebryci biorący udział w akcjach Comic Relief robią to za darmo, zaś koszty związane z produkcją telewizyjną są pokrywane przez BBC. Zwieńczeniem dnia jest specjalny program nadawany od 19:00 do późnych godzin nocnych na BBC One. Każda edycja Dnia ma także swój oficjalny singel, z którego sprzedaży cały dochód zasila konto organizacji. 
Dzień Czerwonego Nosa 2007.
Odbył się 16 marca. Głównymi twarzami tegorocznego Dnia byli twórcy Małej Brytanii, Matt Lucas i David Walliams. Jako Lou i Andy - para popularnych bohaterów swojego serialu - wystąpili w reklamach promujących Dzień. Wyemitowano także fragmenty nakręconego kilka miesięcy wcześniej w Londynie spektaklu "Comic Relief gra Małą Brytanię na Żywo", w której znane postacie wystąpiły w scenicznej wersji "Małej Brytanii". I tak np. w roli siostry serialowej dresiary Vicky Pollard wystąpiła Kate Moss. Ponadto Matt Lucas jako jeżdżący na wózku inwalidzkim Andy oraz Peter Kay - komik również grający postać inwalidy, w serialu "Phoenix Nights" - nagrali wspólnie ze szkockim zespołem The Proclaimers specjalną wersję ich wielkiego przeboju "I'm Gonna Be (500 Miles)". Stała się ona oficjalnym singlem tegorocznego Dnia. 
Inną atrakcją Dnia była emisja ostatniego odcinka serialu Proboszcz z Dibley. Z kilkoma skeczami wystąpiła także bardzo popularna ostatnio na Wyspach komiczka Cathreine Tate. Jeden z nich zrealizowano w siedzibie brytyjskich premierów na 10 Downing Street, a jej partnerem w jego odgrywaniu był urzędujący jeszcze wówczas szef rządu Tony Blair. Późnym wieczorem, gdy przed telewizorami zostali raczej starsi widzowie, Sasha Baron Cohen jako Borat udzielił znanemu ze swoich homoseksualnych preferencji dziennikarzowi „wywiadu” na temat traktowania homoseksualistów w swym rodzinnym Kazachstanie. 
Po raz pierwszy w historii duża część materiałów z Dnia została oficjalnie udostępniona przez BBC w Internecie, za pośrednictwem serwisu YouTube. Tegoroczny Dzień przyniósł organizacji wpłaty na łączną sumę 40 milionów funtów brytyjskich.
Sport Relief.
Odgałęzieniem Comic Relief specjalizującym się w zbieraniu pieniędzy poprzez imprezy związane ze sportem jest Sport Relief. Najbardziej znaną z jego akcji była szeroko relacjonowana w mediach próba przepłynięcia kanału La Manche wpław w wykonaniu Davida Walliamsa w 2006. Próba zakończyła się sukcesem, a przy okazji udało się zebrać milion funtów.

</doc>
<doc id="1043312" url="https://pl.wikipedia.org/wiki?curid=1043312" title="Tachycardia zatokowa">
Tachycardia zatokowa



</doc>
<doc id="1043314" url="https://pl.wikipedia.org/wiki?curid=1043314" title="Ferm (elektronarzędzia)">
Ferm (elektronarzędzia)

Ferm – holenderska firma produkująca różnego rodzaju elektronarzędzia, założona w 1965 roku przez Willema Bakkera, który wraz ze swoją żoną Jantiną Anną Bakker-van Ingen, sworzył fabrykę Ferm od samych podstaw, aż do rangi dobrze usytuowanego na międzynarodowym rynku przedsiębiorstwa.
Od końca lat 90., pod przewodnictwem J.A. Bakker-van Ingen, Ferm poczynił ogromny postęp wkraczając dynamicznie na rynki wielu krajów świata, w tym także do Polski. 
Poza placówką w Zwolle (Holandia), Ferm posiada filie w Szanghaju "Ferm Global" oraz agencje w kilku krajach europejskich (m.in. w Niemczech). Każdego roku, prawie 2500 kontenerów z narzędziami dociera do sklepów, centrów artykułów do prac wykończeniowych, przede wszystkim w Europie oraz Australii. 
Zobacz też: Ferm

</doc>
<doc id="1043316" url="https://pl.wikipedia.org/wiki?curid=1043316" title="Tadeusz Biliński (polityk)">
Tadeusz Biliński (polityk)

Tadeusz Czesław Biliński (ur. 4 grudnia 1932 w Trzemesznie) – polski polityk, inżynier i nauczyciel akademicki, profesor nauk technicznych, poseł na Sejm PRL i RP IX, X, I, II i III kadencji.
Życiorys.
Ukończył w 1956 studia na Wydziale Budownictwa Politechniki Poznańskiej, w 1965 uzyskał stopień doktora, następnie doktora habilitowanego. W 1978 został profesorem w zakresie nauk technicznych.
Pracował na Politechnice Poznańskiej, gdzie był prodziekanem ds. studiów dla pracujących. W drugiej połowie lat 70. pełnił funkcję rektora, a w latach 80. prorektora Wyższej Szkoły Inżynierskiej w Zielonej Górze. Zajmował też stanowisko dyrektora Instytutu Budownictwa na przekształconej z WSI Politechnice Zielonogórskiej. Był członkiem Komitetu Inżynierii Lądowej i Wodnej Polskiej Akademii Nauk.
W latach 1985–2001 pełnił funkcję posła IX i X kadencji z ramienia Polskiej Zjednoczonej Partii Robotniczej oraz I, II i III kadencji z list Sojuszu Lewicy Demokratycznej.
W 2001 wycofał się z bieżącej polityki, pozostając w SLD (w 2005 został wybrany do rady programowej tej partii). Przez kilka lat kierował Instytutem Budownictwa na Uniwersytecie Zielonogórskim, pozostał na tej uczelni jako wykładowca.

</doc>
<doc id="1043324" url="https://pl.wikipedia.org/wiki?curid=1043324" title="Manifest Futurystyczny">
Manifest Futurystyczny



</doc>
<doc id="1043334" url="https://pl.wikipedia.org/wiki?curid=1043334" title="Susanna Cummins">
Susanna Cummins



</doc>
<doc id="1043341" url="https://pl.wikipedia.org/wiki?curid=1043341" title="Francesco Cangiullo">
Francesco Cangiullo

Francesco Cangiullo (ur. 27 stycznia 1884 w Neapolu, zm. 22 lipca 1977 w Livorno) – włoski grafik, malarz, poeta, przedstawiciel futuryzmu. Brat Pasqualino Cangiullego.
W 1910 w Neapolu poznał Filippo Tommaso Marinettiego; to wydarzenie dało początek jego zainteresowania ruchem futurystycznym. Zajmował się teatrem.

</doc>
<doc id="1043344" url="https://pl.wikipedia.org/wiki?curid=1043344" title="Ferm">
Ferm



</doc>
<doc id="1043350" url="https://pl.wikipedia.org/wiki?curid=1043350" title="Jerzy Jankowski (poseł)">
Jerzy Jankowski (poseł)

Jerzy Jankowski (ur. 18 września 1953 w Stargardzie Szczecińskim) – polski polityk, działacz spółdzielczy, poseł na Sejm I, II i III kadencji.
Życiorys.
Ukończył w 1976 studia na Wydziale Prawa i Administracji Uniwersytetu Wrocławskiego. Pracował m.in. jako prezes zarządu spółdzielni mieszkaniowej w Zgorzelcu. Od początku lat 90. kieruje naczelnymi organami samorządu spółdzielczego – najpierw Naczelną Radą Spółdzielczą, następnie Krajową Radą Spółdzielczą (jako przewodniczący zgromadzenia ogólnego KRS).
W 1998 obronił pracę doktorską na Akademii Ekonomicznej we Wrocławiu. W 1999 profesor historii Zofia Chyra-Rolicz z Akademii Podlaskiej w Siedlcach podniosła zarzut popełnienia przezeń plagiatu. Po przeprowadzeniu postępowania specjalnie powołana komisja odebrała mu stopień doktora. Po raz drugi Jerzy Jankowski został doktorem w 2003 na Uniwersytecie w Białymstoku. Ponownie pojawiły się wątpliwości dotyczące rzetelności tej pracy, a w szczególności zarzut nieprzeprowadzenia opisanych badań.
W imieniu prowadzonej przez siebie organizacji spółdzielczej podpisał porozumienie o przystąpieniu do koalicji Sojusz Lewicy Demokratycznej. Z list tego ugrupowania od 1991 do 2001 sprawował mandat posła na Sejm I, II i III kadencji z okręgu jeleniogórskiego. W 2001 nie został ponownie wybrany. W 2005 wszedł w skład rady programowej SLD.
W 2002 otrzymał Złoty Krzyż Zasługi.

</doc>
<doc id="1043352" url="https://pl.wikipedia.org/wiki?curid=1043352" title="Paolo Buzzi">
Paolo Buzzi

Paolo Buzzi (ur. 15 lutego 1874 w Mediolanie, zm. 18 lutego 1956 tamże) – włoski pisarz i poeta, przedstawiciel futuryzmu.
Po 1905 poznał Filippo Tommaso Marinettiego. Pisał m.in. do czasopisma "Poesia" wydawanego przez niego. W latach późniejszych wstąpił do ruchu futurystycznego.

</doc>
<doc id="1043353" url="https://pl.wikipedia.org/wiki?curid=1043353" title="Centrum Handlowe Klif w Gdyni">
Centrum Handlowe Klif w Gdyni

Centrum Handlowe Klif – centrum handlowe w Gdyni-Orłowie, przy al. Zwycięstwa 256.
Historia.
Budynek z placem parkingowym zlokalizowano na terenie giełdy samochodowej działającej w tym miejscu do roku 1994. Jeszcze wcześniej teren ten stanowił miejsce giełdy warzywno-owocowej. Uroczyste otwarcie z udziałem królowej Norwegii Sonji nastąpiło 1 października 1996. Centrum otrzymało swoją nazwę od położonego w pobliżu klifu, charakterystycznego elementu krajobrazu tej dzielnicy Gdyni. W 1999 w Warszawie powstał drugi obiekt o tej samej nazwie. W 2009 roku obiekt został powiększony dwukrotnie. Otwarcie nowej części Centrum Handlowego Klif Gdynia odbyło się 13 maja 2009. Łączna powierzchnia Centrum po rozbudowie to 30 000 m². Wykonawcą rozbudowy była firma budowlana Warbud.
Charakterystyka.
W CH Klif Gdynia znajduje się ponad 160 sklepów oraz punktów usługowych i gastronomicznych rozmieszczonych na dwóch kondygnacjach. W rozbudowanym Klifie znalazło się 20 marek nowych w Trójmieście. Łącznie liczba sklepów została powiększona o 70, a liczba miejsc parkingowych wzrosła do 1200. Parking w Klifie dla klientów jest bezpłatny.
Do lutego 2008 miało tu swoją siedzibę Radio Eska Nord.
3 czerwca 2008 odbyła się uroczystość podpisania i wmurowania aktu erekcyjnego w nową część Centrum, w której wziął udział prezydent Gdyni Wojciech Szczurek.

</doc>
<doc id="1043354" url="https://pl.wikipedia.org/wiki?curid=1043354" title="Metron (przedsiębiorstwo)">
Metron (przedsiębiorstwo)

Metron Fabryka Zintegrowanych Systemów Opomiarowania i Rozliczeń Sp. z o.o. (Metron) – przedsiębiorstwo z siedzibą w Toruniu, zajmujące się produkcją urządzeń pomiarowych: wodomierzy, gazomierzy, liczników energii elektrycznej oraz zintegrowanych systemów opomiarowania i rozliczeń.
Lokalizacja.
Metron położony jest we wschodniej części miasta, w dzielnicy Jakubskie Przedmieście, przy ulicy Targowej 12/22.
Historia.
Firma założona w 1920 roku z inicjatywy inż. Wacława Lieberta, pierwotnie pod nazwą "Fabryka Gazomierzy i Aparatów „GAZOMIERZ”". 22 października 1920 roku stosowne ministerstwa zatwierdziły statut spółki. Według statutu, spółkę utworzono „w celu budowy i reperacji gazomierzy, przyrządów pokrewnych, a także wszelkiego rodzaju maszyn, narzędzi i aparatów”. Jej pierwszym dyrektorem został Wacław Liebert.
W 1927 roku rozpoczęto w zakładzie produkcję wodomierzy. Wybudowano 2 hale produkcyjne oraz odlewnię metali kolorowych. Fabryka wydawała od 1933 roku własne czasopismo, „Pomiar”; do wybuchu II wojny światowej ukazało się 8 numerów.
W okresie okupacji hitlerowskiej zarząd fabryką sprawowali przedstawiciele wrocławskiej firmy Meinecke. Poza dotychczasową produkcją, prowadzoną do momentu wyczerpania zapasów, podjęto też produkcję zbrojeniową, m.in. wytwarzano zapalniki do min morskich. W Metronie działał wówczas polski ruch oporu, do którego struktur należeli polscy pracownicy. Okupant dokonał w fabryce znacznych zniszczeń, likwidując stację prób urządzeń pomiarowych oraz wywożąc maszyny i urządzenia przed opuszczeniem zakładu podczas ucieczki przed zbliżającym się frontem.
Po zakończeniu okupacji hitlerowskiej fabrykę objęto przymusowym zarządem państwowym. Do czasu wyposażenia zakładu w nowe urządzenia do kontroli jakości urządzeń pomiarowych, produkowano w nim m.in.: kłódki, zawory, odważniki, pompy próżniowe itp. Produkcję wodomierzy wznowiono w 1948 roku.
W 1951 roku odgórną decyzją władz państwowych przeniesiono produkcję gazomierzy do Fabryk i Gazomierzy w Bydgoszczy, w Metronie natomiast podjęto produkcję zegarów. Wodomierze Metronu, nadal tam produkowane, eksportowano w latach 1948–1970 do kilkudziesięciu krajów Europy, Azji czy Ameryki Południowej.
W latach 70. XX wieku decyzją ministra Metron (wówczas „Predom-Metron”) został zmuszony do podjęcia produkcji urządzeń biurowych – zszywaczy, dziurkaczy itp. Nie leżało to w dotychczasowym profilu firmy i jej władze dążyły do wycofania tego asortymentu z produkcji.
W 1984 roku fabryka zmieniła nazwę na „Fabryka Wodomierzy i Zegarów Metron” i wprowadziła do oferty nowocześniejsze typy wodomierzy i zegarów.
Lata 1991–1997 to okres dostosowywania firmy do wymogów gospodarki wolnorynkowej. Wymieniono park maszynowy, a w 1993 roku oddano do użytku nowoczesną stację prób urządzeń pomiarowych. Rozszerzono ofertę o nowe typy produktów, jak: programatory (od 1994), ciepłomierze (od 1996), system zdalnego odczytu wodomierzy (od 1997). Zmieniono także strukturę przedsiębiorstwa, wykorzystując outsourcing. Powstały spółki-córki o węższych specjalizacjach: Metron-Tools, Metron-Term, Metron-Clocks.
13 lipca 1998 roku Metron uzyskał certyfikat jakości ISO 9001.
W latach 90. spółka była największym producentem wodomierzy w kraju (udział w rynku ok. 70%) i jedną z największych tego rodzaju firm w Europie.
1 stycznia 2001 roku fabryka została sprywatyzowana w drodze leasingu pracowniczego; przekazano ją do odpłatnego korzystania spółce pracowniczej „Metron – Investment Sp. z o.o”.
W wyniku zawartej umowy prywatyzacyjnej na spółkę pracowniczą, której kapitałem były środki zgromadzone przez 1300 pracowników, przeniesiono oprócz majątku także długi – kredyty w wysokości 15 mln zł zaciągnięte przez przedsiębiorstwo państwowe. Spółka na podstawie umowy leasingowej zobowiązana została także do poniesienia nakładów inwestycyjnych na poziomie 25 mln złotych oraz do zapłacenia tzw. rat leasingowych za korzystanie z tego majątku w wysokości 20 mln złotych oraz odsetek nazwanych opłatą dodatkową, w wysokości kolejnych 20 mln zł.
Wkrótce po prywatyzacji fabryki (w lipcu 2001) minister finansów podniósł o prawie 300% tzw. opłaty legalizacyjne, które spółka płaci od każdej sztuki wyprodukowanego wodomierza co spowodowało gwałtowne narastanie jej problemów finansowych. Straty spowodowane tak gwałtownym podniesieniem opłat do roku 2006 oszacowane zostały na kwotę co najmniej 50 mln zł.
Spółka podjęła szereg działań restrukturyzacyjnych:
Do dzisiaj nie wyjaśniony został wątek przyczyn wzrostu opłat, a w tym roli wysoko postawionego w Ministerstwie Finansów oraz w Ministerstwie Skarbu Państwa małżeństwa, które miało związek zarówno ze wzrostem opłat, jak i dalszym blokowaniem działań naprawczych spółki.
W efekcie nie doszło do zawarcia układu z wierzycielami ze względu na brak wymaganej zgody większościowego wierzyciela jakim był Skarb Państwa.
Po umorzeniu postępowania układowego w 2006 roku, w trakcie którego w stosunku do MSP spółka zwróciła się z propozycją rozmów na temat konwersji wierzytelności na udziały, co skutkowałoby przejęciem spółki przez MSP – niestety bez rezultatu- Spółka pozyskała inwestora kapitałowego w postaci konsorcjum inwestycyjnego składającego się z Funduszu Inwestycyjnego oraz czołowego banku inwestycyjnego gotowego zainwestować w spółkę kwotę 60 mln zł. W odpowiedzi Ministerstwo Skarbu Państwa wypowiedziało umowę ze spółką pracowniczą co spowodowało wycofanie się inwestorów oraz złożył pozew o wydanie części składników przedsiębiorstwa.
W wyniku niezmienionego negatywnego stanowiska MSP zarząd złożył wniosek o ogłoszenie upadłości z możliwością zawarcia układu – w dalszym ciągu poszukując inwestorów mogących zabezpieczyć wykonanie układu.
W 2007 roku Sąd Gospodarczy w Toruniu oddalił wniosek o ogłoszenie upadłości.
W związku z irracjonalną i patową sytuacją w jakiej znalazła się spółka, tj. nie można ogłosić upadłości spółki, nie można uzdrowić sytuacji, nie można zlikwidować spółki ponieważ toczą się procesy o wydanie majątku, są zatrudnieni pracownicy, którzy powinni przejść do MSP wraz z przejściem zakładu pracy, ale dopiero w momencie fizycznego jego wydania – na początku 2008 roku spółka złożyła do MSP propozycję przejęcia spółki w tzw. ruchu oraz w całości, bez dzielenia go na części wraz z pracownikami by wypełnić umowę prywatyzacyjną, w której spółka zobowiązała się zwrócić majątek w stanie niepogorszonym. Chodziło tu głównie o uchronienie pracowników, którzy powinni być przejęci formalnie przez MSP na zasadzenie art. 23 1 k. p. MSP odrzuciło propozycję.
Minister ww. propozycję odrzucił stojąc na stanowisku, iż jedyną, jego zdaniem, możliwą formą przejęcia przedsiębiorstwa jest forma procesu cywilnego o wydanie poszczególnych składników majątku, który to proces trwa od 2008 r. W trakcie tego postępowania spółka wielokrotnie składała propozycje zawarcia ugody, jednakże te propozycje również były przez MSP odrzucane.
Dopiero w 2017 roku, po rozwiązaniu Ministerstwa Skarbu Państwa podjęte zostały z inicjatywy spółki rozmowy z Kancelarią Premiera, Ministerstwem Rozwoju oraz Kujawsko-Pomorskim Urzędem Wojewódzkim w celu rozwiązania patowej sytuacji.
W sierpniu 2018 firma zaprzestała działalności i złożyła wniosek o ogłoszenie upadłości.
Również w 2018, po 10 latach postępowania, na mocy prawomocnego postępowania sądu, firma wróciła do skarbu państwa, wraz z takimi elementami majątku, jak grunty przy ul. Targowej w Toruniu, budynki i urządzenia. Majątek przedsiębiorstwa przejął wojewoda, który miał go zabezpieczyć i zinwentaryzować. Jednakże zdaniem byłych pracowników sprzęt niszczeje, a inwentaryzacja nie została przeprowadzona. W chwili przekazania zakład był czynny, miał pakiet zamówień, znaną markę i technologię, co nie uchroniło go jednak przed zamknięciem.

</doc>
<doc id="1043355" url="https://pl.wikipedia.org/wiki?curid=1043355" title="M’Banza Kongo">
M’Banza Kongo



</doc>
<doc id="1043358" url="https://pl.wikipedia.org/wiki?curid=1043358" title="Mbanza-Kongo">
Mbanza-Kongo



</doc>
<doc id="1043359" url="https://pl.wikipedia.org/wiki?curid=1043359" title="Irania gutturalis">
Irania gutturalis



</doc>
<doc id="1043360" url="https://pl.wikipedia.org/wiki?curid=1043360" title="Mbanza Kongo">
Mbanza Kongo



</doc>
<doc id="1043364" url="https://pl.wikipedia.org/wiki?curid=1043364" title="Mary Corleone">
Mary Corleone

Mary Corleone (ur. 1953, zm. 1980) – postać fikcyjna z serii "Ojciec chrzestny". Była córką Michaela Corleone i Kay Adams, zginęła w zamachu na swojego ojca. W ekranizacji powieści w postać tę wcieliła się Sofia Coppola, córka reżysera filmu Francisa Forda Coppoli. W powieści jako postać drugoplanowa nie ma znaczenia, podobnie w pierwszych dwóch filmach serii.
W trzeciej części filmowej trylogii była już dorosłą kobietą. Mimo zakazu ojca była kochanką Vincenta Manciniego, swojego brata stryjecznego. Jednak gdy Vincent został nowym donem Corleone, musiał zerwać z nią stosunki.
Szczególnie kochała swojego ojca. Reprezentowała jego fundację dla biednych dzieci i odnowy Sycylii. Dorastała u boku matki, gdyż Michael po rozwodzie z Kay oddał jej dzieci pod opiekę.

</doc>
<doc id="1043365" url="https://pl.wikipedia.org/wiki?curid=1043365" title="Szybik">
Szybik

Szybik – rodzaj wyrobiska górniczego swoją budową przypomina szyb, jednak nie łączy wyrobisk podziemnych z powierzchnią, lecz poszczególne poziomy kopalni ze sobą. Istnienie szybików było uzasadnione przez ograniczoną długość lin stosowaną w pierwszych urządzeniach wyciągowych, jak np. w kieratach konnych. Zadaniem szybików było więc umożliwienie górnikom eksploatacji złoża znajdującego się poza zasięgiem maszyn wyciągowych.

</doc>
<doc id="1043382" url="https://pl.wikipedia.org/wiki?curid=1043382" title="Jan Chodorowski (materiałoznawca)">
Jan Chodorowski (materiałoznawca)

Jan Chodorowski (ur. 2 listopada 1918 w Kościejowie, zm. 25 lipca 2007 w Warszawie) – polski materiałoznawca, profesor Wydziału Inżynierii Materiałowej Politechniki Warszawskiej, autor publikacji naukowych – specjalność metaloznawstwo i obróbka cieplna.
Tytuł profesora otrzymał w 1964 roku.
Spoczywa na Cmentarzu Wojskowym na Powązkach (kw. AIII kol.-3-30).

</doc>
<doc id="1043383" url="https://pl.wikipedia.org/wiki?curid=1043383" title="Mbanza">
Mbanza

1 miasto w Demokratycznej Republice Konga
2 miasta w Angoli:

</doc>
<doc id="1043384" url="https://pl.wikipedia.org/wiki?curid=1043384" title="Tomasz Feliks Wójcik">
Tomasz Feliks Wójcik

Tomasz Feliks Wójcik (ur. 18 maja 1945 w Gądkowie Wielkim) – polski polityk, nauczyciel akademicki, inżynier i związkowiec, działacz opozycji demokratycznej w okresie PRL, poseł na Sejm III kadencji.
Życiorys.
Absolwent I Liceum Ogólnokształcącego w Legnicy. W 1969 ukończył studia na Wydziale Chemicznym Politechniki Wrocławskiej, w 1980 uzyskał stopień doktora na tej samej uczelni. W latach 70. studiował także matematykę na Uniwersytecie Wrocławskim. Od 1969 był zatrudniony na Politechnice Wrocławskiej, początkowo jako pracownik technicznych, następnie zajmował stanowiska asystenta i adiunkta.
W 1980 wstąpił do „Solidarności”, w stanie wojennym był trzykrotnie internowany w 1982 (w tym po raz pierwszy na okres prawie czterech miesięcy). Po zwolnieniu działał w podziemnych strukturach NSZZ „S”, od 1983 był członkiem Regionalnego Komitetu Strajkowego NSZZ „Solidarność”, kierował nim następnie w latach 1988–1989. W 1990 został przewodniczym zarządu Regionu Dolny Śląsk związku, w 1998 zastąpił go na tej funkcji Janusz Łaznowski. Pozostał następnie członkiem zarządu regionu. Od 1990 członek Komisji Krajowej NSZZ „S”. Między 1981 a 2022 jako jedyny (obok Waldemara Bartosza) uczestniczył we wszystkich 30 krajowych zjazdach delegatów NSZZ „S” (począwszy od I KZD w Gdańsku). Od 1991 reprezentował związek podczas Międzynarodowych Konferencji Pracy, w 2003 pełnił funkcję jej wiceprzewodniczącego. Był członkiem rady administracyjnej Międzynarodowego Biura Pracy w Genewie.
W latach 1997–2001 sprawował mandat posła III kadencji, wybranego liczbą 30 679 głosów z listy Akcji Wyborczej Solidarność z okręgu wrocławskiego. W nocy z 19 na 20 października 1997, po zakończeniu posiedzenia klubu parlamentarnego AWS, z pomocą Piotra Krutula zawiesił krzyż w Sali Posiedzeń. W Sejmie przewodniczył Komisji Skarbu, Uwłaszczenia i Prywatyzacji. Był inicjatorem i współautorem ustawy o powszechnym uwłaszczeniu obywateli, zawetowanej przez prezydenta Aleksandra Kwaśniewskiego. Był liderem AWS w województwie dolnośląskim. W 2001 bezskutecznie ubiegał się o poselską reelekcję. Do 2002 działał w Ruchu Społecznym AWS. W 2003 z ramienia Ligi Polskich Rodzin startował w wyborach uzupełniających do Senatu, zajmując 2. miejsce wśród 4 kandydatów i przegrywając z Mirosławem Lubińskim. W 2004 (będąc członkiem tej partii) kandydował z jej ramienia do Parlamentu Europejskiego, a w 2005 ponownie ubiegał się o mandat senatora. W 2014 znalazł się początkowo na liście Bezpartyjnych Samorządowców do sejmiku dolnośląskiego, jednak ostatecznie nie wystartował.

</doc>
<doc id="1043391" url="https://pl.wikipedia.org/wiki?curid=1043391" title="Proklamacja Emancypacji">
Proklamacja Emancypacji

Proklamacja Emancypacji (ang. "Emancipation Proclamation") to akt prawny wydany 22 września 1862 roku przez prezydenta Stanów Zjednoczonych Abrahama Lincolna znoszący niewolnictwo na obszarach Skonfederowanych Stanów Ameryki.
Proklamacja nie była ustawą ustanowioną przez Kongres Stanów Zjednoczonych, lecz dekretem prezydenckim. Weszła w życie 1 stycznia 1863 roku i swoim zasięgiem obejmowała wyłącznie obszar Skonfederowanych Stanów Ameryki. Po wojnie secesyjnej niewolnictwo zostało zniesione w większości stanów, jednak w niektórych stanach (np. Delaware czy Kentucky) pozostało legalne.
Praca nad projektem trwała od lipca. Na wieść o zwycięstwie pod Antietam Lincoln podpisał Proklamację 22 września po naradzie z członkami Gabinetu. Proklamacja została ogłoszona w prasie następnego dnia (23 września), Lincoln zaznaczył w niej na wstępie, że wydaje ją jako naczelny dowódca armii i marynarki wojennej. Chodziło mu o podkreślenie, że Proklamacja została wydana na mocy prerogatyw wojennych, jakie przysługują prezydentowi. Podstawowy jej ustęp głosił: „"Od dnia 1 stycznia Roku Pańskiego 1863 wszystkie osoby pozostające w niewoli w jakimkolwiek stanie," [...] "którego ludność będzie wówczas trwała w rebelii przeciwko Stanom Zjednoczonym, zostaną odtąd na zawsze wolne i organy wykonawcze Stanów Zjednoczonych wraz z ich władzą wojskową i marynarką wojenną będą uznawały i strzegły wolności tych osób" Gdyby w ciągu 100 dni, od chwili wydania tego dokumentu, Konfederaci złożyli broń, to wówczas właściciele niewolników mogliby uzyskać odszkodowania. Konfederacja nie poddała się w wyznaczonym terminie, co oznaczało z dniem 1 stycznia 1863 r. wejście w życie emancypacji bez odszkodowań, o czym mówiła druga Proklamacja z tegoż dnia.
Zakres działania.
Proklamacja nie obejmowała około 800 000 niewolników w stanach granicznych: Missouri, Kentucky, Wirginia Zachodnia, Maryland i Delaware, które należały do Unii; niewolnicy ci byli uwalniani na podstawie osobnych aktów prawnych władz stanowych i federalnych. Stan Tennessee prawie w całości znajdował się w tym momencie pod kontrolą Unii, dlatego też nie został ujęty na powyższej liście. Wirginia również nie została wymieniona, bowiem wyłączonych zostało jedynie 48 hrabstw, które utworzyły oddzielny stan Wirginię Zachodnią. Wyłączony został także Nowy Orlean i 13 wymienionych z nazwy parafii na terenie stanu Luizjana, mimo że wszystkie w chwili ogłoszenia proklamacji znajdowały się pod kontrolą wojsk Północy.
Proklamacja była wyszydzana jako akt oswobadzający niewolników tam, gdzie Unia nie miała nic do powiedzenia. Abraham Lincoln działał zgodnie z uprawnieniami czasu wojny dającymi mu możliwość przejmowania zasobów nieprzyjaciela. Nie miał konstytucyjnych uprawnień, aby działać przeciwko niewolnictwu na terytoriach lojalnych wobec Stanów Zjednoczonych. W dniu ogłoszenia uwolniono jedynie 50 000 na niewielkim obszarze dziewięciu z dziesięciu stanów, w których znajdowała zastosowanie (Teksas był wyłączony). W stanach Konfederacji (z wyjątkiem Tennessee i Teksasu), była wprowadzana w życie natychmiast po zajęciu danego terenu przez wojska Unii, przy czym co najmniej 20 000 niewolników zyskało wolność 1 stycznia 1863 roku. 
Ponadto Proklamacja stwarzała ramy prawne pod emancypację blisko 4 milionów niewolników, jacy mieli znaleźć się na obszarach zajmowanych przez armie Unii oraz zobowiązywała władze Unii do całkowitej likwidacji niewolnictwa, co nawet na Północy uchodziło za kontrowersyjną decyzję. Na wieść o ogłoszeniu proklamacji niewolnicy w coraz większej liczbie jęli uciekać na północ. Gdy armie Unii zaczęły zajmować tereny konfederackie, każdego dnia uwalniano tysiące niewolników (według spisu z roku 1860 było ich 4 miliony, przy czym ostatni z nich zyskali wolność w lipcu 1865 roku.
Prezydent Konfederacji Jefferson Davis w "Apelu do ludności wolnych Stanów" z 5 stycznia 1863 wyraził pretensję o "wciągnięcie czarnych do wojny toczonej przez białych". Zapowiedział, że siły zbrojne Południa będą traktować jako niewolników "wszystkich czarnych na zajętych przez siebie ziemiach". Również wyzwoleńcy na Południu mieli być przywróceni do poprzedniego stanu. Warunkiem zakończenia wojny miało być przywrócenie niewolnictwa we wszystkich stanach Konfederacji. Niewolnictwo nazwał "kamieniem węgielnym republiki" ("corner-stone of a Republic"). W podobnym duchu utrzymany był jego wcześniejszy rozkaz z grudnia poprzedniego roku nakazujący uznawać schwytanych czarnoskórych żołnierzy Unii nie za jeńców wojennych, lecz za niewolników, zaś ich białym dowódcom groziła śmierć. Późniejsze straty zmusiły Konfederację do uchwalenia 3 marca 1865 r. ustawy o mobilizacji 300 tys. niewolników w wieku 18 - 45 lat, z których do CS Army wcielono kilkuset.
Wraz ze zbliżającym się zakończeniem wojny abolicjoniści jęli coraz częściej zwracać uwagę na fakt, że wprawdzie proklamacja uwalniała niewolników w warunkach wojny, jednak nie delegalizowała instytucji niewolnictwa. W większości byłych stanów Konfederacji wprowadzono w życie przepisy znoszące niewolnictwo, ale w kilku było ono nadal legalne, aż do wejścia w życie 18 grudnia 1865 roku Trzynastej Poprawki do Konstytucji. Lincoln poparł Poprawkę podpisując ją, choć Konstytucja milczy o takim wymogu. Później Czternasta Poprawka z 1868 uznała odszkodowania za wyzwolenie niewolników za sprzeczne z prawem, zaś Piętnasta Poprawka z 1870 zabroniła ograniczać prawa wyborcze z powodu rasy, koloru skóry lub uprzedniego bycia niewolnikiem.

</doc>
<doc id="1043392" url="https://pl.wikipedia.org/wiki?curid=1043392" title="Zbigniew Mierzwa">
Zbigniew Mierzwa

Zbigniew Mierzwa (ur. 14 czerwca 1955 w Gaci) – polski polityk, samorządowiec, rolnik, poseł na Sejm X, I i II kadencji.
Życiorys.
W 1980 ukończył studia na Wydziale Techniki i Energetyki Akademii Rolniczej w Krakowie. Pracował w Spółdzielni Kółek Rolniczych w Gaci. Później był specjalistą ds. melioracji i łąkarstwa w urzędzie gminy Gać. Od 1981 do 1989 pracował jako sekretarz gminnego komitetu Zjednoczonego Stronnictwa Ludowego w Gaci. W latach 1981–1985 zasiadał w zarządzie krajowym Związku Młodzieży Wiejskiej oraz był wiceprzewodniczącym zarządu wojewódzkiego. Od 1981 pełnił też funkcję prezesa zarządu gminnego Ochotniczej Straży Pożarnej w Gaci. W 1982 zajął się prowadzeniem indywidualnego gospodarstwa rolnego.
Był posłem X kadencji z ramienia ZSL z okręgu przemyskiego, następnie I i II kadencji wybranym w okręgach krośnieńsko-przemyskim i przemyskim z listy Polskiego Stronnictwa Ludowego. Pracował następnie w Agencji Restrukturyzacji i Modernizacji Rolnictwa (m.in. jako wicedyrektor oddziału regionalnego). W latach 2002–2006 był radnym i starostą powiatu przeworskiego. W 2005 bez powodzenia kandydował ponownie do Sejmu.
W latach 90. był wiceprezesem NKW PSL, zasiadał we władzach krajowych tej partii.

</doc>
<doc id="1043394" url="https://pl.wikipedia.org/wiki?curid=1043394" title="Thysville">
Thysville



</doc>
<doc id="1043398" url="https://pl.wikipedia.org/wiki?curid=1043398" title="Mbanza-Soyo">
Mbanza-Soyo



</doc>
<doc id="1043400" url="https://pl.wikipedia.org/wiki?curid=1043400" title="São Salvador">
São Salvador

4 miejscowości w Portugalii
1 miejscowość w Angoli

</doc>
<doc id="1043419" url="https://pl.wikipedia.org/wiki?curid=1043419" title="Kościół św. Marii Magdaleny">
Kościół św. Marii Magdaleny

Niektóre świątynie pod wezwaniem św. Marii Magdaleny:

</doc>
<doc id="1043421" url="https://pl.wikipedia.org/wiki?curid=1043421" title="Besta-deild karla">
Besta-deild karla

Besta-deild karla (wym. ) – najwyższa w hierarchii klasa męskich ligowych rozgrywek piłkarskich w Islandii, będąca jednocześnie najwyższym szczeblem centralnym (I poziom ligowy), utworzona w 1912 roku i od samego początku zarządzana przez Islandzki Związek Piłki Nożnej (KSÍ). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Islandii, zaś najsłabsze drużyny są relegowane do 1. deild karla (II ligi islandzkiej).
Historia.
Mistrzostwa Islandii w piłce nożnej rozgrywane są od 1912 roku. Pierwszym zwycięzcą został klub Reykjavíkur. Do sezonu 1954 najwyższa klasa rozgrywkowa nosiła nazwę Meistaraflokkur. W 1955 nazwę tę zmieniono na 1. deild. Natomiast od sezonu 1997 najwyższą klasą rozgrywkową jest Úrvalsdeild. W 2022 roku liga zmieniła nazwę na Besta-deild karla.
System rozgrywek.
Obecny format ligi zakładający rozgrywania dwóch meczów z każdym rywalem zamiast, jak dotychczas, jednego, obowiązuje od sezonu 1959.
Rozgrywki składają się z 22 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 2008 w lidze występuje 12 zespołów. W przeszłości liczba ta wynosiła od 3 do 10. Drużyna zwycięska za wygrany mecz otrzymuje 3 punkty (do sezonu 1983 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Islandii w piłce nożnej. Mistrz Islandii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Islandii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do 1. deild karla.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Islandii zostało do tej pory zdobyte przez 11 różnych drużyn.
Stan na 31 grudnia 2022.
Uhonorowane kluby.
Po zdobyciu 5 tytułów mistrza Islandii zezwala się na umieszczanie na koszulce złotej gwiazdki symbolizującej liczbę wywalczonych tytułów mistrzowskich, kolejna gwiazdka po 10, itd.
Obecnie (stan na grudzień 2022) mistrzowskie gwiazdki ma:

</doc>
<doc id="1043422" url="https://pl.wikipedia.org/wiki?curid=1043422" title="Wilhelm von Tegetthoff">
Wilhelm von Tegetthoff

Wilhelm von Tegetthoff (ur. 23 grudnia 1827 w Mariborze, zm. 7 kwietnia 1871 w Wiedniu) – wiceadmirał cesarskiej i królewskiej Marynarki Wojennej, uznawany za najwybitniejszego dowódcę floty Austro-Węgier i jednego z bardziej znanych dowódców marynarki XIX wieku, zwycięzca spod Lissy (1866).
Życiorys.
Wilhelm von Tegetthoff urodził się w Marburgu (ob. Maribor), w rodzinie wojskowego austriackiego, wywodzącej się z Westfalii. W 1840 wstąpił do Morskiego Kolegium Kadetów w Wenecji, przygotowującego do służby w marynarce. W 1845 ukończył kolegium z wyróżnieniem i rozpoczął służbę w Marynarce Wojennej Austro-Węgier ("Kaiserliche und Königliche Kriegsmarine") jako kadet. Służył początkowo na brygu „Montecuccoli”, następnie korwecie „Adria”, na wodach greckich. W 1849 uczestniczył w tłumieniu wystąpień Wiosny Ludów we Włoszech, zajmując stanowiska sztabowe. We wrześniu 1849 został zastępcą dowódcy korwety „Marianne”, po czym w 1851 awansował na podporucznika i służył na korwecie „Carolina” w Eskadrze Lewantyńskiej na wodach Bliskiego Wschodu.
W 1854 otrzymał swoje pierwsze dowództwo – bocznokołowca „Elisabeth”, a pod koniec 1855 bocznokołowca „Taurus” i awans na kapitana. Dzięki nabytej znajomości problemów Imperium Osmańskiego, przez cały 1856 rok reprezentował Austrię w Sulinie – tureckim porcie u ujścia Dunaju, zyskując swoimi działaniami dyplomatycznymi uznanie Austrii i Turcji. Powierzono mu następnie misję rozpoznania możliwości bazowania floty austriackiej na Morzu Arabskim. W 1858 w uznaniu zasług został awansowany na komandora podporucznika i został szefem I sekcji w dowództwie marynarki, będącym jednocześnie zastępcą dowódcy marynarki, już w październiku tego roku jednak na swoją prośbę został przeniesiony do służby na morzu. Podczas wojny z Francją i Sardynią w 1859 dowodził korwetą „Erzherzog Friedrich”, jednakże marynarka nie odegrała w wojnie znaczącej roli. W 1860 awansował na komandora porucznika, w 1861 na komandora. Służąc w dowództwie marynarki w latach 1861-1862 był jednym z głównych współpracowników dowódcy marynarki arcyksięcia Ferdynanda Maksymiliana w jego reformie floty.
W 1862 Tegetthoff objął dowództwo niewielkiej grupy okrętów zabezpieczających austriackie interesy u wybrzeży Grecji i następnie operującej na wschodnim Morzu Śródziemnym. W obliczu wojny prusko-duńskiej o Szlezwik, Tegetthoff został wysłany z małą eskadrą austriacką na Morze Północne (fregaty „Schwarzenberg” i „Radetzky”), gdzie połączyła się ze słabymi siłami niemieckimi. 9 maja 1864 doszło do nierozstrzygniętej bitwy pod Helgolandem, w której austriackie okręty, zwłaszcza flagowy „Schwarzenberg”, odniosły cięższe uszkodzenia i Tegetthoff wycofał się. Na skutek starcia jednak Duńczycy zaprzestali blokady morskiej portów pruskich. Po bitwie Tegetthoff został uznany w Austrii za zwycięzcę, stając się pierwszym austriackim bohaterem morskim i został następnego dnia awansowany na stopień kontradmirała. Już 21 maja powrócił na Morze Śródziemne, po czym służył jako dowódca Eskadry Lewantyńskiej na wschodnim Morzu Śródziemnym.
Podczas wojny Włoch i Prus z Austrią w 1866 roku (siedmiotygodniowej), Tegetthoff został wyznaczony dowódcą austriackiej floty, po czym podjął energiczne działania w celu jej mobilizacji i zwiększenia jej wartości bojowej. Mimo posiadania słabszej floty od włoskiej, wierzył w konieczność operacji ofensywnych i podjął wypad przeciw bazie floty włoskiej w Ankonie, jednak Włosi nie nawiązali starcia. 20 lipca 1866, w związku z atakiem floty włoskiej na wyspę Lissa (Vis), Tegetthoff poprowadził eskadrę austriacką do bitwy, w której podjął śmiałą taktykę zniwelowania włoskiej przewagi w artylerii przez walkę na bliskie odległości i taranowanie. Na skutek umiejętnej taktyki Tegetthoffa i błędów popełnionych przez Włochów, bitwa pod Lissą zakończyła się zwycięstwem Austriaków. Został on następnego dnia awansowany na stopień wiceadmirała i odznaczony przez cesarza Franciszka Józefa od razu Krzyżem Komandorskim Wojskowego Orderu Marii Teresy (z pominięciem Krzyża Rycerskiego).
Po wojnie, Tegetthoff zrezygnował z dowodzenia eskadrą i został wysłany w podróż po USA m.in. w celu zapoznania się z nowymi okrętami pancernymi. Latem 1867 powierzono mu misję odzyskania od powstańców meksykańskich ciała rozstrzelanego arcyksięcia Ferdynanda Maksymiliana (cesarza Meksyku), co udało mu się dokonać po długich negocjacjach.
Po powrocie, Tegetthoff został powołany na stanowisko komendanta Marynarki Wojennej i szefa Sekcji Marynarki Wojennej w Ministerstwie Wojny Rzeszy, na którym stanowisku zajął się reformami marynarki, w miarę przyznawanych mu z oporami przez ministra wojny środków finansowych. Borykał się także z trudnościami ze strony zwolenników rozbudowy fortyfikacji nadbrzeżnych w miejsce silnej floty. W 1870 z uwagi na niemożność dokonania pożądanych przez siebie zmian i chorobę – rak wargi, z którą walczył od 1866, odszedł ze stanowiska. 7 kwietnia 1871 zmarł w Wiedniu na zapalenie płuc.
Tegetthoff nie ożenił się i nie miał dzieci. Był uznawany za porywczego i surowego, lecz sprawiedliwego perfekcjonistę. Mimo sławy, z powodu cech charakteru i swojego indywidualizmu, nie był popularny wśród wyższych oficerów, natomiast był szanowany i podziwiany przez marynarzy i niższych oficerów.
Imieniem Tegetthoffa nazwano austriacki pancernik „Tegetthoff” typu "Viribus Unitis" z 1913.

</doc>
<doc id="1043425" url="https://pl.wikipedia.org/wiki?curid=1043425" title="ECMA 376">
ECMA 376



</doc>
<doc id="1043426" url="https://pl.wikipedia.org/wiki?curid=1043426" title="Parafia św. Marii Magdaleny">
Parafia św. Marii Magdaleny

Niektóre parafie pod wezwaniem św. Marii Magdaleny:

</doc>
<doc id="1043428" url="https://pl.wikipedia.org/wiki?curid=1043428" title="Andrzej Samuel Kostrowicki">
Andrzej Samuel Kostrowicki

Andrzej Samuel Kostrowicki (ur. 16 lutego 1921 w Wilnie, zm. 8 sierpnia 2007) – polski geograf, specjalista w zakresie biogeografii, profesor zwyczajny doktor habilitowany, długoletni współpracownik Wydziału Geografii i Studiów Regionalnych Uniwersytetu Warszawskiego, członek Rady Naukowej Instytutu Geografii Fizycznej, profesor Instytutu Geografii i Przestrzennego Zagospodarowania Polskiej Akademii Nauk. Autor wielu publikacji naukowych.
Życiorys.
W 1959 r. uzyskał tytuł magistra na Uniwersytecie Warszawskim, w 1962 obronił doktorat, a w 1969 habilitował się w Instytucie Geografii Polskiej Akademii Nauk. W 1978 r. został mianowany profesorem nadzwyczajnym, a w 1987 profesorem zwyczajnym.
Był cenionym autorytetem w zakresie badań systemu „człowiek-środowisko”.

</doc>
<doc id="1043431" url="https://pl.wikipedia.org/wiki?curid=1043431" title="Oddział Grobów Wojennych C. i K. Komendantury Wojskowej w Krakowie">
Oddział Grobów Wojennych C. i K. Komendantury Wojskowej w Krakowie

Oddział Grobów Wojennych C. i K. Komendantury Wojskowej w Krakowie (niem. "Kriegsgräber-Abteilung K.u.K. Militär-Kommando Krakau") – jedna z terenowych filii Wydziału Grobów Wojennych wiedeńskiego Ministerstwa Wojny, utworzonego 3 listopada 1915 roku. Wydzielona jednostka wojska austro-węgierskiego, która doprowadziła do wybudowania zespołu ponad 400 zachodniogalicyjskich cmentarzy wojennych.
Założenia ogólne.
Instytucja ta posiadała szerokie uprawnienia i zadania – miała ewidencjonować poległych, ekshumować i komasować zwłoki żołnierzy w wybranych miejscach, a także projektować i budować cmentarze wojenne. Ministerstwo Wojny Austro-Węgier powołało 9 oddziałów grobów wojennych, z których 3 powstały w Galicji (Kraków – Galicja Zachodnia, Przemyśl – Galicja Środkowa, Lwów – Galicja Wschodnia).
Teren działania.
Teren działania Krakowskiego Oddziału obejmował Galicję Zachodnią. Na terenie tym powstało 388 cmentarzy wojennych.
Podział organizacyjny.
Dokonano podziału organizacyjnego. Utworzono jedenaście grup do prac w wybranych kierunkach: Oczyszczania Miejsc Walk (w Tarnowie), Ewidencji Poległych, Koncepcyjną, Kierownictwo Artystyczne, Budowy Cmentarzy, Malarzy, Rzeźbiarzy, Modelarzy, Ogrodników, Fotografów.
Schemat organizacyjny Oddziału Grobów Wojennych C. i K. Komendantury Wojskowej w Krakowie
Schemat w języku polskim:
Okręgi cmentarne.
Całe zachodniogalicyjskie pole bitewne podzielono na XI Okręgów: Nowy Żmigród (31 cmentarzy), Jasło (31 cmentarzy), Gorlice (54 cmentarze), Łużna (27 cmentarzy), Pilzno (27 cmentarzy), Tarnów (62 cmentarze), Dąbrowa Tarnowska (15 cmentarzy), Brzesko (50 cmentarzy), Bochnia (40 cmentarzy), Limanowa (29 cmentarzy), Kraków (22 cmentarze).
Oddział XI (Kraków), obejmujący 22 cmentarze o numerach od 379 (Mała Wieś) do 400 (Prusy) oraz pięć mogił pojedynczych lub podwójnych, usytuowanych na podmiejskich cmentarzach parafialnych, działał jako wydzielony Oddział do spraw Grobów Wojennych Twierdzy Kraków. Kierował nim czeski rzeźbiarz akademicki Karl Korschan.
Mapa okręgów cmentarnych Oddziału Grobów Wojennych C. i K. Komendantury Wojskowej w Krakowie
Historia i opis działań.
Każdy z okręgów był kierowany przez oficera z wykształceniem inżynierskim lub artystycznym. Do jego obowiązków należało rozpoznanie terenu, nadzór nad wyborem miejsca, projekt techniczny, koncepcja artystyczna, dostawa budulca, załatwianie formalności prawno-własnościowych dla wyznaczonego terenu. Dowódcy okręgów na terenach górskich mieli wyjątkowo trudne zadanie – cmentarze projektowano często w miejscach trudno dostępnych, gdzie pierwszym etapem było zaprojektowanie i wykonanie drogi dojazdowej.
Zakres prac jakie musiały być wykonane obrazują dwie liczby: z pobojowisk zebrano około 60 000 ciał, w tym 43 000 ekshumowano jednocześnie je identyfikując na podstawie dokumentów, mundurów i rzeczy osobistych.
W oddziale zatrudniano zarówno wojskowych (również jeńców) jak i cywilów. Łącznie służyło tu ponad 3000 osób. Byli wśród nich rosyjscy cieśle, włoscy kamieniarze, rzemieślnicy rozmaitych specjalności, ogrodnicy oraz szczególnie starannie dobierani projektanci: architekci, rzeźbiarze. Byli też malarze, rysownicy, fotografowie i kreślarze stanowiący pomocniczy personel artystyczny.
Do budowy ponad 400 cmentarzy użyto ogromne ilości materiałów budowlanych i innych. Pracami technicznymi Wydziału Grobów Wojennych, zajmowała się Komendantura Uprzątania Pól Bitewnych w Tarnowie, jej 12 oddziałów i zakład budowlany w Krakowie z podległymi im zakładami. Prace objęły ekshumację i ponowny pochówek 42 749 zwłok żołnierzy, niezliczone pertraktacje w sprawie przekazania gruntów oraz założenie i rozbudowę 378 cmentarzy z 60 829 pochowanymi.
Zestawienie zużytych materiałów.
Zużyto następujące ilości materiałów:
Odlano z żeliwa około 12 000 krzyży na groby pojedyncze i 1400 krzyży na groby zbiorowe. Do zagospodarowania cmentarzy sprowadzono 420 000 sadzonek bluszczu i innych roślin wiecznie zielonych, 35 000 krzewów ozdobnych, 25 000 sadzonek wysokopiennych drzew iglastych, 9500 sadzonek modrzewia, 3214 wysokopiennych drzew liściastych, 9500 drzew dziko rosnących, 34 789 krzewów ozdobnych, 2000 krzewów kwitnących, 2100 roślin pnących, do założenia trawników zużyto: 2000 kg nasion traw.
Z betonu i kamienia ciosanego wybudowano przy wojennych cmentarzach:
z żeliwa:
z żelaza kutego:
z drewna:
Ponadto wykonano:
Komendantura Uprzątania Pól Bitewnych w Tarnowie zbudowała na terenie dworca kolejowego magazyn przejściowy dla ogromnych ilości materiałów. Nadchodzące materiały kierowane były stąd do różnych oddziałów zgodnie z zamówieniami. Tędy również przesyłano rośliny, przeznaczonych do wystroju zieleni cmentarzy;
Wykaz cmentarzy.
Wykaz
Wykaz kadry Oddziału Grobów Wojennych.
Komendant
Zastępcy komendanta – oficerowie koncepcyjni:
Projektanci:
Oddział budowlany ("Bau-Gruppe"):
Zespół rzeźbiarzy ("Bildhauer-Gruppe")
Zespół malarzy ("Die Maler"):
Grupa ewidencyjna ("Evidenz-Gruppe"):
Komenda Porządkowania Pól Bitewnych w Tarnowie ("Schlf. Aufr. Komdo. Tarnów")
Okręg I Żmigród ("Abteilung I Żmigród")
Okręg II Jasło ("Abteilung II Jasło")
Okręg III Gorlice ("Abteilung III Gorlice")
Okręg IV Łuźna ("Abteilung IV Łuźna")
Okręg V Pilzno ("Abteilung V Pilzno")
Okręg VI Tarnów ("Abteilung VI Tarnów")
Okręg VII Dąbrowa Tarnowska ("Abteilung VII Dąbrowa Tarnowska")
Okręg VIII Brzesko ("Abteilung VIII Brzesko")
Okręg IX Bochnia ("Abteilung IX Bochnia")
Okręg X Limanowa ("Abteilung X Limanowa")
Okręg XI Gorlice II ("Abteilung XI Gorlice II")
Okręg XII (porządkowy, zajmujący się drewnem – "Abteilung XII Holzaufräumen")

</doc>
<doc id="1043440" url="https://pl.wikipedia.org/wiki?curid=1043440" title="Pernes">
Pernes



</doc>
<doc id="1043445" url="https://pl.wikipedia.org/wiki?curid=1043445" title="Andrzej Wiśniewski (ur. 1953)">
Andrzej Wiśniewski (ur. 1953)

Andrzej Wiśniewski (ur. 8 czerwca 1953 w Olkowicach) – polski polityk, samorządowiec, rolnik indywidualny, poseł na Sejm II kadencji.
Życiorys.
W 1974 ukończył Technikum Rolnicze w Zwoleniu, następnie studia w Wyższej Szkole Biznesu im. Jana Chrapka w Radomiu oraz studia podyplomowe w zakresie kontroli i audytu wewnętrznego w gospodarce i administracji publicznej.
W latach 1981–1988 działał w ZMW, zasiadał we władzach krajowych i regionalnych tej organizacji. Od 1990 do 1998 pełnił funkcję wójta gminy Promna. Sprawował mandat posła II kadencji, wybranego w okręgu radomskim z listy Polskiego Stronnictwa Ludowego. W latach 1998–2006 był starostą i radnym powiatu białobrzeskiego. Ukończył wyższy kurs obrony w Akademii Obrony Narodowej. Został też wiceprezesem zarządu powiatowego PSL w Białobrzegach, członkiem zarządu wojewódzkiego na Mazowszu, prezesem zarządu powiatowego i członkiem władz wojewódzkich OSP oraz członkiem Okręgowej Rady Łowieckiej w Radomiu.
Od 1997 kilkakrotnie bez powodzenia kandydował do parlamentu, m.in. w przedterminowych wyborach parlamentarnych w 2007.

</doc>
<doc id="1043451" url="https://pl.wikipedia.org/wiki?curid=1043451" title="Cebularz">
Cebularz

Cebularz – wywodzący się z kuchni żydowskiej pszenny placek, o średnicy od 15 do 20 centymetrów, pokryty pokrojoną w kostkę cebulą wymieszaną z makiem (15%–20%), charakterystyczny dla Lubelszczyzny.
Cebularz to jeden z najbardziej popularnych produktów tradycyjnych w województwie lubelskim. Pierwsze wzmianki na jego temat, a także przekazywana z pokolenia na pokolenie receptura, sięgają XIX stulecia. Jako pierwsi cebularze zaczęli wypiekać Żydzi z lubelskiego Starego Miasta, a przed II wojną światową był już on znanym przysmakiem na całej Lubelszczyźnie.
Józef Honig tak wspominał przedwojenne przysmaki Lublina:
W 2007 roku cebularz został wpisany na listę produktów tradycyjnych, a od sierpnia 2014 jest chroniony prawem Unii Europejskiej jako produkt regionalny.
Od 2017 roku w Lublinie działa Regionalne Muzeum Cebularza.

</doc>
<doc id="1043458" url="https://pl.wikipedia.org/wiki?curid=1043458" title="Ponte">
Ponte



</doc>
<doc id="1043461" url="https://pl.wikipedia.org/wiki?curid=1043461" title="Bazylika archikatedralna św. Piotra i św. Pawła w Poznaniu">
Bazylika archikatedralna św. Piotra i św. Pawła w Poznaniu



</doc>
<doc id="1043464" url="https://pl.wikipedia.org/wiki?curid=1043464" title="Sande">
Sande



</doc>
<doc id="1043468" url="https://pl.wikipedia.org/wiki?curid=1043468" title="Sobral (ujednoznacznienie)">
Sobral (ujednoznacznienie)

3 miejscowości w Portugalii

</doc>
<doc id="1043469" url="https://pl.wikipedia.org/wiki?curid=1043469" title="Danuta Lechowska-Olton">
Danuta Lechowska-Olton

Danuta Lechowska-Olton (ur. 1933, zm. 7 sierpnia 2007) – pracownik Działu Literackiego Programu 1 Polskiego Radia.
Córka Jerzego. Przez ponad 50 lat była członkiem redakcji słuchowisk "Matysiakowie" i "W Jezioranach". Zajmowała się między innymi odpisywaniem na listy słuchaczy.
Pochowana 14 sierpnia 2007 na cmentarzu Stare Powązki (kwatera 284 c wprost-3-10).

</doc>
<doc id="1043470" url="https://pl.wikipedia.org/wiki?curid=1043470" title="Gruczoł sterczowy">
Gruczoł sterczowy



</doc>
<doc id="1043472" url="https://pl.wikipedia.org/wiki?curid=1043472" title="Górnik (ujednoznacznienie)">
Górnik (ujednoznacznienie)



</doc>
<doc id="1043481" url="https://pl.wikipedia.org/wiki?curid=1043481" title="Ignacy Tłoczek">
Ignacy Tłoczek

Ignacy Felicjan Tłoczek (ur. 6 sierpnia 1902 w Pyzdrach, zm. 7 października 1982 w Warszawie) – architekt, urbanista, historyk architektury krajobrazu i humanista, który decydująco wpłynął na współczesne oblicze Torunia.
Życiorys.
Syn Aleksandra. W latach 1924-1931 studiował architekturę na Politechnice Warszawskiej. Po ukończeniu studiów podjął pracę w Toruniu na stanowisku głównego architekta miejskiego. Opracował w tym okresie urbanistyczny plan rozbudowy miasta. Wytyczne kierunkowe tego planu są nadal aktualne. W okresie II wojny światowej gromadził materiały dotyczące obiektów architektonicznych, wykonując przy tym tysiące rysunków. Rysunki te stanowią unikatową dokumentację obiektów, które nie przetrwały do obecnych czasów. Zebrane w okresie wojny materiały wykorzystał przy opracowaniu przyszłych prac naukowych. 
W czasie wyzwalania Wielkopolski spod okupacji hitlerowskiej w 1945 brał udział w odbudowie drewnianego mostu na Warcie w Pyzdrach. 
Po wojnie podjął pracę na Politechnice Warszawskiej w Katedrze Architektury i Planowania Wsi, gdzie uzyskał stopień profesora. W 1961 powierzono mu stanowisko kierownika Katedry Budownictwa Wiejskiego na Akademii Rolniczej. W latach 1964-1966 pełnił funkcję dziekana Wydziału Ekonomiczno-Rolniczego Szkoły Głównej Gospodarstwa Wiejskiego w Warszawie. Był inicjatorem i autorem koncepcji utworzenia skansenu przy Muzeum Rolnictwa w Ciechanowcu. Po przejściu na emeryturę w 1972 nadal aktywnie uczestniczył w życiu naukowym i społecznym.
Pochowany na cmentarzu Bródnowskim (kw. 3B, rząd III, grób 22).
Ważniejsze prace.
Publikował w czasopiśmie „Materiały Muzeum Budownictwa Ludowego w Sanoku”.

</doc>
<doc id="1043482" url="https://pl.wikipedia.org/wiki?curid=1043482" title="Guna (buddyzm)">
Guna (buddyzm)

Gua (sans गुण) (chiń. 塵 chen; kor. chin (진); jap. chin; wiet. trân) – w buddyzmie: cecha, jakość, cnota.
W sanskrycie znaczy jakość, drugorzędny element, także wynik działania zmysłów: oczu – obraz (barwo-kształt), uszu – dźwięk itd. W tym wypadku najczęstszym odpowiednikiem jest w chiń. "chen".
Słowo "chen" oznacza kurz, drobne cząsteczki, atomy i także materię, która jest rozumiana często jako zanieczyszczenie. Może być także rozumiana jak aktywna, uwarunkowana zasada w naturze, drobna, subtelna i zanieczyszczająca czysty umysł. Można także symbolicznie używać tego określenia, gdy mówi się o drobnych troskach codziennego życia.
Chińczycy czasami starali się oddać brzmienie oryginalnego sanskryckiego słowa chińskim odpowiednikiem dźwiękowym. Guna oddali określeniem "qiuna".

</doc>
<doc id="1043484" url="https://pl.wikipedia.org/wiki?curid=1043484" title="Felgueiras (ujednoznacznienie)">
Felgueiras (ujednoznacznienie)

4 miejscowości w Portugalii:

</doc>
<doc id="1043486" url="https://pl.wikipedia.org/wiki?curid=1043486" title="Monte">
Monte

4 miejscowości w Portugalii:

</doc>
<doc id="1043488" url="https://pl.wikipedia.org/wiki?curid=1043488" title="Budzanów">
Budzanów

Budzanów (ukr. Буданів, "Budaniw", ros. Буданов, "Budanow") – wieś na Ukrainie, w rejonie czortkowskim obwodu tarnopolskiego, w hromadzie Białobożnica, leżąca nad rzeką Seret w czworoboku pomiędzy Czortkowem, Buczaczem, Trembowlą a Kopyczyńcami. Ludność: 1634 osoby (2005).
Historia.
W 1549 r. król Polski Zygmunt II August nadał miejscowości magdeburskie prawa miejskie. Miasto w dawnym województwie ruskim Rzeczypospolitej założył Jakub Budzanowski.
W XIX w. posiadała prawa miejskie w powiecie czortkowskim, i była zamieszkana przez 4661 osób (rzymscy katolicy 1 100, greko-katolicy 1 674, żydzi 1 887). Ważniejszymi obiektami były: klasztor, szpital, szkoła. Właścicielem większej posiadłości w drugiej połowie XIX w. był Władysław hr. Baworowski. Jego syn Jerzy był posłem.
Podczas okupacji pozbawiony praw miejskich i włączony do nowej wiejskiej gminy Budzanów.
Do 2020 roku część rejonu trembowelskiego, od 2020 – czortkowskiego.

</doc>
<doc id="1043491" url="https://pl.wikipedia.org/wiki?curid=1043491" title="Lousã (ujednoznacznienie)">
Lousã (ujednoznacznienie)

4 miejscowości w Portugalii:

</doc>
<doc id="1043495" url="https://pl.wikipedia.org/wiki?curid=1043495" title="Pombal (ujednoznacznienie)">
Pombal (ujednoznacznienie)

3 miejscowości w Portugalii

</doc>
<doc id="1043496" url="https://pl.wikipedia.org/wiki?curid=1043496" title="Linhares (ujednoznacznienie)">
Linhares (ujednoznacznienie)

3 miejscowości w Portugalii:

</doc>
<doc id="1043497" url="https://pl.wikipedia.org/wiki?curid=1043497" title="Fregaty zwalczania okrętów podwodnych projektu 1159">
Fregaty zwalczania okrętów podwodnych projektu 1159



</doc>
<doc id="1043500" url="https://pl.wikipedia.org/wiki?curid=1043500" title="Grażyna Barbara Szewczyk">
Grażyna Barbara Szewczyk

Grażyna Barbara Szewczyk (ur. 7 grudnia 1945 w Katowicach) – germanistka, skandynawistka i polonistka, profesor nauk humanistycznych, tłumacz literatury niemieckiej, szwedzkiej i norweskiej na język polski, autorka prac naukowych i popularnonaukowych oraz książek z dziedziny literatury niemieckiej XX wieku, historii stosunków niemiecko-polskich na Śląsku oraz najnowszych dziejów literatury szwedzkiej.
Życiorys.
Jest córką Wilhelma Szewczyka. Urodziła się 7 grudnia 1945 w Katowicach. Tam też ukończyła edukację na poziomie szkoły średniej. Następnie w latach 1963–1971 studiowała filologię polską oraz filologię germańską na Uniwersytecie Jagiellońskim w Krakowie. W latach 1972–1974 przebywała na stypendium naukowym w Szwecji. Stopień naukowy doktora uzyskała w 1976, po czym związała się zawodowo z Uniwersytetem Śląskim w Katowicach i została nauczycielem akademickim. Dysertację habilitacyjną obroniła w 1985 na Uniwersytecie Wrocławskim. W 1991 została profesorem uczelnianym Uniwersytetu Śląskiego w Katowicach i od tego roku kierowała Instytutem Filologii Germańskiej, później przemianowanym na Zakład Filologii Germańskiej. Tytuł naukowy otrzymała w 2000.
Członek Komitetu Nauk o Literaturze PAN. Członek międzynarodowych i krajowych towarzystw literackich, m.in. zastępca prezesa Górnośląskiego Towarzystwa Literackiego oraz Towarzystwa Przyjaciół Łużyc, a także laureatka szwedzkiej nagrody Ingmara. Współpracuje z uczelniami w Krakowie, Opolu, Tychach i Bielsku-Białej oraz Wojewódzkim Ośrodkiem Metodycznym w Katowicach. Wykłada też na Uniwersytecie Jagiellońskim w Krakowie i na Uniwersytecie Warszawskim.
Będąc spadkobierczynią Wilhelma Szewczyka podtrzymuje kontakty z gminą Czerwionka-Leszczyny. Jest częstym gościem Zespołu Szkół im. Wilhelma Szewczyka w Czerwionce-Leszczynach oraz innych gminnych placówek oświatowych i kulturalnych. Współorganizuje i uczestniczy w sesjach popularnonaukowych i konkursach na terenie gminy i w okolicy, m.in. w Międzynarodowym Konkursie Poetyckim O Złote Cygaro Wilhelma. Od 2003 r. funduje stypendia dla jednego z uczniów liceum noszącego imię jej ojca. W 2004 otrzymała lokalną nagrodę przyznawaną przez Miasto Czerwionka-Leszczyny – „Karolinkę”, a w 2009 Nagrodę im. Karola Miarki.
Członek parafii ewangelicko-augsburskiej w Katowicach. Od 2011 jest prezesem oddziału w Katowicach Polskiego Towarzystwa Ewangelickiego.
Jest autorką następujących książek:
Przetłumaczyła m.in.:
Redaktor m.in.:
Ponadto jest autorką kilkuset artykułów.

</doc>
<doc id="1043506" url="https://pl.wikipedia.org/wiki?curid=1043506" title="Mátyás Biró">
Mátyás Biró

Mátyás Biró, inaczej Maciej Devay, nazywany także Węgierskim Lutrem (ur. ? w Deva w Siedmiogrodzie – zm. około roku 1547 w Debreczynie), teolog, znany krzewiciel luteranizmu na Węgrzech, uczeń i współpracownik Marcina Lutra. Jako uczeń Lutra, Biró mieszkał w jego domu. 
Był prześladowany, między innymi wielokrotnie więziony, za swe przekonania i działalność reformatorską.
Napisał, m.in., "Disputatio de statu, in quo sint beatorum animae post hanc vitam..." (1537), a także "Orthographica Hungarica", pierwszą książkę napisaną i wydaną w języku węgierskim.

</doc>
<doc id="1043508" url="https://pl.wikipedia.org/wiki?curid=1043508" title="Didymus">
Didymus

Dydym Aleksandryjski

</doc>
<doc id="1043511" url="https://pl.wikipedia.org/wiki?curid=1043511" title="Edward S. Curtis">
Edward S. Curtis

Edward Sheriff Curtis (ur. 16 lutego 1868 w Whitewater w Wisconsin, zm. 19 października 1952 w Los Angeles) – fotograf specjalizujący się w dokumentowaniu życia Indian i Zachodu Stanów Zjednoczonych. Indianie nazywali go "Shadow Catcher" (Łowcą Cieni).
Początki.
Curtis urodził się w pobliżu Whitewater w stanie Wisconsin. Jego ojciec, Johnson Asahel Curtis (1840-1887), był pastorem. W roku 1874 rodzina przeniosła się z Wisconsin do Minnesoty, gdzie przez kilka lat prowadziła sklep spożywczy.
W wieku 17 lat Edward zaczął praktykować u fotografa w miejscowości Saint Paul. W roku 1887 rodzina przeniosła się do Seattle w stanie Waszyngton, gdzie Edward zakupił swój pierwszy aparat i zaczął pracować dla studia Rasmusa Rothiego. Po kilku miesiącach odszedł od Rothiego i związał się z Thomasen Guptillem. Nowe studio nazwali „Curtis and Guptill, Photographers and Photoengravers”.
W roku 1892 Edward ożenił się z Klarą J. Phillips (1874-1932) pochodzącą z Pensylwanii. Mieli czworo dzieci: Harolda (1893-1988); Elżbietę (1896-1973), czyli Beth, która wyszła za mąż za Manforda Magnusona (1895-1993); Florence (1899-1987), która poślubiła Henry’ego Graybilla (1893-?) i Katarzynę (1909-?), czyli Billy. W 1896 roku cała rodzina przeprowadziła się do nowego domu w Seattle.
Fotograf Indian.
W 1895 Curtis zrobił zdjęcie portretowe „księżniczce Angelinie”, znanej także jako Kickisomlo, córce wodza Seattle'a z plemienia Duwamish. Było to jego pierwsze zdjęcie, na jakim uwiecznił Indiankę. W 1898 roku, podczas wyprawy mającej na celu sfotografowanie szczytu Mount Rainier, Curtis zetknął się z niewielką grupą badaczy. Jednym z nich był George Bird Grinnell, znawca plemion Indian Ameryki Północnej. Grinnellowi spodobały się zdjęcia Curtisa, więc zaproponował mu udział w wyprawie do Indian z plemienia Czarnych Stóp w Montanie w roku 1900.
W 1906 wydawca J.P. Morgan zaproponował Curtisowi honorarium w wysokości 75 000 dolarów za wykonanie 1500 zdjęć Indian, które miały być opublikowane w dwudziestu tomach. Curtis doszedł do wniosku, że powinien nie tylko robić zdjęcia, ale również dokumentować istniejące jeszcze przejawy życia i kultury Indian, nim znikną bezpowrotnie. We wprowadzeniu do pierwszego tomu, wydanego w 1907, napisał: „Musimy zbierać informacje o życiu jednej z najwspanialszych ras gatunku ludzkiego teraz, nim ostatnia szansa zostanie zaprzepaszczona”. Nagrał ponad 10 000 woskowych cylindrów gramofonowych z zapisem indiańskiej mowy i pieśni. Wykonał ponad 40 000 zdjęć, odwiedzając 80 plemion. Spisał plemienne legendy i dzieje, zgromadził informacje na temat tradycyjnej kuchni, sposobów budowy domostw, osadnictwa, wypoczynku, ceremonii religijnych i pogrzebowych. Sporządził noty biograficzne wodzów poszczególnych plemion, a zbiór ten, w wielu przypadkach, jest jedynym istniejącym zapisem z życia ginących lub cywilizujących się plemion.
W roku 1916 Klara wystąpiła o rozwód. W 1919 r. sąd przyznał jej studio Curtisa wraz z całym sprzętem i negatywami. Edward włamał się wraz z córką Beth do studia i zniszczył wszystkie szklane negatywy, ponieważ nie chciał, żeby dostały się w ręce byłej żony.
Około roku 1922 Curtis przeprowadził się do Los Angeles, gdzie otworzył nowe studio. By zarobić na nowy sprzęt, pracował jako asystent operatora w studiu filmowym Cecila B. DeMille’a, m.in. przy kręceniu w roku 1923 "Dziesięciu przykazań". W październiku 1924 roku Curtis sprzedał prawa autorskie do filmu etnograficznego "In the Land of the Head-Hunters" Muzeum Historii Naturalnej. Za scenariusz i negatyw filmu dostał 1500 USD, podczas gdy wykonanie filmu kosztowało go ponad 20 000 dolarów.
Bankrut.
W 1927 roku, po powrocie z córką Beth z Alaski do Seattle, został aresztowany za niepłacenie alimentów przez siedem lat. Miał do spłacenia 4500 dolarów, ale akt oskarżenia został przez powódkę wycofany. W tej sytuacji, w Boże Narodzenie 1927 roku, nastąpił zjazd rodzinny w domu córki Florence w Medford w stanie Oregon. Po raz pierwszy od rozwodu Curtis spotkał się jednocześnie ze wszystkimi swoimi dziećmi. W 1928 roku, będąc na krawędzi bankructwa, Edward sprzedał swe prawa autorskie synowi Morgana. W 1930 r. opublikował ostatni tom pracy "The North American Indian".
W 1932 jego była żona Klara, ciągle mieszkająca w Seattle i zarządzająca studiem fotograficznym z córką Katarzyną, utonęła w wodach Puget Sound, a Katarzyna przeprowadziła się do Kalifornii, by być bliżej ojca i siostry Beth.
Curtis zmarł na atak serca w domu Beth w Los Angeles.

</doc>
<doc id="1043513" url="https://pl.wikipedia.org/wiki?curid=1043513" title="Tetrachloroetylen">
Tetrachloroetylen



</doc>
<doc id="1043514" url="https://pl.wikipedia.org/wiki?curid=1043514" title="Czarodziejka z Księżyca R">
Czarodziejka z Księżyca R



</doc>
<doc id="1043515" url="https://pl.wikipedia.org/wiki?curid=1043515" title="Czarodziejka z Księżyca S">
Czarodziejka z Księżyca S



</doc>
<doc id="1043518" url="https://pl.wikipedia.org/wiki?curid=1043518" title="Selenin sodu">
Selenin sodu

Selenin sodu – nieorganiczny związek chemiczny, sól sodowa kwasu selenawego. Występuje jako odmiana bezwodna lub pentahydrat (Na2SeO3·5 H2O).
Właściwości.
Selenin sodu jest ciałem stałym barwy od białej do beżowej (bezwodny) lub bezbarwnym (pentahydrat). Ma właściwości higroskopijne.
Jest rozpuszczalny w wodzie. Wartość pH jego roztworów wodnych wynosi ok. 9 dla stężenia 50 mg/L.
Zastosowanie.
Jest stosowany jako środek owadobójczy.
Toksyczność.
Substancja działa silnie drażniąco na błony śluzowe oczu i dróg oddechowych. Powoduje odoskrzelowe zapalenie płuc oraz obrzęk płuc. Działa toksycznie na wiele narządów: wątrobę, nerki, drogi moczowe, przewód pokarmowy, śledzionę, szpik kostny, serce oraz nerwy.
Może kumulować się w ustroju.
Pierwsza pomoc.
Przy kontakcie z oczami lub ze skórą należy je przepłukać dużą ilością wody.
Po połknięciu należy choremu dużą ilość wody i spowodować wymioty.
Należy też skonsultować się z lekarzem
Działanie na organizmy wodne.
Selenin sodu działa bardzo toksycznie na organizmy wodne.
Dawki śmiertelne dla niektórych organizmów:

</doc>
<doc id="1043519" url="https://pl.wikipedia.org/wiki?curid=1043519" title="Silnik repulsyjny">
Silnik repulsyjny

Silnik repulsyjny – silnik komutatorowy, w którym jednofazowe uzwojenie stojana jest zasilane prądem przemiennym, a szczotki umieszczone na komutatorze są zwarte. Uzwojenia stojana oraz wirnika nie są ze sobą połączone. Regulacja prędkości obrotowej odbywa się przez zmianę kąta położenia szczotek.
Jedną z odmian silnika repulsyjnego jest silnik Deriego, posiadający dwa zestawy szczotek – jeden nieruchomy, drugi ruchomy. Układ ten zapewnia płynniejszą regulację prędkości obrotowej i lepszą komutację niż w zwykłym silniku repulsyjnym.

</doc>
<doc id="1043520" url="https://pl.wikipedia.org/wiki?curid=1043520" title="Solenodontidae">
Solenodontidae



</doc>
<doc id="1043521" url="https://pl.wikipedia.org/wiki?curid=1043521" title="Grupa SO(3)">
Grupa SO(3)



</doc>
<doc id="1043522" url="https://pl.wikipedia.org/wiki?curid=1043522" title="Żywiołak">
Żywiołak



</doc>
<doc id="1043523" url="https://pl.wikipedia.org/wiki?curid=1043523" title="Xiangyan Zhixian">
Xiangyan Zhixian

Xiangyan Zhixian (chiń. 香嚴智閑, pinyin "Xiāngyán Zhìxián"; kor. 향엄지한 "Hyangŏm Chihan"; jap. "Kyōgen Chikan"; wiet. "Hương Nghiêm Trí Nhàn", zm. 898) – wybitny chiński mistrz chan ze szkoły guiyang. Znany także jako Guanxi Zhixian (灌溪智閑).
Życiorys.
Pochodził z Qingzhou, obecnie miasto Yidu w prowincji Shandong. Po porzuceniu domu rodzinnego odwiedzał buddyjskie klasztory aby studiować chan; oprócz nauczycieli wymienionych poniżej był także uczniem Daweia Dayuana i Linjiego Yixuana. Był niezwykle inteligentny i słynął z erudycji i analitycznego myślenia. Przez długi czas jego przywiązanie do światowej wiedzy stało na przeszkodzie jego oświeceniu.
Jego pierwszym nauczycielem był Baizhang Huaihai, jednak praktyka u tego wybitnego nauczyciela nie spowodowała jego postępu. Po śmierci Baizhanga w 814 roku Xiangyan został uczniem Guishana Lingyou.
Oświecenie osiągnął podczas pracy w ogrodzie, gdy uderzony przez niego kamień uderzył w bambus. Napisał wówczas wiersz oświecenia
Guishan zaakceptował wiersz jako wyraz oświecenia, ale Yangshan Huji powiedział, że wiersz ten mógł zostać skomponowany z fragmentów tego, czego się uczył do tej pory. Xiangyan powiedział wtedy następny wiersz
Yangshan powiedział
Wtedy Xiangyan skomponował następny wiersz
Yangshan wykrzyknął
Xiangyan za swoich duchowych rodziców uważał mistrza Linjiego i mniszkę-mistrzynię chan Moshan. Mówił
Mistrz Xiangyan pozostawił po sobie ponad 200 wierszy (gatha) i hymnów – bardzo spontanicznych i bezpośrednich.
Mistrz pojawia się w Koanie 5 w Wumenguan.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1043524" url="https://pl.wikipedia.org/wiki?curid=1043524" title="FK Kapaz Gəncə">
FK Kapaz Gəncə



</doc>
<doc id="1043526" url="https://pl.wikipedia.org/wiki?curid=1043526" title="Margarita Wojska">
Margarita Wojska

Margarita Wojska, bułg. Маргарита Боянова Войска (ur. 3 kwietnia 1963 w Sofii) – bułgarska szachistka, arcymistrzyni od 1985 roku.
Kariera szachowa.
Od początku lat 80. XX wieku należy do ścisłej czołówki bułgarskich szachistek. Pomiędzy 1980 a 2008 wystąpiła we wszystkich w tym okresie rozegranych piętnastu szachowych olimpiadach (w tym siedmiokrotnie na I szachownicy) i jest pod tym względem rekordzistką w swoim kraju. Jedyny olimpijski medal zdobyła w roku 1984 w Salonikach, gdzie szachistki bułgarskie zajęły II miejsce. Poza tym sześciokrotnie reprezentowała barwy narodowe w drużynowych mistrzostwach Europy (w latach 1992–2009), najlepszy wynik osiągając w roku 2005 w Göteborgu (zespół bułgarski zajął wówczas IV miejsce).
W czasie swojej kariery szesnastokrotnie zdobyła medale indywidualnych mistrzostw Bułgarii: 11 złotych (1982, 1983, 1984, 1998, 2002, 2003, 2004, 2006, 2007, 2009, 2010), 2 srebrne (1986, 1993) i 3 brązowe (1988, 2001, 2005) i również pod tym względem jest absolutną rekordzistką kraju.
Czterokrotnie uczestniczyła w turniejach międzystrefowych (eliminacji mistrzostw świata), nie osiągając sukcesu w postaci awansu do grona pretendentek (najlepszy wynik: Smederevska Palanka 1987 – X miejsce). Wystąpiła w wielu międzynarodowych turniejach, zwyciężając bądź dzieląc I miejsca m.in. w Belgradzie (1988, przed Nino Gurieli i Nataszą Bojković; 1990, dz. I m. z tymi samymi szachistkami), Brnie (1989, przed Ildiko Madl), Atenach (1990, przed Martą Lityńską i Tatianą Lemaczko), Budapeszcie (1991, przed Hanną Ereńską-Radzewską), Biel/Bienne (1991, turniej otwarty), Dreźnie (1992), Timișoarze (1993, turniej strefowy), Chrudimie (1994, przed Vesną Misanović i Danielą Nutu-Gajić) oraz w Atenach (2003, turniej "Acropolis", dz. I m. wraz z Jeleną Dembo).
Sukcesy odnosiła również w kategorii „weteranek” (zawodniczek powyżej 50. roku życia), w 2013 zdobywając w Płowdiwie tytuł indywidualnej mistrzyni Europy.
Najwyższy ranking w dotychczasowej karierze osiągnęła 1 stycznia 1995, z wynikiem 2390 punktów dzieliła wówczas 18-19. miejsce na światowej liście FIDE, jednocześnie zajmując 1. miejsce wśród bułgarskich szachistek.

</doc>
<doc id="1043527" url="https://pl.wikipedia.org/wiki?curid=1043527" title="Salamandryna">
Salamandryna

Salamandryna, samandaryna – organiczny związek chemiczny, steroidowy alkaloid, który wchodzi w skład toksyny wydzielanej przez gruczoły przyuszne salamandry plamistej.

</doc>
<doc id="1043528" url="https://pl.wikipedia.org/wiki?curid=1043528" title="Mistrzostwa Polski Seniorów w Lekkoatletyce 1983">
Mistrzostwa Polski Seniorów w Lekkoatletyce 1983

59. Mistrzostwa Polski Seniorów w Lekkoatletyce – zawody, które rozgrywane były w Bydgoszczy na stadionie Zawiszy między 25 a 27 czerwca 1983.
Biegi przełajowe.
55. mistrzostwa Polski w biegach przełajowych rozegrano 6 marca w Poznaniu. Kobiety rywalizowały na dystansie 4 kilometrów, a mężczyźni na 9 km.
Półmaraton.
Półmaraton mężczyzn odbył się 10 kwietnia w Brzeszczach. Rywalizowano na dystansie 20 kilometrów.
Chód na 50 km.
Zawody mistrzowskie w chodzie na 50 kilometrów mężczyzn rozegrano 24 kwietnia w Szczecinie.
Maraton.
Rywalizacja w maratonie (kobiet i mężczyzn) miała miejsce 1 maja w Dębnie.
Chód na 10 km.
Mistrzostwa w chodzie na 10 kilometrów kobiet rozegrano 14 maja we Władysławowie.

</doc>
<doc id="1043529" url="https://pl.wikipedia.org/wiki?curid=1043529" title="Dragan Sotirović">
Dragan Sotirović

Dragan Mihajlo Sotirović (cyr. Драган Михајло Сотировић; fr. "Dragan Michel Sotirovitch", ps. „Draża”, „X”, „Michał”; ur. 5 maja 1913 we Vranju, zm. 5 lub 6 czerwca 1987 w Salonikach) – serbski czetnik, kapitan armii jugosłowiańskiej, Serb wyznania prawosławnego, zastępca dowódcy 14 pułku Ułanów Jazłowieckich Armii Krajowej, kawaler Orderu Virtuti Militari V klasy.
Życiorys.
Od 1934 służył w armii jugosłowiańskiej. W 1940 studiował w Wyższej Szkole Wojennej. W stopniu kapitana w 1941 walczył z Niemcami. Do 1942 był drugim szefem sztabu oraz adiutantem gen. Dragoljuba Mihajlowicia. Został wzięty do niewoli w Jugosławii, przebywał wraz z innymi oficerami jugosłowiańskimi w obozie jenieckim nr 325 w Rawie Ruskiej, a później w Stryju. Symulując chorobę (zapalenie wyrostka robaczkowego), został przeniesiony do szpitala, z którego uciekł 13 stycznia 1944. Skontaktował się z Armią Krajową i tymczasowo został skierowany na przechowanie do Zubrzy pod Lwowem.
Po sprawdzeniu tożsamości (jego brat był pracownikiem ambasady jugosłowiańskiej w Londynie), został skierowany pod koniec marca do tworzonych właśnie oddziałów leśnych Okręgu Lwów AK. Został zastępcą dowódcy 14 pułku ułanów – por. Andrzeja Chołoniewskiego („Korczak”, „Ładyga”).
Brał udział w pacyfikacji ukraińskiej wsi oraz likwidacji kwatery UPA we wsi Szołomyja. Dowodził oddziałami 14 pułku podczas wyzwalania Lwowa w czasie akcji Burza – atakując główną linię obrony niemieckiej na wschód od miasta. Za zasługi w czasie akcji został odznaczony 27 lipca 1944 przez płk. Władysława Filipkowskiego orderem Virtuti Militari.
31 lipca 1944 został aresztowany przez NKWD, zbiegł wraz z innymi oficerami Okręgu Lwów AK. Dowodzone przez niego oddziały w sierpniu 1944 wycofały się na lewy brzeg Sanu, wchodząc w skład Zgrupowania Warta, w którym „Draża” objął dowództwo kompanii D-14 w batalionie D. Jedna z jego kwater mieściła się w Lalinie.
5 marca 1945 został przypadkowo aresztowany przez NKWD w Ujazdach (powiat brzozowski). W czasie próby ucieczki wyskoczył z drugiego piętra łamiąc kości stopy. Nierozpoznany (podawał się za oficera francuskiego nazwiskiem Jacques Roman, powracającego z obozu w Odessie), został odwieziony do szpitala w Rzeszowie, skąd został uwolniony przez organizację „NIE”. Na przełomie kwietnia i maja 1945 dołączył ponownie do oddziału.
Jego oddział współdziałał z SOO NSZ, której dowódcą był Antoni Żubryd oraz lokalną Samoobroną antyukraińską z Grabówki, której dowódcą był Mieczysław Bielec ps. „Bystry”.
Jego oddział brał udział w walkach z UPA, a on sam doprowadził 29 maja 1945 do podpisania w Siedliskach zawieszenia broni pomiędzy UPA i polskimi oddziałami partyzanckimi, uznającego Sowietów za wspólnego wroga. Do zawarcia formalnego, trwałego porozumienia jednak nie doszło, ale zmniejszyło ono cierpienia polskiej i ukraińskiej ludności cywilnej.
W czasie służby w AK został awansowany do stopnia majora.
Ostatnią akcją jego oddziału był atak 25 czerwca na tabory sowieckie koło Domaradza.
Ukrywał się na Dolnym Śląsku, został nawet prezydentem miasta Marklissa ob. Leśna. W jego biurze pracowały łączniczki natomiast Józef Szajda „Belabes” był komendantem milicji w tym mieście. W czasie transportów UNRRA i przesiedlania Niemców, wykorzystując okazję, załadował swoich ludzi do pociągu i wyjechał na Zachód do amerykańskiej strefy okupacyjnej w Niemczech, a następnie do Francji. Zamieszkał w Monaco, gdzie żył na emigracji pod zmienionym nazwiskiem Jacques Roman. Zmarł nagle podczas corocznej pielgrzymki na górę Athos. Został pochowany w Zurychu.

</doc>
<doc id="1043530" url="https://pl.wikipedia.org/wiki?curid=1043530" title="Suzanne Pleshette">
Suzanne Pleshette

Suzanne Pleshette (ur. 31 stycznia 1937 w Nowym Jorku, zm. 19 stycznia 2008 w Los Angeles) – amerykańska aktorka filmowa, teatralna i telewizyjna.

</doc>
<doc id="1043534" url="https://pl.wikipedia.org/wiki?curid=1043534" title="Karol Anders">
Karol Anders

Karol Anders (ur. 8 listopada 1893 w Błoniu, zm. 4 lipca 1971 w Penley) – podpułkownik kawalerii Wojska Polskiego.
Życiorys.
Urodził się w majątku Błonie (obecnie na terenie Krośniewic) znajdującym się wówczas na terytorium Królestwa Polskiego będącego częścią Imperium Rosyjskiego. Jego ojciec Albert Anders (1863–1942) pracował jako administrator majątków ziemskich. Matką była Elżbieta z domu Tauchert (1868–1930). Oboje rodzice urodzili się w Boglewicach (obecnie powiat grójecki). Byli wyznania ewangelickiego. Rodzice ochrzcili go w Kościele Ewangelicko-Augsburskim w Chodczu (obecnie powiat włocławski). Miał trzech braci, którzy jak on zostali zawodowymi żołnierzami Wojska Polskiego: generała Władysława Andersa (1892–1970), Jerzego Edwarda (1896–1977) i Tadeusza Konstantego (1902–1995) oraz starszą siostrę Joannę (1891–1958). Uczęszczał do szkoły realnej w Warszawie, potem od 1908 do Szkoły Handlowej w Kownie.
Jesienią 1912 wstąpił do Armii Imperium Rosyjskiego, jako jednoroczny ochotnik 3 Pułku Ułanów w Wołkowyszkach. W 1913 odbywał praktykę rolną w majątku swego ojca. Po wybuchu I wojny światowej od 1 sierpnia 1914 służył w armii rosyjskiej. Od listopada 1917 w szeregach 1 Pułku Ułanów w składzie I Korpusu Polskiego w Rosji pod dowództwem gen. Józefa Dowbora–Muśnickiego.
W lipcu 1918 po rozbrojeniu i demobilizacji I Korpusu przybył do Warszawy, skąd 1 września 1918 wyjechał w kieleckie, gdzie wziął udział w formowaniu 1 Pułku Ułanów Krechowieckich, a następnie w jego szeregach, w stopniu porucznika kawalerii, walczył na wojnie z bolszewikami. Odznaczył się 29 maja 1920 w szarży pod Wołodarką, gdzie został ciężko ranny, jak również 17 października 1920 pod Ołyką. Odznaczony za okazane męstwo na polu walki Krzyżem Srebrnym Orderu Virtuti Militari. 
Z dniem 1 stycznia 1925 został przydzielony z 1 puł. do Centralnej Szkoły Kawalerii w Grudziądzu na stanowisko instruktora. W maju 1928 został przeniesiony do 2 Pułku Ułanów Grochowskich w Suwałkach na stanowisko zastępcy dowódcy pułku. W październiku 1931 r. przeniesiony został na równorzędne stanowisko w 25 Pułku Ułanów Wielkopolskich w Prużanie. W czerwcu 1933 objął stanowisko rejonowego inspektora koni w Ciechanowie. Na stopień podpułkownika został mianowany ze starszeństwem z dniem 19 marca 1937 i 1. lokatą w korpusie oficerów kawalerii. W 1938 został mianowany zastępcą dowódcy 1 Pułku Ułanów Krechowieckich w Augustowie.
Podczas kampanii wrześniowej 1939 pełnił funkcję zastępcy dowódcy 1 puł, a od 9 do 12 września 1939 dowódcy 2 Pułku Ułanów Grochowskich. Następnie do kapitulacji 6 października 1939 dowódca 1 puł. 29 września 1939 został ranny. Po bitwie pod Kockiem dostał się w niewoli niemieckiej. Przez całą II wojnę światową był uwięzionu m.in. w Oflagu VII A Murnau. Za kampanię wrześniową otrzymał Krzyż Złoty Orderu Virtuti Militari.
Po oswobodzeniu w maju 1945 wyjechał do Włoch, gdzie wstąpił do 2 Korpusu Polskiego. Do rozwiązania 2 Korpusu był zastępcą dowódcy 16 Pomorskiej Brygady Piechoty. Po ewakuacji do Wielkiej Brytanii i rozwiązaniu 2 Korpusu pozostał na emigracji w Wielkiej Brytanii.
Jego żoną była Jadwiga, z domu Chłopicka, po pierwszym mężu Korab-Kucharska (zm. 1987).
Zmarł 4 lipca 1971 w Penley. Został pochowany na cmentarzu przy Welford Rd. w Leicester.

</doc>
<doc id="1043536" url="https://pl.wikipedia.org/wiki?curid=1043536" title="B 36 Thorshavn">
B 36 Thorshavn



</doc>
<doc id="1043541" url="https://pl.wikipedia.org/wiki?curid=1043541" title="Wiesław Władyka">
Wiesław Władyka

Wiesław Zygmunt Władyka (ur. 27 lipca 1947 w Baligrodzie) – polski publicysta, profesor na Uniwersytecie Warszawskim, literaturoznawca, historyk prasy.
Życiorys.
Wiesław Władyka ukończył studia historyczne na Uniwersytecie Warszawskim. Jako naukowiec zajmuje się głównie historią prasy. Pracował w Instytucie Badań Literackich PAN. Wykładowca Wydziału Dziennikarstwa, Informacji i Bibliologii UW.
Jako dziennikarz od wielu lat związany jest z tygodnikiem „Polityka”, gdzie był szefem działu krajowego, a obecnie jest komentatorem wydarzeń politycznych.
Autor i redaktor publikacji historycznych. Z okazji pięćdziesięciolecia tygodnika „Polityka” wydał książkę "„Polityka” i jej ludzie" (2007).
W 2012 został członkiem Komitetu Nauk Historycznych PAN.
W 2016 był finalistą Nagrody im. Dariusza Fikusa.

</doc>
<doc id="1043546" url="https://pl.wikipedia.org/wiki?curid=1043546" title="Sabrina Bryan">
Sabrina Bryan

 
Reba Sabrina Hinojos, znana jako Sabrina Bryan (ur. 16 września 1984 w Yorba Linda, stan Kalifornia) – amerykańska tancerka i aktorka, wokalistka zespołu Cheetah Girls.
Byou.
W styczniu 2006 roku ukazał się album DVD, w którym Sabrina zaśpiewała kilka piosenek. Głównie w jej projekcie chodziło o nauczenie tańca dziewczynek i chłopców.
Utwory:
Dancing with the Stars.
W 2007 roku Sabrina brała udział w Amerykańskiej wersji "Tańca z gwiazdami". Jej partnerem był Mark Ballas. Zajęła 7. miejsce.
Tańce wykonane przez Sabrinę w programie:

</doc>
<doc id="1043548" url="https://pl.wikipedia.org/wiki?curid=1043548" title="Najmowo (przystanek kolejowy)">
Najmowo (przystanek kolejowy)

Najmowo – przystanek kolejowy w Najmowie, w gminie Zbiczno, w powiecie brodnickim, w województwie kujawsko-pomorskim.
W roku 2017 przystanek obsługiwał 50–99 pasażerów na dobę.

</doc>
<doc id="1043549" url="https://pl.wikipedia.org/wiki?curid=1043549" title="Fudbalski Klub Obilić">
Fudbalski Klub Obilić



</doc>
<doc id="1043550" url="https://pl.wikipedia.org/wiki?curid=1043550" title="Kiely Williams">
Kiely Williams

 
Kiely Alexis Williams (ur. 9 lipca 1986 w Aleksandrii w stanie Wirginia) – amerykańska aktorka filmowa i tancerka. Wokalistka w zespołach Cheetah Girls i 3LW.
Filmografia.
 

</doc>
<doc id="1043551" url="https://pl.wikipedia.org/wiki?curid=1043551" title="Wolne Kozactwo">
Wolne Kozactwo

Wolne Kozactwo (ukr. Вільне козацтво) – ukraińska ochotnicza formacja wojskowo-milicyjna, powołana dla lokalnej samoobrony i ochrony porządku.
Pierwszy kosz (obóz) Wolnego Kozactwa powstał w kwietniu 1917 w Zwinogródce. W październiku 1917 naczelnym atamanem wybrany został Pawło Skoropadski. Na przełomie maja i czerwca 1918 na polecenie niemieckiego dowództwa oddziały Wolnego Kozactwa zostały rozbrojone i rozformowane.
Oddziały te wsławiły się walką z bolszewikami w obronie niepodległości Ukrainy od grudnia 1917 do kwietnia 1918, kiedy to na nich spoczywał ciężar walki w konfrontacji z bolszewikami.
Zobacz też: Ukraińscy Wolni Kozacy (1942-1945)

</doc>
<doc id="1043556" url="https://pl.wikipedia.org/wiki?curid=1043556" title="Port lotniczy Asturia">
Port lotniczy Asturia

Port lotniczy Asturia – lotnisko w miejscowości Santiago del Monte, położone w regionie Asturia, w północnej Hiszpanii. Położone jest 15 km od Avilés, 40 km od Gijón i 47 km od Oviedo. W 2006 obsłużyło 1,3 mln pasażerów.

</doc>
<doc id="1043557" url="https://pl.wikipedia.org/wiki?curid=1043557" title="Johann Ernst Eberlin">
Johann Ernst Eberlin

Johann Ernst Eberlin (ur. 27 marca 1702 w Jettingen, zm. 19 czerwca 1762 w Salzburgu) – austriacki organista i kompozytor epoki późnego baroku.
W latach 1721–1723 studiował prawo na uniwersytecie benedyktyńskim w Salzburgu. W roku 1726 arcybiskup Salzburga hrabia Franz Anton von Harrach mianował go swym organistą.
Eberlin komponował przede wszystkim muzykę religijną, w tym msze i kantaty. Poza tym tworzył również instrumentalne toccaty i fugi. Był również autorem opery "Sigismundus". O jego muzyce wyrażał się pochlebnie inny kompozytor związany z Salzburgiem – Wolfgang Amadeus Mozart.

</doc>
<doc id="1043559" url="https://pl.wikipedia.org/wiki?curid=1043559" title="Újpesti Torna Egylet">
Újpesti Torna Egylet



</doc>
<doc id="1043562" url="https://pl.wikipedia.org/wiki?curid=1043562" title="Siluozaur">
Siluozaur

Siluozaur ("Siluosaurus zhangqiani") – roślinożerny dinozaur z grupy ornitopodów (Ornithopoda); jego nazwa znaczy "jaszczur z jedwabnego szlaku" (jedwabny szlak w jęz. chińskim - "silu").
Żył w okresie wczesnej kredy (ok. 130-100 mln lat temu) na terenach wschodniej Azji. Długość ciała ok. 1-2 m. Jego szczątki znaleziono w Chinach (w prowincji Gansu).
Znany jedynie z dwóch zębów. Prawdopodobnie był to jeden z najmniejszych ornitopodów.

</doc>
<doc id="1043564" url="https://pl.wikipedia.org/wiki?curid=1043564" title="FC Flora Tallinn">
FC Flora Tallinn



</doc>
<doc id="1043568" url="https://pl.wikipedia.org/wiki?curid=1043568" title="Football Club Flora Tallinn">
Football Club Flora Tallinn



</doc>
<doc id="1043570" url="https://pl.wikipedia.org/wiki?curid=1043570" title="Mistrzostwa Polski Seniorów w Lekkoatletyce 1986">
Mistrzostwa Polski Seniorów w Lekkoatletyce 1986

62. Mistrzostwa Polski Seniorów w Lekkoatletyce – zawody, które rozgrywane były w Grudziądzu na Stadionie Miejskim między 27 a 29 czerwca 1986. Rzut oszczepem mężczyzn po raz pierwszy rozegrano oszczepem nowego typu.
Biegi przełajowe.
58. mistrzostwa Polski w biegach przełajowych rozegrano 9 marca w Warszawie. Kobiety rywalizowały na dystansie 4 kilometrów, a mężczyźni na 10 km.
Maraton.
Rywalizacja w maratonie (kobiet i mężczyzn) miała miejsce 6 kwietnia w Dębnie.
Chód na 50 km.
Zawody mistrzowskie w chodzie na 50 kilometrów mężczyzn rozegrano 20 kwietnia w Rzeszowie.
Chód na 10 km.
Mistrzostwa w chodzie na 10 kilometrów kobiet rozegrano 10 maja w Stalowej Woli.
Bieg na 5000 m kobiet.
Mistrzostwa w biegu na 5000 metrów kobiet rozegrano 3 czerwca w Grudziądzu, w ramach memoriału Bronisława Malinowskiego.
Bieg na 10 000 m kobiet.
Mistrzostwa w biegu na 10 000 metrów kobiet rozegrano 2 sierpnia w Sopocie.
Półmaraton.
Półmaraton kobiet i mężczyzn odbył się 9 sierpnia w Brzeszczach. Rywalizowano na dystansie 20 kilometrów.

</doc>
<doc id="1043571" url="https://pl.wikipedia.org/wiki?curid=1043571" title="Blue1">
Blue1

Blue1 – byłe fińskie linie lotnicze z siedzibą w Helsinkach. Obsługiwały połączenia krajowe oraz do krajów europejskich. Głównym hubem był Port lotniczy Helsinki-Vantaa. Linie należały do SAS Group i wraz z nimi do sojuszu Star Alliance. W roku 2016 linie stały się częścią CityJet w wyniku sprzedaży przez SAS.

</doc>
<doc id="1043574" url="https://pl.wikipedia.org/wiki?curid=1043574" title="Lonkozaur">
Lonkozaur

Lonkozaur ("Loncosaurus argentinus") – roślinożerny dinozaur z grupy ornitopodów (Ornithopoda).
Żył w okresie późnej kredy (ok. 85-71 mln lat temu) na terenach Ameryki Południowej. Długość ciała ok. 2 m, wysokość ok. 80 cm, masa ok. 50 kg. Jego szczątki znaleziono w południowej Argentynie (w prowincji Santa Cruz).
Znany jedynie z końcówki kości udowej i kilku zębów.

</doc>
<doc id="1043575" url="https://pl.wikipedia.org/wiki?curid=1043575" title="In case of emergency">
In case of emergency

ICE lub I.C.E. (ang. "In case of emergency", pol. "w nagłym wypadku") – skrót informujący ratowników, do kogo powinni zadzwonić w razie nagłego wypadku. Stosowany przeważnie w dwóch formach:
W razie wypadku często służby ratownicze nie wiedzą z kim się skontaktować w sprawie osoby poszkodowanej. Skrót „ICE” pozwala ratownikom na powiadomienie bliskich w razie nagłego wypadku, a także na uzyskanie od nich dodatkowych informacji o poszkodowanym (przyjmowanych lekach, przebytych chorobach, alergiach itp.).

</doc>
<doc id="1043577" url="https://pl.wikipedia.org/wiki?curid=1043577" title="VII Korpus Wielkiej Armii">
VII Korpus Wielkiej Armii

VII Korpus Wielkiej Armii - jeden z korpusów Wielkiej Armii I Cesarstwa Francuskiego, zwany czasem w literaturze ""Korpusem saksońskim" lub "Korpusem saskim"".
Kampania pruska 1806.
4 października 1806 Wielka Armia wkroczyła do sprzymierzonej z Prusami Saksonii idąc na północny wschód. Podzielona była na korpusy armijne.
V Korpus marsz. Jeana Lannesa i VII Korpus marsz. Pierre'a Augereau maszerowały z Bambergu przez Coburg na Saalfeld/Saale. 
Odtworzenie korpusu w Saksonii w 1812.
Do wojny 1812 Sasi wystawili osobny korpus (VII) pod dowództwem gen. Reyniera. Początkowo liczył on 22 bataliony piechoty, 28 szwadronów jazdy i 50 dział. Korpus wraz z Polakami księcia Poniatowskiego i Westfalczykami gen. Vandamme’a znalazł się w prawoskrzydłowej grupie korpusów pod komendą króla Hieronima Bonapartego. 
Po przejściu Saksonii na stronę Francji, generalicja saska upodobniła się strojem do swoich kolegów z armii francuskiej. Nosiła praktycznie takie same mundury jak armia francuska.
Początek wojny z Rosją 1812.
Po zakończeniu działań związanych z kampanią w Rosji, Sasi stanęli przed problemem czy należy nadal służyć Napoleonowi. VII Korpus został przydzielony do armii Łaby, jednak pod koniec marca, wojska saskie opuściły dywizję Durutte’a i pomaszerowały do Torgau. Brygada ciężkiej jazdy złożona z nienaruszonego pułku Leib Cuirassier Garde i zreorganizowanego pułku Zastrowa należała do 1 Dywizji Kirasjerów I Korpusu Kawalerii.
Skład w sierpniu 1813.
Kwatera główna VII Korpusu Wielkiej Armii mieściła się w m. Hoyerswerda.
Podczas Bitwy pod Lipskiem Korpus Saksoński Reynier’a zdradził Francuzów i przeszedł na stronę wroga. Był to olbrzymi cios a gen. Reynier będąc ze swoim Korpusem został natychmiast uwięziony przez swoich podwładnych.

</doc>
<doc id="1043582" url="https://pl.wikipedia.org/wiki?curid=1043582" title="Sportklub Puntigamer Sturm Graz">
Sportklub Puntigamer Sturm Graz



</doc>
<doc id="1043583" url="https://pl.wikipedia.org/wiki?curid=1043583" title="Sportklub Sturm Graz">
Sportklub Sturm Graz



</doc>
<doc id="1043586" url="https://pl.wikipedia.org/wiki?curid=1043586" title="Gasparinizaura">
Gasparinizaura

Gasparinizaura ("Gasparinisaura cincosaltensis") – roślinożerny dinozaur z grupy ornitopodów (Ornithopoda).
Znaczenie jego nazwy – jaszczurzyca Zulmy B. Gasparini
Żył w okresie późnej kredy (ok. 98-71 mln lat temu) na terenach Ameryki Południowej. Długość ciała ok. 1 m, wysokość ok. 35 cm, masa ok. 15 kg. Jego szczątki znaleziono w Argentynie (w prowincji Neuquén).
Niewielki dinozaur, znany jedynie z kilku kości. Trudny do dokładniejszego zaklasyfikowania. Początkowo został włączony do iguanodonów, teraz istnieją przypuszczenia, że należał do rodziny hipsylofodonów (spokrewniony z tescelozaurem i parksozaurem). W każdym razie – ornitopod.

</doc>
<doc id="1043587" url="https://pl.wikipedia.org/wiki?curid=1043587" title="Grzegorz Jankowski">
Grzegorz Jankowski



</doc>
<doc id="1043592" url="https://pl.wikipedia.org/wiki?curid=1043592" title="Groningen (Surinam)">
Groningen (Surinam)

Groningen − miasto w Surinamie; stolica dystryktu Saramacca; 3 385 mieszkańców (2008). Przemysł spożywczy.

</doc>
<doc id="1043593" url="https://pl.wikipedia.org/wiki?curid=1043593" title="Zespół Bannayana-Rileya-Ruvalcaby">
Zespół Bannayana-Rileya-Ruvalcaby

Zespół Bannayana-Rileya-Ruvalcaby (zespół Bannayana-Zonany, zespół Rileya-Smitha, zespół Ruvalcaby-Myhrego-Smitha, ang. Bannayan-Riley-Ruvalcaba syndrome, BRRS, Bannayan-Zonana syndrome, BZS, Riley-Smith syndrome, Ruvalcaba-Myhre-Smith syndrome, RMSS) – rzadki, genetycznie uwarunkowany zespół predyspozycji do nowotworów, spowodowany mutacją w genie "PTEN" w "locus" 10q23.31. Mutacje w tym samym genie związane są z zespołem Cowden (OMIM#158350) i zespołem makrocefalia/autyzm (OMIM#605309), są to więc schorzenia alleliczne o nakładających się fenotypach chorobowych.
Dziedziczenie zespołu jest autosomalne dominujące. Na obraz kliniczny BRRS składają się liczne malformacje, przede wszystkim makrocefalia, liczne tłuszczaki, mnogie polipy hamartomatyczne jelita, malformacje naczyniowe, u mężczyzn nieprawidłowa pigmentacja skóry prącia. U blisko 50% pacjentów z BRSS rozwija się hipotonia i łagodne do ciężkiego upośledzenie umysłowe.
Zespół opisało niezależnie od siebie kilku lekarzy, co znalazło odzwierciedlenie w kilku funkcjonujących eponimicznych nazwach choroby. Harris D. Riley, Jr. i William R. Smith w 1960 roku opisali pierwszą rodzinę. George A. Bannayan opisał triadę tłuszczakowatość-naczyniakowatość-makrocefalia w 1971 roku. Jonathan Zonana ze współpracownikami przedstawił w dwóch pracach z 1975 i 1976 przypadek zespołu u ojca i jego dwóch synów, proponując autosomalne dominujące dziedziczenie zespołu. Przeglądu przypadków zespołu opisanych w piśmiennictwie dokonał Miles i wsp., który wprowadził też termin zespołu Bannayana-Zonany. Rogelio H.A. Ruvalcaba w 1980 roku przedstawił dwóch pacjentów z makrocefalią, polipowatością jelita i przebarwieniami skóry prącia, rozpoznając u nich zespół Sotosa; David Weyhe Smith stwierdził jednak, że są to dwie różne choroby.

</doc>
<doc id="1043595" url="https://pl.wikipedia.org/wiki?curid=1043595" title="Zespół Bannayana i Zonany">
Zespół Bannayana i Zonany



</doc>
<doc id="1043596" url="https://pl.wikipedia.org/wiki?curid=1043596" title="Brownsweg">
Brownsweg

Brownsweg − miasto w Surinamie; w dystrykcie Brokopondo. W 2008 miasto zamieszkiwało 2939 ludzi. Przemysł spożywczy.

</doc>
<doc id="1043597" url="https://pl.wikipedia.org/wiki?curid=1043597" title="Zespół Rileya i Smitha">
Zespół Rileya i Smitha



</doc>
<doc id="1043598" url="https://pl.wikipedia.org/wiki?curid=1043598" title="Ukraińskie Wolne Kozactwo">
Ukraińskie Wolne Kozactwo

Ukraińskie Wolne Kozactwo (ukr. Українське Вільне Козацтво, UWK) – emigracyjna paramilitarna organizacja społeczna ukraińskich Kozaków, działająca od 1923 r., kontynuująca tradycje Wolnego Kozactwa.
W 1923 r. w Monachium ataman Iwan Połtawec-Ostrianica utworzył paramilitarne Ukraińskie Narodowe Towarzystwo Kozackie. Jego zadaniem było prowadzenie działalności w kierunku odzyskania przez Ukrainę niezależności. Odwoływano się do okresu hetmanatu Pawło Skoropadskiego. Przyszłe państwo ukraińskie miało być wojskową dyktaturą z ograniczonymi swobodami obywatelskimi, podporządkowanymi interesom narodowym. Do 1924 r. wydawano ilustrowany miesięcznik "Український козак". W 1925 r. Ukraińskie Narodowe Towarzystwo Kozackie zostało przekształcone w Ukraińskie Wolne Kozactwo. Jego oddziały istniały w różnych państwach europejskich (m.in. w Polsce pod kierownictwem gen. chor. Iwana Birczaka-Wołoszyna) i Kanadzie, a nawet we francuskim Maroku. Liczebność Wolnych Kozaków osiągnęła ok. 40 tys. ludzi. Ich działalność wspierał ich patron hetman P. Skoropadski, a także Rząd URL na wychodźstwie. 1 lipca 1926 r., po śmierci Symona Petlury, wydano uniwersał do ukraińskiego narodu kozackiego podpisany przez atamana I. Połtawca-Ostrianicę.
Podczas II wojny światowej Wolni Kozacy podjęli współpracę z Niemcami. Początkowo ataman I. Połtawec-Ostrianica wystąpił do władz III Rzeszy z wnioskiem o uznanie niezawisłości Ukrainy, ale został on odrzucony. Niemcy nie zgodzili się nawet na autonomię. W 1942 r. została sformowana ochotnicza formacja zbrojna Wolnych Kozaków, na czele której stanął ataman gen. Mychajło Omelianowycz-Pawlenko. W jej skład wchodziły oddziały wojskowe, walczące u boku Niemców z partyzantami i Armią Czerwoną na okupowanych obszarach Ukrainy, a następnie na terytorium III Rzeszy i innych okupowanych krajów. Pod koniec wojny 700-osobowy kureń Wolnych Kozaków pod dowództwem płk. Pawło Tereszczenki, atamana Ukraińskiego Wolnego Kozactwa od 1944 r., wszedł w skład Ukraińskiej Armii Narodowej gen. Pawło Szandruka. 
Po zakończeniu wojny działalność Wolnych Kozaków, na czele których stanął gen. P. Szandruk, była prowadzona początkowo w obozach dla dipisów na terytorium zachodnich Niemiec i Austrii. Od 1947 r. wydawano nieregularnie biuletyn "Вільне Козацтво" (w latach 1968-1980 jako kwartalnik). W kolejnych latach ośrodki organizacji zostały odtworzone w różnych państwach Europy. W 1960 r. z inicjatywy atamana gen. Iwana Capki pierwsza stanica Wolnych Kozaków powstała w USA. Do pocz. lat 80. ich działalność objęła też Australię, Kanadę i Brazylię (ogółem istniały 52 stanice). Oddziały nazywane są kureniami lub pałankami. Od 2007 r. Wolni Kozacy działają też na Ukrainie. Ich przedstawicielem w ojczyźnie jest gen. płk Anatolij Gryw.
Na czele Ukraińskiego Wolnego Kozactwa stoi Wielka Rada Kozacka. W 1969 r. zatwierdziła ona statut organizacji, który określił jej cele:
Wolni Kozacy mają swoje odznaczenie, którym jest Order Iwana Mazepy.

</doc>
<doc id="1043599" url="https://pl.wikipedia.org/wiki?curid=1043599" title="Czangczunzaur">
Czangczunzaur

Czangczunzaur ("Changchunsaurus") – rodzaj roślinożernego dinozaura z grupy ornitopodów (Ornithopoda). Jego nazwa oznacza "jaszczur z Changchun" (od miejsca znalezienia jego szczątków).
Żył w okresie wczesnej kredy (ok. 126–113 mln lat temu), na terenach wschodniej Azji. Długość ciała ok. 1 m (długość czaszki – 11,5 cm), wysokość ok. 40 cm, masa ok. 10 kg. Jego szczątki znaleziono w Chinach (w prowincji Jilin).
Był małym, prymitywnym ornitopodem. Znaleziono jego niekompletny szkielet (czaszka zachowała się w całości).

</doc>
<doc id="1043600" url="https://pl.wikipedia.org/wiki?curid=1043600" title="Zespół Ruvalcaby, Myhrego i Smitha">
Zespół Ruvalcaby, Myhrego i Smitha



</doc>
<doc id="1043601" url="https://pl.wikipedia.org/wiki?curid=1043601" title="Dajuan Wagner">
Dajuan Wagner

Dajuan Wagner (ur. 4 lutego 1983 w Camden) – amerykański koszykarz, występujący na pozycjach rozgrywającego lub rzucającego obrońcy.
W 2001 wystąpił w meczu gwiazd amerykańskich szkół średnich - McDonald’s All-American. Został też uznany za najlepszego zawodnika stanu New Jersey (New Jersey Gatorade Player of the Year - 2000) oraz całego kraju (Mr. Basketball, Naismith Prep Player of the Year, USA TODAY's High School Player of the Year - 2001). Wybrano go do I składu Parade i USA Today All-American w 2001 oraz II Parade All-American w 2000.
Ma za sobą występy w NBA, był również zawodnikiem Prokomu Trefla Sopot w sezonie 2007/2008; nie dokończył sezonu.
Kariera w NBA.
Cleveland Cavaliers.
Wagner trafił do NBA w 2002 za pośrednictwem draftu. Został wybrany z wysokim numerem 6. przez Cleveland Cavaliers po tym jak przez jeden sezon w Lidze Szkół Średnich rzucił łącznie 3400 punktów. Chlubił się wyśrubowanym rekordem punktów w jednym meczu - zaliczył 100 punktów przeciwko Texasowi, a jego średnia z sezonu wyniosła 42,5 punktu.
Pierwszy sezon Wagnera w NBA był w miarę udany. Dziewiętnastolatek grał równo, na niezłym poziomie, notując 13,4 punktu na mecz. Wielu ekspertów upatrywało w nim kandydata na gwiazdę ligi. Lecz w swoim drugim sezonie w NBA Wagner dostawał coraz mniej szans na grę, głównie dlatego, że do zespołu dołączył LeBron James, typowany na następcę Michaela Jordana. Oprócz silnej konkurencji na obwodzie (oprócz Jamesa w ekipie Kawalerzystów występował Ricky Davis i Darius Miles), karierę Wagnera zastopowały coraz liczniejsze i poważniejsze urazy. Najpierw dobrą grę uniemożliwiła mu kontuzja pleców, potem miał liczne problemy z żołądkiem. W efekcie w sezonie 2004/2005 Wagner notował jedynie 4,0 punktu na mecz. Po operacji jelita, którą przeszedł w 2005 roku, Cavaliers nie przedłużyli z nim umowy na następny sezon. W efekcie Wagner wypadł z ligi, do której tak trudno się dostać.
Golden State Warriors.
W sezonie 2006/2007 Dajuan Wagner dołączył do ekipy Golden State Warriors. W przedsezonowych spotkaniach przygotowawczych był najlepszym strzelcem drużyny. I gdy wydawało się, że Wagner znów dostanie szansę by zabłysnąć w lidze, Warriors zrezygnowali z usług Amerykanina. Władze klubu tłumaczyły to słabym zdrowiem Wagnera i obawą, że nie wytrzyma trudów całego sezonu.
Wagner w PLK.
W sezonie 2007/2008 Dajuan Wagner był zawodnikiem polskiego klubu – Mistrza Polski regularnie występującego w rozgrywkach Euroligi – Trefla Sopot. W spotkaniach przedsezonowych z Mistrzem Litwy spisywał się na miarę oczekiwań: w dwóch meczach rzucił 30 punktów. Jednak pod koniec roku 2007 Prokom zerwał z nim kontrakt z powodów zdrowotnych. W sumie zagrał tylko w 12 meczach w Prokomie – 6 w PLK (średnio 11,7 pkt) i 6 w Euroleague (średnio 8,3 pkt na mecz). Opuścił klub z powodu kontuzji biodra i odnowionej kontuzji kolana.
Do koszykówki próbował powrócić po latach, 12 października 2015 podpisał umowę z jednym, z klubów The AmeriLeague. W rezultacie liga nie powstała, ponieważ jej założyciel okazał się być oszustem.

</doc>
<doc id="1043608" url="https://pl.wikipedia.org/wiki?curid=1043608" title="Zespół Ruvalcaby, Myhre i Smitha">
Zespół Ruvalcaby, Myhre i Smitha



</doc>
<doc id="1043609" url="https://pl.wikipedia.org/wiki?curid=1043609" title="Johan Sigismund Schulin">
Johan Sigismund Schulin

hrabia Johan (Johann) Sigismund Schulin (ur. 18 sierpnia 1694 w Prichsenstadt, zm. 13 kwietnia 1750 w Kopenhadze) – duński minister pochodzenia niemieckiego. Studiował w takich ośrodkach nauki jak Jena, Helmstedt i Lejda.
Lata 1694–1729.
Początkowo był marszałkiem dworu ("Hofmeister") margrabiego Friedricha Ernsta i Friedricha Christiana von Brandenburg-Bayreuth-Kulmbach, brata duńskiej księżnej Sophie Magdalene von Brandenburg-Kulmbach, którą poślubił książę Christian – przyszły król Danii Chrystian VI Oldenburg. Dzięki temu mógł zrobi karierę w służbie tego kraju. Od roku 1746 był najważniejszym duńskim ministrem.
Lata 1730–1739.
W roku 1730 stanął na czele dyrektorium duńskiej poczty („Direktørerne i
Generalpostamtet”). Od 1733 roku był sekretarzem duńskiej kancelarii-rady, zwanej „niemiecką kancelarią” ("Tyske Kancelli") ze względu na posługiwanie się językiem niemieckim na jej posiedzeniach. 28 maja 1735 został „nadsekretarzem”/prezydentem tego organu ("Oversekretær – Præsident"). Stanowisko to w praktyce równało się istniejącemu dziś stanowisku „Udenrigsminister”, czyli MSZ. W 1739 zawarto sojusz ze Szwecją.
Lata 1740–1750.
By zrównoważyć przemożne wpływy Rosji Schulin sterował nawą państwa w stronę zbliżenia z Francją, z którą podpisał w 1742 traktat sojuszniczy (15 marca), a zaraz potem (23 sierpnia 1742) traktat handlowy. Utrzymywał też poprawne stosunki ze Szwecją, sugerując, że odtworzenie związku jakim była niegdyś pomiędzy obu krajami unia kalmarska nie byłoby takie trudne. Utrzymał jednak Danię z dala od Szwedzkiej katastrofy, jaką była wojna szwedzko-rosyjska (1741 – 4 września 1742). Schulin marzył o tym by Adolf Fryderyk władca Holsztynu przejął władzę po bezdzietnym królu szwedzkim Fryderyku I (przejął tron w 1751).
Powiązania dynastyczne Holsztynu z Danią pozwalały mieć nadzieję, że po śmierci Adolfa Holsztyńskiego unia zostanie przywrócona. Schulin współdziałał tu z Rosją i jej kanclerzem Bestużewem, który wspierał Holsztyn, od czasu ślubu następczyni (przyszła Katarzyna Wielka) tronu rosyjskiego z Ulrykiem Piotrem Holsztyńskim (przyszły Car Piotr III Romanow). Dnia 10 lipca 1746 zawarł odpowiedni traktat z Rosją, która gwarantowała (w roku 1762 nie dotrzyma), że Ulryk Piotr nie będzie rościł sobie pretensji do tronu Danii. 9 kwietnia 1746 zawarł układ o subsydia z Francją.
Król Chrystian VI Oldenburg zmarł w 1746. Władzę przejął Fryderyk V Oldenburg, który władzę oddał niemal całkowicie w ręce zaufanych ministrów, takich jak Adam Gottlob Moltke. Fryderyk doceniał Schulina i przyznał mu najwyższe duńskie odznaczenie „Order Słonia”, czyniąc Schulina Kawalerem Orderu Słonia („Ridder af Elefanten”).
W roku 1749 Schulin odnowił sojusz ze Szwecją (16 sierpnia i 5 października). Dania zaczęła coraz silniej odczuwać presję Rosji, której forsowanie dynastii holsztyńsko-gotorpskiej zaczynało coraz bardziej niepokoić Danię, jako że dynastia ta miała pretensje do obu skandynawskich tronów.
Gdy Schulin zmarł w kwietniu 1750, polityką zagraniczną kierował przez kilka miesięcy minister stanu Johan Ludvig von Holstein (1694 – 1763).
Odznaczenia.
Był odznaczony duńskimi orderami Danebroga (1736), Słonia (1747) i Wierności (1739).

</doc>
<doc id="1043610" url="https://pl.wikipedia.org/wiki?curid=1043610" title="Hamilton (Saint Vincent i Grenadyny)">
Hamilton (Saint Vincent i Grenadyny)

Hamilton – miasto w Saint Vincent i Grenadynach; na wyspie Bequia wchodzącej w skład Grenadyn; 640 mieszkańców (2006). Przemysł spożywczy.

</doc>
<doc id="1043612" url="https://pl.wikipedia.org/wiki?curid=1043612" title="Andrzej Szefer">
Andrzej Szefer

Andrzej Otton Szefer (właśc. Otton Andrzej Schäffer, ur. 1 listopada 1930 w Bitkowie w powiecie nadwórniańskim, zm. 3 października 1990 w Katowicach) – historyk, prof. dr hab., badacz historii Górnego Śląska okresu II wojny światowej.
Życiorys.
Absolwent Uniwersytetu Jagiellońskiego. W latach 1972–1982 dyrektor Biblioteki Śląskiej. W latach 1968–1981 wykładowca w Instytucie Historii Uniwersytetu Śląskiego. Członek Okręgowej Komisji Badania Zbrodni Hitlerowskich w Katowicach Instytutu Pamięci Narodowej, pracownik Śląskiego Instytutu Naukowego w Katowicach. Autor wielu książek i opracowań historycznych.

</doc>
<doc id="1043618" url="https://pl.wikipedia.org/wiki?curid=1043618" title="Dovers">
Dovers

Dovers - miasto w Saint Vincent i Grenadynach; na wyspie Mustique wchodzącej w skład Grenadyn; 534 mieszkańców (2006). Przemysł spożywczy.

</doc>
<doc id="1043621" url="https://pl.wikipedia.org/wiki?curid=1043621" title="HotSpot">
HotSpot

HotSpot – maszyna wirtualna Javy, dostarczana przez firmę Oracle Corporation razem z pakietem Java Runtime Environment. Wykorzystuje między innymi takie technologie jak kompilacja w locie oraz optymalizacja adaptacyjna. Dla Javy Standard Edition oraz Enterprise Edition dostępna dla systemów Microsoft Windows, Linux oraz Solaris. Istnieją wersje przeznaczone dla Mobile Edition: CDC HotSpot Implementation (wcześniej CVM), CLDC HotSpot Implementation (wcześniej Monty).
Historia.
Maszyna wirtualna HotSpot została stworzona przez firmę Longview Technologies, LLC, działającą od roku 1994. W roku 1997 Longview Technologies zostało przejęte przez Sun Microsystems. HotSpot został wydany 27 kwietnia 1999, początkowo jako dodatek do platformy Sun Java w wersji 1.2. Od wersji 1.3 HotSpot jest podstawową maszyną wirtualną tej platformy.
Od 13 listopada 2006 HotSpot jest dostępny na powszechnej licencji publicznej GNU.
Opis.
Maszyna wirtualna HotSpot napisana jest w języku C++. Na stronie internetowej projektu OpenJDK znajduje się informacja, że kod źródłowy projektu to ok. 250 tys. linii kodu. Na program składają się m.in.:

</doc>
<doc id="1043625" url="https://pl.wikipedia.org/wiki?curid=1043625" title="Cedar Grove (Antigua i Barbuda)">
Cedar Grove (Antigua i Barbuda)

Cedar Grove - miasto w Antigui i Barbudzie na wyspie Antigua (Saint John). Populacja liczy 814 mieszkańców (2001)

</doc>
<doc id="1043627" url="https://pl.wikipedia.org/wiki?curid=1043627" title="Swetes">
Swetes

Swetes - miasto w Antigui i Barbudzie, na wyspie Antigua (Saint Paul); 1872 mieszkańców (2013). Ośrodek przemysłowy.

</doc>
<doc id="1043628" url="https://pl.wikipedia.org/wiki?curid=1043628" title="Deoksyrybonukleotyd">
Deoksyrybonukleotyd



</doc>
<doc id="1043629" url="https://pl.wikipedia.org/wiki?curid=1043629" title="Microsoft Office 2000">
Microsoft Office 2000

Microsoft Office 2000 – wersja pakietu biurowego Microsoft Office, przygotowywana jako następca pakietu Microsoft Office 97. Został wydany 7 czerwca 1999, polska wersja została wydana 9 września 1999. Następcą Office 2000 jest Microsoft Office XP. Najbardziej rozbudowaną polską edycją Office 2000 była wersja Premium, której uzupełnieniem była oddzielnie dostępna polska edycja Microsoft Project 2000. Office 2000 RTM to ostatnie wydanie Office pozbawione aktywacji, a SR-1 to pierwsze wydanie wymagające aktywacji.
Wersje pakietu.
Pakiet dostępny był w 5 różnych wersjach:
Microsoft Office 2000 Personal był przeznaczony wyłącznie na rynek japoński, zawierał Word 2000, Excel 2000 i Outlook 2000.

</doc>
<doc id="1043630" url="https://pl.wikipedia.org/wiki?curid=1043630" title="English Harbour">
English Harbour

English Harbour - miejscowość w Antigui i Barbudzie; na wyspie Antigua (Saint Paul); liczy 640 mieszkańców (2008)

</doc>
<doc id="1043631" url="https://pl.wikipedia.org/wiki?curid=1043631" title="Football Club de Metz">
Football Club de Metz



</doc>
<doc id="1043633" url="https://pl.wikipedia.org/wiki?curid=1043633" title="Franciszek Rekucki">
Franciszek Rekucki



</doc>
<doc id="1043634" url="https://pl.wikipedia.org/wiki?curid=1043634" title="Parafia bł. Radzyma Gaudentego w Gnieźnie">
Parafia bł. Radzyma Gaudentego w Gnieźnie

Parafia bł. Radzyma Gaudentego w Gnieźnie – rzymskokatolicka parafia w gnieźnieńskiej dzielnicy Winiary w dekanacie Gniezno II w archidiecezji gnieźnieńskiej. Największa parafia w dekanacie. Od 1998 do 2009 roku siedziba dekanatu, a od 2009 roku siedziba wicedziekanatu. Swoim zasięgiem obejmuje dzielnicę Winiary oraz pięć wiosek. Proboszczem jest ks. dr Andrzej Szczęsny.
Historia.
Po przyłączeniu do Gniezna Winiar oraz powstaniu planów budowy nowych bloków mieszkalnych dla ok. 15 tysięcy mieszkańców kuria Gnieźnieńska występowała kilkakrotnie od 1975 roku do władz państwowych z prośba o zgodę na budowę nowego kościoła. Pozwolenie zostało wydane dopiero 24 lutego 1981 roku. Gdy kardynał Stefan Wyszyński 12 maja 1981 roku erygował parafię pod wezwaniem bł. Radzima Gaudentego w ciągu dwóch pierwszych miesięcy wybudowano oraz wyposażono tymczasową kaplicę. Pod przewodnictwem biskupa Jana Czerniaka 30 sierpnia 1981 roku została odprawiona pierwsza msza św. na terenie parafii. Kamień węgielny wydobyty z podziemi katedry gnieźnieńskiej z fundamentów pierwszego ołtarza poświęcił 20 czerwca 1983 roku w Poznaniu papież Jan Paweł II, a 21 listopada 1983 roku wmurował kard. Józef Glemp. Ponieważ w 1989 roku parafia osiągnęła największą liczbę wiernych – 16 400 osób, w 1991 roku otwarto kaplicę filialną w Łabiszynku. 17 grudnia 1995 roku świątynię oddano do użytku zwykłym aktem poświęcenia dokonanym przez abpa Henryka Muszyńskiego. Trzy lata później bp Bogdan Wojtuś poświęcił czternaście stacji drogi krzyżowej oraz monumentalną rzeźbę "Obraz Rodzącego się Kościoła" wykonaną z brązu przez prof. Józefa Petruka. W 1999 roku wykończono teren wokół kościoła, wybudowano Grotę NMP z Fatimy, a świątynię wyposażono w dębowe ławy. W kwietniu 2000 roku w kościele odbywały się częściowo uroczystości odpustowe ku czci św. Wojciecha – brata patrona parafii.
Uroczystej konsekracji świątyni i ołtarza, jako wotum Roku Jubileuszowego archidiecezji gnieźnieńskiej dokonał 10 grudnia 2000 roku abp Henryk Muszyński. W 2001 roku na frontonie Domu Parafialnego umieszczono płaskorzeźbę z brązu przedstawiającą Prymasa Tysiąclecia, jako wotum dziękczynne za erygowanie parafii. Jej autorem jest Wawrzyniec Samp z Gdańska. W 2002 roku parafia otrzymała relikwie św. Faustyny, a w 2003 roku odnaleziono w Pradze i odzyskano relikwie bł. Radzima Gaudentego. W 2004 roku papież Jan Paweł II zezwolił na używanie przed imieniem Radzima tytułu święty. W 2005 roku jako wotum za encyklikę o eucharystii i życie Jana Pawła II otwarto odrestaurowaną kaplicę NS oraz przeprowadzono misje pod przewodnictwem bpa Józefa Zawitkowskiego oraz ojca Jana Góry, które wprowadziły wiernych w przygotowania do świętowania millenium śmierci Radzima Gaudentego oraz do 25-lecia parafii. Uroczyste Ogólnopolskie obchody 1000-lecia śmierci św. Radzima rozpoczęły się w czerwcu w katedrze, brał w nich udział cały episkopat Polski. Centralne uroczystości jubileuszowe miały miejsce w parafii 8 października pod przewodnictwem prymasa Czech kard. Miloslava Vlka oraz koncelebrą 14 polskich biskupów, transmitowane przez TVP Polonia. Pod koniec 2006 roku wydano książkę zawierającą 25-letnią historię parafii.
W styczniu 2007 roku w kościele odbył się koncert kolęd w wykonaniu New Life’m i Mateo. W połowie roku parafia otrzymała relikwie św. Jana Marii Vianneya. Pierwszy proboszcz ks. Zbigniew Kapturczak zmarł 5 maja 2009 po ciężkiej chorobie. Jednocześnie obowiązki proboszcza do czasu powołania nowego przejął dotychczasowy wikariusz parafii ks. Konstanty Mrozek. Z dniem 25 czerwca 2009 roku dekretem abpa Henryka Muszyńskiego obowiązki proboszcza parafii przejął były wikariusz parafii pod koniec lat 80., ks. dr Andrzej Szczęsny. W tym samym roku przy parafii zorganizowano pierwszą żywą szopkę Bożonarodzeniową. W 2010 roku wyposażono świątynię w elektroniczne organy marki Johannus, które pobłogosławił 26 grudnia 2010 roku prymas Polski Józef Kowalczyk. 1 maja 2011 roku w kościele odbyła się poprzez telebim transmisja beatyfikacji papieża Jana Pawła II. 27 listopada 2011 roku w parafialnym wieczerniku wystąpił zespół Projekt Ambasador. W 2012 roku odrestaurowano krzyż misyjny. Natomiast 3 stycznia 2013 roku w kościele swoje kolędy śpiewała Eleni.
W maju 2014 roku zgodnie z Uchwałą Rady Miasta Gniezna plac przed kościołem otrzymał imię ks. kanonika Zbigniewa Kapturczaka – pierwszego budowniczego świątyni.
Przy parafii działa obecnie Drukarnia SCRIPTOR, Archidiecezjalny Dom Matki i Dziecka oraz Caritas AG, a dawniej sklep „Liturgica”, Biblioteka Parafialna oraz parafialny Klub Sportowy Gaudenty.
Projekt i budowa kościoła.
Projekt koncepcyjnego kościoła oraz domu parafialnego proboszcz nominat powierzył architektom Janowi i Marii Godlewskim z Poznania. Kuria nie zatwierdziła projektu przedstawiając jednocześnie swój projekt autorstwa Aleksandra Holasa, znanego z projektowania kościołów takich jak np. kościół parafialny pw. bł. Bogumiła w Gnieźnie. 3 sierpnia 1982 roku władze państwowe widząc oba projekty zdecydowały na budowę kościoła według projektu państwa Godlewskich. Powodem zgody było m.in. kształt korony, nawiązującej do rangi Królewskiego Miasta Gniezna. Podczas jego projektowania istotny był fakt, aby nad miastem przeważała gnieźnieńska katedra. Dlatego też kościół nie mógł być wyższy – jak wcześniej planowano – niż katedra. Projektu korony podjął się konstruktor inż. Wacław Latawiec. W 1983 roku na plac budowy kościoła wjechała pierwsza koparka, tym samym rozpoczynając budowę kościoła. Budowę domu parafialnego z częścią mieszkalno-katechetyczną ukończono w roku 1988. W 1990 roku mury świątyni wyprowadzono do wysokości 17 m i zwieńczono je żelbetowym pierścieniem, na którym postawiono stalową konstrukcję dachu wraz z latarenką. Sama konstrukcja dachowa sięga wysokości 28 m, a łącznie z latarenką i ponad 6-metrowym krzyżem wynosi dokładnie 38,6 m wysokości. W 1991 roku wymurowano elementy korony oraz wykonano projekt witraża artysty Wojciecha Surdackiego. W 1992 roku kościół wyposażono w witraż z patronem parafii o średnicy 3,4 m, okna oraz wentylację. W latach 1994–1995 kościół wyposażono w ołtarz, drzwi, lektorium, ułożono posadzkę, wykonano nagłośnienie i oświetlenie oraz marmurową ścianę prezbiterium i oryginalną chrzcielnicę nawiązującą do dawnej tradycji chrześcijańskiej, w której odbywać mogą się chrzty przez zanurzenie. Świątynię oddano do użytku 17 grudnia 1995 roku. Może pomieścić 1500 osób.
Architektura.
Kościół zbudowano w formie ośmiokąta, przykrytego ogromną kopułą z latarenką i krzyżem w kształcie korony nawiązującej do Królewskiego Miasta Gniezna. Liczba osiem według tradycji symbolizuje Zmartwychwstanie Chrystusa. Sama konstrukcja dachowa sięga 28 m, a łącznie z latarenką i ponad 6 m krzyżem wysokości kościoła wynosi dokładnie 36,6 m.
Wnętrze i obiekty towarzyszące.
Rok 1993 to rok wytężonej pracy nad projektem wystroju wnętrza, do którego dołączył rzeźbiarz prof. Józef Petruk z Poznania, który postanowił zająć się ścianą prezbiterium. Wnętrze kościoła wykonano według wcześniejszych wzorów innych kościołów projektowanych przez Kiko Argüello – twórcę Drogi Neokatechumenalnej. Bazowym kościołem był Kościół San Bartolomeo in Tuto we Florencji. Kościół wyposażono w dębowe ławy przeznaczone dla wiernych. Nawa Główna prezentuje rzadko spotykane rozwiązanie posoborowej architektury wnętrza. Wystrój opisany na osi świątyni symbolizuje Ciało Chrystusa mistycznie obecnie w Ludzie Bożym.
Miejsce przewodniczenia, w kształcie katedry, czy też tronu, otoczone przez siedzenia koncelebransów, znajduje się w najwyższym miejscu kościoła i w centrum apsydy, co podkreśla funkcję przewodniczącego jako obrazu Chrystusa, Głowy Kościoła. Podwyższenie tego miejsca sprawia, że przewodniczący jest dobrze widoczny dla całego zgromadzenia i może rzeczywiście przewodniczyć akcji liturgicznej.
Nad miejscem przewodniczenia umieszczono rzeźbę przedstawiającą tajemnicę rodzącego się Kościoła. Obok ukrzyżowanego Jezusa stoi Maryja – symbol wspólnoty wierzących trzymająca kielich, do którego wpływa krew i woda z przebitego żebra Jezusa. Rzeźbę wykonano z brązu. Konstrukcja ważąca 2,5 tony, mierząca 4,8 m wysokości oraz 3 m rozpiętości została zaprojektowana przez Józefa Petruka. Zawieszono ją na marmurowej ścianie prezbiterium.
Nad prezbiterium w koronie kościoła umieszczono witraż z patronem parafii trzymającym w ręku podwójny krzyż biskupi oraz lilię. Obok niego umieszczono herb Sławników, a po bokach świątynię bł. Radzima i gnieźnieńską katedrę.
Ambona znajduje się na stałym podwyższonym miejscu, w łączności z miejscem przewodniczenia. Jest ona obrazem kamienia z grobowca Chrystusa, z którego anioł (czyli diakon, lektor lub kantor) obwieszcza niewiastom dobrą nowinę.
Ołtarz zamontowano w 1995 roku. Powstał on z litego dębu o rozmiarach 2,5 × 3 m. Umieszczono go w centrum zgromadzenia.
Chrzcielnica wykonana z marmuru została wydrążona w posadzce. Dzięki odpowiedniej instalacji hydraulicznej woda używana do chrztów przez zanurzenie jest świeża, czysta i ciepła (temperatura około 42 stopni Celsjusza). Chrzcielnica ma kształt długiego krzyża wpisanego w ośmiobok (liczba osiem oznacza zmartwychwstanie), a jej przykrycie wykonane z brązu składa się z pięciu elementów. Środkowy przedstawia krzyż Chrystusa otoczony dwiema gałązkami, oliwną i palmową – symbolami pokoju i życia wiecznego. Pojemność chrzcielnicy to 1800 litrów wody.
Konfesjonały ufundowano w 1997 roku. Wykonano je z drzewa dębowego. Umieszczono jest w nawie bocznej.
Droga krzyżowa składa się z 15 obrazów namalowanych przez Marka Ronę z Bydgoszczy.
Prawdziwe organy elektroniczne zamontowano w 2010 roku. Poświęcił je Prymas Polski Józef Kowalczyk.
Relikwiarz.
Szczątki św. Radzima, które znajdują się w posiadaniu parafii, znalazły godne miejsce w relikwiarzu na prawym filarze prezbiterium. Składa się on z kasety wykonanej w kształcie świątyni ze srebra, nad którą umieszczono postać św. Radzima z podwójnym krzyżem. Opracowania projektu, na którego koncepcję ogłoszono konkurs (wygrały koncepcje dwóch miejscowych księży: ówczesnego proboszcza ks. Kapturczaka oraz ks. Krzysztofa Tarbickiego), podjął się Wawrzyniec Samp z Gdańska, który wcześniej podjął się wykonać dla parafii płaskorzeźbę Prymasa Tysiąclecia, a także postać prymasa i replikę trumienki św. Wojciecha w katedrze gnieźnieńskiej. Komisja wewnętrzna, której przewodził artysta Michał Jacoszek, zaakceptowała czwartą wersję projektu, którą z kolei zatwierdziła także kuria. Kasetę w kształcie kościoła wykonał jubiler – Mirosław Chiluta z Gdańska. Postać Radzima wykonano w stylu barokowym, tak jak postać św. Wojciecha na trumience. Podstawa relikwiarza to znak polskiej ziemi, na której św. Radzim opiera pastorał, zostawiając znak podwójnego krzyża, tzn. błogosławieństwo biskupie dla Polski.
Dom parafialny.
Dom parafialny składa się z trzech części: mieszkalnej, katechetycznej oraz parafialnej. W części mieszkalnej wydzielono dziewięć mieszkań, kuchnię, jadalnie i strych, w części katechetycznej wydzielono dziewięć salek, bibliotekę, kawiarenkę, hol, Wieczernik z dużym obrazem Ostatniej Wieczerzy i nowoczesnym systemem multimedialnym. Obecnie mieści się w nim także Gimnazjum Stowarzyszenia Rodzice-Dzieciom oraz sklep liturgiczny oraz z dewocjonaliami „Liturgica”.
Płaskorzeźba Prymasa Polski.
Płaskorzeźbę z kardynałem Wyszyńskim umieszczono na frontowej ścianie Domu Parafialnego. Wykonana jest w brązie, takim samym jak rzeźba w prezbiterium przez Wawrzyńca Sampa. Płaskorzeźbę tworzą trzy elementy: postać prymasa Wyszyńskiego, kościół bł. Radzima Gaudentego oraz fragment kwatery Drzwi Gnieźnieńskich.
Zasięg parafii.
Parafia obejmuje:
Tygodnik parafialny „Winnica”.
Z okazji 10-lecia istnienia parafii w 1991 roku zrodził się pomysł wydania z tej okazji kolorowego czasopisma pod tytułem „Gazeta Jubileuszowa”. Ówczesny proboszcz parafii zaproponował, by nie była to jednorazowa gazeta, lecz „Tygodnik Parafialny”. Sam dobrał współpracowników oraz wybrał na redaktora naczelnego wikariusza parafii ks. Andrzeja Jasińskiego. W 1992 roku czasopismo zmieniło tytuł na „Winnica”. Ówczesny nakład gazety wynosił od 1200 do 1600 egzemplarzy. Kolejne specjalne numery „Winnicy” w odświętnej szacie graficznej ukazały się w roku 2000 z okazji konsekracji kościoła, w roku 2006 z okazji 25-lecia parafii oraz Millenium Śmierci Św. Radzima i w 2011 roku z okazji 30. rocznicy istnienia parafii. 6 listopada 2010 roku wydano 1000. numer tygodnika. We wrześniu 2013 roku z powodu niskiego popytu zapadła decyzja o wycofaniu ze sprzedaży parafialnego tygodnika „Winnica”.

</doc>
<doc id="1043635" url="https://pl.wikipedia.org/wiki?curid=1043635" title="Freetown (Antigua i Barbuda)">
Freetown (Antigua i Barbuda)

Freetown - miasto w Antigui i Barbudzie; na wyspie Antigua (Saint Paul); liczy 616 mieszkańców (2006)

</doc>
<doc id="1043636" url="https://pl.wikipedia.org/wiki?curid=1043636" title="Rafał Grzyb">
Rafał Grzyb

Rafał Grzyb (ur. 16 stycznia 1983 w Jędrzejowie) – polski piłkarz grający na pozycji pomocnika, trener. Nosi przydomek "Grzybek".
Kariera piłkarska.
Grzyb urodził się w Jędrzejowie. Swoją karierę piłkarską rozpoczął w roku 2001 w pobliskiej Wiernej Małogoszcz. W rundzie jesiennej sezonu 2006/07 grał w Górniku Łęczna w rozgrywkach Pucharu Ekstraklasy. W trakcie zimowego okienka transferowego chciała go kupić Korona Kielce, Górnik Łęczna, KSZO Ostrowiec Świętokrzyski, Stal Stalowa Wola oraz Polonia Bytom, jednak zawodnik wybrał tę ostatnią ofertę.
W grudniu 2006 roku został wypożyczony do ekipy z Bytomia na rok z opcją wykupienia. W lidze pierwszy występ zaliczył 10 marca, kiedy to zagrał w spotkaniu z ŁKS Łomża. Pierwszą bramkę dla swojego nowego zespołu zdobył 9 czerwca w wygranym 4:0 meczu z Miedzią Legnica. Debiutancki sezon zakończył z 16 ligowymi występami, jedną bramką oraz jednym występem w Pucharze Ekstraklasy. Awansował także wraz ze swoim zespołem do najwyższej klasy rozgrywkowej.
28 lipca 2007 roku zaliczył swój pierwszy występ w Ekstraklasie, kiedy to zagrał w spotkaniu z Jagiellonią Białystok&lt;ref name="Sezon 2007/08"&gt;&lt;/ref&gt;. 30 grudnia został wykupiony przez Polonię. W zimowym okienku transferowym zainteresowanie nim wyraził ŁKS Łódź, Lech Poznań oraz Ruch Chorzów. Grzyb pozostał jednak w Polonii. W całym sezonie 2007/08 zaliczył 29 występów w lidze. Jego klub utrzymał się w pierwszej lidze, zajmując w niej 13. miejsce. W tym sezonie trafił także w sferę zainteresowań trenera reprezentacji Polski Leo Beenhakkera.
W czasie letniego okienka transferowego był na testach w Karpatach Lwów, jednak nie doszło do transferu. W listopadzie 2008 roku zdobył gola strzałem z 35 metrów w 77. minucie meczu Ekstraklasy z Legią Warszawa, co przesądziło o zwycięstwie bytomian w tym spotkaniu. Sam przyznał, że to była jedna z jego najlepszych bramek w karierze:
Po bramce tej zainteresowanie nim wyraził RSC Anderlecht oraz Arminia Bielefeld. W zimowym okienku transferowym Grzyb jednak nie zmienił klubu i na rundę wiosenną pozostał w Bytomiu. W styczniu 2009 roku zawodnik zajął czwarte miejsce w plebiscycie na najpopularniejszego sportowca w powiecie jędrzejowskim. 9 kwietnia zdobył bramkę w zremisowanym 1:1 spotkaniu z Odrą Wodzisław, zaś cały sezon zakończył z 25 występami w lidze, jednym w Pucharze Polski i sześcioma w Pucharze Ekstraklasy&lt;ref name="Sezon 2008/09"&gt;&lt;/ref&gt;. Jego zespół w rozgrywkach Ekstraklasy zajął siódmą lokatę.
Afera korupcyjna.
14 sierpnia 2009 roku po meczu ze Śląskiem Wrocław, rozgrywanym w ramach rozgrywek Ekstraklasy, Grzyb został zatrzymany przez funkcjonariuszy CBA w związku z aferą korupcyjną. Prokurator postawił mu zarzut przyjęcia łapówki za mecz z 11 czerwca 2005 roku pomiędzy Motorem Lublin i Wierną Małogoszcz. Piłkarz był wówczas zawodnikiem Wiernej.
W Jagiellonii.
1 stycznia 2010 roku Grzyb podpisał 2,5-letni kontrakt z Jagiellonią Białystok, który początkowo miał obowiązywać od 1 lipca. Decyzja o zmianie przynależności klubowej nie spodobała się działaczom Polonii, przez co zawiesili go oni w prawach zawodnika. W ostatnim dniu zimowego okienka transferowego włodarze Jagiellonii i Polonii doszli jednak do porozumienia odnośnie do warunków przejścia Grzyba do Białegostoku. Po przejściu do klubu ze stolicy Podlasia zdobył wraz z Jagiellonią Puchar Polski jak i Super Puchar Polski. w sezonie 2010/11 zajął ze swoim klubem miejsce tuż za podium ligowej tabeli, co umożliwiło im ponowną grę w kwalifikacjach europejskich pucharów. W 2012 roku przedłużył swój kontrakt o kolejne dwa lata. Po odejściu z klubu Tomasza Frankowskiego został pierwszym kapitanem drużyny.
Kariera trenerska.
W styczniu 2019 Grzyb został włączony do sztabu trenerskiego Jagiellonii, w którym pełnił rolę asystenta Ireneusza Mamrota. 8 grudnia 2019, po zwolnieniu Mamrota z posady trenera Grzyb został tymczasowym opiekunem białostoczan. Od końca grudnia 2019 ponownie pracuje jako asystent głównego szkoleniowca, najpierw Iwajły Petewa, a obecnie Bogdana Zająca. W lutym i marcu 2021 był oddelegowany do prowadzenia zespołu w meczach ligowych w zastępstwie chorego Zająca. Niedługo po powrocie tego ostatniego do pracy został on zwolniony, a Grzyb został tymczasowym trenerem.
Działalność polityczna.
W wyborach samorządowych w 2018 roku wystartował na radnego miasta Białystok z komitetu Koalicji Obywatelskiej. W głosowaniu otrzymał 755 głosów. Według wyliczeń Państwowej Komisji Wyborczej było to za mało, by uzyskać mandat. Jednak dzięki rezygnacji z mandatu radnego Tadeusza Truskolaskiego Grzyb zajął jego miejsce w nowo powołanej radzie miejskiej.
Życie prywatne.
Rafał Grzyb w czerwcu 2008 roku poślubił Ewelinę. Ma także młodszego brata, Dominika, również piłkarza.
Grzyb jest absolwentem Politechniki Świętokrzyskiej.

</doc>
<doc id="1043640" url="https://pl.wikipedia.org/wiki?curid=1043640" title="Bolesław Tomaszewski">
Bolesław Tomaszewski

Bolesław Tomaszewski, ps. "Ostroga", "Bat", "Bolesław", "Warta" (ur. 1909, zm. 1985) – przedwojenny zawodowy oficer piechoty w stopniu kapitana, dowódca Oddziału I i III Komendy Obszaru nr 3 II Okręgu Lwów Armii Krajowej (kwiecień 1943 - 31 lipca 1944).
Od września 1944 zastępca dowódcy Zgrupowania Warta w stopniu podpułkownika.

</doc>
<doc id="1043643" url="https://pl.wikipedia.org/wiki?curid=1043643" title="Rogers Cup 2007 (kobiety)">
Rogers Cup 2007 (kobiety)

Tenisowy turniej WTA Rogers Cup 2007 odbył się w dniach 11 - 19 sierpnia w kanadyjskim Toronto na kortach twardych. Pula nagród wyniosła 1 340 000 dolarów amerykańskich.

</doc>
<doc id="1043644" url="https://pl.wikipedia.org/wiki?curid=1043644" title="Liga Mistrzów UEFA (1998/1999)">
Liga Mistrzów UEFA (1998/1999)

VII Liga Mistrzów UEFA 1998/1999
XLIV Puchar Europy Mistrzów Klubowych 1998/1999
Faza grupowa.
Do ćwierćfinału awansowali zwycięzcy grup oraz dwa najlepsze kluby spośród tych, które w swoich grupach zajęły drugie miejsce.
Finał.
 
ZDOBYWCA LIGI MISTRZÓW 1998/1999
MANCHESTER UNITED DRUGI TYTUŁ 

</doc>
<doc id="1043645" url="https://pl.wikipedia.org/wiki?curid=1043645" title="Patalillo">
Patalillo

 
Patalillo - miasto w Kostaryce; w prowincji San José; 27 400 mieszkańców (2006). Miasto posiada przemysł spożywczy, chemiczny.

</doc>
<doc id="1043649" url="https://pl.wikipedia.org/wiki?curid=1043649" title="Zakłady Chemiczne Blachownia">
Zakłady Chemiczne Blachownia

Zakłady Chemiczne Blachownia – przedsiębiorstwo chemiczne działające w latach 1950–1997, zlokalizowane w Blachowni, dzielnicy Kędzierzyna-Koźla.
Historia.
W 1939 koncern Oberschlesische Hydriewerke A.G. rozpoczął w Blachowni budowę zakładu produkującego benzynę syntetyczną z węgla metodą Bergiusa. Alianckie lotnictwo, które startowało z Włoch, przeprowadziło w 1944 zmasowane naloty bombowe, w wyniku których tutejsze zakłady chemiczne zostały zniszczone. W dniach 21/22 stycznia 1945 przeprowadzono ewakuację zakładów.
Po zajęciu Kędzierzyna przez Armię Czerwoną, Rosjanie przeprowadzili całkowity demontaż urządzeń i aparatury zakładów chemicznych. Zniszczenia osiągnęły poziom 100%. Pozostałe urządzenia wywieźli Polacy do odbudowywanych zakładów chemicznych w Oświęcimiu, Chorzowie i Tarnowie.
Zakłady Koksochemiczne „Blachownia”.
Sześcioletni plan rozwoju 1950–1955 przewidywał budowę w Blachowni wytwórni benzolu i smoły koksowniczej. Nowa fabryka została nazwana "Zakłady Koksochemiczne „Blachownia”".
Pierwszą produkcję benzolu uruchomiono w lipcu 1952. W 1953 zdecydowano o budowie elektrociepłowni Elektrownia Blachownia, która została uruchomiona w 1957 na potrzeby zakładów chemicznych.
Kolejna uruchomiona w 1955 roku instalacja służyła do kompleksowego przetwarzania smoły, w jej skład wchodziły jednostki destylacji smoły, wytwarzania smół drogowych i dachowych, naftalenu i antracenu oraz utwardzania paku.
Zakłady Chemiczne „Blachownia”.
W 1956 roku przedsiębiorstwo rozpoczęło działalność z zakresu syntezy chemicznej, w tym czasie zmieniono nazwę na "Zakłady Chemiczne „Blachownia”". W 1963 rozpoczęło produkcję etylobenzenu, a w 1964 tereftalanu dimetylowego. W 1977 ta ostatnia instalacja została przebudowana na potrzeby wytwarzania bisfenolu A i nonylofenolu. W 1966 rozbudowano część petrochemiczną zakładu, rozpoczęto m.in. produkcję polietylenu, którego przetwórstwo rozwijano do lat 80. XX wieku.
Źródło: S. Składowski „Techniczne i organizacyjne aspekty rozwoju przemysłu chemicznego w powiecie kozielskim”, Opole 1971.
Podział przedsiębiorstwa.
W latach 90. XX wieku rozpoczęto restrukturyzację przedsiębiorstwa, która polegała na wyodrębnieniu jednostek produkcyjnych z majątku „Blachowni” i tworzeniu z nich samodzielnych spółek prawa handlowego. Spółki te tworzą Grupę Kapitałową Blachownia, kierowaną przez "Blachownia Holding SA".
Kilka spółek zostało sprzedanych udziałowcom zewnętrznym i odłączyło się od holdingu.

</doc>
<doc id="1043650" url="https://pl.wikipedia.org/wiki?curid=1043650" title="CLDC">
CLDC



</doc>
<doc id="1043651" url="https://pl.wikipedia.org/wiki?curid=1043651" title="Samodzielny Batalion Moździerzy">
Samodzielny Batalion Moździerzy

Samodzielny Batalion Moździerzy – pododdział piechoty Wojska Polskiego II RP.
Samodzielny Batalion Moździerzy nie występował w organizacji pokojowej Wojska Polskiego. Jego dowództwo zostało zaimprowizowane w czasie kampanii wrześniowej 1939 roku, natomiast mobilizacja wchodzących w jego skład trzech kompanii moździerzy została przygotowana i przeprowadzona zgodnie z planem mobilizacyjnym „W”. Kompanie moździerzy nr 1, 2 i 3 zostały sformowane w I rzucie mobilizacji powszechnej. Jednostką mobilizującą było Centrum Wyszkolenia Obrony Przeciwlotniczej i Przeciwgazowej w Trauguttowie koło Brześcia, które miało pełnić dla kompanii moździerzy funkcję ośrodka zapasowego. Kompanie zostały utworzone według organizacji wojennej L.3008/mob.org. Wspomniana organizacja, czyli w dzisiejszym znaczeniu - etat, została zaliczona do organizacji jednostek piechoty, natomiast w tabeli mobilizacyjnej 22-IX-168 kompanie zostały określone, jako oddziały broni chemicznej.
Na stanowisko dowódcy batalionu został wyznaczony kapitan Józef Cebula. Na uzbrojeniu batalionu znalazło się trzydzieści sześć 81 mm moździerzy i 4800 granatów (133 pocisków na jeden moździerz). Kompanie moździerzy przeznaczone były do walki chemicznej, natomiast w kampanii wrześniowej zostały wykorzystane jako broń towarzysząca piechoty.
11 września 1939 roku batalion opuścił Brześć, a wieczorem następnego dnia odmaszerował z Dubicy na Kowel. Rano 15 września pododdział przybył do rejonu na północ od Ratna i wszedł w skład Grupy „Kowel” pułkownika dyplomowanego Leona Koca. W dniach 24-25 września 1939 roku batalion walczył pod Husynnem z oddziałami 8 Korpusu Strzelców Armii Czerwonej.

</doc>
<doc id="1043652" url="https://pl.wikipedia.org/wiki?curid=1043652" title="Idina Menzel">
Idina Menzel

Idina Menzel (ur. 30 maja 1971 w Nowym Jorku), znana również jako Idina Kim Mentzel − amerykańska aktorka, pisarka tekstów piosenek i piosenkarka.
Najbardziej znana ze swoich ról w pierwszych obsadach musicali "Rent" i" Wicked".
Życiorys.
Urodziła się w rodzinie żydowskiej, jako córka Stuarta Menzela, handlarza i jego żony, Helene, psychoterapeutki. Przodkowie jej rodziców wyemigrowali z Rosji. 
Gdy miała 15 lat, jej rodzice rozwiedli się, a ona zaczęła pracować jako piosenkarka na weselach i bar micwach. Ukończyła Tisch School of the Arts przy New York University.
W swoim dorobku posiada trzy solowe płyty: "Still I Can't Be Still" (1998), "Here" (2004) oraz "I Stand" (2008). Pierwszym singlem z tej płyty jest utwór „Brave”. Piosenka „A Hero Comes Home” znalazła się na ścieżce dźwiękowej do filmu Roberta Zemeckisa "Beowulf".
Znana jest również z serialu "Glee", w którym zagrała Shelby Corcoran, biologiczną matkę głównej bohaterki Rachel Berry. Ponadto w 2007 zagrała w filmie "Zaczarowana". W 2013 użyczyła głosu królowej Elsie w animacji studia Walta Disneya "Kraina lodu". W sierpniu 2019 ujawniono, że jest przymierzana do roli macochy w filmie muzycznym "Kopciuszek" wytwórni Sony Pictures Entertainment, a wkrótce potwierdzono jej dołączenie do obsady. Ponadto nagrała część piosenek na ścieżkę dźwiękową do filmu. Film miał premierę we wrześniu 2021 i zebrał chłodne recenzje.
Ze związku z Diggsem ma syna, Walkera (ur. 2 września 2009).

</doc>
<doc id="1043653" url="https://pl.wikipedia.org/wiki?curid=1043653" title="El Tejar">
El Tejar

El Tejar - miasto w Kostaryce; w prowincji Cartago; 24 500 mieszkańców (2006). Przemysł spożywczy, chemiczny.

</doc>
<doc id="1043655" url="https://pl.wikipedia.org/wiki?curid=1043655" title="Okno na świat">
Okno na świat

Okno na świat – cykl krótkich kilkuminutowych, humorystycznych słuchowisk radiowych, których autorem jest Adam Kreczmar.
Fabuła i obsada.
Są to w głównej mierze dialogi małżeńskie między Mordeczką (Bronisław Pawlik) a Dziunią (Wanda Łuczycka). Mąż wraca z pracy i dzieli się wrażeniami, razem z żoną oglądają telewizję (to właśnie jest ich „okno na świat”) i komentują rzeczywistość oraz swoje problemy. Tylko w jednym odcinku pada imię Mordeczki: Sobiesław.
Stałe motywy:
Gościnnie w niektórych odcinkach wystąpili:

</doc>
<doc id="1043656" url="https://pl.wikipedia.org/wiki?curid=1043656" title="Tirrases">
Tirrases

 
Tirrases - miasto w Kostaryce; w prowincji San José; 23 800 mieszkańców (2006). Przemysł spożywczy, chemiczny.

</doc>
<doc id="1043657" url="https://pl.wikipedia.org/wiki?curid=1043657" title="Włodzimierz Białoszewicz">
Włodzimierz Białoszewicz

Włodzimierz Białoszewicz ps. „Wiktor I”, „Dan”, „Kłos” (ur. 16 czerwca 1902 w Brodzicy, zm. 21 sierpnia 1999 we Wrocławiu) – rotmistrz kawalerii Wojska Polskiego.
Życiorys.
Włodzimierz Białoszewicz urodził się 16 czerwca 1902 roku w Brodzicy, w rodzinie Stefana, nauczyciela, i Anny z Krynickich. W 1914 roku, po wybuchu I wojny światowej, został ewakuowany do miasta Starodub, skąd powrócił w 1919 roku. 
15 sierpnia 1931 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1931 roku i 4. lokatą w korpusie oficerów kawalerii, a Minister Spraw Wojskowych wcielił do 16 pułku Ułanów Wielkopolskich w Bydgoszczy. 1 marca 1935 roku został awansowany na porucznika ze starszeństwem z dniem1 stycznia 1935 roku i 11. lokatą w korpusie oficerów kawalerii. Do maja 1939 roku był młodszym oficerem szwadronu kawalerii KOP „Mizocz”.
W kampanii wrześniowej 1939 roku walczył jako dowódca I plutonu w 3 szwadronie 1 pułku kawalerii KOP w rejonie Wielunia. 12 września dowodził atakiem pod Górą Kalwarią. Był dwukrotnie ranny. 
W listopadzie 1939 roku na rozkaz Stefana Roweckiego wyjechał do okupowanego przez sowietów Lwowa, gdzie do 1941 był urzędnikiem w biurze garaży przy Zarządzie Miasta, a jednocześnie działał w ZWZ. Od kwietnia 1940 roku do maja 1941 roku był komendantem Okręgu Lwów Zachód ZWZ. 11 września 1942 roku został awansowany na rotmistrza. Od stycznia 1942 roku do 31 lipca 1944 roku pełnił funkcje komendanta Dzielnicy Zachodniej Inspektoratu Lwów-Miasto AK. Od kwietnia 1944 roku organizował terenowe oddziały leśne odtwarzanego 14 pułku Ułanów Jazłowieckich AK.
Od września 1944 roku dowodził batalionem „D” Zgrupowania Warta. Od 1945 roku współpracował ze Zrzeszeniem WiN, m.in. był kierownikiem organizacyjnym tworzonego Wydziału Informacji w Okręgu WiN Jelenia Góra. W swoim mieszkaniu prowadził odprawy dla kierowników rejonowych WiN. Odbierał raporty informacyjne i korespondencję z rejonów i zorganizował sieć kolportażową okręgowego pisma WiN „Wolność”. 12 czerwca 1946 roku został aresztowany pod fałszywym nazwiskiem „Woźniak”. W styczniu 1947 roku skazany na karę 9 lat pozbawienia wolności i osadzony w Zakładzie Karnym we Wronkach. 12 czerwca 1954 roku został zwolniony z więzienia. Później był inspektorem w przedsiębiorstwie i w Spółdzielni Ogrodniczej. Był inwigilowany przez SB. Działał w ZBoWiD. 11 grudnia 1991 roku wyrok na niego został unieważniony. 

</doc>
<doc id="1043659" url="https://pl.wikipedia.org/wiki?curid=1043659" title="San Pablo (miasto w Kostaryce)">
San Pablo (miasto w Kostaryce)

 
San Pablo - miasto w Kostaryce; w prowincji Heredia; 23 500 mieszkańców (2006). Przemysł spożywczy, chemiczny.

</doc>
<doc id="1043661" url="https://pl.wikipedia.org/wiki?curid=1043661" title="Likorin">
Likorin

Likorin ("Lycorhinus angustidens"), likoryn – dwunożny, roślinożerny ornitopod z rodziny heterodontozaurów (Heterodontosauridae).
Znaczenie jego nazwy – wilczy pysk
Żył w okresie wczesnej jury (ok. 205-195 mln lat temu) na terenach południowej Afryki. Długość ciała ok. 1,2 m, wysokość ok. 50 cm, masa ok. 20 kg. Jego szczątki znaleziono w Republice Południowej Afryki (w Kraju Przylądkowym).
Był to jeden z pierwszych jurajskich dinozaurów, znalezionych w Afryce. Spokrewniony z heterodontozaurem.Miał zęby podobne do zębów teropdów.Likoriny prawdopodobnie używały zębów do walk.

</doc>
<doc id="1043666" url="https://pl.wikipedia.org/wiki?curid=1043666" title="Tyske Kancelli">
Tyske Kancelli

Tyske Kancelli („niemiecka kancelaria”) – nowożytny duński kolegialny centralny organ władzy i administracji.
Kancelaria powstała w roku 1523 i zwana była „niemiecką”, ze względu na używanie języka niemieckiego podczas obrad. Kierowali nią główni ministrowie królów duńskich. Kancelarię powołał do życia Fryderyk I Oldenburg, by usprawnić zarządzanie państwem.
W 1806 roku zmieniono jej nazwę na Slesvig-Holstenske Kancelli. A w 1848 na Danske Kancelli („duńska kancelaria”), gdyż zaczęto używać języka duńskiego. Nadsekretarz-prezydent ("Oversekretær – Præsident") tej kancelarii był kierownikiem duńskiej polityki zagranicznej aż do roku 1848, kiedy to powstał MSZ na wzór francuski, przejmując kierowanie sprawami zagranicznymi. W efekcie tego rola kancelarii zmniejszyła się, ale miała sporo do powiedzenia w tematach związanych z polityka wewnętrzną.

</doc>
<doc id="1043667" url="https://pl.wikipedia.org/wiki?curid=1043667" title="Concepción (miasto w Kostaryce)">
Concepción (miasto w Kostaryce)

Concepción - miasto w Kostaryce; w prowincji San José; 23 400 mieszkańców (2006). Przemysł spożywczy, chemiczny.

</doc>
<doc id="1043671" url="https://pl.wikipedia.org/wiki?curid=1043671" title="San Antonio (miasto w Kostaryce)">
San Antonio (miasto w Kostaryce)

 
San Antonio - miasto w Kostaryce; w prowincji Alajuela; 22 200 mieszkańców (2006). Przemysł spożywczy, chemiczny.

</doc>
<doc id="1043673" url="https://pl.wikipedia.org/wiki?curid=1043673" title="Wychwyt zwrotny">
Wychwyt zwrotny

Wychwyt zwrotny – mechanizm polegający na reabsorpcji neuroprzekaźników znajdujących się w szczelinie synaptycznej przez neuron presynaptyczny. Proces ten odbywa się za pomocą specjalnych białek transportowych, zwanych transporterami neuroprzekaźników.
Wychwyt zwrotny pozwala na ponowne wykorzystanie neuroprzekaźnika przez neuron. W przypadku noradrenaliny 80% ulega wychwytowi zwrotnemu, zaś pozostałe 20% jest rozkładane przez enzymy, takie jak MAO i COMT, lub ulega dyfuzji. Hamowanie wychwytu zwrotnego poprzez blokowanie transporterów powoduje wzrost stężenia neuroprzekaźnika i silniejsze pobudzenie odpowiednich receptorów. 
Mechanizm hamowania wychwytu zwrotnego wykorzystywany jest: 

</doc>
<doc id="1043674" url="https://pl.wikipedia.org/wiki?curid=1043674" title="Spółgłoska półotwarta miękkopodniebienna dźwięczna">
Spółgłoska półotwarta miękkopodniebienna dźwięczna

Spółgłoska półotwarta miękkopodniebienna – rodzaj dźwięku spółgłoskowego. W systemie IPA oznaczana jest symbolem [], a w X-SAMPA – [M/]. Dźwięk ten jest niezgłoskotwórczym odpowiednikiem samogłoski [].

</doc>
<doc id="1043675" url="https://pl.wikipedia.org/wiki?curid=1043675" title="Lanazaur">
Lanazaur

Lanazaur ("Lanasaurus scalpridens") – roślinożerny dinozaur z rodziny heterodontozaurów (Heterodontosauridae).
Znaczenie nazwy – wełnisty jaszczur
Żył w okresie wczesnej jury (ok. 205-195 mln lat temu) na terenach południowej Afryki. Długość ciała ok. 1,2 m, wysokość ok. 40 cm, masa ok. 10 kg. Jego szczątki znaleziono w Republice Południowej Afryki (w prowincji Wolne Państwo).
Słabo poznany dinozur. Istnieją przypuszczenia, że może być tożsamy z likorinem.

</doc>
<doc id="1043679" url="https://pl.wikipedia.org/wiki?curid=1043679" title="Ojciec chrzestny 2">
Ojciec chrzestny 2



</doc>
<doc id="1043682" url="https://pl.wikipedia.org/wiki?curid=1043682" title="Jezioro Boczne">
Jezioro Boczne



</doc>
<doc id="1043684" url="https://pl.wikipedia.org/wiki?curid=1043684" title="Alergiczne zapalenie pęcherzyków płucnych">
Alergiczne zapalenie pęcherzyków płucnych

Alergiczne zapalenie pęcherzyków płucnych – choroba zapalna wywoływana przez wdychanie różnorodnych antygenów środowiskowych. Najczęstszymi czynnikami etiologicznymi alergicznego zapalenia pęcherzyków płucnych są antygeny obecne w zgniłym sianie (zarodniki termofilnych promieniowców) oraz białka zawarte w odchodach ptasich i sierści zwierząt. Dwie najczęściej spotykane postacie alergicznego zapalenia pęcherzyków płucnych to płuco farmera i płuco hodowcy ptaków. W badaniu histologicznym pojawiają się nacieki z limfocytów CD8+ oraz piankowatych makrofagów w tkance śródmiąższowej, oskrzelikach i pęcherzykach płucnych. Naciekom tym towarzyszą słabo uformowane ziarniniaki oraz wielojądrzaste komórki olbrzymie rozrzucone w obrębie płuc, a także okołooskrzelikowe włóknienie i skupiska tkanki limfoidalnej.
Alergiczne zapalenie pęcherzyków płucnych może przyjąć postać ostrą, podostrą lub przewlekłą. W ostrej postaci choroby objawy pojawiają się po upływie 4-12 godzin od chwili ekspozycji na czynnik sprawczy. Występują wówczas gorączka, dreszcze, duszność, kaszel oraz w badaniu osłuchiwaniem trzeszczenia nad polami płucnymi. W badaniach laboratoryjnych stwierdza się przemijającą leukocytozę. Poprawa stanu klinicznego następuje w ciągu 24-48 godzin, jeżeli chory nie jest ponownie narażony na kontakt z alergenem. W przewlekłej postaci choroby obserwuje się podstępne narastanie duszności. Towarzyszy temu najczęściej przewlekły kaszel, utrata masy ciała oraz zmniejszona tolerancja wysiłku. Rozróżnienie postaci ostrej i podostrej alergicznego zapalenia pęcherzyków płucnych często bywa trudne. Uważa się, że ich wystąpienie zależy bardziej od przebiegu ekspozycji na alergen niż od rodzaju alergenu.

</doc>
<doc id="1043685" url="https://pl.wikipedia.org/wiki?curid=1043685" title="Metapán">
Metapán

Metapán – miasto w Salwadorze, w departamencie Santa Ana, w pobliżu granicy z Gwatemalą. Ludność (2007): 19,4 tys. (miasto), 59,0 tys. (gmina). Rozwinął się tutaj przemysł spożywczy i chemiczny.
Najważniejszym zabytkiem miasta jest kościół św. Piotra ("Iglesia de San Pedro"), wybudowany w latach 1736-1743 w stylu kolonialnym.
W mieście działa klub piłkarski AD Isidro Metapán, który rozgrywa swoje mecze na stadionie Estadio Jorge Calero Suárez.

</doc>
<doc id="1043688" url="https://pl.wikipedia.org/wiki?curid=1043688" title="Grafika 3d">
Grafika 3d



</doc>
<doc id="1043690" url="https://pl.wikipedia.org/wiki?curid=1043690" title="San Rafael (miasto w Salwadorze)">
San Rafael (miasto w Salwadorze)

 
San Rafael Oriente - miasto w Salwadorze w departamencie San Miguel; 19 600 mieszkańców (2006). Przemysł spożywczy, chemiczny, włókienniczy, maszynowy.

</doc>
<doc id="1043693" url="https://pl.wikipedia.org/wiki?curid=1043693" title="Puerto El Triunfo">
Puerto El Triunfo

Puerto el Triunfo - miasto w południowym Salwadorze, w departamencie Usulután, położone nad zatoką Jiquilisco - zatoką Oceanu Spokojnego. Ludność (2007): 9,6 tys. (miasto), 16,6 tys. (gmina).
Miasto zostało założone w 1875 jako port morski wywozu kawy. Obecnie większość mieszkańców miasta żyje z handlu owocami morza i turystyki.

</doc>
<doc id="1043694" url="https://pl.wikipedia.org/wiki?curid=1043694" title="Komitet Obrony Górnego Śląska">
Komitet Obrony Górnego Śląska

Komitet Obrony Górnego Śląska – polska organizacja patriotyczna założona w 1919 w Poznaniu.
Geneza.
U przyczyn powstania KOGŚl leży wzmagająca się germanizacja, w zaborze pruskim stworzono w 1913 w Poznaniu ponadpartyjną reprezentację społeczeństwa polskiego tj. Radę Narodową. Po wybuchu I wojny światowej działalność Rady osłabła, po wojnie w 1919 po zwycięstwie powstania wielkopolskiego działalność nabrała rozpędu. Powołano Komitet Pomocy dla Lwowa i Wilna, który po zaognieniu sytuacji w sierpniu 1919 na Górnym Śląsku przekształcono w Komitet Pomocy dla Kresów Wschodnich i Górnego Śląska (tzw. Komitet Kresowy). Po wybuchu I powstania śląskiego powołano Komitet Pomocy dla Górnego Śląska m.in. zbierano pieniądze i werbowano ochotników do udziału w powstaniu. Do 23 września 1919 zebrano 700 tys. marek z poznańskiego i 250 tys. marek z Warszawy od tamtejszego Komitetu Obrony Śląska. W listopadzie 1919 utworzono Komitet Obrony Górnego Śląska.
Władze.
W skład władz KOGŚl weszli m.in. Ludwik Mycielski – prezes, Władysław Berkan, Kazimierz Brownsford, Marian Głowacki, M.Kapuścińska, Mieczysław Korzeniewski, Tadeusz Szułdrzyński, Henryk Śniegocki, Ireneusz Wierzejewski, Wincenty Zenkteler.
Struktura organizacyjna KOGŚl.
Wydziały: Emigracyjny, Opieki nad Górnoślązakami, Kasy, Kulturalno-Oświatowy, Prasy i Propagandy, Wycieczek.
Działalność.
Organizowano wiece poparcia dla ludności polskiej, domagano się od rządu udzielenia pomocy Górnemu Śląskowi, uchwalano rezolucje, ich treść przesyłano Radzie Ministrów oraz Komisariatowi Plebiscytowemu w Bytomiu. Drukowano materiały propagandowe na potrzeby plebiscytowe.
Przewidując przyłączenie Górnego Śląska do Polski organizowano dla uchodźców i emigrantów śląskich różne kursy przygotowujące ich do pracy w urzędach (m.in. dla uchodźców w obozie w Sosnowcu).
Ogółem KOGŚl wspólnie z Polskim Czerwonym Krzyżem dostarczył dla walczącego Śląska 1200 wagonów żywności. Wysłano również broń i amunicję za kwotę 14 mln marek polskich.
Podsumowanie.
Po zakończeniu III powstania śląskiego KOGŚl przekazał opiekę nad powstańcami do Naczelnej Komisji Powstańczej w Ostrowie. Następnie działacze KOGŚl zaangażowali się w tworzenie Związku Obrony Kresów Zachodnich przy poparciu m.in. Komitetu Obrony Śląska z Warszawy i Komitetu Pomocy Górnoślązakom z Kalisza.

</doc>
<doc id="1043697" url="https://pl.wikipedia.org/wiki?curid=1043697" title="Sonzacate">
Sonzacate

 
Sonzacate – miasto w Salwadorze; w departamencie Sonsonate. Stanowi północne przedmieścia stolicy departament - miasta Sonsonate. Ludność (2007): 25,0 tys. Rozwinął się tutaj przemysł spożywczy i chemiczny.
Nazwa miasta wywodzi się od słowa "centzunzacat", które w języku nahuatl oznacza "wielka trawa" lub "czterysta ziół".

</doc>
<doc id="1043698" url="https://pl.wikipedia.org/wiki?curid=1043698" title="Vesna Mišanović">
Vesna Mišanović

Vesna Mišanović (z domu Bašagić, ur. 27 listopada 1964) – bośniacka szachistka, arcymistrzyni od 1991 roku.
Kariera szachowa.
Od połowy lat 80. XX wieku należała do ścisłej czołówki jugosłowiańskich, a następnie bośniackich szachistek. W latach 1988–2000 sześciokrotnie uczestniczyła w szachowych olimpiadach (1988 i 1990 w barwach Jugosławii, od 1992 - Bośni, wszystkie starty w bośniackiej drużynie na I szachownicy). W swoim dorobku posiada dwa brązowe medale, które zdobyła w roku 1988: wraz z drużyną oraz za indywidualny wynik na IV szachownicy. Oprócz tego, trzykrotnie (w latach 1992–1999, za każdym razem na I szachownicy) reprezentowała barwy Bośni w drużynowych mistrzostwach Europy, w pierwszym starcie zdobywając dwa srebrne medale: za wynik indywidualny oraz rankingowy. Trzykrotnie brała udział w turniejach międzystrefowych (eliminacji mistrzostw świata), najlepszy wynik uzyskując w roku 1995 w Kiszyniowie, gdzie podzieliła VII miejsce wraz z Nino Gurieli i Swietłaną Matwiejewą.
Do sukcesów Vesny Mišanović w międzynarodowych turniejach należą m.in. II m. w Puli (1990, turniej strefowy), I-II m. w Atenach (1991, wraz z Mariną Makropoulou), I-II m. w Nowej Goricy (1992, wraz z Camillą Baginskaite) oraz II m. w Chrudimie (1994, za Margaritą Wojską).
Najwyższy ranking w karierze osiągnęła 1 stycznia 1997 r., z wynikiem 2395 punktów zajmowała wówczas 25. miejsce na światowej liście FIDE, jednocześnie zajmując 1. miejsce wśród szachistek Bośni i Hercegowiny.

</doc>
<doc id="1043699" url="https://pl.wikipedia.org/wiki?curid=1043699" title="Vesna Misanović">
Vesna Misanović



</doc>
<doc id="1043700" url="https://pl.wikipedia.org/wiki?curid=1043700" title="Eugeniusz Miller">
Eugeniusz Miller



</doc>
<doc id="1043701" url="https://pl.wikipedia.org/wiki?curid=1043701" title="Β-adrenolityki">
Β-adrenolityki



</doc>
<doc id="1043702" url="https://pl.wikipedia.org/wiki?curid=1043702" title="Heterodontozaurokształtne">
Heterodontozaurokształtne

Heterodontozaurokształtne (Heterodontosauriformes) – grupa dinozaurów z rzędu dinozaurów ptasiomiednicznych (Ornithischia)
Takson ten utworzono po odkryciu szczątków jinlonga i zauważeniu, dzięki jego pierwotniejszym cechom wśród marginocefali, pokrewieństwa tych ostatnich z rodziną heterodontozaurów. W 2007 r. bliskie pokrewieństwo między marginocefalami a heterodontozaurami zostało zakwestionowane przez autorów opisu eokursora, według których heterodontozaury są bazalnymi dinozaurami ptasiomiednicznymi.
. Pozycja systematyczna rodziny heterodontozaurów i stopień jej pokrewieństwa z marginocefalami pozostaje przedmiotem sporów.
Taksonomia.
Heterodontosauriformes

</doc>
<doc id="1043703" url="https://pl.wikipedia.org/wiki?curid=1043703" title="Heterodontosauriformes">
Heterodontosauriformes



</doc>
<doc id="1043704" url="https://pl.wikipedia.org/wiki?curid=1043704" title="Heterodontosauridae">
Heterodontosauridae



</doc>
<doc id="1043705" url="https://pl.wikipedia.org/wiki?curid=1043705" title="Alcalde Díaz">
Alcalde Díaz

Alcalde Díaz – miasto w Panamie, w którym rozwinął się głównie przemysł spożywczy i chemiczny.

</doc>
<doc id="1043706" url="https://pl.wikipedia.org/wiki?curid=1043706" title="Ҟ">
Ҟ

Ҟ, ҟ – litera cyrylicy używana w alfabecie języka abchaskiego, reprezentująca spółgłoskę zwartą ejektywną języczkową ([]). Jest to 30 litera alfabetu, położona pomiędzy dwuznakami Кә i Қь.
Odpowiedniki litery we wcześniejszych wersjach alfabetu abchaskiego:

</doc>
<doc id="1043709" url="https://pl.wikipedia.org/wiki?curid=1043709" title="Puerto Armuelles">
Puerto Armuelles

Puerto Armuelles - miasto w prowincji Chiriquí w Panamie; 20 455 mieszkańców (2006). Stolica dystryktu Barú. Położona jest nad Oceanem Spokojnym, 8 km od granicy z Kostaryką, u nasady półwyspu Burica. Poprzednia nazwa miasta - Rabo de Puerco. W mieście znajduje się jeden z terminali zbudowanego w 1982 roku rurociągu ropy naftowej przechodzącego przez Panamę i dochodzącego do miasta Chiriquí Grande. Ze względu na ograniczoną przepustowość Kanału Panamskiego ropa nie może być przewożona przez niego tankowcami klasy wyższej niż Panamax i jest przepompowywana rurociągiem. W mieście projektowana jest także budowa rafinerii.

</doc>
<doc id="1043712" url="https://pl.wikipedia.org/wiki?curid=1043712" title="One-time pad">
One-time pad



</doc>
<doc id="1043714" url="https://pl.wikipedia.org/wiki?curid=1043714" title="La Cabima">
La Cabima

La Cabima - miasto w Panamie. Przemysł spożywczy, chemiczny. Według danych szacunkowych, miasto w 2008 roku zamieszkiwało ponad 21 tys. ludzi.

</doc>
<doc id="1043717" url="https://pl.wikipedia.org/wiki?curid=1043717" title="Aguadulce">
Aguadulce

Aguadulce − miasto w prowincji Coclé w Panamie. Ludność: 8703 (2010). W mieście rozwija się głównie przemysł spożywczy: cukrowniczy, produkcja soli, a także przetwórstwo.
Założone w 1848 roku. W 1901 roku w pobliżu miasta odbyła się bitwa w tzw. Wojnie 1000 dni ("Guerra de los Mil Días"). W Aguadulce urodziło się trzech prezydentów Panamy: Rodolfo Chiari (1924-1928), Marco Aurelio Robles (1964-1968) i Nicolas Ardito Barleta (1984-1985).
Dzień patrona miasta św. Jana Chrzciciela obchodzi się 25 lipca. Nazwa miasta w języku hiszpańskim znaczy "słodka woda".

</doc>
<doc id="1043720" url="https://pl.wikipedia.org/wiki?curid=1043720" title="Ring (powieść)">
Ring (powieść)

 – japońska powieść grozy autorstwa Kōjiego Suzuki, po raz pierwszy wydana w 1991 roku. Na podstawie książki nakręcono film "" oraz dwa remaki – południowokoreański "Ring: Virus" i amerykański "The Ring".
Opis fabuły.
Gdy czwórka nastolatków z Tokio i okolic ginie w niewyjaśnionych okolicznościach, Kazuyuki Asakawa – dziennikarz dużej tokijskiej gazety, a zarazem wujek jednej ze zmarłych nastolatek – postanawia wszcząć swoje prywatne śledztwo w tej sprawie. Poszukiwania doprowadzają go do ośrodka wypoczynkowego Kraina Pacyfiku w południowym Hakone, gdzie czwórka młodych ludzi przebywała dokładnie tydzień przed śmiercią. Asakawa znajduje tam nieopisaną kasetę video, na której nagrano sekwencję abstrakcyjnych obrazów. Zapis kończy się ostrzeżeniem: "Ci, którzy widzieli te obrazy, umrą dokładnie za tydzień, o tej samej porze. Jeśli nie chcesz umrzeć, musisz postępować według następujących wskazówek". Jednakże wskazówki zostały usunięte, a na ich miejsce nagrano reklamę. Gdy Asakawa kończy oglądać kasetę, otrzymuje telefon. Chociaż rozmówca nie wypowiada ani jednego słowa, mężczyzna wie, że ostrzeżenie jest prawdziwe, zaś telefon jest tego potwierdzeniem. Problemem Asakawy staje się to, że nie wie, jak oszukać przeznaczenie i uniknąć śmierci.
Istnieje wiele znaczących różnic pomiędzy powieścią Suzukiego a jej filmową adaptacją – zarówno japońską, jak i amerykańską. Jedną z najważniejszych jest to, że w książce Asakawa jest mężczyzną o imieniu Kazuki, zaś w filmie kobietą imieniem Reiko. Kazuki ma żonę Shizukę (w tłumaczeniu angielskim błędnie zamieniono imię na Shizu, co powieliła również polska tłumaczka) i córkę Yōko, Ryūji jest jego przyjacielem, Reiko zaś rozwiodła się z Ryūjim, z którym ma syna Yōichiego.
Seria.
Powieść doczekała się łącznie trzech kontynuacji, z których wszystkie zostały zekranizowane: "Rasen" (1995), "Rūpu" (1998) i antologii "Bāsudei" (1999).
Film "Spirala" jest alternatywną kontynuacją "The Ring: Krąg", stworzoną przez inną ekipę i będącą wierniejszą książkowemu pierwowzorowi. W 1995 roku powstał film telewizyjny "Ringu: Kanzen-ban", będący pierwszą ekranizacją powieści Suzukiego, zaś w roku 1999 japońska telewizja wyemitowała dwa seriale powiązane z cyklem: "Ringu: Saishūshō" ("Ring: Ostatni rozdział", dwanaście godzinnych odcinków) i "Rasen".

</doc>
<doc id="1043721" url="https://pl.wikipedia.org/wiki?curid=1043721" title="Andriej Olchowski">
Andriej Olchowski

Andriej Olchowski, rus. Андрей Ольховский (ur. 15 kwietnia 1966 w Moskwie) – rosyjski tenisista, mistrz turniejów wielkoszlemowych w grze mieszanej.
Kariera tenisowa.
Jako zawodowy tenisista Olchowski występował w latach 1989–2002.
W grze pojedynczej wygrał 2 turnieje o randze ATP World Tour oraz awansował do 2 finałów.
W grze podwójnej Rosjanin zwyciężył w 20 zawodach ATP World Tour oraz dotarł do 20 finałów. W rozgrywkach wielkoszlemowych w deblu najlepszym wynikiem Olchowskiego jest awans do finału French Open z 1992 roku, gdy grał wspólnie z Davidem Adamsem. Spotkanie o tytuł przegrali z deblem Jakob Hlasek–Marc Rosset.
W grze mieszanej Olchowski został mistrzem w 1993 roku French Open i w 1994 roku Australian Open. W Paryżu grał razem z Jewgieniją Maniokową, a w Melbourne wspólnie z Łarysą Sawczenko-Neiland. W 1994 roku osiągnął z Sawczenko-Neiland finał French Open oraz 1997 roku finał Wimbledonu.
W latach 1983–2001 reprezentował ZSRR, a potem Rosję w Pucharze Davisa. Uczestniczył głównie w meczach deblowych. W 1994 i 1995 roku przyczynił się do awansu Rosji do finału zawodów. W finale przeciwko Szwecji w 1994 roku wystąpił w parze z Jewgienijem Kafielnikowem przeciwko Janowi Apellowi i Jonasowi Björkmanowi. Rok później, w finale ze Stanami Zjednoczonymi Olchowski ponownie zagrał razem z Kafielnikowem, a rywalami Rosjan byli Todd Martin i Pete Sampras. Oba te pojedynki debel Kafielnikow–Olchowski przegrali.
Olchowski reprezentował ojczyznę na igrzyskach olimpijskich Seulu w 1988 roku oraz na igrzyskach olimpijskich w Atlancie w 1996 roku. W Seulu wystąpił w grze podwójnej razem z Aleksandrem Wołkowem i odpadli w 1 rundzie, natomiast w Atlancie zagrał w singlu, dochodząc do ćwierćfinału, w którym nie sprostał Fernando Meligeniemu.
W rankingu gry pojedynczej Olchowski najwyżej był na 49. miejscu (14 czerwca 1993), a w klasyfikacji gry podwójnej na 6. pozycji (31 lipca 1995).
W 1997 roku Olchowski zdobył 2 srebrne medale podczas uniwersjady w Zagrzebiu, w grze podwójnej i grze mieszanej.

</doc>
<doc id="1043722" url="https://pl.wikipedia.org/wiki?curid=1043722" title="Ricki Lake">
Ricki Lake

Ricki Pamela Lake (ur. 21 września 1968 w Nowym Jorku, USA), amerykańska aktorka.

</doc>
<doc id="1043725" url="https://pl.wikipedia.org/wiki?curid=1043725" title="Dil Aashna Hai">
Dil Aashna Hai

Dil Aashna Hai (inne tytuły: angielskie: "The Heart Knows"; "The Heart Knows the Truth"; niemiecki: "Im Wendekreis der Liebe", rosyjski "Tancowszczyca kabare") – indyjski film z 1992 roku w reżyserii Hemy Malini. Opowiada historię tancerki kabaretowej Laili (Divya Bharti), która dowiaduje się, że została przed laty adoptowana. Razem z zakochanym w niej Karanem Singh (Shah Rukh Khan) szuka swojej prawdziwej matki.
Fabuła.
Karan (Shah Rukh Khan) ukończywszy w USA studia wraca do Indii do domu na ślub swojej siostry. Bogaty ojciec spodziewa się, że wykształcony syn przejmie i rozwinie jego interesy umacniając pozycję społeczną rodziny poprzez odpowiednie małżeństwo. Ku jego oburzeniu syn zakochuje się w tancerce z kabaretu. Laila (Divya Bharati) jest córką prostytutki, która umierając wyjawia jej, że nie jest jej prawdziwą matką. U Laili pojawia się nadzieja na lepsze, godniejsze życie. Nadzieję tę podtrzymuje miłość Karana. Zaczynają razem szukać prawdziwej matki Laili. Tajemnica jej pochodzenia wiąże się z trzema kobietami o wysokiej pozycji społecznej. Nie wiadomo, która z nich jest matką Laili i czy uzna prawa swojego dziecka porzuconego w młodości.

</doc>
<doc id="1043728" url="https://pl.wikipedia.org/wiki?curid=1043728" title="OneDrive">
OneDrive

OneDrive (dawniej "Windows Live SkyDrive"," "jeszcze wcześniej" Windows Live Folders") – wirtualny dysk autorstwa Microsoft. Dawna nazwa "SkyDrive" nawiązywała do popularnego wyobrażenia Internetu jako chmury. Po przegranej batalii sądowej z brytyjską telewizją Sky Microsoft zmuszony był do zmiany nazwy usługi na "OneDrive".
Zmieniono interfejs użytkownika, dodano miniaturki, wsparcie dla przeciągania oraz możliwość linkowania do udostępnionych plików z poziomu zewnętrznych stron WWW. OneDrive udostępnia 5 GB darmowego miejsca z możliwością rozszerzenia pojemności do 100 GB. Posiadacze subskrypcji Microsoft 365 otrzymują dodatkowo 1 TB miejsca na swoje pliki. Ponadto pojedynczy plik może mieć maksymalnie 100 GB. Oficjalnie wspierane są przeglądarki Internet Explorer i Mozilla Firefox, jednak możliwe jest także korzystanie z usługi za pomocą innych. Wyjątkiem jest funkcja przeciągania plików, która wymaga instalacji kontrolki ActiveX, działa więc tylko w Internet Explorerze 6+ i Mozilli Firefox 1.5+.
OneDrive jest dostępny w Polsce od maja 2008 roku.

</doc>
<doc id="1043729" url="https://pl.wikipedia.org/wiki?curid=1043729" title="Pedregal (Panama)">
Pedregal (Panama)

Pedregal - miasto w Panamie, w prowincji Chiriquí zamieszkiwane przez 17 695 mieszkańców (dane na rok 2010 na podstawie World Gazetter). Rozwinął się w nim przemysł spożywczy, włókienniczy.

</doc>
<doc id="1043731" url="https://pl.wikipedia.org/wiki?curid=1043731" title="FAD">
FAD



</doc>
<doc id="1043732" url="https://pl.wikipedia.org/wiki?curid=1043732" title="The Story of My Life">
The Story of My Life

The Story of My Life – singel szwedzkiego punkrockowego zespołu Millencolin z ich drugiego albumu "Life on a Plate". Singel wydano 20 września 1995, a piosenki zostały dołączone do albumu kompilacyjnego z 1999 "The Melancholy Collection".

</doc>
<doc id="1043734" url="https://pl.wikipedia.org/wiki?curid=1043734" title="Johan Ludvig von Holstein">
Johan Ludvig von Holstein

Johan Ludvig von Holstein (ur. 7 września 1694, zm. 29 stycznia 1763) - duński polityk, minister stanu w latach 1735-1751. Syn Johana Ernsta von Holsteina i Ilse von Kettenburg. Nosił on, jak wielu innych niemieckich urzędników, tytuł Geheimrat, czyli Radca Państwowy.
Johan Ludvig von Holstein poślubił w 1734 roku Hedevig Vind. Z tego związku urodził się syn Christian Frederik Holstein-Ledreborg (1735-1799) .
Holstein był kolekcjonerem starych manuskryptów, których uzbierał pokaźną ilość. Jego zbiory obecnie znajdują się w zamku w Ledreborg, który został wybudowany w 1739 roku. Zamek przetrwał niezmieniony do czasów współczesnych i od 250 lat znajduje się w posiadaniu rodziny hrabiów Holstein-Ledreborg.
Holsteina uczyniono honorowym patronem Uniwersytetu w Kopenhadze.
Był odznaczony duńskimi orderami Słonia, Danebroga (1727) i Wierności (1738).

</doc>
<doc id="1043735" url="https://pl.wikipedia.org/wiki?curid=1043735" title="GDP">
GDP



</doc>
<doc id="1043739" url="https://pl.wikipedia.org/wiki?curid=1043739" title="Afrosorkowce">
Afrosorkowce

Afrosorkowce (Afrosoricida) – rząd ssaków z infragromady łożyskowców (Eutheria) wyłoniony z owadożernych na podstawie badań molekularnych. 
Zasięg występowania.
Gatunki zaliczane do rzędu afrosorkowców występują w Afryce.
Systematyka.
Do rzędu zaliczane są następujące podrzędy:
Opisano również wymarłe rodzaje o niepewnej pozycji systematycznej:

</doc>
<doc id="1043742" url="https://pl.wikipedia.org/wiki?curid=1043742" title="Widzenie świętej Katarzyny">
Widzenie świętej Katarzyny

Widzenie świętej Katarzyny – poemat Antoniego Langego, który pojawił się w pierwszym tomie "Poezyj" (1895). Utwór podejmuje kwestie eschatologiczne i etyczne; osnuty jest wokół męczeńskiej śmierci żyjącej na przełomie III i IV wieku Katarzyny z Aleksandrii. Poemat dywaguje nad problemami "śmierci Boga" i nicości, które to problemy stają się modne w postmodernizmie.
Cesarz Maksymin Daja pragnie, aby Katarzyna wyparła się swojej wiary i została jego żoną. Ta jednak odmawia, czym skazuje siebie na uwięzienie w lochu w oczekiwaniu na tortury i męczeńską śmierć. Wkrótce Katarzyna doznaje wizji, która paradoksalnie napawa ją radością ("słodka pogoda była na jej czole", "śniła ciszą ubłogosławiona"). Nastrój ten nie trwa jednak długo; po chwili myśli Katarzyny zwracają się ku naturze ludzkiej, która wystrzega się anarchii (tkwiącej w jej ukrytych pragnieniach), czyni dobro jedynie w próżnym strachu przed piekłem i w nadziei na zbawienie, a nie dla "dobra samego w sobie". Męczennica postanawia ugasić piekło świętą wodą, a niebiosa spalić ogniem. Ludzie zostają zatem rzuceni na pastwę śmierci, bez nadziei na życie wieczne, świadomi nicości i bezsensu wszelkich narzuconych prawd moralnych:
"Nie masz nadziei dla nas, nie masz strachu..."
"Próżną jest cnota, grzech i błąd jest niczem"
"Bez groźby karań, bez nagród zapachu!"
Katarzyna przemawia jednak do zrozpaczonego ludu, że oto "dzieci przerobiła w męże", otwierając im oczy perspektywą świata, w którym nie ma Boga. Jednocześnie mówi:
"Tak, w czynów treści – jest czynów zapłata."
"Bo śmierć to wieczne, absolutne życie;"
"Śmierć – to kołyska tysiąca żywiołów,"
"A wszelkie dobro czyli zło w rozkwicie"
"W niej się odradza."
Poemat kończy scena, w której wizja mija, a Katarzyna zostaje wyprowadzona na tortury. W postawie Katarzyny można doczytać się aluzji, iż przerażająca wizja chaosu i "śmierci" tożsamej z przejściem w niebyt jest tylko właściwością naszych czasów oraz koniecznym pouczeniem, a w istocie Bóg nadal czuwa nad losem ludzi.
Utwór jest napisany tercyną, czyli zwrotką trójwersową pochodzenia włoskiego, znaną między innymi z "Boskiej komedii" Dantego Alighieri, układaną jedenastozgłoskowcem i rymowaną aba bcb cdc itd.

</doc>
<doc id="1043743" url="https://pl.wikipedia.org/wiki?curid=1043743" title="Antón">
Antón

Antón - miasto w Panamie, w prowincji Coclé o populacji 14 900 mieszkańców (2006). Rozwinął się w nim głównie przemysł spożywczy i włókienniczy.

</doc>
<doc id="1043744" url="https://pl.wikipedia.org/wiki?curid=1043744" title="Geheimrat">
Geheimrat



</doc>
<doc id="1043745" url="https://pl.wikipedia.org/wiki?curid=1043745" title="Sabanitas">
Sabanitas

Sabanitas – miasto w Panamie; 12 900 mieszkańców (2006). Przemysł spożywczy, włókienniczy.

</doc>
<doc id="1043748" url="https://pl.wikipedia.org/wiki?curid=1043748" title="Platforma Republikańska">
Platforma Republikańska

Platforma Republikańska (ukr. Республіканська платформа) – ukraińska centrowa partia polityczna. Do 2011 działała pod nazwą Ukraińska Partia Republikańska „Zjednoczenie” (ukr. Українська Республіканська Партія „Собор”, URP Sobor), następnie do 2015 funkcjonowała pod nazwą Ukraińska Platforma „Zjednoczenie” (ukr. Українська Платформа „Собор”, UP Sobor).
Historia.
Ugrupowanie powstało po wyborach parlamentarnych w 2002 z połączenia dwóch partii dotąd działających w Bloku Julii Tymoszenko. UP Sobor utworzyły:
Nowa formacja posiadająca 4 deputowanych do Rady Najwyższej pozostała w Bloku Julii Tymoszenko. W wyborach prezydenckich w 2004 ugrupowanie wsparło Wiktora Juszczenkę, a po jego zwycięstwie Anatolij Matwijenko objął funkcję premiera Autonomicznej Republiki Krymu.
Po rozpadzie koalicji rządowej na jesieni 2005 w partii doszło do rozłamu na zwolenników Julii Tymoszenko (m.in. Łewko Łukjanenko) i Wiktora Juszczenki (m.in. Anatolij Matwijenko). Prawa do partyjnej nazwy uzyskała druga z grup, a zwolennicy pierwszej odeszli z ugrupowania. W wyborach parlamentarnych w 2006 kandydaci tej formacji wystartowali z listy Bloku Nasza Ukraina, uzyskując 3 mandaty.
W przedterminowych wyborach parlamentarnych przeprowadzonych w 2007 URP Sobor weszła do prezydenckiej koalicji Nasza Ukraina-Ludowa Samoobrona. Do Rady Najwyższej VI kadencji wprowadziła dwóch deputowanych. W 2011 zjednoczyła się z partią Ukraińska Platforma, przyjmując nazwę Ukraińska Platforma „Zjednoczenie” (formalnie pozostając kontynuatorem dotychczasowego ugrupowania). Nowym przewodniczącym został Pawło Żebriwski, a Anatolij Matwijenko objął funkcję wiceprzewodniczącego. W 2015 doszło do kolejnej zmiany nazwy ugrupowania, które nie prowadziło aktywnej działalności.

</doc>
<doc id="1043749" url="https://pl.wikipedia.org/wiki?curid=1043749" title="Baltic Air Policing">
Baltic Air Policing

Baltic Air Policing – kryptonim operacji NATO, prowadzonej od marca 2004 roku w ramach Sił Szybkiego Reagowania NATO. Misja ta polega na patrolowaniu przestrzeni powietrznej trzech krajów nadbałtyckich: Litwy, Łotwy i Estonii.
Misja.
Misja odbywa się od marca 2004 roku, czyli od momentu wstąpienia krajów nadbałtyckich do NATO. Ponieważ siły powietrzne tych krajów są niewystarczające do obrony własnej przestrzeni powietrznej (a zatem przestrzeni powietrznej NATO), to zadanie powierzane jest zmieniającym się co trzy miesiące oddziałom z kolejnych krajów NATO. Stałą bazą misji jest Litewska Pierwsza Baza Lotnicza ulokowana przy międzynarodowym porcie lotniczym w Szawlach. Począwszy od tureckiej zmiany wydłużono okres trwania zmian do 4 miesięcy.
Zazwyczaj kontyngent wysyłany na tę misję liczy cztery samoloty myśliwskie i około 50–100 osób personelu naziemnego. Normalnie dwie maszyny stoją w pogotowiu startowym, pozostałe dwie służą jako zapasowe.
17 z 28 krajów sojuszu brało udział w operacji do 2015 roku. Kanada dołączyła w 2014 roku. W 2015 swoją pierwsze rotacje wystawiły Włochy i Węgry. W 2012 misję przedłużono do 2018 roku. Trzy kraje pokrywają część kosztów zaangażowanych państw kwotą około trzech milionów euro na rok, ponadto NATO za siedem milionów euro zmodernizowało lotnisko w Szawlach. Problem braku własnego lotnictwa bojowego dotyczy, oprócz trzech krajów bałtyckich, także Luksemburga (który może polegać na samolotach z Belgii), Słowenii (odpowiedzialność Włoch lub Węgier), Albanii (samoloty z Grecji lub Włoch) oraz Islandii (okresowe dyslokacje ze Stanów Zjednoczonych i państw skandynawskich w ramach Icelandic Air Policing).
W marcu 2014 USA zwiększyły swój kontyngent o sześć myśliwców F–15 i tankowiec KC-135 jako dowód swojego sojuszniczego zaangażowania w Europie podczas kryzysu krymskiego na Ukrainie. W kwietniu 2014 sojusz zgodził się rozszerzyć misję o drugą bazę zlokalizowaną na estońskim lotnisku Ämari. Od 1 maja 2014 kraje bałtyckie po raz pierwszy były zabezpieczone przez kontyngenty z trzech krajów, Polski i Wielkiej Brytanii na dotychczasowym lotnisku i Danii na lotnisku w Ämari, łącznie 12 maszyn. Dodatkowo Francja na czas polskiej misji skierowała cztery samoloty Dassault Rafale na lotnisko w Malborku, a sześć kanadyjskich CF-18 Hornet rozmieszczono w Rumunii.
We wrześniu 2014 dowództwo nad misją przejęła Portugalia i wraz z kontyngentem kanadyjskim stacjonowała w Szawalach, lotnisko w Ämari zajęły niemieckie Eurofightery, a do Malborka skierowano Holendrów. Od stycznia 2015 pierwsza włoska dyslokacja w BAT przewodzi 37. misji i wraz z polskimi MiG-29 stacjonowała na Litwie, hiszpańskie Eurofightery zastąpiły samoloty niemieckie w Estonii, a do Polski przylecieli Belgowie. W maju 2015 Włochy i Belgia wydłużył stacjonowanie swoich wojsk do sierpnia, dowództwo na Litwie objął kontyngent norweski, a do Estonii wysłano brytyjskie Eurofightery. Na początku sierpnia 2015 belgijskie F-16 opuściły Malbork, jednocześnie kończąc bezpośrednie wykorzystywanie trzeciej bazy na potrzeby ochrony państw bałtyckich. Od 1 września 2015 liczebność misji ograniczono do ośmiu samolotów z dwóch państw, do tej misji Węgry po raz pierwszy wysłały na Litwę cztery Gripeny, a cztery Eurofightery Luftwaffe ponownie rozmieszczono w Estonii.

</doc>
<doc id="1043764" url="https://pl.wikipedia.org/wiki?curid=1043764" title="Tomasz Nocznicki">
Tomasz Nocznicki

Tomasz Nocznicki, ps. "Paweł spod Grójca" i "Tomasz Wiejski" (ur. 20 lub 28 grudnia 1862 w Warszawie, zm. 3 listopada 1944 w Słomnikach) – polski działacz ruchu ludowego i niepodległościowego, publicysta, współzałożyciel „Zarania”, poseł na Sejm i senator. Minister bez teki w rządzie Jędrzeja Moraczewskiego.
Dzieciństwo i młodość.
Nie znał swoich rodziców. Wychowywali go przybrani rodzice Magdalena i Karol Jóźwikowie z Czesinowa. W latach 1870–1872 uczęszczał do szkółki wiejskiej w Lipiu. Na ukształtowanie jego osobowości wpłynęli nauczyciel Kazimierz Dzierzbicki i ksiądz Roch Wójcicki. Po śmierci przybranych rodziców pracował jako pomocnik fornala w podgrójeckim folwarku, następnie u inżyniera drogowego w Grójcu i na poczcie. W latach 1883–1886 odbył służbę wojskową w 35 brygadzie artylerii pieszej w Rostowie w gub. jarosławskiej – awansowany na podoficera, a następnie starszego podoficera. Następnie służył do 1891 w garnizonie w Grójcu. Po wystąpieniu z wojska był kierownikiem miejscowego klubu urzędniczego. W latach 1894–1895 prowadził sklep; najpierw w Korolewie (pow. grójecki), potem w Belsku.
Działalność.
W 1895 nawiązał kontakt z redaktorem „Zorzy”, Maksymilianem Malinowskim, pod którego wpływem przystąpił do Ligi Narodowej, będąc w latach 1904–1906 jej członkiem i angażując się w prace oświatowe wśród ludności wiejskiej. Podczas rewolucji 1905 zaangażowany był w akcję polonizacji gmin w powiecie grójeckim, przez co został aresztowany i był więziony w Grójcu. Po wyjściu z więzienia współdziałał z siewbiarzami. Jego poglądy w tym czasie mocno się zradykalizowały. W 1907 r. był współzałożycielem czasopisma „Zaranie”. Jako przedstawiciel ruchu zaraniarskiego uważał, że cały ruch ludowy powinien przede wszystkim walczyć o oświatę dla ludu oraz o pełny dostęp do nauki dla wszystkich dzieci wiejskich. Jego słowa z 1908 r.:
W latach 1909–1914 był prezesem Towarzystwa Kółek Rolniczych im. Stanisława Staszica. W 1915 współzakładał Polskie Stronnictwo Ludowe „Wyzwolenie” w Królestwie Polskim, którego był pierwszym prezesem do 1916 r. Członek Centralnego Komitetu Narodowego w Warszawie (XII 1915 – V 1917). Następnie był członkiem Komisji Sejmowo-Konstytucyjnej Tymczasowej Rady Stanu. Był ministrem bez teki w rządzie Jędrzeja Moraczewskiego.
W 1922–1927 był posłem na Sejm I kadencji, a w latach 1928–1930 senatorem II kadencji, wybranym z listy PSL „Wyzwolenie” w województwie warszawskim. Od 1931 należał do Stronnictwa Ludowego.
Zmarł w szpitalu w Słomnikach, do których został wysiedlony przez Niemców z Warszawy po upadku powstania. Pochowany na miejscowym cmentarzu, w październiku 1947 został ekshumowany na cmentarz w Lipiu.

</doc>
<doc id="1043766" url="https://pl.wikipedia.org/wiki?curid=1043766" title="Anatolij Matwijenko">
Anatolij Matwijenko

Anatolij Serhijowycz Matwijenko (; ur. 22 marca 1953 w Berszadie w obwodzie winnickim, zm. 22 maja 2020) – ukraiński polityk, z wykształcenia inżynier mechanik.
Życiorys.
Absolwent lwowskiego instytutu rolniczego na wydziale mechanizacji rolnictwa. Pracował w przedsiębiorstwie robót drogowych, był etatowym działaczem Komsomołu i członkiem jego władz regionalnych w Winnicy. W 1985 został sekretarzem komitetu centralnego ukraińskiej młodzieżówki komunistycznej.
W latach 1990–1994 sprawował mandat deputowanego do Rady Najwyższej. Od 1996 do 1998 był gubernatorem obwodu winnickiego. W 1996 stanął na czele nowego ugrupowania Partii Ludowo-Demokratycznej, które stało się podstawowym zapleczem rządu Walerija Pustowojtenki. W 1998 powrócił od parlamentu. W 1999, sprzeciwiając się wsparciu Łeonida Kuczmy, odszedł z NDP i wraz ze swoimi stronnikami powołał nową formację pod nazwą Ukraińska Partia Ludowa „Zjednoczenie”. Z ugrupowaniem tym przystąpił do Bloku Julii Tymoszenko, a po wyborach w 2002, w których uzyskał mandat na kolejną kadencję, został przewodniczącym Ukraińskiej Partii Republikańskiej „Zjednoczenie” (powstałej z połączenia UNP Sobor i URP).
Od kwietnia do września 2005 pełnił funkcję premiera Autonomicznej Republiki Krymu, następnie do maja 2006 zastępcy przewodniczącego Sekretariatu Prezydenta Ukrainy.
W 2006 został deputowanym z ramienia Bloku Nasza Ukraina. W lipcu 2007 przystąpił wraz ze swoją partią do bloku Nasza Ukraina-Ludowa Samoobrona. W tym samym roku po raz kolejny uzyskał mandat poselski. W 2011 doprowadził do zjednoczenia URP Sobor z innym ugrupowaniem, został wiceprzewodniczącym nowej formacji pod nazwą Ukraińska Platforma „Zjednoczenie”. Nie ubiegał się w 2012 o poselską reelekcję. W 2014 ponownie został wybrany do Rady Najwyższej jako kandydat Bloku Petra Poroszenki.

</doc>
<doc id="1043767" url="https://pl.wikipedia.org/wiki?curid=1043767" title="Ipsa die">
Ipsa die

Ipsa die (z łac. „w sam dzień”) – pojęcie stosowane do określania dokładności terminu jakieś daty. W Kościele katolickim często stosowane do określania daty uroczystości.
Przykład: 
"Odpust parafialny przypada w święto Jana Chrzciciela – 24 czerwca ipsa die." oznacza, że odpust będzie obchodzony dokładnie w dzień 24 czerwca, a nie w np. najbliższą niedzielę (jak zwykle przyjęto).

</doc>
<doc id="1043768" url="https://pl.wikipedia.org/wiki?curid=1043768" title="Train of Thought (album Reflection Eternal)">
Train of Thought (album Reflection Eternal)

Train of Thought (Pociąg myśli) – pierwszy album autorski hip-hopowego duetu Reflection Eternal, który tworzą: raper Talib Kweli i DJ Hi-Tek. Album został wydany 17 października 2000 roku przez wytwórnię Rawkus Records i odniósł umiarkowany sukces komercyjny, natomiast został entuzjastycznie przyjęty w kręgach tak zwanego "podziemia". Otrzymał także mnóstwo pozytywnych recenzji. Album zaczyna się od przemówienia, w którym to rzekomo, Nelson Mandela mówi, że kiedy odpoczywa słucha Reflection Eternal, faktycznie jest to Dave Chappelle imitujący głos południowoafrykańskiego przywódcy.
Teksty.
Poruszana przez Kwelego tematyka utrzymywana jest w undergroundowym tonie. Choć niektórzy twierdzili, że przekaz traci na wartości, kosztem "barokowych" konstrukcji rymów, w których Kweli niejako się zatraca. W otwierającym album utworze "Move Somethin" krytykuje raperów MC, których teksty nie są odzwierciedleniem ich prawdziwego życia i pisane są wyłącznie na pokaz. W "African Dream" Kweli krytykuje celebrację przemocy przez niektórych raperów, jednocześnie demaskuje ich mentalne zniewolenie: "These cat's drink champagne/ To toast death and pain/ like slaves on the ship/ Talkin' 'bout who's got the flyest chains" (Ci goście piją szampana wznosząc toasty za śmierć i ból, jak niewolnicy na statku, rozmawiający o tym który ma lepsze łańcuchy). W "Too Late" porusza temat kondycji hip-hopu: "Is it to early to mourn, is it too late to ride?" (Czy jest za wcześnie na żałobę? Czy już za późno by działać?). Mówi także o bezwarunkowości miłości, o buncie wobec zastanej rzeczywistości i niechęci do komercyjnych artystów.
Sample.
Move Something
This Means You
Too Late
Memories Live
Ghetto Afterlife
Love Language
Love Speakeasy
Soul Rebels
Eternalists
Big Del from Da Natti
Good Mourning

</doc>
<doc id="1043773" url="https://pl.wikipedia.org/wiki?curid=1043773" title="2C">
2C

2C – nazwa rodziny psychodelicznych substancji psychoaktywnych opartych na strukturze 2C-H, pochodnych fenyloetyloaminy. Fenetylaminy 2C przy pierścieniu benzenowym w pozycjach 2 i 5 mają podstawione grupy metoksylowe. Wszystkie oprócz bazowego 2C-H mają również lipofilowy podstawnik w 4 pozycji, co w przypadku większości substancji z tej grupy skutkuje silniejszym i dłuższym działaniem oraz stabilnością metaboliczną. Większość związków 2C została otrzymana po raz pierwszy przez Alexandra Shulgina w latach 70. i 80. i dokładnie przez niego opisana w książce PiHKAL. To on nazwał odkrytą grupę związków „2C”, co jest akronimem od „2 carbon”, terminu oznaczającego 2 atomy węgla znajdujące się między pierścieniem benzenowym a grupą aminową.

</doc>
<doc id="1043775" url="https://pl.wikipedia.org/wiki?curid=1043775" title="Waltoś">
Waltoś



</doc>
<doc id="1043779" url="https://pl.wikipedia.org/wiki?curid=1043779" title="Nowa Dzielnica">
Nowa Dzielnica



</doc>
<doc id="1043780" url="https://pl.wikipedia.org/wiki?curid=1043780" title="Adrenochrom">
Adrenochrom

Adrenochrom – organiczny związek chemiczny, pochodna adrenaliny. Stosowany jest jako pigment, aminochrom i hemostatyk. Uważa się, że wadliwy metabolizm tego związku może być jednym z czynników wywołujących schizofrenię.
Synteza.
Adrenochrom jest syntezowany poprzez utlenianie adrenaliny. "In vivo" substratami są adrenalina lub noradrenalina. Reakcja jest katalizowana metalami przejściowymi (np.: miedzią) lub odpowiednimi enzymami.
"In vitro", jako utleniacz, używany jest tlenek srebra (). Optymalne pH roztworu wodnego wynosi 4.
Możliwa jest także reakcja adrenaliny z reagentem Fentona, czyli roztworem soli żelaza () i nadtlenku wodoru (). Jony żelaza(II), w obecności wody utlenionej, pełnią rolę katalizatora tej reakcji. W tym przypadku zalecanym pH jest 4,5, a wraz z jego wzrostem, spada efektywność reakcji.
Działanie psychodeliczne.
Wiele kontrowersji budzi uznawanie adrenochromu za psychodelik. Mimo że ma on działanie psychoaktywne, większość badaczy uważa, że stanów doświadczanych po jego zażyciu nie należy klasyfikować do grupy psychodelicznych. Efekty przezeń powodowane to:
Podczas jednego z badań, biorący w nim udział porównywali działanie adrenochromu do psylocybiny i LSD.
Hipoteza schizofrenii.
Badania z połowy XX w. wykazały, że adrenochrom jest metabolizowany do jednej z dwu innych substancji: leukoadrenochromu lub adrenolutynu. Leukoadrenochrom reguluje działanie lękowe i depresyjne adrenaliny, aby zmniejszyć irytację i uczucie presji. Wadliwe przyswajanie adrenochromu skutkuje produkcją głównie toksycznego adrenolutynu, który reaguje z adrenochromem. Dr Abram Hoffer i Humphry Osmond uważają, że kombinacja tych związków utrudnia naturalne procesy chemiczne w mózgu. Owe „utrudnienia”, odwołując się do ich hipotezy, mogą być odpowiedzialne za objawy schizofrenii.
Adrenochrom w kulturze masowej.
Filmy i książki.
Hunter S. Thompson, autor książki "Lęk i odraza w Las Vegas" (w Polsce znanej głównie dzięki jej ekranizacji – Las Vegas Parano), wspomina o adrenochromie. Jest on w niej otrzymywany z nadnerczy żyjących dawców (usunięcie ich powoduje śmierć dawcy; nie mogą być transplantowane ze zwłok). Thompson opisał w następujący sposób osobiste wrażenia po spożyciu tego związku: .
Thompson zwrócił też uwagę, że owa substancja powoduje wzrost temperatury ciała i może prowadzić do paraliżu. Scena z adrenochromem pojawia się również w filmie. W komentarzu, dołączonym do wydania DVD, reżyser Terry Gilliam zaznacza, że scena ta zarówno w książce, jak i w jego filmie, jest wypaczona – poddana hiperbolizacji.
W książce "Mechaniczna pomarańcza" (') i filmie o tym samym tytule, narkotyk, znany na ulicy jako ', prawdopodobnie jest odwołaniem do adrenochromu.
Związek ten pojawia się także w pierwszym odcinku serialu kryminalnego "Lewis" ("" (2007). Inspektor Lewis odkrywa serię morderstw obracających się wokół śmierci prostytutki. Została ona zabita przez grupę absolwentów Oxfordu, w celu zdobycia dużej ilości adrenochromu.
Audycja radiowa Aleksa Jonesa odnosi się do "adrenalchromu". Jest on obrońcą teorii spiskowej, że ten narkotyk jest pozyskiwany z szyszynek „umęczonych niewolników” (niedaleko od „punktu śmierci”) i jest używany przez członków „tajnego stowarzyszenia” w celach rekreacyjnych.
W książce Aldousa Huxleya – "Drzwi percepcji" (") adrenochrom porównywany jest do LSD i meskaliny.
Muzyka.
Zespół ' nagrał piosenkę pod tytułem '. Utwór pojawił się na albumie ".

</doc>
<doc id="1043785" url="https://pl.wikipedia.org/wiki?curid=1043785" title="A Life Once Lost">
A Life Once Lost

A Life Once Lost – amerykański zespół, wykonujący metalcore i groove metal.

</doc>
<doc id="1043788" url="https://pl.wikipedia.org/wiki?curid=1043788" title="Momostenango">
Momostenango

Momostenango – miasto na południowym zachodzie Gwatemali, w departamencie Totonicapán. Według danych statystycznych z 2012 roku liczba mieszkańców wynosiła 51 822 osób. 
Momostenango leży około 29 km na północ od stolicy departamentu – miasta Totonicapán. Miejscowość leży na wysokości 2258 metrów nad poziomem morza, w górach Sierra Madre de Chiapas. Przemysł spożywczy, włókienniczy.

</doc>
<doc id="1043791" url="https://pl.wikipedia.org/wiki?curid=1043791" title="Nahualá">
Nahualá

 
Nahualá – miasto na południowym zachodzie Gwatemali, w departamencie Sololá. Według danych szacunkowych w 2012 roku liczba mieszkańców wynosiła 24 724 osób. Nahualá leży około 30 km na zachód od stolicy departamentu – miasta Sololá. Miejscowość leży na wysokości 2467 metrów nad poziomem morza, w górach Sierra Madre de Chiapas, przy drodze Panamerykańskiej. Przemysł spożywczy, włókienniczy.
Gmina Nahualá.
Miejscowość jest także siedzibą władz gminy o tej samej nazwie, która jest jedną z dziewiętnastu gmin w departamencie. W 2012 roku gmina liczyła 66 348 mieszkańców. Gmina jak na warunki Gwatemali jest średniej wielkości, a jej powierzchnia obejmuje 218 km².

</doc>
<doc id="1043792" url="https://pl.wikipedia.org/wiki?curid=1043792" title="Jeżokształtne">
Jeżokształtne

Jeżokształtne (Erinaceomorpha) – podrząd ssaków łożyskowych zaliczanych w tradycyjnej klasyfikacji biologicznej do owadożernych (Insectivora), a w kladystyce do Laurasiatheria.
Do rzędu Erinaceomorpha zaliczane są współcześnie żyjące:
oraz gatunki wymarłe klasyfikowane w rodzinach:
a także kilkanaście gatunków o nieustalonej pozycji taksonomicznej

</doc>
<doc id="1043795" url="https://pl.wikipedia.org/wiki?curid=1043795" title="5x5 - wygrajmy razem">
5x5 - wygrajmy razem



</doc>
<doc id="1043797" url="https://pl.wikipedia.org/wiki?curid=1043797" title="Fraijanes">
Fraijanes

Fraijanes – miasto w Gwatemali, w departamencie Gwatemala. W 2006 roku liczyło około 37,4 tys. mieszkańców. Przemysł spożywczy, włókienniczy.

</doc>
<doc id="1043799" url="https://pl.wikipedia.org/wiki?curid=1043799" title="Reflection Eternal">
Reflection Eternal

Reflection Eternal - amerykański duet hip-hopowy założony w 1997 roku, na który składają się raper Talib Kweli i producent DJ Hi-Tek. W 2000 roku wydał swój pierwszy album "Train of Thought". 18 maja 2010 r. został wydany drugi album "Revolutions Per Minute".
Kweli i Hi-Tek poznali się w Cincinnati w stanie Ohio, rodzinnym mieście DJ-a. 

</doc>
<doc id="1043800" url="https://pl.wikipedia.org/wiki?curid=1043800" title="Stosunki międzypiersiowe">
Stosunki międzypiersiowe



</doc>
<doc id="1043802" url="https://pl.wikipedia.org/wiki?curid=1043802" title="Stosunki udowe">
Stosunki udowe



</doc>
<doc id="1043803" url="https://pl.wikipedia.org/wiki?curid=1043803" title="Mezon K">
Mezon K



</doc>
<doc id="1043804" url="https://pl.wikipedia.org/wiki?curid=1043804" title="Palín">
Palín

Palín – miasto w Gwatemali w departamencie Escuintla. Leży około 18 km na północny wschód od stolicy departamentu miasta Escuintla, w dolinie pomiędzy dwoma wulkanami Pacaya i Agua. Według danych szacunkowych w 2012 roku liczba ludności miasta wyniosła 59 282 mieszkańców. Przemysł spożywczy, włókienniczy.
Gmina Palín.
Miasto jest siedzibą władz gminy o tej samej nazwie, która w 2012 roku liczyła 60 927 mieszkańców. Gmina jest bardzo mała, a jej powierzchnia obejmuje zaledwie 88 km².

</doc>
<doc id="1043805" url="https://pl.wikipedia.org/wiki?curid=1043805" title="Salatyny">
Salatyny

Salatyny (słow. "Salatíny") – grupa 6 szczytów w grani głównej słowackich Tatr Zachodnich pomiędzy przełęczą Palenica Jałowiecka ("sedlo Pálenica") a Zadnią Salatyńską Przełęczą ("sedlo u Zvonu"). Szczyty te i dzielące je przełęcze (w kolejności od zachodu na wschód) to:
Od południowej strony Salatyny wznoszą się ponad Doliną Głęboką i Doliną Bobrowiecką Liptowską, zaś od strony zachodniej i północnej nad Doliną Zuberską i Doliną Rohacką. Wśród budujących je skał znajdują się granity, gnejsy oraz piaskowce fliszu karpackiego. Ich wierzchołki są łagodne, przeważnie trawiaste, zbocza stosunkowo łagodne, trawiaste lub kamieniste, na znakowanych szlakach turystycznych brak trudności technicznych. Dzięki temu, że wszystkie wierzchołki i granie są odkryte (dawniej były wypasane), rozpościerają się z nich szerokie widoki na szczyty i doliny Tatr Zachodnich, częściowo również na odległe stąd szczyty Tatr Wysokich.

</doc>
<doc id="1043806" url="https://pl.wikipedia.org/wiki?curid=1043806" title="Partia Ludowa (Ukraina)">
Partia Ludowa (Ukraina)

Partia Ludowa (ukr. Народна Партія, NP) – ukraińska oligarchiczna i centrowa partia polityczna, kierowana przez Wołodymyra Łytwyna.
Historia.
Ugrupowanie powstało w 1996 w wyniku rozpadu w Wiejskiej Partii Ukrainy. Partia przyjęła nazwę Agrarna Partia Ukrainy (ukr. Аграрна партія України), a jej przewodniczącym został wicepremier Mychajło Zubeć, którego rok później zastąpiła Kateryna Waszczuk. Nowa formacja reprezentowała głównie interesy ukraińskiego lobby agrarnego i dawnej nomenklatury związanej z kołchozami. W 1998 lista krajowa agrarystów nie przekroczyła progu wyborczego, w 1999 nowym przewodniczącym został wicepremier Mychajło Hładij, a partia poparła ubiegającego się o reelekcję Łeonida Kuczmę.
W 2002 APU przystąpiła do prorządowego bloku Za Jedyną Ukrainę, tworząc po wyborach liczącą około 20 deputowanych frakcję w Radzie Najwyższej IV kadencji. Rok później przywództwo objął przewodniczący Rady Najwyższej Wołodymyr Łytwyn. Przyjęto też nową nazwę, przekształcając formację w Ludową Agrarną Partię Ukrainy (ukr. Народа аграрна партія України). W wyborach prezydenckich w 2004 ugrupowanie wsparło Wiktora Janukowycza, jednak w czasie pomarańczowej rewolucji zachowało neutralność, a jego lider usiłował przejąć rolę rozjemcy.
Zwycięstwo Wiktora Juszczenki, zmiana rządu i rozpad kilku prokuczmowskich ugrupowań oraz frakcji parlamentarnych doprowadziły do wzmocnienia pozycji Wołodymyra Łytwyna. Pod koniec kadencji dwa popierające przewodniczącego parlamentu kluby poselskie liczyły około 60 deputowanych. W 2005 partia zmieniła ponownie nazwę (na Partię Ludową). Skutkiem zmiany linii politycznej i odcięcia się od nurtu agrarystycznego było odejście z niej m.in. dwóch byłych liderów Mychajło Zubecia i Mychajły Hładija (którzy przeszli do Bloku Julii Tymoszenko, a już po paru miesiącach zasilili koalicję Wiktora Janukowycza).
Na potrzebę wyborów parlamentarnych w 2006 Partia Ludowa zainicjowała powstanie Ludowego Blok Łytwyna, razem z dwoma małymi ugrupowaniami: POWL "Sprawiedliwość" i Ukraińską Partią Chłopsko-Demokratyczną. Blok otrzymał jednak jedynie 2,5% głosów i nie przekroczył wynoszącego 3% progu wyborczego.
W 2007 celem startu w przedterminowych wyborach doszło do reaktywacji bloku (pod nazwą Blok Łytwyna), tym razem zawiązanego przez Partię Ludową i Partię Pracy Ukrainy, kierowaną przez twórcę ukraińskiej konstytucji Mychajło Syrotę. Blok uzyskał 20 mandatów poselskich, z czego 13 objęli działacze ludowców. W wyborach w 2012 partia startowała tylko w okręgach jednomandatowych, kilkoro działaczy uzyskało zaś mandaty z listy krajowej Partii Regionów.

</doc>
<doc id="1043808" url="https://pl.wikipedia.org/wiki?curid=1043808" title="I Bruise Easily">
I Bruise Easily

I Bruise Easily – piosenka pop stworzona przez Natashę Bedingfield, Andrew Framptona, Wayne’a Wilkinsa i Paula Herman na debiutancki album Bedingfield, "Unwritten" (2004). Utwór został wydany jako czwarty singel z krążka w Europie, w 2005 roku. Piosenka opowiada o relacjach pomiędzy ludźmi, którzy kończą swoją znajomość.
Wydanie singla.
„I Bruise Easily” został wydany jako czwarty i zarazem ostatni singel z debiutanckiego albumu Bedingfield "„Unwritten”". Ponieważ utwór wydano jako ostatni singel z krążka, sukces piosenki nie był tak wielki jak poprzednie osiągnięcia singli. Singel zadebiutował na miejscu #12 na brytyjskim notowaniu przebojów 11 kwietnia 2005. Utwór okupywał listę przebojów przez siedem tygodni.
Mimo iż na Wyspach Brytyjskich utwór stał się popularny o tyle w pozostałych krajach Europy utwór nie cieszył się sukcesem. Singel nie zajął miejsca w Top 40 notowań w Austrii, Niemczech i Szwajcarii.
Teledysk.
Teledysk do singla reżyserowany był przez Matthew Rolstona i premierę miał 28 lutego 2005. Klip zaczyna się w windzie razem z Bedingfield przebraną za gejszę. Po kilku chwilach wychodzi z windy i szuka swojego pokoju hotelowego. Tam siada przed lustrem, aby usunąć swój makijaż oraz perukę odsłaniające wewnętrzny ból jaki odczuwała. Sceny z Natashą śpiewającą na łóżku i ciemnym pokoju pojawiają się w trakcie trwania teledysku.
Klip ukazuje Bedingfield przebraną za gejszę reprezentując przy tym ludzi, którzy podczas rozstania z bliską osobą maskują swoje uczucia. Podczas trwania klipu Natasha usuwa makijaż, a przy okazji odkrywa swoje myśli.
Listy utworów i formaty singla.
Brytyjski CD singel
Międzynarodowy CD-maxi singel

</doc>
<doc id="1043810" url="https://pl.wikipedia.org/wiki?curid=1043810" title="Santiago Atitlán">
Santiago Atitlán

Santiago Atitlán – miasto w Gwatemali, w departamencie Sololá. Leży nad brzegiem jeziora Atitlán, pomiędzy dwoma wulkanami Tolimán (3144 m n.p.m.) i San Pedro (3020 m n.p.m.). Przemysł spożywczy, włókienniczy.

</doc>
<doc id="1043813" url="https://pl.wikipedia.org/wiki?curid=1043813" title="Korpus Saski">
Korpus Saski



</doc>
<doc id="1043814" url="https://pl.wikipedia.org/wiki?curid=1043814" title="Korpus Saksoński">
Korpus Saksoński



</doc>
<doc id="1043815" url="https://pl.wikipedia.org/wiki?curid=1043815" title="Barberena">
Barberena

Barberena – miasto w Gwatemali, w departamencie Santa Rosa. W 2006 roku miasto zamieszkiwało 36 tys. mieszkańców. Przemysł spożywczy, włókienniczy.

</doc>
<doc id="1043818" url="https://pl.wikipedia.org/wiki?curid=1043818" title="Panzós">
Panzós

Panzós – miasto w Gwatemali, w departamencie Alta Verapaz. W 2012 roku gminę zamieszkiwało 59,5 tys. mieszkańców. Przemysł spożywczy, włókienniczy.

</doc>
<doc id="1043819" url="https://pl.wikipedia.org/wiki?curid=1043819" title="Riumin Bestużew">
Riumin Bestużew



</doc>
<doc id="1043821" url="https://pl.wikipedia.org/wiki?curid=1043821" title="San Benito (Gwatemala)">
San Benito (Gwatemala)

San Benito – miasto w północnej Gwatemali, nad jeziorem Petén Itzá, tworzy jedną aglomerację z Flores, ośrodkiem administracyjny departamentu Petén. Jest siedzibę gminy San Benito, która w 2012 roku liczyła 59 486 mieszkańców. Gmina jest najmniejszą w departamencie, a jej powierzchnia obejmuje 112 km²

</doc>
<doc id="1043827" url="https://pl.wikipedia.org/wiki?curid=1043827" title="Cantel">
Cantel

Cantel – miasto w Gwatemali, w departamencie Quetzaltenango, położone około 18 km na wschód od stolicy departamentu miasta Quetzaltenango. Miasto leży w szerokiej kotlinie w górach Sierra Madre de Chiapas, na wysokości 2317 m n.p.m. Według danych szacunkowych w 2012 roku liczba ludności miejscowości wyniosła 21 531 mieszkańców. Przemysł spożywczy, włókienniczy.
Gmina Cantel.
Jest siedzibą władz gminy o tej samej nazwie, która w 2012 roku liczyła 42 525 mieszkańców.
Gmina jak na warunki Gwatemali jest bardzo mała, a jej powierzchnia obejmuje zaledwie 28 km². Gmina ma charakter rolniczy, a głównymi uprawami są kukurydza, fasola i bób.

</doc>
<doc id="1043833" url="https://pl.wikipedia.org/wiki?curid=1043833" title="Ostuncalco">
Ostuncalco



</doc>
<doc id="1043834" url="https://pl.wikipedia.org/wiki?curid=1043834" title="Windows Live Search">
Windows Live Search



</doc>
<doc id="1043836" url="https://pl.wikipedia.org/wiki?curid=1043836" title="Live in New York City (DVD Natashy Bedingfield)">
Live in New York City (DVD Natashy Bedingfield)

Live in New York City to DVD wydane przez brytyjską wokalistkę pop Natashę Bedingfield dnia 21 listopada 2006. DVD ukazuje koncert artystki zarejestrowany w Nokia Theatre, w Nowym Jorku.

</doc>
<doc id="1043845" url="https://pl.wikipedia.org/wiki?curid=1043845" title="Paskweten z Vannes">
Paskweten z Vannes

Paskweten, Pascweten lub Paskwezhen (zm. 876), hrabia Vannes i książę Bretanii, syn Ridoredha z Vannes, prominentny i bogaty arystokrata, zięć księcia Bretanii Salomona.
Życiorys.
Po raz pierwszy pojawia się w źródłach w latach 50. IX w. jako dworzanin księcia Erispoe. Posiadał włości w południowo-wschodniej Bretanii. W sierpniu 867 r. w imieniu teścia negocjował warunki pokoju z królem Franków Zachodnich Karolem Łysym.
W 874 r. stanął na czele spisku, który doprowadził do zamordowania Salomona. Wkrótce jednak doszło do konfliktu z innym ze spiskowców, Gurvandem z Rennes, o władzę nad Bretanią. Przez kolejne dwa lata Bretania była pogrążona w wojnie domowej. Po śmierci obu pretendentów, którzy zmarli w 876 r., wojnę domową kontynuowali Alan I Wielki (brat Paskwetena) i Judicael z Rennes.

</doc>
<doc id="1043846" url="https://pl.wikipedia.org/wiki?curid=1043846" title="Ciudad Vieja">
Ciudad Vieja

Ciudad Vieja – miasto w Gwatemali, w departamencie Sacatepéquez; 34 100 mieszkańców (2006). Przemysł spożywczy, włókienniczy.
W roku 1527 do historycznego Ciudad Vieja przeniesiona została stolica Majów K'iche z Iximché. Dokonał tego konkwistador Pedro de Alvarado. Czternaście lat później miasto to zostało zniszczone przez erupcję wulkanu, zaś stolica Majów przeniesiona została do Antigua Guatemala.

</doc>
<doc id="1043850" url="https://pl.wikipedia.org/wiki?curid=1043850" title="Arkadij Awierczenko">
Arkadij Awierczenko

Awierczenko (Awerczenko) Arkadij Timofiejewicz, ros. "Аверченко, Аркадий Тимофеевич". Urodzony 18 marca 1881 r. w Sewastopolu; zmarły 12 marca 1925 r. w Pradze. Rosyjski pisarz, satyryk i humorysta. Zwany był przez współczesnych "królem śmiechu".
Od 1908 r. dołączył do czasopisma "Satirikon", a w 1913 r. został jego redaktorem naczelnym. 
W jednym ze swych pierwszych zbiorków "Wesołe ostrygi", w sarkastyczny sposób portretuje polityków i działaczy okresu rządów Stołypina.
Wybrane utwory jakie ukazały się w języku polskim.
"Notatki cynika", Warszawa, Tow. Wyd. "Rój", 1927
"Humoreski", Warszawa, Iskry, 1966.
"Pies łańcuchowy i inne humoreski", Łódź, Krajowa Agencja Wydawnicza, 1988.

</doc>
<doc id="1043853" url="https://pl.wikipedia.org/wiki?curid=1043853" title="Zero procent">
Zero procent

Zero Procent – zespół rockowy założony jesienią 1999 roku w Żarowie.
Historia.
Założycielami zespołu byli Mateusz Koliński (perkusja) i Krzysztof Brzeziński (instrumenty klawiszowe). Wraz z wokalistką Sabiną Szydło i gitarzystą Pawłem Sierakowskim po raz pierwszy wystąpili w ŻOK-u (7.I 2000 r.) podczas „Wielkiej Orkiestry Świątecznej Pomocy”. Zagrali wówczas trzy utwory. Swój pierwszy sukces kapela odnotowała w czerwcu 2000 r. zdobywając I miejsce na III Przeglądzie Młodych Talentów Żarów 2000. Kolejny sukces, to wyróżnienie podczas Dolnośląskich Spotkań Muzyków Rockowych „Złota Struna” w Piławie Górnej (październik 2000 r.). Występowali również podczas koncertu z okazji „Światowego Dnia Walki z AIDS” w Świdnickiej Baszcie (1.XII 2000 r.). Wtedy to, brzmienie muzyczne zespołu zostało wzbogacone o gitarę basową, na której rozpoczął grę Chris.
Od tamtej pory zespół przeszedł wiele zmian w składzie, głównie na stanowisku wokalisty. Od 2004 roku do dziś wokalistą zespołu jest Kamil Franczak. Mieszkaniec Nysy, wokalista studia wokalnego działającego pod kierownictwem mgr Romana Hudaszka (muzyka, pianisty, kompozytora m.in. Rudiego Schubertha, Zbigniewa Wodeckiego). Kamil Franczak jest laureatem wielu festiwali, a w 2005 roku wziął udział w IV edycji programu Idol i dotarł do półfinału. W kwietniu 2006 roku zespół rozpoczął współpracę z niezależną firmą fonograficzną Equilibrecords i podpisał kontrakt na wydanie dwóch utworów na składance We’ll rock your mind up (wrzesień 2007). Rezultatem tej współpracy był kontrakt na wydanie płyty długogrającej Zero Procent. Album został wydany w maju 2007 roku i nosi nazwę Zero Procent – Inevitable.
W marcu 2010 roku zespół pomyślnie przeszedł eliminacje do programu TVP 1 „Śpiewaj i walcz”, Wykonując własne aranżacje coverów Czesława Niemena – „Sen o Warszawie”, Skaldów – „Prześliczna wiolonczelistka”, Maanamu – Cykady na cykladach i znalazł się w finałowej szesnastce walczącej o zagranie na koncercie debiutów w Opolu. Pomyślnie przechodząc kolejne etapy programu znaleźli się w szóstce, która we wrześniu 2010 r. wystąpiła na 47. Krajowym Festiwala Piosenki Polskiej. Zespół ZERO PROCENT wywalczył tam I wyróżnienie w kategorii „Debiuty Opolskie 2010”.
Po sukcesie na KFPP formacja pracowała nad polskojęzyczną płytą „Nieuniknione” w studiu Marka Kościkiewicza pod okiem realizatora Chrisa Aikena. Marek Kościkiewicz był producentem muzycznym płyty. Wydawnictwem krążka zajęła się firma M.I.V Production, założona przez basistę grupy, a dystrybucją Fonografika.
Płyta została wydana 23 czerwca 2012 roku. Pierwszym singlem z płyty był utwór „Ona To Wie”, do którego teledysk zrealizowała Grupa 13.
Zespół zawiesił działalność na początku 2014 roku z powodu wcześniejszej rezygnacji wokalisty.
Daniel Urbaniak – gitara, Krzysztof Brzeziński – bass, Maciej Magoch – perkusja, w lipcu 2013 roku wraz z wokalistą Michałem „Miśkiem” Kulniewem założyli nowy zespół o nazwie DITROIT.

</doc>
<doc id="1043855" url="https://pl.wikipedia.org/wiki?curid=1043855" title="Kupa (dopływ Sawy)">
Kupa (dopływ Sawy)

Kupa (chorw. "Kupa", słń. "Kolpa") – rzeka w Chorwacji, prawostronny, główny dopływ Sawy, o długości 296 km.
Jest trzecią co do wielkości rzeką w Chorwacji i jedną z najczystszych rzek w tym kraju. Często wzdłuż jej biegu wytycza się północną granicę Półwyspu Bałkańskiego.
Bierze swój początek niedaleko wsi Crni Lug (320 mieszkańców), zaliczanej do najładniejszych krajobrazowo miejsc w Chorwacji, leżącej na wysokości 730 m n.p.m. Wieś jest siedzibą dyrekcji Parku Narodowego Risnjak. Rozciągają się tu górskie łąki, rosną lasy sosnowe i jałowce. We wschodniej części Gór Dynarskich Kupa tworzy wraz z innymi rzekami (Una, Vrbas, Bosna, Drina) gęstą sieć dopływów Sawy. Na pewnym odcinku stanowi granicę między południowo-wschodnią Słowenią a Chorwacją. Przepływa przez Karlovac i od tego miasta jest żeglowna. Przy jej ujściu do Sawy, na południowy wschód od Zagrzebia, leży 46-tysięczne miasto Sisak – duży ośrodek przemysłowy z portem rzecznym i ważny węzeł kolejowy i drogowy. W jego pobliżu – wydobycie ropy naftowej.
Bierze początek z krasowego źródła i początkowo jej dolina ma charakter krasowy, tworząc kanion, określany przez przyrodników jako dolina motyli. W dolinie tej stwierdzono występowanie ponad stu gatunków tych owadów. W dolnym biegu przybiera charakter rzeki nizinnej. Rzeka jest istotnym w skali Chorwacji siedliskiem takich gatunków jak skójka gruboskorupowa, boleń pospolity, brzanka "Barbus balcanicus", koza wielka, głowacz białopłetwy, minóg Władykowa, różanka europejska, kiełb Kesslera, kiełb "Romanogobio vladykovi", płoć "Rutilus virgo", kózka bałkańska, czop żółty, a zwłaszcza "Alburnus sarmaticus", głowacica, kiełb długowąsy i koza dunajska. Żyją w niej też wydra europejska i bóbr europejski. Nad rzeką znajdują się ważne w skali Chorwacji płaty siedlisk przyrodniczych typu źródlisk wapiennych i ziołorośli nadrzecznych oraz lasów łęgowych "Carici brizoides-Alnetum". Rzeka przepływa również przez inne obszary Natura 2000, m.in. chorwackie Gorski kotar i sjeverna Lika lub Pokupski bazen czy słoweńskie Kočevsko.
W planie gospodarowania wodami na obszarze dorzecza Dunaju z 2010 słoweński odcinek rzeki podzielono na trzy jednolite części wód: SI21VT13 (Kolpa Osilnica-Petrina), SI21VT50 (Kolpa Petrina-Primostek) i SI21VT70 (Kolpa Primostek-Kamanje). Żadnej nie wyznaczono jako wód silnie zmienionych. W międzynarodowym planie dla dorzecza Dunaju z 2009 podano, że stan ekologiczny wód najdłuższej z nich był umiarkowany, a pozostałych dobry i bardzo dobry.
W 2018 po słoweńskiej stronie Kupy wyznaczone było 9 kąpielisk, a jakość ich wód klasyfikowano jako dobrą lub doskonałą.
Chorwacki geofizyk, Andrija Mohorovičić (1857–1936), badając bliskie trzęsienie ziemi w dolinie rzeki Kupa, stwierdził, że we wnętrzu Ziemi występuje nieciągłość właściwości sprężystych i gęstości ośrodka. Zjawisko zostało nazwane "nieciągłością Mohorovičicia".
Kupa i jej dolina jest specjalnym obszarem ochrony siedlisk Kupa o kodzie HR2000642.

</doc>
<doc id="1043856" url="https://pl.wikipedia.org/wiki?curid=1043856" title="La Democracia (Huehuetenango)">
La Democracia (Huehuetenango)

La Democracia – miasto w zachodniej Gwatemali, w departamencie Huehuetenango, około 70 km na północny zachód od stolicy departamentu, miasta Huehuetenango i tylko 12 km od granicy państwowej z meksykańskim stanem Chiapas. Miasto leży w głębokiej dolinie w górach Sierra Madre de Chiapas na wysokości zaledwie 832 m n.p.m., (najniżej położona gminna miejscowość w departamencie), przy Drodze Panamerykańskiej.
Według danych szacunkowych w 2012 roku liczba ludności miasta wyniosła 17 490 mieszkańców.
Przemysł spożywczy, włókienniczy.
Jest siedzibą władz gminy o tej samej nazwie, która w 2012 roku liczyła 44 539 mieszkańców. Gmina jak na warunki Gwatemali jest mała, a jej powierzchnia obejmuje 136 km².

</doc>
<doc id="1043858" url="https://pl.wikipedia.org/wiki?curid=1043858" title="Say It Again">
Say It Again

„Say It Again” to piosenka pop stworzona przez Natashę Bedingfield i Adam Levine na drugi, studyjny album Bedingfield, "„N.B.”" (2007). Utwór został wyprodukowany przez samą artystkę oraz Mike’a Elizondo i wydany jako trzeci, europejski singel z krążka dnia 8 października 2007 w Wielkiej Brytanii. Mimo iż na albumowej wersji piosenki utwór śpiewany jest w duecie z frontmanem zespołu Maroon 5, Adamem Levine, teledyskowa wersja kawałka nie zawiera żadnych dodatkowych wokali (utwór wykonuje jedynie Natasha Bedingfield).
Informacje o singlu.
Albumową wersję utworu „Say It Again” wykonują:
Teledysk.
Teledysk do singla nagrywany był w Meksyku pod koniec sierpnia 2007 roku. Videoclip ukazuje artystkę, która aby pokazać swojemu chłopakowi chwile jakie spędza będąc sama w swoim domu, filmuje siebie oraz swoje otoczenie. W wielu ujęciach możemy zobaczyć widok na akcję teledysku z właśnie tej kamery. Oficjalna premiera teledysku odbyła się dnia 14 września 2007 na brytyjskiej, oficjalnej stronie internetowej artystki.
Pozycje na listach.
„Say It Again” jest jedynym utworem Bedingfield, który nie zajął pozycji w notowaniu Top 100 UK Singles Chart.

</doc>
<doc id="1043861" url="https://pl.wikipedia.org/wiki?curid=1043861" title="Comitancillo">
Comitancillo

Comitancillo – miasto na południowym zachodzie Gwatemali, w departamencie San Marcos. Według danych szacunkowych z 2012 roku liczba mieszkańców wynosiła 14 563 osób. 
Comitancillo leży około 27 km na północ od stolicy departamentu – miasta San Marcos, oraz około 40 km na zachód od rzeki Suchiate, będącej rzeką graniczną pomiędzy Gwatemalą a meksykańskim stanem Chiapas. 
Leży na wysokości 2280 metry nad poziomem morza, w górach Sierra Madre de Chiapas. 
Gmina Comitancillo.
Miejscowość jest także siedzibą władz gminy o tej samej nazwie, która jest jedną z dwudziestu dziewięciu gmin w departamencie. W 2012 roku gmina liczyła 62 494 mieszkańców. Ludność gminy jest bardzo spójna etnicznie, w 99% są to Indianie posługujący się majańskim językiem mam. Na terenie gminy znajduje się stanowisko archeologiczne Majów nazywane "El Chipel".

</doc>
<doc id="1043863" url="https://pl.wikipedia.org/wiki?curid=1043863" title="Martin PBM Mariner">
Martin PBM Mariner

Martin PBM Mariner – patrolowa łódź latająca konstrukcji amerykańskiej.
Martin PBM Mariner był projektowany od 1937 r. jako następca wcześniejszych konstrukcji Consolidated PBY Catalina i P3M. Prototyp odbył pierwszy lot 18 lutego 1939 r. Samoloty seryjne zaczęto dostarczać w 1941 r. Pierwszą wersję PBM-1 z wciąganymi pływakami podskrzydłowymi zbudowano tylko w 20 sztukach. Wersja o powiększonym zasięgu pozostała w prototypie XPBM-2. Natomiast PBM-3 zbudowano w wariantach 3B i 3C w liczbie 304 sztuk. Wyprodukowane 201 sztuk wersji PBM-3D miało nowe silniki, stałe pływaki i samouszczelniające zbiorniki paliwa. Zbudowano też 50 sztuk wersji transportowej PBM-3R bez uzbrojenia, mogących zabierać ładunek lub 20 pasażerów. 156 samolotów wersji PBM-3S zbudowano specjalnie do zwalczania japońskich okrętów podwodnych. Ostatnia, wyprodukowana w liczbie 589 sztuk, wersja bojowa PBM-5 była uzbrojona w 8 karabinów maszynowych kal. 12,7 mm i miała zainstalowany radar AN/APS-15. Po wojnie, do kwietnia 1949 r., zbudowano jeszcze 42 samoloty w wersji amfibii PBM-5A. Razem z prototypami zbudowano 1366 samolotów PBM Mariner.
Większość Marinerów służyło na Pacyfiku. Brytyjskie lotnictwo RAF Coastal Command w ramach Lend-Lease Act otrzymało 28 sztuk Marinerów GR.Mk I, czyli PBM-3B. Używało ich przez 6 tygodni w październiku i listopadzie 1943 r. Później samoloty zwrócono. Były to dobre samoloty, odporne na uszkodzenia, ale droższe w produkcji niż PBY Catalina. Używano ich jeszcze w latach 50.

</doc>
<doc id="1043864" url="https://pl.wikipedia.org/wiki?curid=1043864" title="Santiago Sacatepéquez">
Santiago Sacatepéquez

 
Santiago Sacatepéquez - miasto w Gwatemali w departamencie Sacatepéquez. W 2006 roku liczyło 28 tys. mieszkańców. Przemysł spożywczy, włókienniczy.
Co roku w okresie święta Wszystkich Świętych Santiago Sacatepéquez odbywa się festiwal olbrzymich haftów (hiszp. "Festival de Barriletes Gigantes"), z których największe osiągają średnicę 17-19 m.

</doc>
<doc id="1043869" url="https://pl.wikipedia.org/wiki?curid=1043869" title="Wankie">
Wankie



</doc>
<doc id="1043870" url="https://pl.wikipedia.org/wiki?curid=1043870" title="San Pablo Jocopilas">
San Pablo Jocopilas

San Pablo Jocopilas – miasto na południowym zachodzie Gwatemali, w departamencie Suchitepéquez. Według danych szacunkowych z 2012 roku liczba mieszkańców wynosiła 18 012 osób. 
San Pablo Jocopilas leży około 11 km na północny zachód od stolicy departamentu – miasta Mazatenango. Miejscowość leży na wysokości 597 metrów nad poziomem morza, w pobliżu wulkanu San Padro, w górach Sierra Madre de Chiapas. Przemysł spożywczy, włókienniczy.

</doc>
<doc id="1043873" url="https://pl.wikipedia.org/wiki?curid=1043873" title="Dekanat przytycki">
Dekanat przytycki

Dekanat przytycki – jeden z 29 dekanatów w rzymskokatolickiej diecezji radomskiej. 
Składa się z następujących parafii:

</doc>
<doc id="1043875" url="https://pl.wikipedia.org/wiki?curid=1043875" title="Nuevo San Carlos">
Nuevo San Carlos

Nuevo San Carlos – miasto na południowym zachodzie Gwatemali, w departamencie Retalhuleu. Według danych szacunkowych z 2012 roku liczba mieszkańców wynosiła 15 439 osób. 
Nuevo San Carlos leży w odległości około 10 km na północ od stolicy departamentu – miasta Retalhuleu. Miasto leży na wysokości 375 m n.p.m. u podnóża gór Sierra Madre de Chiapas. W mieście znajduje się przemysł spożywczy i włókienniczy.
Gmina Nuevo San Carlos.
Miasto jest siedzibą władz gminy o tej samej nazwie, która jest jedną z dziewięciu gmin w departamencie. W 2012 roku gmina liczyła 31 919 mieszkańców.
Gmina jak na warunki Gwatemali jest nieduża, a jej powierzchnia obejmuje 64 km².

</doc>
<doc id="1043881" url="https://pl.wikipedia.org/wiki?curid=1043881" title="Nebaj">
Nebaj

Nebaj, Santa María Nebaj – miasto w Gwatemali, w departamencie Quiché, leżące w odległości około 80 km na północ od stolicy departamentu Santa Cruz del Quiché, w górach Sierra Madre de Chiapas. Według szacunków z 2012 roku miejscowość zamieszkiwało 42 382 mieszkańców. Przemysł spożywczy, włókienniczy.
Jest siedzibą władz gminy o tej samej nazwie, która w 2012 roku liczyła 85 271 mieszkańców. Gmina jest średniej wielkości, a jej powierzchnia obejmuje 608 km².

</doc>
<doc id="1043885" url="https://pl.wikipedia.org/wiki?curid=1043885" title="Nahuala">
Nahuala



</doc>
<doc id="1043891" url="https://pl.wikipedia.org/wiki?curid=1043891" title="Józef Regulski-Falk">
Józef Regulski-Falk

Józef Franciszek Ignacy Regulski-Falk herbu Rawicz (ur. 7 października 1773 w Wielkolasie, zm. 24 lipca 1851 w Warszawie) – polski wojskowy u schyłku I Rzeczypospolitej, potem Księstwa Warszawskiego i Królestwa Kongresowego, Kawaler Cesarstwa Francuskiego.
Życiorys.
Rodzina Regulskich (przydomek: Falk – nie przez wszystkich potomków rodu używany) to – według Konarskiego – prastary ród szlachecki z Mazowsza, wywodzący się od Wrszowców, który zanotowano w 1421 jako właścicieli wsi Reguły koło Warszawy (Konarski przypisuje im herb Rawicz, zaś Polski Słownik Biograficzny, zapewne błędnie, myląc ich z Ciołek-Regulskimi, herb Ciołek). W XVIII wieku ród był już zubożały i jego członkowie musieli pracować jako urzędnicy państwowi i zawodowi wojskowi. Ojciec Józefa – Feliks, żonaty z Anną z Górskich, był adwokatem przy sądach w Lublinie. Jego krewny Jan był nadwornym medalierem króla Stanisława Augusta.
Regulski uczęszczał do szkół w Krzemieńcu i Warszawie, następnie wstąpił w 1790 do wojsk koronnych. Brał udział w insurekcji kościuszkowskiej jako adiutant gen. Grochowskiego. W latach 1797-1805 był oficerem Legionów Dąbrowskiego i brał m.in. udział w bitwie pod Castelfranco. W latach 1807-1811 służył w stopniu pułkownika m.in. jako szef sztabu 2 Pułku Piechoty Legii Nadwiślańskiej i walczył w jego szeregach w Hiszpanii, m.in. w bitwie pod Toledo i dwóch oblężeniach Saragossy. Otrzymał w tych latach ordery Virtuti Militari i Legii Honorowej, a w roku 1812 (31 marca) – dziedziczny tytuł: "Kawaler Cesarstwa Francuskiego" (fr. "Chevalier de l'Empire"), zabezpieczony dożywotnią, roczną rentą w wysokości 2000 franków.
W 1812 Regulski brał pod rozkazami Murata udział w wojnie rosyjskiej Napoleona, w 1813 w bitwie pod Lipskiem, po której dostał się do niewoli austriackiej. Po powrocie do Polski w 1814 został mianowany (jako następca teścia, Wincentego Podczaskiego) komendantem Korpusu Kadetów w Kaliszu, przyznano mu także prawo noszenia tytułu: "Kawaler Państwa Francuskiego" z herbem Falk, zapewne odmiany herbu Rawicz (jednakże Pawliszczew podaje zupełnie inną postać herbu). Odznaczony Orderem Świętego Stanisława III klasy w 1819 roku i IV klasy w 1815 roku.. W latach 1820-1824 Regulski został usunięty ze stanowiska komendanta K. K., ale pozostał w Kaliszu jako dyrektor nauk tej uczelni i pełniący przez rok 1820 obowiązki komendanta, gdyż nowy przełożony, gen. Józef Wasilewski, stanowiska nie objął. Regulski przeszedł w maju 1826 na emeryturę i osiedlił się w Warszawie. W 1830 roku został nagrodzony Znakiem Honorowym za 30 lat służby. 
Po wybuchu powstania listopadowego Falk-Regulski działał najpierw w komisji ustalającej m.in. sprawy lazaretu rosyjskiego, później w dziale zaopatrzenia i na koniec w sztabie gen. Krukowieckiego. Po upadku powstania złożył ponownie przysięgę wierności wobec cara.
Rodzina.
Józef Regulski był żonaty z Bibianną Podczaską, h. Rola, i miał z nią syna i dwie córki, urodzonych w Kaliszu. Jego czterej prawnukowie w linii męskiej: Józef (1886-1973), Bronisław (1886-1961), generał II RP i PSZ, Janusz (1887-1983), ekonomista i Tadeusz (1896-1971), ekonomista, organizator warszawskiej EKD, osiągnęli znaczące pozycje w II RP. Spośród jego praprawnuków wyróżnił się syn Janusza, prof. Jerzy Regulski (1924-2015).
Coda.
Pułkownik Regulski został pochowany na warszawskich Powązkach, jak podaje Szenic: "w ziemi bez pomnika", umieszczając jednocześnie jego mogiłę w "Indeksie ustalonych grobów" pod 16, IV . W tym samym grobowcu spoczywa wnuk Józefa Regulskiego – Juliusz (zm. 1924), ojciec Bronisława, Janusza, Józefa i Tadeusza.

</doc>
<doc id="1043894" url="https://pl.wikipedia.org/wiki?curid=1043894" title="Tecpán Guatemala">
Tecpán Guatemala

 
Tecpán Guatemala – miasto w Gwatemali w departamencie Chimaltenango. Przemysł spożywczy, włókienniczy. Miasto jest siedzibą władz gminy o tej samej nazwie, która w 2012 liczyła 85 967 mieszkańców.

</doc>
<doc id="1043910" url="https://pl.wikipedia.org/wiki?curid=1043910" title="Salamá">
Salamá

Salamá – miasto w środkowej Gwatemali w departamencie Baja Verapaz, leżące 95 km na północ od stolicy kraju. Jest ośrodkiem administracyjnym (stolicą) departamentu, a także siedzibą władz gminy Salamá, która w 2012 roku liczyła 56 398 mieszkańców. Przemysł spożywczy, włókienniczy.

</doc>
<doc id="1043919" url="https://pl.wikipedia.org/wiki?curid=1043919" title="Zbigniew Wieczorek">
Zbigniew Wieczorek

Zbigniew Wieczorek (ur. 11 marca 1961 w Pilicy) – polski polityk, samorządowiec, poseł na Sejm II kadencji, w latach 2002–2006 przewodniczący Sejmiku Województwa Śląskiego.
Życiorys.
Ukończył w 1989 studia na Wydziale Nauk Społecznych Uniwersytetu Śląskiego. Pracował jako wydawca. Pełnił funkcję posła na Sejm II kadencji wybranego z listy Sojuszu Lewicy Demokratycznej w okręgu katowickim. W latach 1998–2006 sprawował mandat radnego sejmiku śląskiego (od 2002 był jego przewodniczącym). W 2001 został wiceprezesem Wojewódzkiego Funduszu Ochrony Środowiska i Gospodarki Wodnej. Członek SLD i Stowarzyszenia „Ordynacka”.
Odznaczenia.
W 1997 otrzymał Srebrny Krzyż Zasługi.

</doc>
<doc id="1043925" url="https://pl.wikipedia.org/wiki?curid=1043925" title="Chicacao">
Chicacao

Chicacao – miasto na południowym zachodzie Gwatemali, w departamencie Suchitepéquez. Według danych szacunkowych z 2012 roku liczba mieszkańców wynosiła 37 324 osób. 
Chicacao leży około 25 km na wschód od stolicy departamentu – miasta Mazatenango. Miejscowość leży na wysokości 494 metrów nad poziomem morza, u podnóża wulkanu San Pedro w górach Sierra Madre de Chiapas, w odległości około 50 km od brzegu Pacyfiku. 
W mieście dominuje przemysł spożywczy i włókienniczy.
Gmina Chicacao.
Miejscowość jest także siedzibą władz gminy o tej samej nazwie, która jest jedną z dwudziestu gmin w departamencie. W 2012 roku gmina liczyła 51 656 mieszkańców. Gmina jak na warunki Gwatemali jest średniej wielkości, a jej powierzchnia obejmuje 216 km². 
Mieszkańcy gminy utrzymują się głównie z uprawy roli z rzemiosła. W rolnictwie dominuje uprawa kakaowca, kawowca oraz kukurydzy i warzyw. Gmina jest znana z produkcji olejków eterycznych oraz tabliczek produkowanych z nierafinowanego cukru trzcinowego zwanych panela.

</doc>
<doc id="1043934" url="https://pl.wikipedia.org/wiki?curid=1043934" title="Paulina Kinaszewska">
Paulina Kinaszewska

Paulina Kinaszewska-Woźniak (ur. 24 lipca 1976 w Gdańsku) – polska aktorka.
Życiorys.
Jest córką dziennikarki i reżyserki filmów dokumentalnych Henryki Dobosz-Kinaszewskiej oraz reżysera i producenta filmowego Adama Kinaszewskiego. Absolwentka IX LO w Gdańsku. W 1999 ukończyła studia w Akademii Teatralnej w Warszawie. W 2000 otrzymała nagrodę im. Andrzeja Nardellego za rolę Anusi w "Szkole żon" Moliera w reżyserii Jana Englerta.
Obecnie zajmuje się też muzyką tradycyjną oraz folk. W 2016 roku wraz ze swoim zespołem zdobyła 3. nagrodę w konkursie Polskiego Radia Nowa Tradycja.
Jej mężem jest Bartłomiej Woźniak, kompozytor i reżyser dźwięku. Mają syna Leona.

</doc>
<doc id="1043936" url="https://pl.wikipedia.org/wiki?curid=1043936" title="Stepan Kaczała">
Stepan Kaczała

Stepan Kaczała (ukr. "Степа́н Кача́ла") lub Stefan Kaczała (ukr. "Стефа́н Кача́ла"), pol. Stefan Kaczała lub Szczepan Kaczała (ur. w 1815 w Firlejowie, zm. 10 listopada 1888 w Szelpakach) – ksiądz greckokatolicki, pisarz, ukraiński działacz społeczny i polityczny, poseł na Sejm Krajowy Galicji i do austriackiej Rady Państwa.
Życiorys.
Ukończył gimnazjum w Brzeżanach, następnie greckokatolickie seminarium duchowne we Lwowie. W 1842 został wyświęcony na księdza. Od 1842 do 1844 administrowała parafią gr.-kat. w Płotyczy w pow. brzeżańskim. Następnie administrator (1845) i proboszcz parafii (1846-1852) w Skorykach, w pow. zbaraskim oraz proboszcz parafii w Szelpakach w pow. zbaraskim (1852-1888). W latach 1859-1868 był dziekanem dekanatu w Zbarażu.
Od czasów Wiosny Ludów brał aktywny w życiu społecznym i politycznym społeczności ruskiej (ukraińskiej) Galicji. Był współtwórcą, a następnie działaczem Głównej Rady Ruskiej ("Головна Руська Рада") we Lwowie oraz stowarzyszenia literacko-naukowego Halicko-Ruskiej Macierzy ("Галицько-Руська матиця"). Założyciel towarzystw oświatowo-kulturalnych "Norodnyj Dim" ("Народний дім") i "Proswita" ("Просвіта"). W latach 70. XIX wieku przyczynił się do założenia, a następnie w szerokim zakresie uczestniczył w działalności Towarzystwa Naukowego im. Szewczenki i Ruskiego Towarzystwa Pedagogicznego. W 1885 uczestniczył w powołaniu politycznej reprezentacji ukraińskiej w Galicji pod nazwą "Narodna Rada". Członek oddziału tarnopolsko-zbaraskiego Galicyjskiego Towarzystwa Gospodarskiego we Lwowie (1868-1883)
Członek Rady Powiatu (1867-1880) i członek Wydziału Powiatu (1867-1877) w Zbarażu, wybrany z grupy gmin wiejskich.Poseł na Sejmu Krajowego Galicji I kadencji (15 kwietnia 1861 - 4 lutego 1867), III kadencji (20 sierpnia 1870 - 26 kwietnia 1876), IV kadencji (8 sierpnia 1877 - 21 października 1882) i V kadencji (15 września 1883 - 11 listopada 1888), wybieranym w IV kurii (gmin wiejskich), w okręgu wyborczym nr 39 Zbaraż-Medyń. W sejmie był rzecznikiem interesów ukraińskich grup ludowych. Początkowo był zwolennikiem dialogu polsko-ukraińskiego. Jak pisały we wspomnieniach pośmiertnych zgodnie polskie gazety lwowskie, będąc zwolennikiem federalistycznego ustroju państwa w 1872 występował ostro przeciwko wprowadzeniu idei bezpośrednich wyborów do austriackiej Rady Państwa, widząc w tym przejaw jego centralizacji. To stanowisko spowodowało, iż zaczęli go zwalczać radykalni starorusini zwani świętojurcami, a z kolei Polacy doprowadzili do jego wyboru do Rady Państwa w okręgu tarnowskim. Później z powodu nieugiętej postawy zajmowanej przez konserwatystów, głównie podolaków wobec postulatów ukraińskich i jego stanowisko zmieniało się w kierunku bardzo ostrej oceny polskich rządów w Galicji, które oskarżał o dyskryminowanie żywiołu ukraińskiego. W latach 1883–1888 był prezesem Klubu Ruskiego ("Руськiй клуб") w Sejmie.
Poseł do austriackiej Rady Państwa V kadencji (4 listopada 1873 - 22 maja 1879) wybrany w kurii II (gmin miejskich) w okręgu wyborczym nr 4 (Tarnów-Brzesko). W parlamencie austriackim początkowo w 1873 należał do Koła Polskiego w Wiedniu. W kwietniu 1874 wystąpił z niego i był posłem niezależnym.
Autor wielu książek i artykułów, napisał między innymi przeznaczoną dla czytelnika polskiego książkę "Polityka Polaków względem Rusi" (Lwów, 1879). W swoim testamencie poczynił liczne zapisy na rzecz ukraińskich organizacji kulturalnych i oświatowych w których działał, m.in. 8000 złr. towarzystwu „Proswita”.
Pochowany na cmentarzu parafialnym w Szelpakach.
Rodzina i życie prywatne.
Syn chłopa, mającego gospodarstwo w Firlejowie, pow. Rohatyn. Jego bratem był ks. greckokatolicki Andrij (Andrzej) Kaczała. Ożenił się z Anną Strzelbicką (zm. 1850), z którą miał syna Wołodymyra. Dziadek doktora Kyryła Studynśkiego.

</doc>
<doc id="1043939" url="https://pl.wikipedia.org/wiki?curid=1043939" title="Kolgartowo">
Kolgartowo

Kolgartowo (niem. "Kohlgardtshof") – część miasta Działdowo w Polsce położona w województwie warmińsko-mazurskim, w powiecie działdowskim, w Działdowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1043942" url="https://pl.wikipedia.org/wiki?curid=1043942" title="Zwycięzcy Rajdu Polski">
Zwycięzcy Rajdu Polski

Lista zwycięzców Rajdu Polski od pierwszego startu w roku 1921 aż do dziś.

</doc>
<doc id="1043945" url="https://pl.wikipedia.org/wiki?curid=1043945" title="Ciudad Sandino">
Ciudad Sandino

Ciudad Sandino - miasto w Nikaragui; 74 200 mieszkańców (2006). Przemysł spożywczy, włókienniczy.

</doc>
<doc id="1043949" url="https://pl.wikipedia.org/wiki?curid=1043949" title="Andrzej Rokicki">
Andrzej Rokicki

Andrzej Rokicki (ur. 29 listopada 1954 w Grębkowie) – polski polityk, poseł na Sejm II kadencji.
Życiorys.
Ukończył w 1973 liceum ogólnokształcące w Węgrowie. Pracował jako ekonomista i kierownik działu zaopatrzenia. Pełnił funkcję posła na Sejm II kadencji wybranego z listy Sojuszu Lewicy Demokratycznej w okręgu płockim. Mandat uzyskał w 1994, zastępując zmarłą Wandę Sokołowską.
W latach 1998–2006 był radnym rady miejskiej w Płocku, w 2006 bezskutecznie ubiegał się o reelekcję z ramienia lokalnego komitetu „Nasze Miasto Płock”, a w 2010 z SLD. Do 2006 zajmował także stanowisko prezesa „Orlen Gaz” Sp. z o.o.
W 1997 otrzymał Srebrny Krzyż Zasługi.

</doc>
<doc id="1043958" url="https://pl.wikipedia.org/wiki?curid=1043958" title="San Rafael del Sur">
San Rafael del Sur

 
San Rafael del Sur - miasto w Nikaragui; 31 800 mieszkańców (2006). Przemysł spożywczy, włókienniczy.

</doc>
<doc id="1043962" url="https://pl.wikipedia.org/wiki?curid=1043962" title="Andrzej Piotrowski (polityk)">
Andrzej Piotrowski (polityk)

Andrzej Piotrowski (ur. 16 czerwca 1946 w Krakowie, zm. 25 lipca 2014) – polski polityk, lekarz, poseł na Sejm II kadencji.
Życiorys.
Ukończył w 1971 studia na Wydziale Lekarskim Akademii Medycznej w Gdańsku. Przez około 40 lat pracował w szpitalu w Braniewie, pełnił funkcję dyrektora (1978–1990) i ordynatora oddziału wewnętrznego. W latach 1993–1997 sprawował mandat posła na Sejm II kadencji wybranego z listy Sojuszu Lewicy Demokratycznej w okręgu elbląskim. Od 1998 do 2006 był radnym powiatu braniewskiego. Później bezskutecznie ubiegał się o reelekcję z ramienia lokalnego komitetu.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1043964" url="https://pl.wikipedia.org/wiki?curid=1043964" title="Administrator (słuchowisko)">
Administrator (słuchowisko)

Administrator – cykl krótkich humorystycznych słuchowisk radiowych z lat 70. XX wieku, których autorem jest Adam Kreczmar. 
Do mieszkania zwykłego „szarego” człowieka, emeryta – Pana Dziamdziaka (Jerzy Dębski) borykającego się z problemami w swym (socjalistycznie zbudowanym) mieszkaniu, przychodzi czasem Pan Administrator (Jan Kaczmarek) – cham, „pan i władca”. Lokator płaszczy się i poniża przed administracją, chcąc uzyskać zgodę na remont lub inną sprawę. Czasem dialog kończy się zrujnowaniem całego mieszkania lokatora.

</doc>
<doc id="1043965" url="https://pl.wikipedia.org/wiki?curid=1043965" title="Pałac Kazanowskich w Warszawie">
Pałac Kazanowskich w Warszawie

Pałac Kazanowskich – pierwotnie renesansowy pałac zbudowany w pierwszej połowie XVII wieku, przekształcony po 1663 roku w klasztor i kościół zakonu karmelitanek bosych. Po przebudowie, od 1818 roku siedziba Towarzystwa Dobroczynności "Res Sacra Miser", a od 1989 – Towarzystwa Charytatywnego Caritas A.W. Zlokalizowany jest w Warszawie przy ul. Krakowskie Przedmieście 62 w dzielnicy Śródmieście.
Historia.
Teren przy klasztorze bernardynów w Warszawie, na którym wzniesiono pałac, został przekazany królowi Zygmuntowi III Wazie przez spadkobierców podkomorzego Andrzeja Boboli w 1617 roku. Niedługo później w istniejącym na tym terenie wcześniej dworze okazjonalnie funkcjonowała mennica królewska.
W latach 1632–1643 przeprowadzono rozbudowę wcześniejszego dworu wieżowego przypuszczalnie wg projektu włoskiego architekta Konstantyna Tencalla. W 1632 roku nieruchomość od królewicza Władysława otrzymał w darze jego przyjaciel Adam Kazanowski, jednak okoliczności tego wydarzenia nie są do końca wyjaśnione. Wg jednej koncepcji nastąpiło to za życia króla Zygmunta III Wazy i spowodowało to jego konflikt z synem, który doprowadził nawet do opieczętowania pałacu, jednakże spór miała zakończyła śmierć króla Zygmunta w kwietniu 1632 roku. Inne źródła dowodzą, że do darowizny doszło dopiero 16 sierpnia 1632 roku i Wazowie nie prowadzili tam wcześniej żadnych prac budowlanych i podjął je dopiero Adam Kazanowski.
Kazanowski zbudował w tym miejscu w jedną z najwspanialszych warszawskich rezydencji pałacowych 1 połowy XVII wieku. Rezydencję opisał autor pierwszego wierszowanego przewodnika po Warszawie z 1643 roku, Adam Jarzębski, oraz historyk francuski, Jean Le Laboureur, który wspominał: "Włochy (...) nie mają nic tak pompatycznego i wielkoksiążęcego. Przyznam, żem się czuł jakby przeniesiony we śnie do jakiegoś czarodziejskiego pałacu (...)".
Od strony Krakowskiego Przedmieścia pałac był oddzielony fosą i parterowym budynkiem z bramą z mostem zwodzonym. Następnie wchodziło się na dziedziniec, po którego bokach stały parterowe boczne skrzydła, a na wprost na samym stoku skarpy wiślanej wznosił się jako dominanta czterokondygnacyjny pałac zwieńczony dwoma wieżami na bokach i attyką. Pierwsze piętro miało charakter reprezentacyjny i tam znajdowała się sala stołowa ze srebrną fontanną z Bachusem z beczką, z którego lało się wino. Sala posiadała też galerię dla muzyków. Na drugim piętrze znajdowały się apartamenty mieszkalne Adama Kazanowskiego i jego żony Elżbiety Słuszczanki, kaplica, kancelaria i biblioteka. Za pałacem do Wisły schodził tarasami ogród, z fontannami, oranżerią, zwierzyńcem, szpalerami drzew i grotą. Po śmierci Adama Kazanowskiego w 1649 roku pałac odziedziczyła jego żona Elżbieta, która wyszła ponownie za mąż w maju 1650 roku za podkanclerza koronnego Hieronima Radziejowskiego. Gdy na skutek zniesławiających podejrzeń o zdradę postanowiła się z nim w lecie 1651 roku rozwieść, jej brat Bogusław Jerzy Słuszka 4 stycznia 1652 roku obsadził pałac swoimi oddziałami. Na wiadomość o tym Hieronim Radziejowski zebrał swoich stronników i 5 stycznia nieskutecznie próbował przez kilka godzin odbić pałac.
Pałac został zniszczony w 1656 roku w czasie potopu szwedzkiego.
W 1661 roku właścicielami pałacu zostali Lubomirscy, którzy w 1663 roku przekazali połowę budynku od strony Krakowskiego Przedmieścia karmelitankom bosym na klasztor i kościół. Dostosowując gmach do swoich potrzeb, zakonnice w 1664 roku rozebrały część pałacu – dwie wieże, znajdujący się między nimi taras widokowy, mezzaniano oraz podzieliły dwukondygnacyjną pałacową salę jadalną znajdującą się na piętrze. 
W latach 1801–1804 w pałacu mieszkał francuski król na wygnaniu Ludwik XVIII z rodziną i dworem.
W 1818 roku zakon uległ kasacie i budynek przeszedł na własność Warszawskiego Towarzystwa Dobroczynności "Res Sacra Miser" (łac. "ubogi jest świętością"), które dokonało kolejnej przebudowy na własne potrzeby. Dekretem prymasa Polski z 1989 roku została powołana Caritas A.W., która ma tu obecnie swoją siedzibę.
Na niemieckich fotograﬁach lotniczych z lipca 1944 roku widoczne jest spalenie części dachów nad skrzydłem od strony Krakowskiego Przedmieścia, natomiast zabudowa w głębi działki, a przede wszystkim dawny korpus pałacu Kazanowskiego i arsenał wydają się nieuszkodzone. W Powstaniu warszawskim zabudowania Warszawskiego Towarzystwa Dobroczynności od strony ul. Bednarskiej uległy dalszym zniszczeniom, zaś skrzydło wschodnie i skrzydło północne pozostały nadal nienaruszone. Około 1949 roku Wojciech Onitzch, Tadeusz Orgelbrandt i Marian Sulikowski w pracowni 116 Miastoprojekt Stolica przygotowali projekt rekonstrukcji pałacu. Ze zniszczeń wojennych zabudowania odbudowano w latach 1945–1975. Około roku 1960 rozebrano grożące zawaleniem ściany zabudowań Towarzystwa Dobroczynności, aby  je w krótkim czasie zrekonstruować. W czasie remontu rozpoczętego w 2006 roku odkryto w dolnej kondygnacji obecnego budynku klasztornego m.in. zachowane polichromie z XVII wieku.
Na ścianie frontowej pałacu znajduje się tablica Tchorka, upamiętniająca ofiary egzekucji przeprowadzonej przez Niemców w sierpniu 1944 roku.
Plany rekonstrukcji.
Po 1945 roku powstał projekt częściowego odtworzenia pałacu, który zdaniem prof. Tadeusza S. Jaroszewskiego, opracował zespół arch. arch. Wojciecha Onitscha, Tadeusza Orgelbrandta i Mariana Sulikowskiego. Zamierzenie to nie zostało zrealizowane.

</doc>
<doc id="1043966" url="https://pl.wikipedia.org/wiki?curid=1043966" title="Sébaco">
Sébaco

Sébaco - miasto w Nikaragui; 25 200 mieszkańców (2006). Przemysł spożywczy, włókienniczy.

</doc>
<doc id="1043973" url="https://pl.wikipedia.org/wiki?curid=1043973" title="Adamcula">
Adamcula

Adamcula (słow. "Adamcula", "Skorušová polianka") – niewielka polana w Dolinie Rohackiej w Tatrach Zachodnich. Znajduje się przy szosie, prowadzącej od Zwierówki do Bufetu Rohackiego, powyżej parkingu dla samochodów. Od głównej drogi odbija tu na prawo krótki odcinek prowadzący do Rohackiego Potoku i znajdującego się przed nim, nieczynnego już parkingu samochodowego. Przy drodze słupek z tabliczkami szlaków turystycznych, wiata i ławka. W kierunku południowym i wschodnim widoczne szczyty: Trzy Kopy, Hruba Kopa, Banówka, Spalona Kopa, Mały Salatyn, Salatyn, Brestowa. Widoczne na pierwszym planie duże i zalesione wzniesienie to Przednie Zielone, znajdują się na nim słynne Rohackie Stawy.
Nazwą Adamcula określano dawniej szałas (kolebę) należący do Adamca z Ziemiańskiej Dziedziny na Orawie. Przenoszono go w zależności od potrzeb na różne miejsca doliny, w końcu nazwa ustaliła się dla tej polanki, mimo że dawno nie było już na niej szałasu. Dawniej nazywana była także Skoruszową Polanką (ta nazwa pochodziła od gwarowego określenia rosnącej tutaj "skoruszy", czyli jarzębiny).
Asfaltowa szosa oraz zarastający trawą plac znajdujący się poniżej głównej drogi (przez kilka lat był to parking dla samochodów) są pozostałością po niezrealizowanych planach budowy w Dolinie Rohackiej i Dolinie Zuberskiej wielkiego ośrodka przeznaczonego dla turystów, narciarzy, sportowców i do rekreacji. Miały być wybudowane biura turystyczne, sklepy, 2 skocznie narciarskie, poczta, szkoła sportowa, 2 duże kolejki linowe i 8 wyciągów narciarskich, restauracje oraz całe osiedle hotelowo-mieszkalne na 1750 miejsc noclegowych. Na szczęście dla przyrody Tatr zrezygnowano z zatwierdzonych już w 1973 r. planów tej rozbudowy.

</doc>
<doc id="1043975" url="https://pl.wikipedia.org/wiki?curid=1043975" title="San Marcos (miasto w Nikaragui)">
San Marcos (miasto w Nikaragui)

San Marcos – miasto w Nikaragui; 24 800 mieszkańców (2006). Przemysł spożywczy, włókienniczy.

</doc>
<doc id="1043977" url="https://pl.wikipedia.org/wiki?curid=1043977" title="Jan Kisieliński">
Jan Kisieliński

Jan Kisieliński (ur. 14 marca 1956 w Głownie) – polski polityk, działacz związkowy, poseł na Sejm II i III kadencji.
Życiorys.
Ukończył w 1980 Technikum Górnicze w Katowicach. Pracował jako sztygar zmianowy. Pełnił funkcję posła na Sejm II i III kadencji wybranego z listy Sojuszu Lewicy Demokratycznej w okręgu katowickim. W 2001 bezskutecznie ubiegał się o reelekcję.
Od początku lat 90. obejmował kierownicze stanowiska w związkach zawodowych. W latach 2002–2004 był wiceprzewodniczącym Ogólnopolskiego Porozumienia Związków Zawodowych. Do 2000 kierował Związkiem Zawodowym Górników w Polsce, następnie wszedł do rady krajowej związku. W 2005 został powołany w skład rady programowej SLD.
Otrzymał Złoty Krzyż Zasługi (1995) oraz Krzyż Oficerski Orderu Odrodzenia Polski (2002).

</doc>
<doc id="1043984" url="https://pl.wikipedia.org/wiki?curid=1043984" title="La Paz Centro">
La Paz Centro

La Paz Centro - miasto w Nikaragui, w departamencie León; 24 600 mieszkańców (2006). Miasto założone w 1610 roku. Przemysł spożywczy, włókienniczy.

</doc>
<doc id="1043985" url="https://pl.wikipedia.org/wiki?curid=1043985" title="Pierścień klas reszt">
Pierścień klas reszt



</doc>
<doc id="1043988" url="https://pl.wikipedia.org/wiki?curid=1043988" title="Wspomnienia prokuratora">
Wspomnienia prokuratora

Wspomnienia prokuratora – cykl humorystycznych słuchowisk radiowych z lat 70. XX wieku. Autorem jest Adam Kreczmar.
Treść.
Głównym bohaterem jest polski Stary Prokurator o nazwisku Ski. Opowiada on każdorazowo radiosłuchaczom o swoim śledztwie. Czasem goni po całym świecie nieuchwytnego przestępcę – Marusia lub piękną Endżi. Innym razem rozpracowuje gangi lub chwyta sprytnych złoczyńców. 
Niektóre śledztwa to parodie różnych utworów literackich, np. "Odysei", "Hamleta", "Makbeta", "Czerwonego Kapturka", "Sherlocka Holmesa". 
Postacie.
W postać prokuratora wcielił się aktor o charakterystycznym głosie – Henryk Borowski.
Występują także:

</doc>
<doc id="1043989" url="https://pl.wikipedia.org/wiki?curid=1043989" title="GTP">
GTP



</doc>
<doc id="1043991" url="https://pl.wikipedia.org/wiki?curid=1043991" title="Jacques-Joachim Trotti">
Jacques-Joachim Trotti

Jacques-Joachim Trotti, markiz de La Chétardie (ur. 3 października 1705 w Paryżu, zm. 1 stycznia 1759) – francuski dyplomata, organizator zamachu stanu w Petersburgu, w wyniku którego na tron carski wyniesiono Elżbietę Piotrowną.
Życiorys.
La Chetardie był wysyłany do wielu stolic europejskich: do Londynu w roku 1727, następnie do Hagi, Berlina, dwukrotnie do Petersburga i w końcu do Turynu w roku 1749.
Gdy po raz pierwszy dotarł do Petersburga w roku 1739, stwierdził, że wszystkie kluczowe stanowiska rosyjskie osadzone były przez Niemców, z reguły wrogich Francji. By zmienić tę sytuację w 1741 roku, Trotti wspólnie ze swym rodakiem hrabią Jean Armand de Lestocq'iem i szwedzkim ambasadorem Andersem Johanem von Höpken opracował plan działania, który zaowocował zamachem stanu w 1741 roku.
Wdzięczna za pomoc Elżbieta Romanow nadała La Chetardie'emu Order św. Andrzeja Apostoła Pierwszego Powołania i Order Świętej Anny, którymi mógł się pochwalić w Paryżu na potwierdzenie odniesionego sukcesu. Wersal nieco naiwnie oczekiwał, ze Elżbieta cofnie okcydentalne reformy, jakie wprowadził jej ojciec Piotr Wielki. Poza tym okazało się, że nowy doradca i główny minister carycy Aleksy Piotrowicz Bestużew-Riumin jest proaustriacki.
Gdy w roku 1743 La Chetardie powtórnie znalazł się w Petersburgu, razem z Lestocq'em postanowili wesprzeć plan matki przyszłej carycy Katarzyny (II), Joanny von Anhalt-Zerbst. Próbowała ona dopomóc Fryderykowi Pruskiemu podważając pozycję Bestużewa. Kanclerz wytrzymał starcie i wyzyskał przechwycony list Chetardie'go, w którym Francuz krytykował działania Elżbiety, w następstwie czego odesłano go do Paryża, Joannę zaś do Niemiec. Natomiast Bestużew umocnił swoją pozycję na dworze, na którym jako swojego szpiega umieścił damę dworu – Marię Czogłokową.

</doc>
<doc id="1043992" url="https://pl.wikipedia.org/wiki?curid=1043992" title="Masatepe">
Masatepe

Masatepe - miasto w Nikaragui; 23 tys. mieszkańców (2006). Przemysł spożywczy, włókienniczy.

</doc>
<doc id="1043998" url="https://pl.wikipedia.org/wiki?curid=1043998" title="Tryggve Andersen">
Tryggve Andersen

Tryggve Andersen (ur. 27 września 1866 w Ringsaker, zm. 10 kwietnia 1920 w Gran) – pisarz norweski.
Tryggve Andersen przyszedł na świat 27 września 1866 w Ringsaker w rodzinie prawnika jako jedno z dziesięciorga dzieci. Kiedy Tryggve miał 9 lat jego ojciec otrzymał posadę wójta w Sunnhordland i cała rodzina przeniosła się do miejscowości Tysnes w Hardanger. W 1878 Tryggve Andersen i jego starszy brat Einar rozpoczęli naukę w szkole Katedralskolen w Bergen. Właśnie w tym czasie Andersen odkrył w sobie zainteresowania literaturą, zwłaszcza niemieckim romantyzmem. W 1880 cała rodzina przeniosła się do Hamar, gdzie Andersen zdał egzamin na studia i w 1885 rozpoczął studia filologiczne w Kristianii. Brał w tym czasie aktywny udział w życiu studenckim wraz z takimi przyszłymi pisarzami czy osobami ze świata kultury jak Vilhelm Krag, Jens Thiis, Sigurd Bødker czy Carl Nærup. W czasie studiów zaczął pisać swoje pierwsze utwory poetyckie, które zostały wydane jako "Digte" ("Wiersze") dopiero w 1898 roku.
W 1892 Andresen został wydalony z uczelni i nigdy już nie powrócił na studia. Osiadł u swojego brata w Mandal i tam zaczął pisać powieść z wątkami autobiograficznymi "Mot kveld" ("Pod wieczór"). W tym czasie przebywał też w Berlinie, gdzie zetknął się z artystami z kręgu cyganerii, m.in. Stanisławem Przybyszewskim i jego żoną Dagny. W 1895 pisarz wydał w piśmie „Tidssignaler” swoje pierwsze opowiadanie "Den døde mann" ("Martwy człowiek"). Od jesieni 1895 do roku 1896 Andersen pracował nad powieścią "I Cancelliraadens Dage" ("Z czasów radcy kancelaryjnego"), która ukazała się drukiem w 1897 przysparzając mu ogromnej popularności wśród czytelników. Od tego czasu Tryggve Andersen zaczął być uważany za jednego z najbardziej uznanych pisarzy.
W 1898 Andersen ożenił się z Margrethe Schønberg. Razem z żoną podróżował po Niemczech, Islandii i Wyspach Owczych, by w końcu osiąść w Danii. Para szybko doczekała się dwóch synów. W 1901 żona i jeden z synów zachorowali na gruźlicę i oboje zmarli. W tym ciężkim okresie Andersen wydał swoją powieść, nad którą pracę rozpoczął wiele lat wcześniej, czyli "Mot kvæld" (1900). Powieść przyjęta została dużo chłodniej niż debiutancka "I Cancelliraadens Dage", ale może dlatego, że zawierała dużo bardziej osobistą treść niż pierwsza książka.
Po krytycznym przejęciu "Mot kvæld" i osobistej tragedii, jaką stała się śmierć żony i syna, Andersen spędził rok podróżując statkiem. Miał w tym czasie zebrać materiał do powieści marynarskiej, której jednaj nigdy nie napisał. Z zebranych notatek powstał natomiast "Dagbog fra en sjøreise" ("Dziennik z podróży morskiej") wydany pośmiertnie w 1923.
Po powrocie Andersen poznał Regine Normann, z którą ożenił się w 1906. Wiele wskazuje na to, że pierwsze lata małżeństwa były dla nich bardzo szczęśliwe, jednak między 1910 a 1913 małżonkowie zaczęli stopniowo oddalać się od siebie, coraz częściej mieszkając osobno przez dłuższe okresy. Niebagatelny wpływ na to miało pogarszające się zdrowie Andersena, który cierpiał na epilepsję i gruźlicę, a przy tym nie stronił od alkoholu.
Latem 1912 Andersen poznał młodszą o 25 lat niemiecką pisarkę i tłumaczkę Margarethe (Grete) Edith Tichauer. W 1913 pisarz rozwiódł się z Regine Normann, by związać się z Grete, która już oczekiwała ich pierwszego dziecka. Para zamieszkała początkowo w Kopenhadze, by potem przenieść się do Kristianii. Z czasem osiedli na prowincji. Andersen coraz bardziej podupadał na zdrowiu, cierpiał na gruźlicę i borykał się z problemami finansowymi. Zmarł 10 kwietnia 1920 w Gran w posiadłości Sjo, w tym samym domu, w którym 50 lat wcześniej zmarł Aasmund Olavsson Vinje.

</doc>
<doc id="1043999" url="https://pl.wikipedia.org/wiki?curid=1043999" title="Mateare">
Mateare

Mateare – miasto w Nikaragui; 22 500 mieszkańców (2006). Przemysł spożywczy, włókienniczy.

</doc>
<doc id="1044006" url="https://pl.wikipedia.org/wiki?curid=1044006" title="Copenhagen Business School">
Copenhagen Business School

Copenhagen Business School (CBS), duń. "Handelshøjskolen" – największa uczelnia biznesowa w Europie Północnej z siedzibą w Kopenhadze. Jest jedną z najlepszych uczelni biznesowych w Europie i na świecie; w 2013 roku znajdowała się na trzecim miejscu "Eduniversal Business Schools Ranking".
Historia.
CBS została założona w 1917 roku przed Duńskie Stowarzyszenie Popierania Edukacji Biznesowej, a w 1965 została przejęta przez państwowy system edukacji. Dziś ma uprawnienia do przyznawania tytułów licencjata, magistra i doktora, prowadzi też studia MBA. Część kierunków jest wykładana w języku angielskim.

</doc>
<doc id="1044007" url="https://pl.wikipedia.org/wiki?curid=1044007" title="Nandaime">
Nandaime

Nandaime - miasto w Nikaragui; 21 900 mieszkańców (2006). Przemysł spożywczy, włókienniczy.

</doc>
<doc id="1044008" url="https://pl.wikipedia.org/wiki?curid=1044008" title="Maciej Manicki">
Maciej Manicki

Maciej Maria Manicki (ur. 21 listopada 1954 w Poznaniu) – polski polityk, działacz związkowy, poseł na Sejm I, II, III kadencji, w latach 2001–2004 przewodniczący Ogólnopolskiego Porozumienia Związków Zawodowych (OPZZ).
Życiorys.
Ukończył w 1973 zasadniczą szkołę zawodową w Szczecinie. Od 1979 do rozwiązania należał do Polskiej Zjednoczonej Partii Robotniczej. Pracował jako monter w Szczecińskiej Stoczni Remontowej „Gryfia”, w 1983 został przewodniczącym NSZZ Stoczniowców Pracowników SSR. W drugiej połowie lat 80. zasiadał w Komisji Planowania przy Radzie Ministrów. Brał udział w rozmowach Okrągłego Stołu po stronie rządowej.
W latach 1990–1995 pełnił funkcję wiceprzewodniczącego Ogólnopolskiego Porozumienia Związków Zawodowych. W latach 1991–2001 sprawował mandat posła na Sejm I, II i III kadencji wybranego z listy Sojuszu Lewicy Demokratycznej w okręgu szczecińskim. W 2001 nie ubiegał się o reelekcję.
W rządzie Włodzimierza Cimoszewicza objął stanowisko wiceministra pracy (1995–1997). Od 1998 do 2001 ponownie pełnił funkcję wiceprzewodniczącego OPZZ, od 2001 do 2004 kierował OPZZ. Od 2004 pełnił funkcję przewodniczącego Wolnego Związku Zawodowego Pracowników Gospodarki Morskiej, następnie został członkiem jego prezydium. Pozostał członkiem władz krajowych OPZZ, objął funkcję przewodniczącego rady Fundacji Porozumienie zarządzającej majątkiem Funduszu Wczasów Pracowniczych.

</doc>
<doc id="1044009" url="https://pl.wikipedia.org/wiki?curid=1044009" title="Ekspedycja 16">
Ekspedycja 16

Ekspedycja 16 – szesnasta ekspedycja na Międzynarodową Stację Kosmiczną, trwająca od października 2007 do kwietnia 2008. W skład załogi weszło dwóch członków długoterminowych i czterech krótkoterminowych.
Opis misji.
Astronauci Jurij Malenczenko i Peggy Whitson wystartowali 10 października 2007 o 13:22 UTC razem z malezyjskim kosmonautą Sheikhem Shukorem na pokładzie Sojuza TMA-11. Po 49 godzinach kapsuła Sojuza zbliżyła się do stacji i 12 października o 14:50 UTC nastąpiło dokowanie. O 16:22 UTC otworzony został luk pomiędzy stacją i kapsułą i astronauci dostali się na pokład ISS. Whitson stała się pierwszym dowódcą, kobietą stacji. Fiodor Jurczichin i Oleg Kotow z Ekspedycji 15 wrócili na Ziemię razem z Shukorem 21 października 2007 na pokładzie Sojuza TMA-10.
Z powodu przypuszczalnej awarii komputera pokładowego lądowanie kapsuły nie przebiegało zgodnie planem. Z nieznanych powodów komputer skierował statek na trajektorię balistyczną. W związku z tym na astronautów działały ogromne przeciążenia (w szczytowym momencie wyniosły 8,56 g = 84,0 m/s²). Sojuz wylądował 360 km na zachód od pierwotnie wyznaczonego do tego miejsca. Załoga powróciła na Ziemię bez obrażeń.
Nowy moduł dociera na stację.
Pierwszą wizytą jaką gościli załoganci była misja STS-120, która przybyła na stację 25 października o 12:40 UTC. Właz dzielący wahadłowiec i stację otworzono dwie godziny później, a jeszcze tego samego dnia inżynier pokładowy Daniel Tani zamienił Claytona Andersona.
Głównym celem misji STS-120 było dostarczenie modułu łącznikowego amerykańskiej części stacji – Harmony. Został on zamontowany do stacji 26 października. 14,5 tonowy moduł został najpierw przymocowany do bocznego węzła Unity. Dopiero po odłączeniu się promu Discovery, Harmony został przyłączony do właściwego węzła na laboratorium Destiny. Z dostarczeniem tego wybudowanego w Europie modułu, po raz pierwszy od sześciu lat na stacji pojawił się nowy moduł dokujący. Poza tym również moduł P6 kratownicy został przeniesiony we właściwe miejsce na koniec całej struktury.
Po 11 dniach wspólnej pracy 5 listopada o 10:32 UTC wahadłowiec Discovery oddokował od stacji. Na jego pokładzie prócz załogi STS-120 był również Clayton Anderson, który wrócił na Ziemię po pięciu miesiącach. Wahadłowiec wylądował 7 listopada.
Rozbudowa modułu Harmony.
9 listopada odbył się pierwszy spacer kosmiczny (EVA) tej ekspedycji, w którym uczestniczyli dowódczyni Whitson i inżynier pokładowy Malenczenko. Opuścili oni o 9:54 UTC śluzę powietrzną i przygotowali PMA-2 na przeniesienie we właściwe miejsce na module Harmony. W ciągu 6 godzin i 55 minut rozłączono szereg różnych przewodów.
Dzięki temu kilka dni później moduł PMA-2 został przeniesiony za pomocą ramienia robota. PMA-2 dołączono do Harmony 12 listopada, a operacja przenoszenia trwała prawie dwie godziny.
Dwa dni później załodze udało się umieścić adapter dokujący we właściwym miejscu na Harmony. Przy użyciu ramienia robota PMA-2 umieszczono na przednim węźle modułu. Poprzez to możliwym będzie przycumowanie do stacji europejskiego laboratorium Columbus do modułu Harmony.
Aby uczynić z Harmony prawdziwy moduł stacji, astronauci Whitson i Tani wykonali kolejne wyjście w otwartą przestrzeń kosmiczną. 20 listopada podłączyli oni moduł do zasilania i obiegu chłodzącego stacji, co trwało 7 godzin i 16 minut.
Przy trzecim EVA, który odbył się 24 listopada wszystkie czynności związane z podłączaniem modułu zostały zakończone. Tani i Whitson wyszli o 9:50 UTC, aby przepracować na zewnątrz stacji w sumie 7 godzin i 4 minuty. Poza kończeniem przyłączania obwodów elektrycznych i chłodzenia w programie znalazła się również inspekcja części złącza obrotowego kratownicy – SARJ-S3. Od połowy września dochodziło tam do drgań podczas jego używania, a silnik pobierał więcej energii. Już podczas spaceru kosmicznego w ramach misji STS-120, który odbył się 28 października, odbyła się inspekcja złącza. Odkryto wtedy opiłki metalu, z których pobrano próbkę do przebadania na Ziemi. Podczas obecnej inspekcji ponownie odkryto opiłki metalu.
Dwa pozaplanowe wyjścia.
NASA zapowiedziała 18 grudnia kolejne wyjście. Podczas niego, Whitson i Tani, ponownie sprawdzili złącze obrotowe SARJ-S3. Mimo inspekcji trwającej 6 godzin i 56 minut nie udało się ustalić źródła problemu. Był to zarazem setny spacer kosmiczny na stacji ISS. W jego trakcie dowódczyni Whitson pobiła rekord. Z 32 godzinami i 36 minutami stała się najdłużej przebywającą w otwartej przestrzeni kosmicznej kobietą.
19 grudnia w wypadku samochodowym zginęła 90-letnia matka inżyniera pokładowego Daniela Tani. Jeszcze tego wieczora astronauta został o tym poinformowany przez jego żonę i lekarza NASA. Rosyjska agencja kosmiczna, jak i NASA, złożyły mu kondolencje. NASA zapowiedziała wszelką pomoc dla niego, w szczególności psychologiczną.
23 grudnia wystartował ostatni w 2007 roku frachtowiec Progress z 2,24 tonami zaopatrzenia dla stacji i załogi. Rakieta wystartowała planowo o 7:12 UTC z kosmodromu Bajkonur w Kazachstanie. Dzień wcześniej stary statek transportowy został odłączony od stacji. Progress M-62, wypełniony paliwem, wodą pitną, powietrzem, wyposażeniem stacji, jak i prezentami na Boże Narodzenie, zadokował do stacji 26 grudnia o 8:14 UTC.
30 stycznia 2008 przeprowadzono kolejny spacer kosmiczny, podczas którego Tani i Whitson zajęli się wymianą silnika obracającego panelami baterii słonecznych 1A. Po zamianie silników obrócono panel słoneczny i do razu dostarczył on więcej energii dla stacji.
Po tym jak astronauci wypełnili w ostatnich dniach statek transportowy Progress M-62 zbędnymi rzeczami wyposażenia i śmieciami, pojazd został 4 lutego o 10:32 UTC odłączony od stacji. Dzień później o 13:03 UTC z kosmodromu Bajkonur wystartował kolejny transportowiec Progress M-63. Po dwóch dniach lotu zadokował on do stacji 7 lutego o 14:30 UTC.
Europejski moduł Columbus.
9 lutego na stację dotarło europejskie laboratorium kosmiczne Columbus. O 17:17 UTC prom Atlantis zadokował do ISS razem z misją STS-122. Załoga misji prowadziła prace na zewnątrz stacji, podczas gdy 11 lutego do stacji dołączono moduł Columbus. Dwa dni później wymieniono zbiornik z azotem przymontowany do stacji, a 15 lutego zamontowano dwie platformy na eksperymenty na zewnętrznej ścianie Columbusa. Po 9 dniach wspólnej pracy prom Atlantis odłączył się od stacji 18 lutego o 9:24 UTC. Razem z STS-122 na Ziemię wrócił inżynier pokładowy Daniel Tani, którego na stacji zamienił Francuz Léopold Eyharts.
Instalacja pierwszej części japońskiego laboratorium.
Po trzech tygodniach od powrotu ostatniej misji wahadłowca, 13 marca o 3:49 UTC do ISS zadokował prom Endeavour. Astronauci z misji STS-123 przeprowadzili pięć spacerów kosmicznych i powiększyli stację o dwa nowe moduły: logistyczny ELM-PS z japońskiego laboratorium oraz wyprodukowaną w Kanadzie specjalistyczną końcówkę do ramienia robota pracującego na zewnątrz stacji.
Moduł ELM-PS jest pierwszą częścią japońskiego laboratorium Kibō. Po tej operacji już wszystkie państwa biorące udział w projekcie ISS miały co najmniej jeden moduł na orbicie.
Końcówkę ramienia robotycznego, nazwaną Dextre, dostarczono na stację w częściach. Aż trzy spacery kosmiczne były potrzebne do zamontowania całej końcówki. Dextre jest wyposażony w dwoje ramion oraz dwie ręce i ma zajmować się naprawami, które dotychczas były wykonywane przez astronautów podczas EVA.
Przed tym jak Endeavour odłączył się od ISS po 12 dniach 25 marca o 0:25 UTC inżynier pokładowy Eyharts zamienił się miejscami z Garrettem Reismanem. Francuz wrócił na Ziemię po dwóch miesiącach.
Przybycie europejskiego frachtowca ATV.
9 marca z rakietą Ariane 5 z kosmodromu Kourou wystartował pierwszy Automatyczny Statek Transferowy – ATV nazwany „Jules Verne”. Bezzałogowy statek transportowy europejskiej agencji kosmicznej ESA, po szczegółowych testach na orbicie, zadokował w pełni automatycznie do ISS 3 kwietnia o 14:45 UTC. Wcześniej ATV znajdował się 2000 km przed stacją, gdzie czekał aż misja STS-123 odłączy się od stacji 25 marca. „Jules Verne” przywiózł zaopatrzenie i paliwo dla stacji. Statek pozostawał podłączony do ISS przez pięć miesięcy.
Frachtowiec posiada taką samą atmosferę jak ta na stacji i może służyć załodze jako dodatkowa przestrzeń. Gdy ATV jest zadokowany ma również możliwość wynieść stację na wyższą orbitę używając silników zamontowanych z tyłu pojazdu. Do tej pory operacje te były wykonywane przy użyciu rosyjskich Progressów.
Przez odłączeniem, ATV został wypełniony śmieciami i zbędnym wyposażeniem, po czym spłonął w górnych warstwach atmosfery ziemskiej.
Przybycie 17. stałej załogi.
Dowódca Siergiej Wołkow i Inżynier pokładowy Oleg Kononienko przybyli na stację 10 kwietnia na pokładzie Sojuza TMA-12. Statek zadokował do ISS o 12:57 UTC do śluzy powietrznej Pirs. Na pokładzie Sojuza była także astronautka południowokoreańska Yi So-yeon.
Powrót na Ziemię.
Po przepracowaniu w kosmosie pół roku, dowódczyni Whitson i inżynier pokładowy Malenczenko powrócili na Ziemię razem z astronautką z Korei Południowej. Lądowanie przebiegało podobnie nieplanowo jak w przypadku Sojuza TMA-10. Przez problemy z odłączeniem modułu serwisowego od lądownika, powrót odbył się na innej niż planowano trajektorii wejście w atmosferę. Powrót po trajektorii balistycznej spowodował duże przeciążenia i lądowanie 428 km na zachód od planowanego miejsca.

</doc>
<doc id="1044012" url="https://pl.wikipedia.org/wiki?curid=1044012" title="Aleksiej Bestużew-Riumin">
Aleksiej Bestużew-Riumin

Hrabia Aleksiej Pietrowicz Bestużew-Riumin (ur. 1693, zm. 21 kwietnia 1766) – rosyjski polityk.
Życiorys.
Kanclerz Rosji od 1744 roku. Dzięki przychylności carycy Elżbiety Piotrownej miał dyktatorskie wpływy. Przekonał Elżbietę by walczyła przeciw Fryderykowi Wielkiemu w wojnie siedmioletniej. Wygnany z dworu w roku 1758, powrócił do łask w roku 1762. 
Wśród dworu Elżbiety powstały w latach czterdziestych dwa stronnictwa na czele pierwszego stał stronnik dworu angielskiego, saskiego i wiedeńskiego wicekanclerz hrabia Bestużew-Riumin, drugą prowadził poseł francuski Jacques-Joachim Trotti, markiz de La Chétardie. Matka przyszłej carycy Katarzyny II Joanna Elżbieta Holstein-Gottorp (po mężu także von Anhalt-Zerbst) próbowała dopomóc Fryderykowi Pruskiemu podważając pozycję Bestużewa. Kanclerz wytrzymał starcie i zdobył przechwycony list Chetardie'go, w którym Francuz krytykował działania Elżbiety, by odesłać go do Paryża, Joannę zaś do Niemiec. Dama dworu Maria Czogłokowa została szpiegiem Bestużewa na dworze przyszłej carycy Katarzyny von Anhalt-Zerbst i jej męża Piotra Ulryka Holsztyńskiego „Wielkiego Księcia” rosyjskiego (potem car Piotr III Romanow), którego poślubiła w 1745 roku.
Bestużew i Elżbieta zawarli w roku 1745 traktat pokojowy ze Szwecją, w 1746 układ z Austrią o wspólnej pomocy. Z kolei Dania zaczęła ubiegać się o posiadłości holsztyńskie księcia próbując wymienić je na Oldenburg. Katarzyna planowała zdobycie władzy i zbliżenie Rosji z Anglią. Charles Hanbury Williams zapewnił przyszłej carycy znaczne środki. Ta często informowała go o stanie zdrowia Elżbiety. Bestużew, który wiedział o spisku brał ogromne łapówki. Posłowi angielskiemu nie udało się doczekać swego sukcesu w roku 1761 został zabity. W tym okresie Rosja wznowiła układ przeciw Prusom, ale z wyłączeniem ataku na Anglię. Kanclerz Bestużew odszedł w cień, a jego następcą na tym stanowisku został Michaił Woroncow. W tym samym czasie Bestużewa aresztowano. Lecz udało się mu pozbyć wszystkich akt, które mogłyby skompromitować Katarzynę. W procesie Bestużewa zażądano dla niego kary śmierci, za niepowodzenia na froncie. W miesiąc po zgonie Elżbiety (1762) ogłoszono wielką amnestię, a jedynym którego nie uwolniono, był Bestużew. 
Po zamachu stanu z lipca 1762 Katarzyna II Wielka przywróciła Bestużewa do łask. Jednak wiodącej roli pozbawili go liczni faworyci Katarzyny.

</doc>
<doc id="1044013" url="https://pl.wikipedia.org/wiki?curid=1044013" title="El Rama">
El Rama

El Rama - miasto w Nikaragui nad rzeką Escondido. Stanowi ważny port, połączony z Atlantykiem i Morzem Karaibskim. Populacja miasta wynosi około 50 000 mieszkańców. 

</doc>
<doc id="1044015" url="https://pl.wikipedia.org/wiki?curid=1044015" title="Stary cmentarz na Służewie w Warszawie">
Stary cmentarz na Służewie w Warszawie

Stary cmentarz na Służewie – rzymskokatolicki cmentarz na obszarze MSI Stary Służew w warszawskiej dzielnicy Ursynów.
Położenie.
Stary cmentarz na Służewie znajduje się przy terenach plebanii kościoła św. Katarzyny przy ulicy Fosa. Od strony południowej znajduje się ulica Anyżkowa (na planach jest podawana ulica Renety, która znajduje się bliżej skarpy).
Historia.
Położony blisko kościoła, co najmniej równie stary co parafia, która została erygowana w 1238.
Został częściowo zniszczony w czasie powstania listopadowego, odnowiony i rekonsekrowany w 1839. Zachowane sprzed tego okresu trzy groby kominowe. W 1850 powiększono obszar cmentarza i obwiedziono go murem. Teren cmentarza został powiększony ponownie w 1876.
W dniu 28 października 1989 podczas uroczystości z udziałem Józefa Glempa na terenie cmentarza w miedzianej urnie wykonanej przez Andrzeja Renesa złożono ziemię pobraną z miejsc egzekucji i pochówków ofiar komunistycznego terroru, to jest z terenów obu służewskich cmentarzy, skarpy warszawskiej, służewskiego klasztoru dominikanów, toru wyścigowego na Służewcu, Powązek i okolic ulicy 11 listopada.

</doc>
<doc id="1044019" url="https://pl.wikipedia.org/wiki?curid=1044019" title="Tadeusz Gawin (związkowiec)">
Tadeusz Gawin (związkowiec)

Tadeusz Gawin (ur. 3 lipca 1951 w Czułowie) – polski polityk, działacz związkowy, poseł na Sejm II kadencji.
Życiorys.
Ukończył w 1970 Technikum Kolejowe Ministerstwa Komunikacji w Krakowie, w 1977 studia inżynierskie na Wydziale Automatyki, Informatyki i Elektroniki Politechniki Śląskiej w Gliwicach a w 1984 studia magisterskie tamże. Od 1970 pracował w Polskich Kolejach Państwowych w Oddziale Automatyki i Łączności w Katowicach m.in. na stanowisku zastępcy naczelnika sekcji oraz kontrolera ds. łączności. Od 2001 pozostaje zatrudniony w Telekomunikacji Kolejowej w Zakładzie Telekomunikacji w Katowicach.
W 1990 został przewodniczącym Federacji Związków Zawodowych Pracowników Automatyki i Telekomunikacji PKP, w latach 2004–2010 zasiadał w prezydium Ogólnopolskiego Porozumienia Związków Zawodowych.
W latach 1993–1997 sprawował mandat posła na Sejm II kadencji wybranego z listy Sojuszu Lewicy Demokratycznej w okręgu Katowice. W 1997 i 2001 bezskutecznie kandydował w kolejnych wyborach parlamentarnych.
Od 2003 członek Stowarzyszenia Parlamentarzystów Polskich, w 2012 został wiceprzewodniczącym (według statutu wicemarszałkiem) tego stowarzyszenia.
W 2004 został odznaczony Krzyżem Kawalerskim Orderu Odrodzenia Polski, w 2009 przyznano mu Krzyż Oficerski tego orderu. W 1997 trzymał Złoty Krzyż Zasługi.

</doc>
<doc id="1044022" url="https://pl.wikipedia.org/wiki?curid=1044022" title="Brusyliw">
Brusyliw

Brusyliw (ukr. Брусилів) – osiedle typu miejskiego na Ukrainie, w obwodzie żytomierskim, nad rzeką Zdwyż, dopływem Teterewa, siedziba władz rejonu brusyliwskiego.
Historia.
Pierwsza wzmianka pochodzi z 1543 roku. Było to prywatne miasto szlacheckie. W roku 1865 roku, w ramach represji po powstaniu styczniowym skasowano miejscowy klasztor kapucynów, założony przez Feliksa Czackiego.
Siedziba dawnej w ujeździe radomyskim guberni kijowskiej.
Status osiedla typu miejskiego posiada od 1979 roku.
W 2013 liczyło 4958 mieszkańców.
W Brusiłowie urodził się Iwan Ohijenko – ukraiński slawista, założyciel i pierwszy rektor Ukraińskiego Uniwersytetu Państwowego w Kamieńcu Podolskim, później metropolita prawosławny diecezji Winnipeg w Kanadzie.

</doc>
<doc id="1044026" url="https://pl.wikipedia.org/wiki?curid=1044026" title="Río Blanco (Nikaragua)">
Río Blanco (Nikaragua)

Río Blanco - miasto w Nikaragui; 18 600 mieszkańców (2006). Przemysł spożywczy, włókienniczy.

</doc>
<doc id="1044031" url="https://pl.wikipedia.org/wiki?curid=1044031" title="Camoapa">
Camoapa

 
Camoapa - miasto i gmina w Nikaragui w departamencie Boaco. W 2005 roku zamieszkiwane przez 13 995 mieszkańców. Przemysł spożywczy, włókienniczy.

</doc>
<doc id="1044032" url="https://pl.wikipedia.org/wiki?curid=1044032" title="Międzynarodowy Dzień Młodzieży">
Międzynarodowy Dzień Młodzieży

Międzynarodowy Dzień Młodzieży (ang. "International Youth Day" = IYD) – święto obchodzone corocznie 12 sierpnia.
Historia.
Święto zostało ustanowione 17 grudnia 1999 roku przez Zgromadzenie Ogólne ONZ na wniosek Światowej Konferencji Ministrów Odpowiedzialnych za Sprawy Młodzieży (uchwała nr 54/120). Obchody święta są inicjatywą należącą do Światowego Programu Działań na Rzecz Młodzieży (ang. "World Programme of Action for Youth").
W ramach corocznych (od 2000 roku) obchodów Międzynarodowego Dnia Młodzieży odbywają się konferencje, dyskusje, spotkania z przedstawicielami władz, warsztaty, przedsięwzięcia artystyczne i charytatywne. Celem święta jest uaktywnienie młodzieży, zachęcenie jej do działań na rzecz rówieśników i społeczności lokalnej, wymiana poglądów, przedstawianie władzom pomysłów i sugestii dotyczących rozwiązywania kwestii dotyczących młodzieży w danym kraju.
Obchody.
Obchody odbywają się co roku pod innym hasłem przewodnim określającym centralne zagadnienie danej edycji święta.
Między 12 sierpnia 2010 r. a 11 sierpnia 2011 r. odbył się Międzynarodowy Rok Młodzieży pod hasłem: " Dialog i Wzajemne Zrozumienie".

</doc>
<doc id="1044035" url="https://pl.wikipedia.org/wiki?curid=1044035" title="El Crucero">
El Crucero

El Crucero - miasto w Nikaragui; 17 400 mieszkańców (2006). Przemysł spożywczy, włókienniczy.

</doc>
<doc id="1044038" url="https://pl.wikipedia.org/wiki?curid=1044038" title="Siuna">
Siuna

 
Siuna – miasto w Nikaragui; 16 500 mieszkańców (2006). Przemysł spożywczy, włókienniczy. Znajduje się tu port lotniczy Siuna.

</doc>
<doc id="1044039" url="https://pl.wikipedia.org/wiki?curid=1044039" title="Rośka">
Rośka

Rośka () – rzeka na Ukrainie, prawy dopływ Rosi.
Płynie przez Wyżynę Naddnieprzańską.
Długość wynosi 73 km, powierzchnia dorzecza 1100 km².

</doc>
<doc id="1044040" url="https://pl.wikipedia.org/wiki?curid=1044040" title="ZK-300">
ZK-300

ZK-300 – polska lotnicza bomba kasetowa. Po zrzucie z bomby jest uwalniane 315 bomb odłamkowych LBOk-1 o łącznej masie 252 kg. Pole rażenia subamunicji tworzy prostokąt o wymiarach 200x1500 m.

</doc>
<doc id="1044042" url="https://pl.wikipedia.org/wiki?curid=1044042" title="Kościół św. Jakuba w Raciborzu">
Kościół św. Jakuba w Raciborzu

 
Kościół pw. św. Jakuba – podominikański kościół pochodzący z XV wieku, który znajduje się na rynku w Raciborzu.
Historia.
Kościół św. Jakuba to jedyna pozostałość po klasztorze dominikanów. Jego powstanie wiąże się ze sprowadzeniem zakonu Dominikanów około 1258 roku. Prawdopodobnie w tym samym roku został konsekrowany przez biskupa wrocławskiego Tomasza I. Obecny wygląd budowli pochodzi z początków XV wieku, po pożarze z 1300 roku. 
Dzisiejszy główny układ architektoniczny powstał w wyniku przebudowy zakończonej w roku 1655, po pożarze z 1637 roku. Data odbudowy wraz z herbem Odrowążów, z których wywodzą się śląscy dominikanie – św. Jacek i błogosławiony Czesław widnieją na kamiennej ościeżnicy drzwi prowadzących od północnej strony na chór. W tym roku powstała również kaplica grobowa rodziny hrabiów von Gaschin oraz Matki Boskiej Szkaplerznej, poprzez podwyższenie i postawienie filarów w zachodnim przęśle nawy. W 1810 roku po kasacji klasztoru dominikanów również kościół przyklasztorny miał zostać zlikwidowany. Jednak w wyniku zabiegów duchowieństwa 24 sierpnia 1811 roku zawarto porozumienie. Mówiło ono, że w kościele św. Jakuba będą odprawiane nabożeństwa w języku polskim. Królewski Urząd Skarbowy przeznaczył 926 talarów na utrzymanie dwóch duchownych i kościelnego, a także na zakup sprzętów liturgicznych. Nabożeństwa w języku polskim odprawiane były w tym kościele do roku 1938. Podczas renowacji kościoła w latach 1822-1823 wymieniono między innymi gonty na niepalny dach. W 1874 roku przebudowano elewację kościoła.
W 1945 roku wskutek działań wojennych spalił się dach, ołtarz oraz uszkodzono sklepienie prezbiterium w kościele. Odbudowę rozpoczęto w tym samym roku, a zakończono w 1947. Kościół św. Jakuba pełnił wtedy, do czasu odbudowy kościoła Wniebowzięcia Najświętszej Maryi Panny rolę kościoła parafialnego dla centrum miasta.
Obecnie odbywają się w nim Msze Święte w języku niemieckim oraz nabożeństwa dla młodzieży. Jest kościołem filialnym, należącym do parafii Wniebowzięcia Najświętszej Maryi Panny.
Opis.
Jest to gotycka budowla orientowana, która posiada jedną, szeroką nawę. Od strony wschodniej poprzedzona jest wieloprzęsłowym chórem.
Elewacja zachodnia od strony Rynku posiada wystrój neoromański, natomiast wieży i elewacjom bocznym przywrócono styl gotycki za sprawą raciborskiego architekta Stracke'go. Po prawej stronie od głównego wejścia znajduje się marmurowy krzyż, który stoi tam od czerwca 1874 roku. Natomiast po drugiej stronie znajduje się pomnik św. Jana Nepomucena sprzed 1720 roku.
Wnętrze.
Najcenniejsza pod względem architektonicznym częścią wnętrza kościoła jest kaplica grobowa hrabiów von Gaschin. Znajduje się ona za klasycystyczną amboną z końca XVIII wieku. Na sklepieniu kaplicy oraz w obramowaniu okna można zobaczyć piękną dekorację stiukową, która powstała w latach 1637-1655. W 1661 roku hrabia Melchior Ferdynand von Gaschin zlecił Salomonowi Steinhofowi wykonanie ołtarza w rodowej kaplicy za sumę 200 talarów. Ołtarz wykonany jest z czarnego marmuru, a w środkowym polu ołtarza znajduje się Grupa Ukrzyżowania, która wykonana jest z alabastru. Dekorowana jest licznymi motywami roślinnymi, a także aniołkami podtrzymującymi gładki plafon oraz sceny "Biczowania" i "Ukrzyżowania".
Naprzeciw rodowej kaplicy von Gaschin, znajduje się południowa kaplica, w której jest "ołtarz Różańca świętego" ufundowany w 1659 roku. Jego twórcą jest najprawdopodobniej Salomon Steinhof. Nastawa ołtarza jest złożona z obrazów umieszczonych piętrowo jeden nad drugim. I tak na dolnym obrazie jest przedstawiona Matka Boska, a sam obraz pochodzi z Rzymu. Obok tego obrazu znajdują się konchowe wnęki, w których znajdują się dwie rzeźby św. Dominika i św. Jacka. W środkowej kondygnacji znajduje się obraz pochodzący z XVIII wieku, a przedstawiający widzenie św. Dominika, który otrzymuje szkaplerz z rąk Matki Boskiej. Obraz został namalowany na drzewie, a obok niego znajdują się figury dwóch świętych kobiet. Na wieńczącym ołtarz owalu znajduje się obraz przedstawiający św. Józefa z Dzieciątkiem, a obok obrazu są umieszczone dwie figury świętych, z czego jedna przedstawia św. Antoniego. Cały ołtarz oplata girlandowy, bogato zdobiony wieniec, który wyrasta jak drzewo Jessego z podstawy ołtarza. Natomiast w wieńcu po każdej stronie znajduje się po osiem rzeź posiadających identyfikujące je inskrypcje, które przedstawiają antenatów Najświętszej Maryi Panny. Zwieńczeniem całego ołtarza jest postać Matki Boskiej, która stoi na półksiężycu.
Pozostałe ołtarze pochodzą z drugiej połowy XVIII wieku, mają formę barokową i prezentują mniejszą wartość artystyczną.
Pierwotny ołtarz główny poświęcony św. Jakubowi, który jest patronem kościoła, spłonął w 1945 roku. Obecny ołtarz ma formę pseudogotycką.

</doc>
<doc id="1044045" url="https://pl.wikipedia.org/wiki?curid=1044045" title="Somotillo">
Somotillo

 
Somotillo - miasto w Nikaragui; 16 400 mieszkańców (2006). Przemysł spożywczy, włókienniczy.

</doc>
<doc id="1044048" url="https://pl.wikipedia.org/wiki?curid=1044048" title="Rostawycia">
Rostawycia

Rostawycia () – rzeka na Ukrainie, lewy dopływ Rosi.
Płynie przez Wyżynę Naddnieprzańską, jej długość wynosi 116 km, a powierzchnia dorzecza 1465 km².
Przepływa przez m.in. osiedle typu miejskiego Różyn, wsi Prybereżne, Sokiłeć.

</doc>
<doc id="1044051" url="https://pl.wikipedia.org/wiki?curid=1044051" title="Santo Tomás (miasto w Nikaragui)">
Santo Tomás (miasto w Nikaragui)

Santo Tomás - miasto w Nikaragui, położone około 40 km od Juigalpa i 190 km od stolicy kraju Managua. W 2006 roku liczyło 15 800 mieszkańców. Ludność głównie zatrudniona jest w rolnictwie i hodowli oraz w przemyśle spożywczym i włókienniczym.

</doc>
<doc id="1044057" url="https://pl.wikipedia.org/wiki?curid=1044057" title="Quilalí">
Quilalí

Quilalí - miasto w Nikaragui; 14 400 mieszkańców (2006]). Przemysł spożywczy, włókienniczy.

</doc>
<doc id="1044060" url="https://pl.wikipedia.org/wiki?curid=1044060" title="Tracy Scoggins">
Tracy Scoggins

Tracy Dawn Scoggins (ur. 13 listopada 1953 w Dickinson) – amerykańska aktorka i producentka telewizyjna i filmowa, modelka.
Życiorys.
Wczesne lata.
Urodziła się w Dickinson w stanie Teksas jako najmłodsze dziecko pary prawników – Lucille Scoggins i jej męża. Kiedy miała trzy lata, magazyn „Galveston Daily News” zrobił felieton o najmłodszych obywatelach, którzy kiedykolwiek ubiegali się i otrzymali kartę biblioteczną.. W latach licealnych była uzdolnioną sportsmenką, świetną w licznych grach sportowych, zwłaszcza w gimnastyce i skokach do wody. Po ukończeniu Dickinson High School, w wieku szesnastu lat studiowała komunikację i fizykę na Southwest Texas State University w San Marcos w stanie Teksas, gdzie prawie zakwalifikowała się do zespołu skoków do wody na igrzyska olimpijskie 1980.
Kariera.
Rozpoczęła krótką karierę modelki (173 cm wzrostu) dla prestiżowej Elite Modeling Agency, z którą współpracowała przez rok, zanim pojawiła się na wybiegach w Europie, we Włoszech, Niemczech i Francji. 
Po powrocie do Stanów Zjednoczonych poznawała tajniki sztuki aktorskiej w elitarnym nowojorskim Herbert Berghoff Studio i Wynn Hanmann Studio. Następnie przeniosła się do Hollywood, gdzie zapoczątkowała swoją karierę na małym ekranie w serialu CBS "Diukowie Hazzardu" ("The Dukes of Hazzard", 1980), dramacie telewizyjnym NBC "Twirl" (1980) z Heather Locklear oraz serialach: detektywistycznym NBC "Remington Steele" (1983) z Pierce’em Brosnanem, operze mydlanej CBS "Dallas" (1983), NBC "Drużyna A" ("The A-Team", 1983) z Mr. T, ABC "Renegaci" ("Renegades", 1983) z Patrickiem Swayze, ABC "T.J. Hooker" (1984) z Heather Locklear, CBS "Mike Hammer" (1984) i operze mydlanej ABC "Hotel" (1987). Na dużym ekranie wystąpiła po raz pierwszy w dramacie sensacyjnym Davida Fishera "Żołnierzyki" ("Toy Soldiers", 1984) u boku Tima Robbinsa.
Międzynarodową popularność zawdzięcza roli Moniki Colby, córki Jasona (Charlton Heston) i Sable (Stephanie Beacham) w ostatnich odcinkach opery mydlanej ABC "Dynastia" ("Dynasty", 1985, 1989) i spin–off "Dynastia Colbych" ("The Colbys", 1985-87). 
Zagrała potem w serialach: "Renegat" ("Renegade", 1992) z Lorenzo Lamasem, "Nowe przygody Supermana" ("Lois &amp; Clark: New Adventures of Superman", 1993-94) jako Catherine 'Cat' Grant, rozwiedziona felietonistka "Codziennej Planety" z Deanem Cainem i Teri Hatcher, " (Star Trek: Deep Space Nine", 1995) w roli inżynier Gilori Rejal, sitcomie CBS "Cybill" (1995), "Lonesome Dove: Lata bezprawia" ("Lonesome Dove: The Outlaw Years", 1995-96) jako Amanda Carpenter, sequelach Warner Bros. – "Dallas: J.R. powraca" ("Dallas: J.R. Returns", 1996) i "Dallas: Wojna Ewingów" ("Dallas: War of the Ewings", 1998), "Nieśmiertelny" ("Highlander", 1996-97), "Babilon 5" ("Babylon 5", 1998) i spin–off "Krucjata" ("Crusade", 1999) jako kapitan Elizabeth Lochley oraz serialu grozy GLBT "Hotel Dante" ("Dante's Cove", 2005-07) w roli Grace.
W 1981 roku poznała Johny’ego Connelly’ego, za którego 8 lipca 1982 roku wyszła za mąż. Jednak w roku 1988 doszło do rozwodu. Spotykała się z aktorem Jasonem Gedrickiem (1988).

</doc>
<doc id="1044065" url="https://pl.wikipedia.org/wiki?curid=1044065" title="Galeras">
Galeras

Galeras – aktywny wulkan w południowo-zachodniej Kolumbii, położony w paśmie Kordyliery Środkowej (Andy), 9 km od miasta Pasto, stolicy departamentu Nariño. W jego otoczeniu znajduje się rezerwat florystyczny i faunistyczny. Nazwę wulkanowi nadali hiszpańscy konkwistadorzy, dlatego że jego sylwetka przypominała im sylwetki więźniów skazanych na roboty przymusowe (m.in. galernicy) w Hiszpanii. Tubylcy nazywali go Urcunina co znaczy góra ognia.
Geologia.
Galeras jest wulkanem aktywnym przez co najmniej ostatni milion lat. Dwie główne erupcje, które uformowały kalderę miały miejsce około 560 000 lat temu (w tej erupcji wyrzucono około 15 km³ materiału) oraz pomiędzy 40 000 i 150 000 lat temu (mniejsza erupcja, ale wciąż zauważalna: 2 km³ materiału). Później część kaldery zapadła się, prawdopodobnie w wyniku niestabilności spowodowanej przez aktywność hydrotermalną. Późniejsze erupcje uformowały mniejszy stożek w obrębie kaldery w kształcie podkowy.
Co najmniej 6 wielkich erupcji zdarzyło się w ciągu ostatnich 5 000 lat (ostatnia z nich w 1886 roku). Było co najmniej 20 mniejszych wybuchów od XVI wieku.
Ostatnie erupcje.
Galeras jest jednym z najbardziej aktywnych wulkanów Kolumbii i posiada najwięcej świadectw historycznych od ważnych wybuchów w XVI wieku. Wulkana zwiększył swoją aktywność na początku 1988 roku.
Zobacz też.
Lista wulkanów w Kolumbii

</doc>
<doc id="1044066" url="https://pl.wikipedia.org/wiki?curid=1044066" title="Windows Internet Explorer 7">
Windows Internet Explorer 7



</doc>
<doc id="1044071" url="https://pl.wikipedia.org/wiki?curid=1044071" title="Pomnik Adama Mickiewicza w Warszawie">
Pomnik Adama Mickiewicza w Warszawie

Pomnik Adama Mickiewicza – neoklasycystyczny monument Adama Mickiewicza znajdujący się na Krakowskim Przedmieściu w Warszawie.
Pomnik zaprojektowany przez Cypriana Godebskiego został odsłonięty w stulecie urodzin poety 24 grudnia 1898.
Historia.
Pomnik Adama Mickiewicza w Warszawie wzniesiony został na placu powstałym z wyburzenia budynków na terenie dawnej jurydyki Dziekanka, w miejscu fontanny przeniesionej na plac Bankowy. Sam pomnik, dłuta Cypriana Godebskiego, został wkomponowany w otoczenie przez Józefa Piusa Dziekońskiego i Władysława Marconiego.
Posąg o wysokości 4,5 metra został odlany we Włoszech. Kolumna i cokół pomnika zostały wykonane z granitu pochodzącego z kamieniołomów w Baveno w Piemoncie. W Warszawie zastosowano obydwie odmiany granitu baweńskiego: różową o budowie ziarnistej oraz szarą. W oprawie architektonicznej monumentu zwraca uwagę stopniowane barw: od ciemnoszarych schodów wykonanych z granitu z Gniewania na Podolu, poprzez taras i cokół z granitu z Baveno, aż po jasnoszarą odmianę tego granitu w kolumnie.
Zaprojektowane przez Zenona Chrzanowskiego kunsztowne ogrodzenie pomnika w postaci kutej w żelazie kraty z motywami roślinnymi zostało wykonane w warszawskiej firmie S. Zielezińskiego. W narożnikach ogrodzenia ustawiono osiem dwuramiennych latarń.
Koszt realizacji monumentu wyniósł 200 tys. rubli.
Monument został odsłonięty 24 grudnia 1898, w setną rocznicę urodzin poety. Krótka uroczystość, w obecności policji i wojska, została ograniczona przez władze rosyjskie do poświęcenia pomnika. Zakazano przemówień, a w wydarzeniu mogły wziąć udział jedynie osoby zaproszone z biletami wstępu. Cenzura otrzymała polecenie ograniczenia do minimum wzmianek o uroczystości, a z wystaw obrazów i okien księgarń usunięto portrety Mickiewicza. Zaplanowana uroczystość miała trwać jedynie kwadrans. Rozpoczęła się utworem Stanisława Moniuszki, po którym nastąpiło odsłonięcie rzeźby. Po poświęceniu monumentu wystąpić miał Henryk Sienkiewicz, jednak z uwagi na nałożone restrykcje milczał przez całą uroczystość. Następnie orkiestra odegrała kolejny utwór Moniuszki, a zgromadzony tłum rozpoczął składanie kwiatów pod pomnikiem.
W październiku 1916 nazwę skwer Konstantynowski, na którym znajdował się monument, zmieniono na skwer Adama Mickiewicza.
W 1944 pomnik został zdemontowany przez Niemców i wywieziony do Rzeszy, gdzie po wojnie w Hamburgu polska misja wojskowa odnalazła i rewindykowała m.in. głowę i fragment torsu. Kopię odlewu wykonał Jan Szczepkowski przy współpracy Józefa Trenarowskiego. Odlew wykonała firma Braci Łopieńskich. Odtworzono także cokół i ogrodzenie. W czasie rekonstrukcji pomnika nie przywrócono natomiast czterech zniczy, które znajdowały się w narożach balustrady u podnóża monumentu. Prace nad ich odtworzeniem rozpoczęły się w 1978. Znicze przywrócono w 1986.
Monument został odsłonięty ponownie 28 stycznia 1950 przez Bolesława Bieruta na zakończenie jubileuszowego Roku Mickiewiczowskiego.
30 stycznia 1968 pod pomnikiem miała miejsce manifestacja studencka przeciwko zdjęciu z afisza Teatru Narodowego w Warszawie "Dziadów".
Inne informacje.
W Warszawie znajdują się jeszcze dwa pomniki Adama Mickiewicza. Autorem pierwszego jest Stanisław Horno-Popławski, a monument został odsłonięty w 1955 przy wejściu głównym do Pałacu Kultury i Nauki.

</doc>
<doc id="1044072" url="https://pl.wikipedia.org/wiki?curid=1044072" title="Actio fiduciae">
Actio fiduciae

Actio fiduciae – w prawie rzymskim powództwo służące powierzającemu rzecz wierzycielowi przeciwko powiernikowi (fiducjariuszowi), z kontraktu powierniczego.
Powództwo to zaczęto przyznawać pod koniec istnienia republiki i na początku pryncypatu.
Charakterystyka powództwa.
"Actio fiduciae" było powództwem dobrej wiary. Zmierzało ono do odzyskania rzeczy oddanej fiducjariuszowi, albo do wymuszenia czynności, do której był on zobowiązany. W wypadku zasądzenia fiducjariusza, powodowała jego infamię ("actio famosa").

</doc>
<doc id="1044074" url="https://pl.wikipedia.org/wiki?curid=1044074" title="Inwestowanie skoncentrowane">
Inwestowanie skoncentrowane

Inwestowanie skoncentrowane (ang. "focus investment strategy") – strategia inwestycyjna polegająca na zakupie akcji niewielkiej liczby spółek – najczęściej przyjmuje się, że kilku (3-8). Strategia ta stoi w skrajnej opozycji do teorii portfelowej Markowitza, gdzie dywersyfikacja jest czynnikiem zmniejszającym ryzyko. To z kolei rozumiane jest tam jako odchylenie standardowe, czyli odstępstwo od średniej.
Zwolennicy inwestowania skoncentrowanego, tacy jak Warren Buffett uważają, że wręcz przeciwnie – w sposób ten zmniejsza się ryzyko, ponieważ obserwowanie kilku dobrze dobranych walorów, i w razie potrzeby dokonywanie korekt, jest dużo łatwiejsze w przypadku portfela składającego się z akcji kilku spółek niż zarządzanie portfelem wieloskładnikowym (kilkunastu, kilkudziesięciu spółek). Drugim czynnikiem, przemawiającym ich zdaniem za tą strategią jest maksymalizacja prawdopodobieństwa uzyskania wysokiej stopy zwrotu. Starannie dobierając akcje, inwestor ma większą pewność, że kilka lub większość akcji osiągnie wysoką stopę zwrotu. Portfel składający się z kilkudziesięciu walorów osiągnie wyniki przeciętne (zob. inwestowanie indeksowe), a na dodatek trudno będzie nim zarządzać. Koncepcja ta opiera się na analizie fundamentalnej, a źródła ryzyka upatruje w niewłaściwej wycenie wartości spółki, błędnej ocenie jej zdolności konkurencyjnych, niekompetencji kierownictwa lub kupnie akcji po zawyżonej cenie.

</doc>
<doc id="1044076" url="https://pl.wikipedia.org/wiki?curid=1044076" title="Actio fiduciae contraria">
Actio fiduciae contraria

Actio fiduciae contraria – w prawie rzymskim powództwo przysługujące powiernikowi (fiducjariuszowi) przeciwko powierzającemu na podstawie kontraktu powiernictwa.
Powództwo to zaczęto przyznawać pod koniec istnienia republiki i na początku pryncypatu.
Charakterystyka powództwa.
Kontrakt powiernictwa był umową bezpłatną, jednak fiduciariusz mógł się domagać od powierzającego zwrotu nakładów poczynionych na powierzoną rzecz, bądź innych szkód wynikłych z wykonania umowy. Roszczenia te chroniła "actio fiduciae contraria", należąca do skarg opartych na dobrej wierze. Nie powodowała jednak infamii zasądzonej osoby.

</doc>
