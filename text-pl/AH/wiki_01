<doc id="1044078" url="https://pl.wikipedia.org/wiki?curid=1044078" title="Polonia Bytom (piłka nożna)">
Polonia Bytom (piłka nożna)

BS Polonia Bytom (pełna nazwa: "Bytomski Sport Polonia Bytom Sp z o.o.") – polski klub piłkarski, występujący w rozgrywkach III ligi, gr. III. Spotkania w roli gospodarza drużyna rozgrywa na Stadion im. Edwarda Szymkowiaka, położonym w Bytomiu przy ul. Olimpijskiej 2.
Klub został założony w 1920 roku i zamknięty dwa lata później, reaktywowany został w roku 1945. Największe sukcesy odnosił w latach pięćdziesiątych i sześćdziesiątych XX wieku. Zostawał wtedy dwukrotnie mistrzem Polski i czterokrotnie wicemistrzem. Drużyna jako pierwsza w Polsce zakwalifikowała się do pierwszej rundy Ligi Mistrzów UEFA. Jako jedyny polski klub piłkarski zdobyła puchar europejski wygrywając rozgrywki o Puchar Intertoto w 1965 roku. Zdobyła również Puchar Ameryki. Trzy razy drużyna Polonii docierała do finału Pucharu Polski, jednak ani razu nie zdobyła tego trofeum. Tradycyjnymi barwami klubu są niebieska i czerwona, odziedziczone, podobnie jak herb klubowy, po Pogoni Lwów.
Klub w swojej historii delegował 26 reprezentantów Polski, w tym pięciu olimpijczyków. Od początku lat osiemdziesiątych znaczenie klubu zmalało i grał on od tego czasu, z wyjątkiem sezonu 1986/1987, w II i III lidze. Od 2007 do 2011 roku klub ponownie występował w Ekstraklasie. W sezonie 2008/2009 zajął najwyższe miejsce wśród górnośląskich drużyn w rozgrywkach ligowych. Dotychczas wystąpił w 35 sezonach piłkarskiej pierwszej ligi i w tabeli wszech czasów zajmuje 15. miejsce.
Historia.
Nie ma pełnej zgodności co do daty powstania klubu. Wynika to z faktu, że w latach dwudziestych istniało w Bytomiu towarzystwo sportowe o takiej samej nazwie. W 1945 roku reaktywowano sekcję piłkarską staraniami części przedwojennych działaczy, jednak w wyniku dużego napływu lwowiaków klub odziedziczył herb i barwy lwowskiej Pogoni, a do przedwojennego towarzystwa nawiązał nazwą.
1920–1922: Pierwsza Polonia.
Klub został założony 4 stycznia 1920 roku w odpowiedzi na noworoczny apel Polskiego Komisariatu Plebiscytowego wzywający do zakładania własnych organizacji kulturalno-oświatowych i sportowych. Odbyło się wtedy zebranie, w którym wzięli udział głównie członkowie Towarzystwa Sportowego „Sokół”, a szczególną aktywnością wyróżniali się dr Maksymilian Wilimowski, Alojzy Budniok i Edmund Grabianowski, który został pierwszym prezesem klubu. Utworzono wtedy sekcję piłkarską oraz zapaśniczą.
Miesiąc później – 4 lutego – rozegrano pierwszy mecz z Pogonią Katowice. Były to pierwsze polskie derby Śląska, jednak wynik tego meczu nie zachował się.
Pierwszy mecz między drużynami, które później rozgrywały regularne derby miasta (nie były to jeszcze derby, ponieważ Szombierki nie znajdowały się jeszcze w granicach Bytomia) odbył się wiosną 1921 roku po plebiscycie. Mecz rozegrany został jednak nie na boisku, a na Moltke Platz – dzisiejszym Placu Sobieskiego. Polonia przegrała wynikiem 1:4 (1:1) z Poniatowskim Szombierki. W tym meczu w drużynie Polonii wystąpili: Badura II, Sosna, Kandziora, Winkler, Osadnik, Bambinek, Młynek, Pytlik, Szmatloch I, Szmatloch II i Badura I. Niedługo później wybuchło III powstanie śląskie i nastąpił podział Górnego Śląska, a przedwojenna Polonia zakończyła działalność w sierpniu 1922 po wytyczeniu granicy polsko-niemieckiej. Większość działaczy przeniosła się do Miechowickiego Klubu Sportowego, założonego w 1926 roku.
1945–1953: Początki i pierwszy sukces.
Po wojnie kilku starych działaczy – Jan Pakuła, Robert Kostoń, Franciszek Kachel, Wilhelm Kupiec i Ludwik Piątek – reaktywowało Polonię. Pierwsze oficjalne zebranie odbyło się 29 maja 1945, choć odbudowa klubu zaczęła się już w marcu – wtedy to piłkarze dostali sprzęt sportowy od delegacji Szombierek. Prezesem został dr Jan Wilga, a w drużynie grali dawni piłkarze lwowscy, tacy jak: obrońcy Komórkiewicz i Karłatek, późniejszy trener kadry narodowej Ryszard Koncewicz, napastnicy Michał Matyas, Kazimierowicz i Kruczek. W bramce znalazł się przedwojenny reprezentant Polski, były gracz krakowskiej Wisły, Edward Madejski.
Pierwszy w historii mecz ligowy odbył się 14 marca 1948 roku. Pomimo wysokiej wygranej cztery dni wcześniej ze Skrą Częstochowa (5:1) w spotkaniu towarzyskim, drużyna uległa warszawskiej Legii na wyjeździe 1:3 (0:1). Historyczny, inauguracyjny gol dla Polonii zdobył Jan Wiśniewski, a wcześniej pierwszą straconą przez klub bramkę strzelił Aleksander Szymański. Skład w pierwszym meczu przedstawiał się następująco: Wójcicki, Komórkiewicz, Salik, Sulikowski, Szmyd, Niebylski, Pochopień, Trampisz, Matyas, Kulawik, Wiśniewski.
Również w tym sezonie odbył się mecz, na którego podstawie mecze między Polonią i chorzowskim Ruchem określa się jako Najstarsze Derby Śląska. 11 lipca na stadionie w Bytomiu mecz zakończył się remisem 1:1 (1:0), a bramkę dla Polonii strzelił Szmidt.
Pierwszy sukces nadszedł w 1952 roku. W skróconych rozgrywkach Polonia – od 1950 roku pod nazwą Ogniwo – zajęła pierwsze miejsce w swojej grupie przegrywając tylko jeden mecz – z Wisłą w Krakowie. W finale mistrzostw drużyna spotkała się w dwumeczu z Ruchem Chorzów. 9 listopada próbowano rozegrać pierwszy mecz, którego gospodarzem był Ruch, jednak wcześniejsza zamieć śnieżna uniemożliwiła rozgrywanie normalnych zawodów i rozegrano spotkanie towarzyskie, które zakończyło się wynikiem 2:2. 13 listopada drużyny spotkały się ponownie, a Ruch nie dał Polonii szans rozbijając ją 7:0 u siebie i w drugim meczu, 16 listopada, w Bytomiu uzyskując wynik 0:0. Warto dodać, że średnia wieku piłkarzy bytomskiego klubu wynosiła wtedy 22 lata, a Polonia została nazwana drużyną przyszłości, co potwierdziło się w następnych latach.
1954–1965: Złote lata.
Sezon 1954 okazał się bardzo udany dla klubu. Mimo odpadnięcia w rozgrywkach pucharowych w 1/8 finału z Wisłą Kraków, drużyna bytomska w I lidze po bardzo udanej rundzie wiosennej i słabszej jesiennej zajęła pierwsze miejsce. Sprawa tytułu mistrza Polski rozwiązała się w tym sezonie dopiero w ostatnim meczu, a wydarzenia były niezależne od samej Polonii. W tych samych rozgrywkach królem strzelców wraz z Ernestem Pohlem z warszawskiej Legii został Henryk Kempny strzelając 12 bramek.
W sezonie 1955, 20 marca, postanowiono wrócić do nazwy Polonia. Na koniec roku klub spadł z klasy mistrzowskiej by powrócić do niej po roku i zająć szóste miejsce w sezonie 1957. W 1958 roku miało miejsce historyczne wydarzenie – Polonia zagrała po raz pierwszy w Pucharze Europy Mistrzów Krajowych. Drużyna odpadła już po I rundzie przegrywając dwukrotnie 0:3 z MTK Budapeszt. Pierwszymi, którzy zagrali w tych rozgrywkach w barwach Polonii byli: Szymkowiak, Dymarczyk, Wieczorek, Widawski – Kohut, Olejniczak – Krasucki, Trampisz, Kempny, Liberda, Jóźwiak. Polonia jest pierwszym śląskim klubem, który zagrał w europejskich pucharach. 1958 rok był za to udany w lidze – klub został wicemistrzem Polski, a wyprzedził go Łódzki KS. Wyczyn ten został powtórzony już w następnym sezonie, lecz tym razem lepszy okazał się Górnik Zabrze (wtedy również Jan Liberda strzelił dla Polonii 21 bramek i został królem strzelców I ligi), a analogiczna sytuacja miała miejsce w sezonie 1961.
Bytomscy piłkarze zrewanżowali się Górnikom w sezonie skróconym 1962. Rozgrywki odbywały się tylko wiosną celem przejścia na system jesień – wiosna. Polonia zajęła pierwsze miejsce w grupie II, a Górnik w grupie I i obie drużyny spotkały się w dwumeczu o mistrzostwo Kraju. Bytomianie najpierw wygrali wysoko – 4:1, w rewanżowym meczu ulegając jednak 1:2. Mimo porażki klub został po raz drugi w historii mistrzem Polski, a Jan Liberda został ponownie królem strzelców ekstraklasy dzięki strzeleniu szesnastu bramek.
Mistrzostwo Polski pozwoliło na start w sezonie 1962/1963 w Pucharze Europy. Drużyna jako pierwsza w Polsce dostała się wtedy do pierwszej rundy po pokonaniu w kwalifikacjach Panathinaikosu Ateny 2:1 i 4:1 (premierowego gola dla Polonii w międzynarodowych rozgrywkach strzelił Norbert Pogrzeba), jednak uległa później Galatasaray SK w dwumeczu przegrywając najpierw 1:4 i zwyciężając w drugim spotkaniu 1:0.
W kolejnych latach Polonia zajmowała w tabeli ligowej miejsca poza ścisłą czołówką, za to zaczęła odnosić sukcesy w rozgrywkach pucharowych. W sezonie 1963/1964 klub dotarł do finału Pucharu Polski. W finale rozegranym 1 maja 1964 roku na Stadionie Dziesięciolecia, lepsza okazała się warszawska Legia, która zwyciężyła po dogrywce 2:1.
Sezon 1964/1965 to okres największych sukcesów międzynarodowych z udziałem Polonii. Drużyna uczestniczyła w rozgrywkach Pucharu Intertoto, w których w fazie grupowej wygrała u siebie po 6:0 z FC Schalke 04 i Degerfors IF, a z RC Lens 4:0. Klub dotarł do finału eliminując po drodze jeszcze SC Karl-Marx-Stadt i FC Liège i w końcowej rozgrywce spotkał się z SC Lipsk. Pierwsza część miała miejsce 9 czerwca w Lipsku, a Polonia przegrała 0:3, co postawiło ją w trudnej sytuacji przed rewanżem, ale 16 czerwca na stadionie w Bytomiu piłkarze dali popis umiejętności i zwyciężyli 5:1, co zapewniło im pierwsze miejsce w całych rozgrywkach.
Po sukcesie w Pucharze Rappana Polonia została zaproszona do udziału w International Soccer League – lidze, w której brały udział drużyny europejskie zasilane amerykańskimi. Po wygraniu swojej grupy, w której klub wyprzedził Ferencváros, West Bromwich (m.in. zwycięstwo 6:0) i Kilmarnock, spotkał się w finale z drużyną New Yorkers, z którą wygrał 3:0 i 2:1 i zajął pierwsze miejsce w całej lidze. Dzięki temu triumfowi drużyna uzyskała prawo do walki o Puchar Ameryki z Duklą Praga, wcześniejszym wielokrotnym zwycięzcą tych rozgrywek, mającym puchar w posiadaniu nieprzerwanie od 3 lat. Polonia okazała się lepsza i wynikami 2:0 i 1:1 wygrała rywalizację.
1965–1977: Rozpad drużyny i kryzys lat siedemdziesiątych.
W 1965 roku, po powrocie z Interligi, drużyna walczyła w lidze bardzo dobrze i dopiero w siódmej kolejce uległa po raz pierwszy w tym sezonie, przegrywając z Zagłębiem Sosnowiec 2:3.
W rundzie wiosennej piłkarze utrzymali wysoką formę i ostatecznie klub zajął trzecie miejsce w całych rozgrywkach, dzięki czemu uzyskał prawo do gry w Pucharze Lata.
W sezonie 1966/1967 klub radził sobie średnio. W lidze drużyna trzymała się w środku tabeli, ale w Pucharze Polski zakończyła rozgrywki już po drugim meczu, przegrywając z Odrą Opole 2:7. W Pucharze Lata drużyna wygrała tylko raz – ze zwycięzcą grupy IFK Norrköping 3:1, w trzech meczach zremisowała bezbramkowo i w dwóch przegrała wysoko – 1:7 z Dynamem Drezno i 1:5 z IFK Norrköping i zajęła trzecie miejsce w grupie.
Z Pucharu Polski edycji 1967/1968 klub odpadł już po pierwszym meczu, przegrywając z rezerwami opolskiej Odry 0:1, jednak w innych rozgrywkach piłkarze prezentowali lepszą grę i w lidze na koniec sezonu zajęli czwarte miejsce. Najlepiej drużyna wypadła w Pucharze Lata – pierwszy raz ograniczonym tylko do rozgrywek grupowych. Bytomianie zajęli w swojej grupie pierwsze miejsce przegrywając tylko raz – z Werderem Brema w meczu wyjazdowym 0:2. Za tę lokatę klub otrzymał premię w wysokości 10 tysięcy franków szwajcarskich.
Kolejne dwa sezony to okres rozpadu wielkiej drużyny, która święciła triumfy w latach sześćdziesiątych. Nie było tego jeszcze widać w tabeli ligi – Polonia zajęła trzecie miejsce w sezonie 1968/1969 i czwarte w 1969/1970 – ale w tych latach odszedł cały kręgosłup zespołu. Edward Szymkowiak i Jan Liberda zakończyli swoje kariery, a Jan Banaś odszedł do Górnika Zabrze. Od tego czasu z mocnej ligowej drużyny, która co roku kończyła sezon w ścisłej czołówce, zrobił się ligowy „średniak” i tak pozostało przez całe lata siedemdziesiąte – klub walczył już nie o mistrzostwo, lecz o utrzymanie wśród najlepszych. W Pucharze Polski natomiast dwa razy drużyna dotarła do finału – w sezonie 1972/1973 przegrała po rzutach karnych z warszawską Legią. Po dogrywce utrzymał się wynik bezbramkowy, a rzuty karne zakończyły się wynikiem 2:4. W sezonie 1976/1977, występując jako drugoligowiec, Polonia przegrała w finale z Zagłębiem Sosnowiec 0:1. Klub uczestniczył również w Pucharze Intertoto zajmując w swojej grupie pierwsze miejsce w roku 1970, trzecie w 1973 i drugie w 1975. W ligowym sezonie 1975/1976 wydarzyła się rzecz bez precedensu – Polonia zajęła ostatnie miejsce w swojej klasie rozgrywkowej. Za ten stan rzeczy obwinieni zostali czterej podstawowi zawodnicy, Janik, Radecki, Brysiak i Gdawiec, co poskutkowało ich zawieszeniem. Już w następnym sezonie drużyna wygrała swoją grupę II ligi jednocześnie docierając do finału Pucharu Polski. Klub, który już od kilku lat przechodził poważny kryzys osiągnął wtedy swój ostatni sukces.
1977–1987: Między pierwszą a drugą ligą.
W kolejnych latach Polonia balansowała na granicy spadku. W 1978 roku cztery kluby uzyskały 27 punktów w rozgrywkach i o spadku zadecydowała dodatkowa tabela uwzględniająca wyniki meczów między nimi. W sezonie 1978/1979 Polonia uratowała swój byt w ekstraklasie w ostatnim meczu wygrywając 2:0 z ŁKS i wyprzedzając Pogoń Szczecin.
W 1980 roku obchodzono sześćdziesięciolecie klubu. Z tej okazji 6 czerwca odbył się mecz oldbojów pomiędzy zawodnikami Polonii oraz praskiej Dukli, w którym bytomianie przegrali 0:2. Drużyna seniorów natomiast grała na tyle słabo, że w ostatnim meczu sezonu, w którym przeciwnikiem był Lech Poznań, na trybunach zasiadło tylko dwustu widzów. Podczas gdy Szombierki Bytom świętowały zdobycie tytułu mistrza Polski, Polonia spadała z ekstraklasy na wiele lat.
Pierwsze dwa sezony po spadku Polonia kończyła w ścisłej czołówce swojej grupy, jednak nie udało jej się awansować do I ligi. W rundzie jesiennej edycji 1982/1983 drużyna spisywała się poniżej oczekiwań i zagrożona została spadkiem, co spowodowało na początku 1983 roku zatrudnienie nowego trenera – Piotra Czai, który zreorganizował zespół. Polonia w rundzie rewanżowej zagrała lepiej i utrzymała się w lidze. Kontynuacją budowy nowej drużyny były zmiany w przerwie letniej, kiedy z klubu odeszło siedmiu podstawowych zawodników. Drużyna w zmienionym składzie stała się niespodzianką rozgrywek. W tym sezonie również Zbigniew Konieczko został określony odkryciem roku trenera Czai. W lecie 1984 do Śląska Wrocław odszedł Krzysztof Walczak – najlepszy strzelec drużyny.
W 1984 odbył się też plebiscyt Sportu na jedenastkę czterdziestolecia PRL – znaleźli się w niej Szymkowiak i Anczok.
Sezonu 1984/1985 Polonia również nie może zaliczyć do udanych. Klub grał średnio w lidze i zajął w niej dziesiąte miejsce. Po jego zakończeniu wrócił jednak do zespołu Krzysztof Walczak i to on walnie przyczynił się do awansu w kolejnym roku do I ligi. Pod koniec 1985 roku odbył się plebiscyt Życia Bytomskiego na najlepszych sportowców powojennego Bytomia. Zwyciężył w nim Edward Szymkowiak, a kolejne pięć miejsc zajęli również piłkarze Polonii – Jan Liberda, Ryszard Grzegorczyk, Henryk Kempny, Kazimierz Trampisz i Zygmunt Anczok.
W sezonie 1985/1986 drużyna stała się rewelacją rozgrywek i zdobyła mistrzostwo swojej grupy, a królem strzelców został Krzysztof Walczak, zdobywając 20 bramek.
Nowy sezon w ekstraklasie to również nowy regulamin rozgrywek. Za zwycięstwo różnicą co najmniej trzech bramek otrzymywano 3 punkty, a drużyny zajmujące miejsca 11-14 uczestniczyły w barażach, po których dwie z nich spadały do II ligi. Po rundzie jesiennej klub zajmował 10 miejsce z trzynastoma punktami i otrzymał dobre noty za grę. Wiosną drużyna grała gorzej. Pod koniec sezonu dodatkowo unieważniono mecz z Lechem Poznań w związku z podejrzeniem korupcji i Polonia zajęła ostatecznie trzynaste miejsce w ekstraklasie. W barażach spotkała się z Olimpią Poznań na wyjeździe remisując 0:0, a u siebie 2:2. Korzystniejszy bilans bramek strzelonych na wyjeździe spowodował, że to Olimpia utrzymała się, a Polonia spadła do drugiej ligi. Z tego powodu pracę w klubie zakończył trener Paweł Kowalski, a na jego miejsce zatrudniono Stanisława Cygana.
1987–1997: Na zapleczu ekstraklasy.
W sezonie 1987/1988 Polonia była jednym z kandydatów do powrotu do ekstraklasy. W rundzie jesiennej drużyna wywalczyła trzecie miejsce w swojej grupie zdobywając 23 punkty. Piłkarze do rundy rewanżowej przygotowywali się w Wiśle, a potem na zaproszenie Energie Cottbus pojechali do NRD by rozegrać kilka spotkań z tamtejszymi drużynami.
Nie udało się jednak awansować, co spowodowało, że zarząd klubu zatrudnił od nowego sezonu Mariana Geszke jako szkoleniowca pierwszej drużyny. Z drużyny odszedł również Krzysztof Walczak, który trafił do GKS Katowice.
Drużyna trapiona kontuzjami zajęła po rundzie jesiennej 6 miejsce. Jesienią odbył się również Turniej Polonii organizowany przez Rzeczpospolitą i krakowskie Tempo z okazji siedemdziesięciolecia odzyskania niepodległości w 1918 roku. W Turnieju wzięły udział drużyny o nazwie Polonia z całej Polski, a do finału dotarła drużyna bytomska, która zmierzyła się w nim ze swoją imienniczką z Lidzbarka Warmińskiego. Mecz zakończył się zwycięstwem bytomian 2:0 – bramki strzelili Wierzbanowski i Rutkowski.
W rundzie wiosennej drużyna grała gorzej i ostatecznie zajęła piąte miejsce po zakończeniu sezonu, a najlepszym strzelcem drużyny został Bogdan Długajczyk, który został również wicekrólem strzelców drugiej ligi zdobywając 14 bramek, a redakcja katowickiego Sportu wybrała go do jedenastki sezonu. Piłkarz ten rozstał się z Polonią po zakończeniu rozgrywek w dość niecodzienny sposób – w lipcu 1989 roku wyjechał do RFN na urlop i już z niego nie powrócił. Grał później w SV Meppen – ówczesnym niemieckim drugoligowcu.
W pierwszych latach po zmianie ustroju klub co roku był jednym z głównych kandydatów do awansu do ekstraklasy, jednak nie udało się osiągnąć na tym polu sukcesów. Co prawda w sezonie 1989/1990 drużyna zajęła czwarte miejsce, ale w kolejnych trzech wyniki były dużo gorsze i skutkowało to siódmą, dwunastą i jedenastą lokatą. Od sezonu 1994/1995 Polonia na powrót stała się solidnym drugoligowcem. W Pucharze Polski, natomiast, drużyna odpadała najpóźniej po drugim swoim meczu.
1997–1999: Fuzja z Szombierkami.
W lipcu 1997 roku doszło do połączenia Polonii i Szombierek Bytom w jeden klub. W rozgrywkach II ligi drużyna zajęła szóste miejsce, a w Pucharze Polski pierwsza drużyna uległa 1:3 Polarowi Wrocław w pierwszym swoim meczu, a druga drużyna dotarła do 4 rundy, gdzie przegrała z GKS Katowice 0:2. Twór przetrwał niewiele ponad sezon. We władzach klubu doszło do nieporozumień i 1 grudnia 1998 przegłosowano zakończenie fuzji.
1999–2007: Upadek i powrót do gry w Ekstraklasie.
Po zakończeniu epizodu z fuzją bytomskich klubów piłkarskich rozpoczął się najgorszy okres w dziejach klubu. O ile w sezonie 1998/99 Polonia zajęła jeszcze szóste miejsce w swojej grupie, to w roku 2000, w nowej, jednogrupowej II lidze zakończyła rozgrywki na miejscu jedenastym, a w kolejnym roku już na siedemnastym i pierwszy raz w historii spadła do III ligi.
W pierwszym trzecioligowym sezonie drużyna nie radziła sobie z rywalami i niewiele brakowało, a klub stoczyłby się jeszcze niżej, bowiem utrzymanie zapewniło dopiero zwycięstwo z Inkopaxem Wrocław 2:0 w ostatniej kolejce. W kolejnym sezonie miała miejsce identyczna sytuacja, kiedy w ostatniej kolejce Polonia wygrała spotkanie z Miedzią Legnica 4:0 i ostatecznie zajęła 10 miejsce w tabeli, będące zarazem najgorszym w historii klubu.
W kolejnych dwóch sezonach nastąpił zwrot w dotychczasowej tendencji zajmowania przez Polonię coraz gorszych miejsc w lidze i w roku 2004 zakończyła rozgrywki na ósmym miejscu, a rok później, dzięki zwycięstwom w ostatnich trzech kolejkach, wyprzedziła Polar Wrocław i, zajmując drugie miejsce w swojej grupie, uzyskała prawo do gry w barażach o awans. W dwumeczu ze Szczakowianką Jaworzno piłkarze zwyciężyli dzięki golom strzelonym na wyjeździe, a wygraną zapewnili sobie w ostatnich chwilach drugiego spotkania.
Pierwszy sezon po powrocie do II ligi okazał się trudny dla drużyny. Polonia dopiero w 13 kolejce rozegrała pierwszy mecz na własnym stadionie, choć w roli gospodarza występowała już wcześniej. Było to spowodowane niedopuszczeniem stadionu do rozgrywek drugiej ligi i jego modernizacją w celu uzyskania licencji Polskiego Związku Piłki Nożnej. W wyniku przebudowy i niemożności znalezienia odpowiedniego boiska do zorganizowania meczu z Jagiellonią Białystok, został on zweryfikowany jako walkower dla przeciwnika. W końcu sezonu Polonia zajęła 15 miejsce i szczęśliwie dla niej doszło do połączenia Amiki Wronki i poznańskiego Lecha. Dzięki temu wydarzeniu klub nie spadł bezpośrednio do III ligi, lecz uzyskał prawo do gry w barażach, w których zmierzył się z Unią Janikowo. Mimo obaw drużyna wygrała w dwumeczu remisując na wyjeździe 0:0 i wygrywając 1:0 na własnym stadionie dzięki bramce Andrzeja Rybskiego.
Sezon 2006/2007 rozpoczął się dla Polonii słabo. Po 4 kolejkach klub zajmował 15 miejsce w tabeli mając 2 punkty oraz jeden zaległy mecz. Przełom nastąpił w wyjazdowym spotkaniu ze Stalą Stalowa Wola, którą bytomianie rozbili strzelając 5 bramek, a nie tracąc ani jednej. Od tego momentu piłkarze radzili sobie o wiele lepiej, co zaowocowało piątym miejscem po rundzie jesiennej. W rundzie rewanżowej klub grał równie dobrze i pomimo kary trzech ujemnych punktów nałożonych przez PZPN zajął ostatecznie 3 miejsce. Oprócz tego, w wyniku nałożenia na pierwszoligowe kluby Górnik Łęczna i Arkę Gdynia za udział w tzw. aferze korupcyjnej kar w postaci m.in. degradacji do niższych klas rozrywkowych, Polonia nie musiała rozgrywać baraży o awans do Ekstraklasy. Dokładnie dwadzieścia lat po spadku z I ligi drużyna powróciła do najwyższej klasy rozgrywkowej.
Czasy Ekstraklasy (2007–2011).
W rundzie jesiennej sezonu 2007/2008 drużyna nie rozegrała ani jednego meczu w Bytomiu. Ze względu na niedostosowanie stadionu do wymogów PZPN grano na obiektach w Chorzowie – Stadionie Ruchu i Stadionie Śląskim, a na własnym prowadzone były prace remontowe. Na stadion Edwarda Szymkowiaka rozgrywki klasy mistrzowskiej powróciły dopiero 29 lutego 2008 przy okazji meczu z Zagłębiem Sosnowiec, który Polonia wygrała 1:0 po golu Jacka Trzeciaka. Był to też pierwszy w historii mecz o punkty ekstraklasy w Bytomiu, rozegrany przy sztucznym oświetleniu. W rundzie rewanżowej drużyna również radziła sobie średnio, czego najlepszą ilustracją jest passa sześciu kolejnych meczów bez wygranej, którą przełamano dopiero w wyjazdowm meczu z Widzewem Łódź zakończonym zwycięstwem 4:2. Klub utrzymał się w Ekstraklasie zajmując 13 miejsce.
Przed rozpoczęciem nowego sezonu pojawiły się problemy z uzyskaniem licencji Polskiego Związku Piłki Nożnej na udział w rozgrywkach. Klubowi zostały wytknięte „niekorzystna sytuacja majątkowa, finansowa i gospodarcza oraz ujemny kapitał własny”. Zarząd Polonii podjął działania mające na celu zmianę niekorzystnej decyzji. Postępowanie władz zostało zakończone sukcesem i klub uzyskał licencję na grę w kolejnym sezonie, jednak wywołało to pewne kontrowersje, na które działacze klubu odpowiedzieli w specjalnym oświadczeniu.
Na polu sportowym Klub radził sobie różnie. W 4 kolejce piłkarze wygrali z Lechią Gdańsk 4:1, by w dwóch następnych meczach przegrać 0:4 ze stołeczną imienniczką i 1:4 z Odrą Wodzisław Śląski. Oprócz tego doszło jeszcze wydarzenie z meczu z Piastem Gliwice odbywającego się w Wodzisławiu, kiedy drużyna musiała zagrać w strojach pożyczonych od lokalnej Odry. Piłkarze sprawili jednak kilka niespodzianek i zostali przez prasę okrzyknięci „postrachem faworytów”. W przerwie zimowej zawodnicy zastrajkowali w proteście przeciwko opóźnieniom wypłacie pensji. Klub nałożył na nich kary finansowe, a dwóch, którzy zostali uznani za winnych całego zajścia, postanowił sprzedać.
W marcu zapoczątkowano akcję marketingową „Weź tatę na mecz”, mającą na celu zwiększenie frekwencji na meczach. W rozgrywkach Ekstraklasy drużyna spisywała się na tyle słabo, że po meczu z Ruchem Chorzów na własnym stadionie przegranym 0:3, zwolniono trenera Marka Motykę, a na jego miejsce zatrudniono Jurija Szatałowa. Nowy trener zreorganizował grę piłkarzy, co poskutkowało lepszymi wynikami i już w przedostatniej kolejce zapewnili oni sobie utrzymanie w klasie mistrzowskiej po zwycięstwie nad Jagiellonią Białystok. W tabeli końcowej Polonia zajęła siódme miejsce. Był to najlepszy wynik klubu od 39 lat.
Następny sezon dla bytomskiego klubu nie był tak udany. Po czterech latach gry w najwyższej klasie rozgrywkowej Polonia spadła z Ekstraklasy, zajmując 16. miejsce w ligowej tabeli.
Dalsze lata.
W sezonie 2011/2012 Polonia Bytom ponownie zajęła miejsce spadkowe – tym razem 15. miejsce, jednak z racji wycofania się Ruchu Radzionków pozostała w I lidze. W sezonie 2012/2013 Polonia Bytom również grała bardzo słabo, jeszcze gorzej niż w poprzednim sezonie, w efekcie czego zajęła przedostatnie – 17. miejsce i tym samym spadła do II ligi. Klub po spadku z pierwszej ligi, następny sezon rozgrywek rozpoczął w II lidze zachodniej. Pierwszym meczem w sezonie był mecz w Pucharze Polski, przegrany z Sandecją Nowy Sącz (1:2). Cztery dni później, na inaugurację nowego sezonu Polonia przegrała przed własną publicznością, po słabym meczu z Chrobrym Głogów (0:2). W drugiej kolejce zwyciężyli na wyjeździe Górnik Polkowice i była to dość niespodziewane zwycięstwo. W kolejnych spotkaniach u siebie Polonia grała dobre spotkania, nie przegrała 5 spotkań z rzędu (4 zwycięstwa, 1 remis) lecz na wyjeździe była całkiem inną drużyną, grała gorzej i przede wszystkim zdobywała mało punktów i nie wygrała spotkań. 9 października 2013 roku właśnie powodem nie wygrywania meczów na wyjeździe został zwolniony trener bytomskiej drużyny Jacek Trzeciak, który w Bytomiu, w roli trenera pracował ponad rok. Nowym trenerem został Artur Skowronek. Pierwszym meczem nowego trenera, było spotkanie derbowe z Zagłębiem Sosnowiec. Polonia przegrała (0:1) i w klubie zapanowała nerwowa atmosfera, dlaczego zwolniono ikonę bytomskiego klubu – Trzeciaka. Nielubiany Skowronek w Bytomiu długo nie przepracował, a w jego miejsce zatrudniono Grzegorza Kurdziela, który również długo nie popracował. Rundę jesienną Polonia kończy na 7. miejscu w ligowej tabeli. Bytomianom odjęto z początku 5 punktów za złą sytuację finansową klubu, lecz ostatecznie zredukowana ją do 2 punktów. Kolejnym i jak się szybko okazało chwilowym trenerem został Piotr Mrozek, który był już czwartym trenerem bytomskiej drużyny w tym sezonie. Polonia sezon zakończyła na 9. miejscu w tabeli, lecz mimo nowej reformy rozgrywek spadła klasę niżej (8 zespołów się utrzymało). W ostateczności drużyna Warty Poznań nie dostała licencji i Polonia była pierwszym zespołem, który mógł na tym skorzystać. Jednak drużyna z Bytomia również nie dostała licencji na grę II lidze i po rocznym sezonie klub z Bytomia opuszcza szeregi drugoligowców.
Sezon 2014/2015 był dla Polonii pierwszym w historii klubu występem w tej klasie rozgrywkowej. Podopieczni Jacka Trzeciaka przegrali jedynie 5 spotkań i 6 zremisowali, skutkiem czego zajęli pierwsze miejsce wyprzedzając o 2 punkty Odrę Opole i otrzymali gwarancję gry w barażach o drugą ligę z Wartą Poznań. W pierwszym meczu Polonia wygrała na wyjeździe 2:1, a w rewanżu na własnym stadionie zwyciężyła 1:0 i awansowała do II ligi.
Występy klubu w rozgrywkach międzynarodowych.
Polonia Bytom dwukrotnie startowała w rozgrywkach Pucharu Europy. Była pierwszym polskim klubem, który awansował do pierwszej rundy tych rozgrywek.
Również dwukrotnie drużyna występowała w finale Pucharu Rappana – w 1964 roku uległa Slovnaftowi Bratysława, a rok później zdobyła to trofeum pokonując SC Lipsk.
W 1965 roku Polonia uczestniczyła w International Soccer League. Drużyna wygrała te rozgrywki i uzyskała dzięki temu prawo do gry o American Challenge Cup, który był w posiadaniu Dukli Praga przez poprzednie cztery lata. Polonia wygrała 2:0 i 1:1, a puchar do dziś znajduje się w siedzibie Klubu.
Rekordy i statystyki.
Najwięcej bramek w I lidze w barwach klubu strzelił Jan Liberda. Występował on w latach 1949-1969.
Najwięcej meczów w I lidze rozegrał Paweł Orzechowski – 329.
Pierwszym reprezentantem Polski delegowanym przez Polonię był Zygmunt Kulawik, który wystąpił w meczu z Rumunią 19 lipca 1947 w Warszawie przegranym przez Polskę 1:2.
Pierwszy gol w reprezentacji Polski strzelił Kazimierz Trampisz w meczu z Francją (2:1) na Igrzyskach Olimpijskich w Helsinkach. Mecz odbył się 15 lipca 1952 w Lahti, a bramka padła w 21 minucie.
Choć maszty oświetleniowe na stadionie Polonii założono w 2008, już 49 lat wcześniej drużyna rozegrała swój pierwszy mecz przy sztucznym oświetleniu. Odbyło się to 2 maja 1959 roku na Stadionie Śląskim z Polonią Bydgoszcz, a bytomianie wygrali 5:0 (3:0).
Piłkarze klubu w reprezentacji Polski.
Klub delegował 26 reprezentantów Kraju, z których czterech występowało na Igrzyskach Olimpijskich.
Najwięcej meczów w reprezentacji Polski jako zawodnik Polonii rozegrał Zygmunt Anczok – czterdzieści.
Najwięcej bramek w reprezentacji strzelił Jan Liberda – osiem.
Prezesi klubu.
Lista prezesów klubu od założenia w 1920 roku.
Prezesi przedwojenni:
Prezesi od 1945 roku:
Trenerzy klubu.
Obecnie trenerem pierwszej drużyny jest Kamil Rakoczy.
Największe sukcesy międzynarodowe Polonia odnosiła w czasie, kiedy trenerem był Michał Matyas. Zdobyła wtedy Puchar Rappana i Puchar Ameryki.
Autorami największych sukcesów w lidze są: Ryszard Koncewicz, z którym klub zdobył mistrzostwo w 1954 roku oraz Hubert Skolik, który poprowadził drużynę do drugiego triumfu 1962.
Wartość i finanse.
Klub zarejestrowany jest jako "Klub Sportowy „Polonia” Bytom Spółka Akcyjna" od 13 stycznia 2009 roku. Wartość drużyny wynosi 2 675 000 euro – dziewiąte miejsce w II lidze polskiej, a średnio każdy zawodnik jest warty 205 769 euro, co stanowi najwyższą średnią w lidze.
W 2010 roku przychód Klubu wyniósł 9,6 mln złotych i spadł znacząco w porównaniu z rokiem poprzednim, a spadek ten wyniósł 15 procent. Największe wpływy zanotowano dzięki sprzedaży praw do transmisji meczów – wyniosły one 6,8 mln złotych – stanowiły one 71 procent całości przychodu. Największy spadek dotknął przychody komercyjne, które zmniejszyły się z 3 mln złotych w roku 2009 do 1,8 mln w 2010. Obniżyły się również wpływy osiągane dzięki frekwencji na stadionie – w 2010 roku wyniosły one milion złotych. Z powodu spadku przychodu znacząco zwiększył się wskaźnik wynagrodzenia/przychody z 59 do 92 procent (według wyliczeń ekonomistów najlepszym stosunkiem jest 60 procent). Ze względu na spadek z Ekstraklasy, przewidywane jest również znaczące zmniejszenie dochodów ze sprzedaży praw do transmisji meczów, czyli podstawowej części przychodu klubu
Stadion.
Klub rozgrywa mecze w roli gospodarza na Stadionie Miejskim w Bytomiu. Obiekt ten został wybudowany w 1929 roku i nosił imię feldmarszałka von Hindenburga. Stadion w swojej historii był kilkakrotnie przebudowywany, m.in. na początku lat sześćdziesiątych XX wieku i w latach 2007–2008 – wtedy zamontowano oświetlenie i podgrzewaną murawę oraz zadaszono główną trybunę.Na obiekcie odbył się jeden mecz międzypaństwowy – 16 sierpnia 1942 roku reprezentacja Niemiec pokonała Rumunię 7:0, a ostatnią bramkę strzelił Ernest Wilimowski, przedwojenny piłkarz Ruchu Chorzów i reprezentant Polski.
Barwy i herb.
Herb Pogoni Lwów jest pierwowzorem klubowego logo. Jego tarcza jest siedmiodzielna w słup o barwach pól niebieskiej i czerwonej na przemian. W środkowym polu pionowy napis "Bytom". Głowica herbu jest biała, w niej napis "Polonia".
Herb jest częściowo zmodyfikowany w stosunku do tego, od którego pochodzi. W środku tarczy lwowskiego klubu widoczna jest Pogoń, której w herbie Polonii brak. Niezmienione pozostały barwy i pola. W latach sześćdziesiątych i siedemdziesiątych używana była wersja jeszcze bardziej przypominająca tę należącą do Pogoni. Zarówno "Polonia" jak i "Bytom" były wtedy umieszczone w głowicy.
Barwy klubu również wywodzą się w prostej linii od barw lwowskiej Pogoni. Ta zaś odziedziczyła swoje po Klubie Gimnastyczno-Sportowym IV Gimnazjum we Lwowie, który miał barwy czerwono-niebieskie oraz po Lechii Lwów o barwach biało-czerwonych.
W latach 1997-1998 używano herbu całkowicie zmienionego, nie nawiązującego do tradycyjnych barw. Był on okrągły, w białej obwódce widniał napis "G.K.S. Polonia – Szombierki 1997". W środku w zielonym okrągłym polu umieszczony był herb Bytomia, a nad nim napis "Bytom".
Hymn klubowy.
Hymnem klubowym jest pieśń śpiewana na nutę Marszu Polonii.

</doc>
<doc id="1044079" url="https://pl.wikipedia.org/wiki?curid=1044079" title="Polonia Bytom (hokej na lodzie)">
Polonia Bytom (hokej na lodzie)

Bs Polonia Bytom (pełna nazwa: Bytomski Sport Polonia Bytom) – klub hokeja na lodzie z siedzibą w Bytomiu.
Historia.
Klub został założony w październiku 1946. Tymczasowo działał pod nazwą „Ogniwo Bytom”.
Początkowo klub działał jako jedna z sekcji wielosekcyjnej Polonii Bytom. Po raz pierwszy awansował do I ligi w 1981. Pierwsze mistrzostwo Polski Polonia wywalczyła w 1984. W latach 1981-1999 występował w najwyższej klasie rozgrywkowej. Od 22 czerwca 1992 stał się niezależną sekcją i przyjął nazwę BTH Polonia Bytom.
Podczas zebrania członków klubu, które miało miejsce 8 listopada 2001 roku zapadła decyzja o wycofaniu drużyny z rozgrywek PLH i zawieszenia działalności sekcji do 15 sierpnia 2002. Powodem tej decyzji była zła sytuacja finansowa w klubie. Z zespołu odszedł dotychczasowy szkoleniowiec Rudolf Roháček, który rozpoczął pracę w GKS Tychy.
Po zakończeniu sezonu 2004/2005 doszło do remontu hali. Na początku czerwca rozpoczęto wymianę starych drewnianych band na nowe z pleksy. W 2013 drużyna wywalczyła awans do Polskiej Hokej Ligi. W połowie września 2018 roku klub podpisał umowę sponsorską z przedsiębiorstwem Węglokoks Kraj i przyjął nazwę dla zespołu seniorów w PLH: Węglokoks Kraj Polonia Bytom.
Od 2022 roku klub dołączył do struktur Bytomskiego Sportu Polonia Bytom sp. z o.o.
W klubie działa także sekcja kobiet.
Sukcesy.
Indywidualne.
Tytuł "Króla strzelców":
Zwycięzca "Klasyfikacji kanadyjskiej":
Plebiscyt "Złoty Kij":
Działacze i trenerzy.
Działacze: Wacław Kuchar, Zbigniew Bryjak. W 1992 prezesem utworzonej sekcji hokejowej Polonii Bytom została Elżbieta Pawłowska, dyrektor firmy Elpax. 23 maja 2005 został wybrany nowy zarząd klubu. Prezesem został wybrany Mariusz Wołosz, a w skład zarządu weszli także Sławomir Budziński, Joachim Nowak, Gawel Matura oraz Michał Wysocki. Stanowisko prezesa klubu 7 lipca 2008 roku objął Adam Fras. Po nim w 2011 p.o. został Sławomir Budziński.
Albert Mauer, Janusz Stepek, Bolesław Kolasa, Emil Nikodemowicz, Tadeusz Nikodemowicz, Mieczysław Nahuńko, Stanisław Małkow, Rudolf Roháček, Zbigniew Bryjak, Adam Fras, Andrzej Tkacz, Janusz Syposz, Wojciech Matczak, Mariusz Puzio, Wincenty Kawa (od 2011), Andrzej Secemski (I trener w sezonie 2012/2013).
W kwietniu 2013 trenerem od przygotowania fizycznego drużyny został Piotr Szeligowski. W maju szkoleniowcem drużyny został Słowak Miroslav Ihnačák. W maju 2014 głównym trenerem został Wincenty Kawa, a jego asystentami Mariusz Kieca i Mariusz Puzio.
Prezesem klubu od listopada 2012 do grudnia 2014 był Marek Stebnicki. W marcu 2015 prezesem został Andrzej Banaszczak. W połowie 2015 trenerem drużyny został były zawodnik klubu, Dariusz Jędrzejczyk. W lipcu 2016 głównym trenerem został Tomasz Demkowicz, a w funkcji asystenta pozostał Zbigniew Szydłowski. Obaj zostali zwolnieni w połowie października 2017, a ich miejsce zajęli wówczas Andrzej Secemski i Mariusz Kieca. W połowie lutego 2018 głównym trenerem został Czech Aleš Totter, a jako jego asystent został wskazany Andrzej Secemski. W kwietniu 2018 czeski trener ustąpił ze stanowiska. Na początku lipca 2018 głównym trenerem Polonii został mianowany Rosjanin Andriej Parfionow, a jego asystentami Sebastian Owczarek i nadal Zbigniew Szydłowski. W połowie 2019 trenerem seniorskiego zespołu Polonii Bytom został Mariusz Puzio.
Zawodnicy.
Zawodnicy Polonii byli zwykle absolwentami Szkoły Podstawowej nr 36 w Bytomiu.
Olimpijczycy.
Podczas igrzysk olimpijskich występowali w barwach reprezentacji Polski zawodnicy Polonii Bytom: Bolesław Kolasa, Jan Piecko, Jerzy Christ, Krystian Sikorski, Franciszek Kukla, Zbigniew Bryjak, Marek Stebnicki, Leszek Jachna, Gabriel Samolej, Andrzej Kądziołka, Jerzy Sobera, Mariusz Puzio, Krzysztof Kuźniecow.

</doc>
<doc id="1044085" url="https://pl.wikipedia.org/wiki?curid=1044085" title="Actio furti">
Actio furti

Actio furti – w prawie rzymskim powództwo penalne okradzionego przeciwko złodziejowi ("fur"). Zasądzenie z powodu kradzieży ("furtum") pociągało infamię sprawcy ("actio famosa").
Zależnie od okoliczności pojmania sprawcy wyróżniano:

</doc>
<doc id="1044086" url="https://pl.wikipedia.org/wiki?curid=1044086" title="Białuty-Kolonia">
Białuty-Kolonia

Białuty-Kolonia – część wsi Białuty w Polsce położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1044088" url="https://pl.wikipedia.org/wiki?curid=1044088" title="Mury obronne w Grudziądzu">
Mury obronne w Grudziądzu

Mury obronne w Grudziądzu – średniowieczne mury miejskie z XIV-XV w.
 Obiekt wpisany jest do rejestru zabytków pod nr rej.: A/1749 z 27.03.1935
Historia.
Wkrótce po lokacji Grudziądza w 1291 r. przystąpiono do otaczania prostokątnego powiększonego obszaru miasta systemem fortyfikacji złożonych z linii murów obronnych i fosy, połączonych w części płn.-zach. z wcześniej wzniesionymi obwarowaniami zamku krzyżackiego. Przyjmuje się, że pierwsze odcinki ceglanych gotyckich murów powstały na początku XIV w. Jeszcze w okresie średniowiecza były kilkakrotnie podwyższane i modyfikowane, m.in. w XV w. Składały się w większości z podwójnej linii murów z 4 bramami obronnymi – Toruńską przy dzisiejszej ul. Klasztornej od południa (kierunek Chełmno i Toruń) i Łasińską przy ul. Starej (kierunek Kwidzyn, Malbork) od północy, Wodną przy ul. Spichrzowej w narożniku płd.-zach. (prowadzącą do portu wiślanego i młyna) oraz Boczną przy ul. Mickiewicza od wschodu (prowadzącą na łąki i pastwiska miejskie). Ponadto była Brama Zamkowa, łącząca oba organizmy obronne. Już w XIV w. pojedynczy mur na krawędzi skarpy od strony Wisły został stopniowo zastąpiony linią obronnych kilkukondygnacyjnych spichrzów. W ciągu murów wzniesiono 10 baszt obronnych (jedna z nich była ośmioboczna). W 1552 r. został przekopany kanał Trynka, którego wody zasiliły fosę i napędzały 2 młyny. W XVII w. przed Bramą Boczną usypano dodatkowe fortyfikacje ziemne, natomiast średniowieczne mury zostały w wielu miejscach wzmocnione skarpami. W 2. połowie XIX w. w związku z dynamicznym rozwojem miasta większość fortyfikacji została rozebrana, a fosy zasypano, w ich miejscu wytyczając ul. Groblową i Małogroblową. 
Architektura.
Do naszych czasów zachowała się przebudowana Brama Wodna. Dolna część z ostrołukowym dawnym przejazdem pochodzi jeszcze z XIV w. Część górna została przebudowana na cele mieszkalne po spaleniu podczas oblężenia miasta w 1659 r. Brama została mocno zniszczona w 1945 r., po czym odbudowana w latach 1953-1955. Najlepiej przetrwał płd.-wsch. odcinek podwójnych murów, pomiędzy wylotami ul. Klasztornej i Szkolnej. Obok kościoła ewangelickiego zachowały się spore fragmenty obronnej baszty narożnej, w której w XVIII w. mieścił się areszt. Wzdłuż tego odcinka murów znajduje się ciąg spacerowy w dawnej fosie, powstały wskutek zasklepienia biegu Trynki pod koniec XX w. Na murze wewnętrznym w XVI w. zbudowano tynkowaną wieżyczkę wodociągową. Sporo reliktów tkwi również w elewacjach i w bezpośrednim sąsiedztwie XVIII-wiecznego dawnego klasztoru benedyktynek (obecnie muzeum) – o bezprawne obniżanie umocnień przez zakonnice toczyły się ostre konflikty z miastem – oraz w ścianach XIX-wiecznych kamienic przy ul. Murowej. W podwórzu domu przy ul. Mickiewicza widoczne są relikty mostu przy Bramie Bocznej. Przetrwały znaczne odcinki narożnika wspólnych murów odgraniczających zamek od miasta przy ul. Tkackiej i Zamkowej. 

</doc>
<doc id="1044091" url="https://pl.wikipedia.org/wiki?curid=1044091" title="Cañas">
Cañas

 
Cañas - miasto w Kostaryce. Według danych z 2006 mieszkało tu 21 900 ludzi. Rozwinięte są przemysł spożywczy i włókienniczy.

</doc>
<doc id="1044094" url="https://pl.wikipedia.org/wiki?curid=1044094" title="Hala Arena">
Hala Arena



</doc>
<doc id="1044099" url="https://pl.wikipedia.org/wiki?curid=1044099" title="Xuansha Shibei">
Xuansha Shibei

Xuansha Shibei (chiń. 玄沙師備, pinyin "Xuánshā Shībèi"; kor. 현사사비 "Hyŏnsa Sabi"; jap. "Gensha Shibi"; wiet. "Huyền Sa Sư Bị"; ur. 835, zm. 908) – chiński mistrz chan.
Życiorys.
Pochodził z dystryktu Min w Fuzhou. Z pochodzenia był rybakiem. Nie miał żadnego wykształcenia i był całkowitym analfabetą. Stosunkowo późno, bo w 860 r., około trzydziestki, zainteresował się buddyzmem. Porzucił świeckie życie i udał się do klasztoru na górze Furong (Lotosu), gdzie studiował u mistrza chan Lingxuna. W 864 r. przyjął mnisią ordynację u mistrza Winai Daoxuana w klasztorze Kaiyuan w Yuzhang (obecnie w pobliżu miasta Nanchang). Następnie znów powrócił do mistrza Faronga Lingxuna. Prowadził bardzo ascetyczne życie; miał tylko jedną, stale łataną, szatę, słomiane sandały i zamiast żebrać o pożywienie – głodował. Między mnichami nazywany był Ascetycznym Bei i traktowano go trochę jako dziwaka.
W 866 r. został uczniem wybitnego mistrza chan Xuefenga Yicuna (którego poznał, gdy praktykował u jego ucznia mistrza Linxuna) i bratem w Dharmie Fayana Wenyi. Był w bardzo bliskich, rodzinnych stosunkach z mistrzem, który traktował go jak młodszego brata. Xuefeng pomógł swojemu nauczycielowi wybudować jego klasztor.
Oświecenie osiągnął po przeczytaniu pewnego fragmentu Śurangama Sutra (w czasie praktyki buddyjskiej nauczył się czytać). Był jednym z najważniejszych z 56 następców Dharmy mistrza Xuefenga. Przygotował podstawy szkoły fayan.
Po opuszczeniu swojego nauczyciela Xuefenga przebywał najpierw w klasztorze na górze Puying. Później przeniósł się na górę Xuansha w Fuzhou, gdzie pozostał opatem przez następnych 30 lat. Jego nauczanie przyciągnęło setki uczniów. W 898 r. na życzenie władcy Min Wanga Shezhiego został opatem klasztoru Anguo (Uspokajającego Kraj) Przez gubernatora prowincji został uhonorowany purpurową szatą i tytułem Wielki Nauczyciel Jednej Nauki (zongyi dashi).
Pewnego dnia Xuansha napisał list do swojego starego nauczyciela Xuefenga i poprosił jednego z uczniów, aby mu go zaniósł. Xuefeng, skoro tylko otrzymał list, zebrał wszystkich swoich uczniów i, w czasie gdy oni przyglądali się, otworzył przesyłkę. W kopercie były trzy puste kartki. Xuefeng pokazał je swoim uczniom i spytał "Rozumiecie"? Żaden z uczniów się nie odezwał. Wówczas Xuefeng spojrzał na jedną z kartek i zaczął mówić, tak jakby czytał "Kiedy przychodzi wiosna, zakwitają kwiaty; kiedy przychodzi jesień, dojrzewają owoce". Uczeń Xuansha wrócił i opowiedział, co się wydarzyło. "Stary zaczyna głupieć" stwierdził Xuansha.
Po śmierci mistrza władca Min wybudował na jego cześć stupę.
Mistrz miał 700 uczniów i 13 spadkobierców Dharmy.
Pojawia się w komentarzu do gong’anu 41 w "Wumenguan", w gong’anach 22, 56 i 88 z "Biyan lu", w kilku komentarzach i gong’anie 81 z "Congronglu".
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1044102" url="https://pl.wikipedia.org/wiki?curid=1044102" title="LBOk-1">
LBOk-1

LBOk-1 – polska bomba kulkowa małego wagomiaru. Przenoszona w bombach kasetowych ZK-300 (315 szt. LBOk-1) i LBKas-250 (120 szt. LBOk-1). LBOk-1 jest wzorowana na amerykańskiej BLU-3 Pineapple. Bomba ma kształt walca. Do jego górnej części przymocowane są cztery stateczniki. W pozycji złożonej przylegają one do bocznej ściany korpusu bomby. W ściance korpusu jest zatopionych 265-280 kulek. Promień rażenia bomby to 10-25 m.

</doc>
<doc id="1044105" url="https://pl.wikipedia.org/wiki?curid=1044105" title="Rawannawi">
Rawannawi

Rawannawi – miasto w Kiribati na atolu Marakei; 1800 mieszkańców (2006). Przemysł spożywczy.

</doc>
<doc id="1044108" url="https://pl.wikipedia.org/wiki?curid=1044108" title="Tabiauea">
Tabiauea

Tabiauea – miasto w Kiribati, na atolu Maiana; 1400 mieszkańców (2006). Przemysł spożywczy.

</doc>
<doc id="1044109" url="https://pl.wikipedia.org/wiki?curid=1044109" title="LBKas-250">
LBKas-250

LBKas-250 – polska bomba kasetowa. Po zrzucie z bomby jest uwalniane 120 bomb odłamkowych LBOk-1 o łącznej masie 96 kg.

</doc>
<doc id="1044110" url="https://pl.wikipedia.org/wiki?curid=1044110" title="Windows Live Mail Desktop">
Windows Live Mail Desktop



</doc>
<doc id="1044111" url="https://pl.wikipedia.org/wiki?curid=1044111" title="Rungata">
Rungata

Rungata – miasto w Kiribati; na atolu Nikunau; 1300 mieszkańców (2006). Przemysł spożywczy.

</doc>
<doc id="1044112" url="https://pl.wikipedia.org/wiki?curid=1044112" title="Australian Open 2007 (gra podwójna dziewcząt)">
Australian Open 2007 (gra podwójna dziewcząt)

Linki zewnętrzne.
Drabinka na stronie ITF 

</doc>
<doc id="1044116" url="https://pl.wikipedia.org/wiki?curid=1044116" title="FAB-9000 M-54">
FAB-9000 M-54

FAB-9000 M-54 (ros. "ФАБ-9000 М-54") – radziecka bomba burząca.

</doc>
<doc id="1044118" url="https://pl.wikipedia.org/wiki?curid=1044118" title="Windows Live Mobile">
Windows Live Mobile

Windows Live Mobile - Microsoft udostępnił wersję 2.0 aplikacji Windows Live Mobile Search a także swojej wyszukiwarki internetowej zoptymalizowanej dla urządzeń mobilnych.
W przypadku aplikacji uruchamianej na urządzeniu przenośnym dostępne są wersje dla Windows Mobile, urządzeń z wirtualną maszyną Javy (J2ME) oraz Blackberry. Aplikacja webowa wymaga tylko dostępności przeglądarki WWW. Jak można się było spodziewać, aplikacja lokalna ma większe możliwości niż aplikacja webowa. Oferuje zapowiedzi filmowe, więcej danych lokalnych oraz recenzji użytkowników. Ulepszono mapy Virtual Earth. Użytkownicy mogą zwiększyć rozmiar cache wykorzystując w tym celu kartę pamięci. Ulepszono nawigację a także obsługę wbudowanych odbiorników GPS. Dodano, podobnie jak niedawno w Google Maps, możliwość modyfikowania wyszukanej drogi. Jeśli użytkownik zmodyfikuje fragment trasy, reszta zostanie automatycznie dopasowana.
Webowa wyszukiwarka pozwala na wyszukiwanie w serwisach Instant Answers, Local, Images to News, Spaces i w stronach internetowych. Szukanie w Instant Answers oraz obrazkach to nowości w tej wersji.

</doc>
<doc id="1044119" url="https://pl.wikipedia.org/wiki?curid=1044119" title="FAB-5000 M-54">
FAB-5000 M-54

FAB-5000 M-54 (ros. "ФАБ-5000 М-54") – radziecka bomba burząca.

</doc>
<doc id="1044120" url="https://pl.wikipedia.org/wiki?curid=1044120" title="Kunowice (przystanek kolejowy)">
Kunowice (przystanek kolejowy)

Kunowice – przystanek osobowy i była kolejowa stacja graniczna w Kunowicach, w województwie lubuskim, w Polsce.
W roku 2017 przystanek obsługiwał 0–9 pasażerów na dobę.
Historia.
Konieczność budowy nowego dworca PKP w Kunowicach wynikła z faktu zmiany granic Polski po II wojnie światowej. W 1949 r. Kunowice stały się stacją graniczną pomiędzy Polską a Niemiecką Republiką Demokratyczną. W 1960 Dyrekcja Okręgowa Kolei Państwowych w Poznaniu podjęła decyzję o budowie nowego budynku stacyjnego z jednoczesną modernizacją i rozbudową stacji. Prace rozpoczęto w czerwcu 1963, a zakończono w grudniu 1965.
Budynek dworca kolejowego spełniał także funkcje dworca PKS. Zawierał wszystkie niezbędne pomieszczenia dla obsługi podróżnych, służb kolejowych oraz jednostek kontroli granicznej. Założeniem DOKP Poznań była budowa dworca spełniającego także funkcje reprezentacyjne. Nowy dworzec posiadał trzy kondygnacje o łącznej kubaturze 7800 m³ i powierzchni użytkowej 576 m². Ważnym elementem modernizacji stacji "Kunowice" była przebudowa układu torowego i systemu zabezpieczeń ruchu pociągów. Wybudowano również budynki nastawni, magazynu towarowego, nowe perony, tunel pod peronami oraz wiatę peronową z poczekalnią letnią. Całkowicie zmodernizowano oświetlenie stacji. Oddanie nowego budynku i całej zmodernizowanej infrastruktury nastąpiło 5 lutego 1965.
W okresie PRL-u na stacji "Kunowice" odbywała się odprawa celna i paszportowa. Do 2007 r. kontrola graniczna odbywała się jednak w czasie jazdy pociągu pomiędzy Rzepinem a Frankfurtem nad Odrą. Z chwilą wejścia Polski do strefy Schengen (21 grudnia 2007) kontrola paszportowa została zlikwidowana.
W grudniu 2013 roku spółka Promet Cargo przejęła zdewastowany budynek dworcowy z przeznaczeniem na centrum logistyczno-biurowe. Nowy właściciel przeprowadził remont generalny obiektu. Wymieniono stolarkę okienną, wszystkie instalacje, podłogi, wybudowano ściany działowe. Wykonano nową elewację, zachowując przy tym bryłę budynku. Obiekt uroczyście otwarto 6 listopada 2015 roku.
W roku 2005, w wyniku modernizacji linii kolejowej, Kunowice przestały być stacją – zostały podzielone na dwa odrębne posterunki ruchu: posterunek odgałęźny Kunowice i przystanek osobowy Kunowice.
Linia Kunowice – Cybinka.
Linię Kunowice – Cybinka wybudowano w 1907 r. Początkowo była to linia wąskotorowa. Jej budowę spowodowało otwarcie fabryki celulozy znajdującej się w miejscowości Prochowiec. Dawniej linia, zakwalifikowana jako bocznica, uczęszczana była przez pociągi towarowe na całym odcinku. Została zlikwidowana w 2013 roku.
W Cybince często miały postój lokomotywy obsługujące przewozy towarowe tej linii. Okazyjnie na stacji w Cybince i na krótkim odcinku linii odbywały się przejazdy wagonem pocztowym i drezynami.

</doc>
<doc id="1044123" url="https://pl.wikipedia.org/wiki?curid=1044123" title="Tim Wright">
Tim Wright

Tim Wright (ps. CoLD SToRAGE) – popularny twórca muzyki elektronicznej, autor wielu utworów muzycznych do gier komputerowych. Jego dzieła to m.in. stworzona na komputerze Amiga 500 seria elektronicznych adaptacji utworów klasycznych, wykorzystana w serii gier Lemmings - m.in. "Rondo Alla Turca" Mozarta czy fragmenty "Jeziora łabędziego" Piotra Czajkowskiego. Nowe utwory Wrighta znalazły się między innymi na ścieżce dźwiękowej w grze Wipeout Pure na PSP.

</doc>
<doc id="1044124" url="https://pl.wikipedia.org/wiki?curid=1044124" title="FAB-3000 M-54">
FAB-3000 M-54

FAB-3000 M-54 (ros. "ФАБ-3000 М-54") – radziecka bomba burząca.

</doc>
<doc id="1044125" url="https://pl.wikipedia.org/wiki?curid=1044125" title="Roreti">
Roreti

Roreti (od ) – wieś w Kiribati na atolu Arorae. W 2010 roku populacja miejscowości wynosiła 853 osoby. Lokalna gospodarka jest oparta na przemyśle spożywczym, a najczęściej wytwarzanymi produktami są kokos, żywica palmowa oraz chlebowiec. 
W Roreti znajduje się kościół zbudowany w latach 70. XIX wieku. 

</doc>
<doc id="1044128" url="https://pl.wikipedia.org/wiki?curid=1044128" title="FAB-1500 M-54">
FAB-1500 M-54

FAB-1500 M-54 (ros. "ФАБ-1500 М-54") – radziecka bomba burząca.

</doc>
<doc id="1044129" url="https://pl.wikipedia.org/wiki?curid=1044129" title="Orzecznictwo w Sprawach Służby Zdrowia">
Orzecznictwo w Sprawach Służby Zdrowia

Orzecznictwo w Sprawach Służby Zdrowia - kwartalnik poświęcony problematyce służby zdrowia.
Każdy numer zawiera przegląd orzecznictwa z tego zakresu wraz z uzasadnieniami. Poszczególne rozdziały dotyczą m.in. warunków płacy i pracy w placówkach służby zdrowia, zagadnień organizacyjnych oraz relacji z pacjentami.

</doc>
<doc id="1044130" url="https://pl.wikipedia.org/wiki?curid=1044130" title="Aiaki">
Aiaki

Ijaki – miejscowość w Kiribati; na atolu Onotoa; 777 mieszkańców (2006). Przemysł spożywczy.

</doc>
<doc id="1044131" url="https://pl.wikipedia.org/wiki?curid=1044131" title="Łoboda błyszcząca">
Łoboda błyszcząca

Łoboda błyszcząca ł. połyskująca ("Atriplex sagittata" Borkh.) — gatunek rośliny w różnych systemach klasyfikacyjnych włączany do rodziny komosowatych lub szarłatowatych. Pochodzi z południowo-wschodniej, wschodniej i środkowej Europy oraz obszarów Azji o umiarkowanym klimacie. Rozprzestrzenił się również gdzieniegdzie poza tym rejonem rodzimego występowania. W Polsce jest niezbyt pospolity. Status gatunku we florze Polski: na południu archeofit, na północy kenofit .
Biologia i ekologia.
Roślina jednoroczna. Kwitnie od lipca do września. Siedlisko: żyzne i wilgotne miejsca na siedliskach ruderalnych i aluwia. W klasyfikacji zbiorowisk roślinnych gatunek charakterystyczny dla Ass. "Atriplicetum nitentis" i gatunek wyróżniający dla Ass. "Sisymbrietum sophiae".

</doc>
<doc id="1044132" url="https://pl.wikipedia.org/wiki?curid=1044132" title="FAB-500 M-46">
FAB-500 M-46

FAB-500 M-46 (ros. "ФАБ-500 М-46") – radziecka bomba burząca.

</doc>
<doc id="1044134" url="https://pl.wikipedia.org/wiki?curid=1044134" title="Ulica Wąwozowa w Warszawie">
Ulica Wąwozowa w Warszawie

Ulica Wąwozowa – ulica w warszawskiej dzielnicy Ursynów.
Historia i nazwa.
Ulica biegnie w warszawskiej dzielnicy Ursynów od skrzyżowania z ulicami Jana Rosoła i Relaksową do skrzyżowania z ulicami Stryjeńskich i Rybałtów, gdzie przechodzi w Wełnianą. Na całej długości ma status drogi powiatowej (nr 5604W). Ulica wybudowana jest w ciągu wschód–zachód.
Nazwa ulicy pochodzi od wąwozu. Nazwa została nadana w 1978 roku decyzją Rady Narodowej m.st. Warszawy.
Sama ulica istnieje już od początku lat 80. XX wieku (brak jej na mapie z roku 1979, istnieje natomiast na mapach z 1982 roku), jednak nawierzchnię asfaltową uzyskała dopiero w latach 1995–1996, po intensywnej rozbudowie osiedla Kabaty. Nazwa pochodzi prawdopodobnie od licznych wąwozów przecinających niedaleką, prostopadłą do ulicy skarpę warszawską.
Przebieg.
Ulica krzyżuje się z kilkoma uliczkami osiedlowymi; do głównych należą ul. Mielczarskiego, Jerzego Zaruby i Wańkowicza. Mniej więcej w połowie swej długości ul. Wąwozowa posiada skrzyżowanie z Aleją KEN, przy którym wybudowano sygnalizację świetlną i wyjścia ze stacji metra Kabaty. Druga sygnalizacja znajduje się, od 2014 roku, na skrzyżowaniu z ulicami Bronikowskiego i Zaruby.
Łączna długość ulicy wynosi około 1400 metrów. W przeważającej części jest to ulica jednopasmowa. Jest jedną z głównych ulic Kabat.

</doc>
<doc id="1044135" url="https://pl.wikipedia.org/wiki?curid=1044135" title="Takaeang">
Takaeang

Takaeang – miejscowość w Kiribati; na atolu Aranuka; 753 mieszkańców (2006). Przemysł spożywczy.

</doc>
<doc id="1044137" url="https://pl.wikipedia.org/wiki?curid=1044137" title="FAB-250 M-46">
FAB-250 M-46

FAB-250 M-46 (ros. "ФАБ-250 М-46") – lotnicza bomba burząca konstrukcji radzieckiej.

</doc>
<doc id="1044138" url="https://pl.wikipedia.org/wiki?curid=1044138" title="Kurowscy herbu Szreniawa">
Kurowscy herbu Szreniawa

Kurowscy herbu Szreniawa – polska rodzina szlachecka, zaliczana do możnowładztwa małopolskiego, wywodząca się z rycerskiego rodu Kurów. Gniazdem rodzinnym był Kurów - obecnie dzielnica Bochni, od którego, dziedziczący ją w 1370 roku po Siestrzemile - Klemens, przybiera nazwisko Kurowski. 
Wieś ta znajdowała się w dawnym powiecie szczyrzyckim, gdzie m.in. osiedli Kurowie przybywając na tereny Małopolski z Mazowsza wraz z Konradem mazowieckim. Pozycję swoją ugruntowywali dzięki współpracy z Kmitami herbu Szreniawa, których też herbem zaczęli się pieczętować ok. roku 1396 - po objęciu przez Klemensa Kurowskiego urzędu kasztelana żarnowskiego. Jan Długosz, wspominając o Mikołaju Kurowskim, miał jak widać problem z ustaleniem herbu biskupa i mylnie przypisuje go w 1394 do herbu Nałęcz, jednak już w 1402, określa Szreniawitą (adopcja herbowa do Szreniawy, nastąpiła bowiem pomiędzy tymi datami). Ze względu na wzrost znaczenia gospodarczego Wiśnicza będącego we władaniu Kmitów, uniemożliwiającego ze względu na bliskie sąsiedztwo rozwojowi Kurowa, przenieśli Kurowscy za panowania króla Władysława Jagiełły, główną siedzibę rodziny do Kurowa w powiecie puławskim - na Lubelszczyznę, która to miejscowość, należała do rodu Kurów od czasu nadania jej tej rodzinie przez króla Władysława Łokietka, około roku 1330. Ta decyzja skutkuje szybkim wzrostem znaczenia tego miasta i podniesieniem go do rangi stolicy powiatu. W posiadaniu rodziny był tam również zamek rycerski w nieodległej Bochotnicy - zakupiony w 1399 przez Klemensa Kurowskiego od Jana z Bejsc, oraz wieś Klementowice. Okres świetności tego rodu zakończył się wraz ze śmiercią Piotra Kurowskiego, kasztelana lubelskiego w 1463 r.
Po wygaśnięciu męskich potomków rodziny Kurowskich herbu Szreniawa, ich majątek przypadł córce Piotra Kurowskiego - Jadwidze, a następnie dziedziczyli jej zstępni - Anna i Katarzyna Zbąskie herbu Nałęcz, z kolei Jan Oleśnicki z Bochotnicy - (syn Katarzyny). Z zamkiem w Bochotnicy jest też związana legenda mówiąca o Annie Zbąskiej herbu Nałęcz, która zasłynęła jako przywódczyni grupy rycerzy rozbójników. Legenda ta wspomina o ukrytych przez nią w zamkowych lochach skarbach.
Bibliografia.
Wydawn. Naukowe Uniwersytetu im. Adama Mickiewicza, W formie oryginalnej Uniwersytet Michigan, w formie cyfrowej 24 Sie 2006

</doc>
<doc id="1044139" url="https://pl.wikipedia.org/wiki?curid=1044139" title="Abaokoro">
Abaokoro

Abaokoro – miejscowość w Kiribati; na atolu Tarawa; 725 mieszkańców (2006). Przemysł spożywczy.

</doc>
<doc id="1044142" url="https://pl.wikipedia.org/wiki?curid=1044142" title="Jan Szurmiej">
Jan Szurmiej

Jan Szurmiej (ur. 27 lipca 1946 w Jaworze) – polski aktor, reżyser, inscenizator i choreograf, znawca kultury żydowskiej.
Życiorys.
W latach 50. XX wieku uczęszczał do Szkoły Baletowej przy Operze Wrocławskiej. W latach 1965–1971 był aktorem Teatru Pantomimy Gest we Wrocławiu. W 1976 zdał egzamin eksternistyczny dla aktorów dramatu w Warszawie. W latach 1971–1991 związany z Teatrem Żydowskim w Warszawie. W latach 1990–1993 dyrektor artystyczny Teatru Muzycznego Operetki Wrocławskiej, która zmienia profil artystyczny i staje się Teatrem Muzycznym „CAPITOL” powracając do przedwojennej nazwy tego obiektu. Główny reżyser Opery Wrocławskiej. Starszy wykładowca Akademii Muzycznej we Wrocławiu. W latach 1992–1994 dyrektor naczelny i artystyczny Operetki Warszawskiej której formułę artystyczną zmienia w Teatr Muzyczny „ROMA” powracając do przedwojennej nazwy tego obiektu. W latach 1996–1997 główny reżyser Teatru Żydowskiego w Warszawie. W latach 1996–2000 dyrektor generalny Stowarzyszenia Niezależnych Autorów Radiowych i Telewizyjnych SNART w Warszawie. W latach 2001–2007 twórca i dyrektor artystyczny Festiwalu im. Anny German w Zielonej Górze.
Ma w swoim dorobku ponad 100 realizacji reżyserskich, a także wiele ról filmowych i telewizyjnych.
Życie prywatne.
Syn aktora i reżysera oraz wieloletniego dyrektora Teatru Żydowskiego w Warszawie Szymona Szurmieja (1923–2014) oraz rosyjskiej tancerki i choreografki Aidy z domu Szaszkiny (1925-2005); brat Leny aktorki i reżyserki (ur. 1947), Małgorzaty Czerskiej, aktorki (ur. 1956) i Dawida, producenta filmowego (ur. 1985).
Jest ojcem aktorki Joanny Szurmiej-Rzączyńskiej (ur. 1975) i Jakuba Szurmieja, Dyrektora Kanałów Filmowych – Platforma NC+ w ITI Neovision (ur. 1979)

</doc>
<doc id="1044144" url="https://pl.wikipedia.org/wiki?curid=1044144" title="Mury obronne w Warszawie">
Mury obronne w Warszawie

Mury obronne Warszawy – podwójny ciąg murów miejskich wokół Starej Warszawy, wzniesionych w XIII–XVI w., odbudowanych w latach 1950–1963 i częściowo później. Najlepiej zachowane fragmenty biegną równolegle do ulicy Podwale od Zamku Królewskiego do Barbakanu i dalej do skarpy wiślanej.
Historia.
Pierwsza linia murów.
Prace nad budową pierwszych odcinków warszawskich murów obronnych rozpoczęły się prawdopodobnie około 1280 roku za księcia mazowieckiego Konrada II, a kończone były za Bolesława II i Trojdena I. Najwcześniejsza wzmianka w dokumencie pisanym dotycząca murów pochodzi z 1326 roku − w przywileju dla klasztoru czerwińskiego proboszcz kościoła św. Jana jest opisany jako „proboszcz kościoła w obrębie murów Warszawy”. Wymieniono je także w 1339 roku podczas akceptacji przez legatów papieskich Warszawy na miejsce przeprowadzenia procesu polsko-krzyżackiego. Warszawa, według akt procesu, to „miejsce bezpieczne, jako otoczone murem”. 
Pierwsze murowane fragmenty obwałowań to Brama Nowomiejska (północno-zachodnia część obwałowań od strony późniejszego Nowego Miasta) i Brama Krakowska (część południowa - rejon placu Zamkowego). Pierwszy odcinek murów, liczący około 300 metrów, wzniesiono pomiędzy Bramą Krakowską a ulicą Wąski Dunaj, wraz z Basztą Rycerską. W połowie XIV wieku murem otoczono fragment pomiędzy Wąskim Dunajem a Bramą Nowomiejską i dalej w kierunku Wisły. Po 1379 zaczęto budowę muru od strony Wisły od zamku do Wieży Marszałkowskiej w północnej części miasta. Wydany 23 listopada 1379 roku przywilej księcia Janusza I zobowiązał mieszkańców do otoczenia Warszawy murem, w taki sposób, aby miasto było zamknięte w ich pierścieniu. Ogółem mury o długości około 1200 metrów zamknęły obszar o powierzchni ok. 8,5 ha. 
W skład murów obronnych weszły nie tylko mury, ale także baszty i wieże:
Wszystkie warszawskie wieże i baszty posiadały kształt prostokątny, z wyjątkiem Białej (wieloboczna) i Marszałkowskiej (okrągła).
Druga linia murów i Barbakan.
Już w XV wieku umocnienia te wydawały się niewystarczające, przystąpiono więc do budowy drugiej linii murów od zamku do Wieży Marszałkowskiej, zgodnie z postanowieniem zawartym w przywileju księcia Janusza I z 1413 roku. W odległości 9 do 14 metrów od pierwotnej linii murów wzniesiono między połową XV a początkiem XVI wieku drugą, niższą linię murów. Różnica wysokości pomiędzy zwieńczeniem drugiej linii a strzelnicami w pierwszej linii wyniosła około 4 metrów, przy czym dla uzyskania podobnej wysokości murów względem ziemi wynoszącej około 8,5 metra, przed drugą linią wykopano fosę głębokości około 4 metrów. Grubość muru w starym obwałowaniu wyniosła 1,2 metra, natomiast w nowej już 1,8 metra. Mniejsza wysokość muru pozwalała nie tylko na zastosowanie artylerii, ale i na rażenie wroga z 2 poziomów murów jednocześnie. W przypadku zajęcia zewnętrznej linii murów przez wroga, nadal można było się bronić i razić pozycje wroga z wysoka.
Wykopanie fosy wiązało się z koniecznością budowy mostów. Jeden z nich powstał przy Bramie Nowomiejskiej, przekształcony w 1548 w Barbakan (ostatni wybudowany element murów), drugi zaś przy Bramie Krakowskiej (plac Zamkowy, odsłonięty w latach 80. XX wieku). Już w XVI wieku umocnienia te były przestarzałe w związku z rozwojem artylerii i sam Barbakan już nie miał większego militarnego znaczenia, pomimo usytuowania wjazdu pod kątem do ulicy Freta biegnącej z Nowego Miasta do bramy. Osadnictwo w rejonie Warszawy już w XIV wieku znajdowało się poza murami miejskimi, które okazały się być zbyt ciasne dla nowej ludności.
Utrata znaczenia.
W latach 1621–1624 powstał nowy pas umocnień ziemno-bastionowych tzw. Wał Zygmuntowski, który był znacznie oddalony od murów miejskich. 
W czasie potopu szwedzkiego mury uległy uszkodzeniom, które w okresie późniejszym nie zostały naprawione, w tym okresie też ostatni raz odegrały one znaczenie militarne. O mury przestano dbać, gdyż nie miały już one znaczenia obronnego, a bardziej przeszkadzały w rozwoju miasta.
W XVII wieku powoli rozpoczęła się rozbiórka murów. Wybito też dla wygody nowe przejścia, choć nadal w dobrym stanie były bramy i wieże. W XVIII wieku do murów przyległy zabudowania, początkowo drewniane, w XIX wieku wyparte przez kamienice. Jeszcze w XVIII wieku Warszawę otoczyły nowe wały - tzw. Okopy Lubomirskiego, które stanowiły kordon sanitarny wokół miasta. W XIX wieku także uległy zniszczeniu bramy miejskie, jako zbyt wąskie w stosunku do potrzeb. W II połowie XIX wieku mury zostały prawie całkowicie zakryte przybudówkami i kamienicami czynszowymi.
Rolę umocnień broniących miasto przejęły dzieła fortyfikacyjne na przedmieściach – wznoszone w czasie insurekcji kościuszkowskiej, a później w XIX wieku w okresie Księstwa Warszawskiego, powstania listopadowego, a w końcu pierścień fortów wraz z cytadelą tworzące Twierdzę Warszawa, wzniesionych w okresie Królestwa Kongresowego.
Renowacja.
Pierwsze próby renowacji podjęte zostały w 1936 pod kierownictwem Jana Zachwatowicza z inicjatywy zarządu miasta. Próba odsłonięcia murów objęła fragment pomiędzy Bramą Poboczną (Wąski Dunaj) a Barbakanem, w trakcie której odkopano fosę i usunięto zabudowę. 
Zrekonstruowane w latach 30. fragmenty murów przetrwały II wojnę światową. Po wojnie prace wznowiono, a paradoksalnie ułatwiły je zniszczenia Starego Miasta. Pierwsze prace rozpoczęto w 1949. W latach 1950–1955 dążono do odbudowy całych fortyfikacji. W tym okresie zrekonstruowano m.in. Barbakan i Wieżę Prochową. Jednak ten sposób autorskiej odbudowy wzbudził kontrowersje nie mając oparcia w źródłach. W latach 1957–1963 starano się już jedynie uwidocznić zachowane fragmenty poprzez ich remont a nie odbudowę. 
Ostatnim etapem prac konserwatorskich było wydobycie spod bruku placu Zamkowego murowanego mostu nad fosą prowadzącego do dawnej Wieży Krakowskiej. Na placu ułożono pasy z cegły klinkierowej pokazujące dawny przebieg podwójnej linii murów. Od roku 1996 prowadzono prace konserwatorskie mające na celu poprawę stanu technicznego murów, m.in. wyremontowano także obiekty odbudowane w latach 50. XX wieku. W zakresie prac znalazły się wzmocnienie strefy oparcia murów na kamiennej ławie fundamentowej, wzmocnienie konstrukcji części naziemnej, likwidacja wyboczeń płaszczyzny, zabezpieczenie korony muru, renowacja powierzchni elewacyjnych −z likwidacja wysoleń i glonów, wymiana spoin.
W latach 2007–2009 mury zostały gruntownie wyremontowane. Osuszono ich fundamenty, założono izolacje przeciw wilgoci, oczyszczono i wzmocniono ceglane konstrukcje oraz zainstalowano iluminację murów z 296 umieszczonymi w gruncie reflektorami (w tym 27 pracującymi w systemie dynamicznej zmiany barw). Iluminacja w 2009 otrzymała Nagrodę im. Jean-Paula L’Alliera dla najlepszego projektu związanego z rewitalizacją i konserwacją obszaru wpisanego na Listę UNESCO.
W kwietniu 2011 ciągom pieszym położonym między wewnętrznym a zewnętrznym murem obronnym nadano nazwy: "międzymurze Piotra Biegańskiego" (odcinek od placu Zamkowego do ulicy Piekarskiej) oraz "międzymurze Jana Zachwatowicza" (odcinek od ulicy Piekarskiej do skarpy wiślanej).
W Barbakanie znajduje się wystawa Muzeum Warszawy poświęcona jej murom obronnym.
Tablice pamiątkowe na murach obronnych.
Na wewnętrznej linii murów na odcinku pomiędzy dawną Bramą Krakowską a Furtą Poboczną, znajdują się tablice upamiętniające:

</doc>
<doc id="1044145" url="https://pl.wikipedia.org/wiki?curid=1044145" title="Hinder">
Hinder

Hinder – amerykański zespół rockowy założony w 2001 w Oklahoma City w Oklahomie. Zespół wydał swój debiutancki album w 2005.

</doc>
<doc id="1044147" url="https://pl.wikipedia.org/wiki?curid=1044147" title="Buariki (atol Tarawa)">
Buariki (atol Tarawa)

Buariki – miasto i wysepka w Kiribati; na atolu Tarawa, w archipelagu Wysp Gilberta na Oceanie Spokojnym; 3497 mieszkańców (2013).

</doc>
<doc id="1044148" url="https://pl.wikipedia.org/wiki?curid=1044148" title="Andrzej Stępień">
Andrzej Stępień

Andrzej Stępień (ur. 16 lipca 1953 w Cieplicach Śląskich) – polski lekkoatleta, olimpijczyk.
Startował w biegu na 400 metrów. Wystąpił w nim na igrzyskach olimpijskich w 1980 w Moskwie, gdzie w biegu indywidualnym odpadł w ćwierćfinale, a sztafeta 4 × 400 metrów z jego udziałem w przedbiegach. Startował także na mistrzostwach Europy w 1982 w Atenach, w których odpadł w półfinale, a sztafeta (Ryszard Wichrowski, Ryszard Szparak, Stępień i Ryszard Podlas) zajęła 4. miejsce. Wziął udział w mistrzostwach świata w 1983 w Helsinkach w sztafecie 4 × 400 metrów, która nie ukończyła biegu finałowego. Podczas halowych mistrzostw Europy w 1985 w Pireusie odpadł w półfinale bieg na 400 metrów.
Dwanaście razy zdobywał mistrzostwo Polski na otwartym stadionie:
Był również halowym mistrzem Polski w 1985 w bieg na 400 metrów. 
Jego rekord życiowy na 400 m wynosi 46,10 s. Był zawodnikiem MKS Karkonoszy Jelenia Góra, Śląska Wrocław i Floty Gdynia. W barwach tego ostatniego klubu odnosił największe sukcesy. Po zakończeniu kariery zawodniczej został działaczem sportowym, m.in. jako dyrektor Floty Gdynia.

</doc>
<doc id="1044149" url="https://pl.wikipedia.org/wiki?curid=1044149" title="RBK-250-275 AO-1SCz">
RBK-250-275 AO-1SCz

RBK-250-275 AO-1SCz – radziecka bomba kasetowa wagomiaru 250 kg. Wewnątrz bomby mieści się 150 bomb odłamkowych AO-1SCz.

</doc>
<doc id="1044150" url="https://pl.wikipedia.org/wiki?curid=1044150" title="Sarycz">
Sarycz

Sarycz (ukr. Са́рич) – przylądek znajdujący się w południowo-zachodniej części Półwyspu Krymskiego.
Przylądek zbudowany jest ze skał wapiennych, jego stoki pokrywają lasy złożone z jałowca, dębu, grabu.
Na końcu przylądka znajduje się latarnia morska, o którą toczył się spór pomiędzy Rosją a Ukrainą od czasu, kiedy w sierpniu 2005 zajęły ją wojska rosyjskie. Nie zważając na wyrok Sądu Gospodarczego w Symferopolu, wojska rosyjskie zajmowały bezprawnie 77 obiektów hydrograficznych i hydrotechnicznych na terenie Krymu, w tym wymienioną latarnię morską Sarycz.

</doc>
<doc id="1044151" url="https://pl.wikipedia.org/wiki?curid=1044151" title="RBK-250 PTAB-2.5">
RBK-250 PTAB-2.5

RBK-250 PTAB-2.5 – radziecka bomba kasetowa wagomiaru 250 kg. Wewnątrz bomby mieści się 30 bomb przeciwczołgowych PTAB-2.5.

</doc>
<doc id="1044153" url="https://pl.wikipedia.org/wiki?curid=1044153" title="Arawa">
Arawa

Arawa – miasto w Papui-Nowej Gwinei na Wyspie Bougainville’a; liczy około 38 tysięcy mieszkańców (2013). Jedno z większych miast kraju.

</doc>
<doc id="1044154" url="https://pl.wikipedia.org/wiki?curid=1044154" title="Atriplex nitens">
Atriplex nitens



</doc>
<doc id="1044155" url="https://pl.wikipedia.org/wiki?curid=1044155" title="Marek Matějovský">
Marek Matějovský

Marek Matějovský (ur. 20 grudnia 1981 roku w Mladá Boleslav) – czeski piłkarz grający w Mladá Boleslav na pozycji środkowego pomocnika.
Jest wychowankiem klubu "Slavoj Stará Boleslav". W 1990 roku podjął treningi w Alfa Brandýs nad Labem, zaś cztery lata później trafił do Mlady Boleslav. W sezonie 1999/2000 został włączony do kadry pierwszej drużyny i w jej barwach zadebiutował w drugiej lidze. W 2001 roku przeszedł do FK Jablonec 97, gdzie spędził dwa sezony. Po upływie kolejnych dwóch lat wrócił do Mlady Boleslav i w sezonie 2005/06 wywalczył z nią wicemistrzostwo Czech. W styczniu 2008 roku przeniósł się na Wyspy Brytyjskie i został graczem Reading. W roku 2010 powrócił do Czech by reprezentować barwy Sparty Praga.
We wrześniu 2006 Marek został powołany do reprezentacji Czech na spotkania eliminacji do Euro 2008 ze Słowacją i Walią, jednak swój debiut w drużynie narodowej zaliczył 7 lutego 2007 w towarzyskim meczu z Belgią, wygranym 2:0. 28 maja 2008 został powołany przez Karela Brücknera do 23-osobowej kadry na EURO 2008.
W kwietniu 2009 roku Czeska Federacja ogłosiła, że sześciu piłkarzy – Marek Matějovský, Martin Fenin, Radoslav Kováč, Milan Baroš, Tomáš Ujfaluši oraz Václav Svěrkoš nie będą więcej powoływani do czeskiej reprezentacji. Powodem tej decyzji było złamanie regulaminu dyscyplinarnego – zawodnicy brali udział w imprezie po przegranym 1:2 meczu ze Słowacją.

</doc>
<doc id="1044156" url="https://pl.wikipedia.org/wiki?curid=1044156" title="Tomáš Poláček">
Tomáš Poláček

Tomáš Poláček (ur. 29 sierpnia 1980 w Pradze) – czeski piłkarz grający w FK Mladá Boleslav na pozycji lewego pomocnika.
Jest wychowankiem Slavii Praga, do której trafił w wieku 14 lat. W jej barwach zadebiutował w pierwszej lidze czeskiej, jednak większość czasu spędzał grając w rezerwach Slavii. W 2000 roku przeszedł do SIAD-u Most stając się jednym z najlepszych zawodników zespołu i wywalczył z nim awans do pierwszej ligi. 1 sierpnia 2005 podpisał kontrakt ze Spartą Praga, ale spędził w niej tylko rok. W lipcu 2006 przeszedł do Mlady Boleslav.

</doc>
<doc id="1044157" url="https://pl.wikipedia.org/wiki?curid=1044157" title="Miroslav Miller">
Miroslav Miller

Miroslav Miller (ur. 19 sierpnia 1980 roku w Mladej Boleslavi) – były czeski piłkarz, grający podczas swojej kariery na pozycji bramkarza. Jest wychowankiem FK Mladá Boleslav i w sezonie 2005/2006 wywalczył z nim wicemistrzostwo Czech.

</doc>
<doc id="1044158" url="https://pl.wikipedia.org/wiki?curid=1044158" title="Tianeptyna">
Tianeptyna

Tianeptyna – organiczny związek chemiczny, pochodna dibenzotiazepiny, mająca zastosowanie jako lek przeciwdepresyjny i przeciwlękowy. Wykazuje działanie neuroplastyczne. Jest opioidem
Mechanizm działania leku.
Tianeptyna to atypowy, pełny agonista receptorów opioidowych mi oraz nieistotnie klinicznie delta.
Lek pośrednio moduluje układ glutaminergiczny oraz wpływa na receptory NMDA i AMPA.
Tianeptyna blokuje ataki paniki przy podaniu 35% dwutlenku węgla. Ma również pewne działanie przeciwdrgawkowe.
Siedmioletnie testy na grupie 25 tys. ochotników wykazały, że lek jest w pewnym stopniu efektywny na problemy z astmą, co jest spowodowane przeciwnym działaniem do antydepresantów działających na wychwyt zwrotny serotoniny – tianeptyna wpływa na wolną serotoninę w osoczu.
Lek również chroni przed chronicznym stresem, a nawet odwraca zmiany w hipokampie – mianowicie jego objętość i uszkodzenia neuronalne spowodowane długoletnim stresem.
Tianeptyna ma łagodne działanie i może być stosowana na lekkie objawy ADHD.
Farmakokinetyka i metabolizm.
Tianeptyna ma krótki okres półtrwania (2,5 godziny), nie wpływa na izoenzymy cytochromu P450. Metabolizuje się do związków "MC5" oraz "MC3".
"MC5" charakteryzuje się działaniem bardzo zbliżonym do tianeptyny pod względem działania i potencji, lecz ma znacznie dłuższy okres półtrwania.
Przeciwwskazania.
Leku nie należy podawać w połączeniu z inhibitorami MAO.
Działania niepożądane.
Występują rzadko i są słabo nasilone:

</doc>
<doc id="1044159" url="https://pl.wikipedia.org/wiki?curid=1044159" title="(196256) 2003 EH1">
(196256) 2003 EH1

(196256) 2003 EH1 – planetoida należąca do grupy Amora. Została odkryta 6 marca 2003 roku w programie LONEOS.
(196256) 2003 EH1 jest źródłem gęstego roju Kwadrantydów, przez który Ziemia przechodzi każdego roku około 4 stycznia. Jest to mała planetoida o średnicy kilku kilometrów, odkryta w marcu 2003 roku i oznaczona jako 2003 EH1.
Obiekt krąży po osobliwej orbicie o dużym nachyleniu, odpowiadającej orbicie Kwadrantydów co wykazały analizy przeprowadzone wstecz przez kilka stuleci z uwzględnieniem perturbacji ze strony planet.
Szacuje, że meteoroidy Kwadrantydów, jakie dziś napotykamy, opuściły 2003 EH1 500 lat temu (około roku 1490). Planetoida ta może być pozostałością po rozpadzie komety C/1490 Y1.
Skojarzenie 2003 EH1 z rojem Kwadrantydów identyfikuje to ciało jako krótkookresową kometę bardzo przypominającą "asteroidę" (3200) Phaethon, która jest źródłem deszczu Geminidów.

</doc>
<doc id="1044160" url="https://pl.wikipedia.org/wiki?curid=1044160" title="RBK-500-375 AO-10">
RBK-500-375 AO-10

RBK-500-375 AO-10 (ros. "РБК-500-375 АО-10") – radziecka bomba kasetowa wagomiaru 500 kg. Wewnątrz bomby mieściło się 30 bomb odłamkowych AO-10.

</doc>
<doc id="1044161" url="https://pl.wikipedia.org/wiki?curid=1044161" title="Wau (Papua-Nowa Gwinea)">
Wau (Papua-Nowa Gwinea)

Wau – miasto w Papui-Nowej Gwinei (prowincja Morobe). Według danych szacunkowych na rok 2013 liczy 9443 mieszkańców.

</doc>
<doc id="1044164" url="https://pl.wikipedia.org/wiki?curid=1044164" title="Inna Czurikowa">
Inna Czurikowa

Inna Michajłowna Czurikowa (ur. 5 października 1943 w Bielebiej, zm. 14 stycznia 2023 w Moskwie) – radziecka i rosyjska aktorka filmowa i teatralna. Żona rosyjskiego reżysera Gleba Panfiłowa.
Życiorys.
Urodziła się w Baszkirskiej ASRR, we wczesnych latach 50. przeprowadziła się z matką do Moskwy, gdzie ukończyła warsztaty aktorskie przy Teatrze Stanisławskiego. Po ich ukończeniu usiłowała bez powodzenia dostać się do Instytutu Teatralnego im. Borysa Szczukina. Pomyślnie zdała zaś egzamin do Szkoły Teatralnej im. M. Szczapkina Jako studentka zadebiutowała epizodyczną rolą w filmie "Chmury nad Borskiem". W 1963 wystąpiła w "Chodząc po Moskwie". Po ukończeniu szkoły rozpoczęła pracę w Moskiewskim Teatrze im. Leninowskiego Komsomołu, gdzie występuje jako Baba Jaga. Występowała również w epizodycznych rolach w takich filmach jak "Bajka o Mrozie-Czarodzieju", "Trzydzieści trzy", "Miłosne kłopoty", "Starsza siostra".
Pierwszą poważną rolę zagrała w 1967 roku w debiutanckim filmie swego późniejszego męża Gleba Panfiłowa pt. "Trzeba przejść przez ogień". Stworzyła w nim kreacje Tani Tiotkinej, sanitariuszki z czasów wojny domowej nagrodzoną Grand Prix na Festiwalu Filmowym w Locarno. Po tym sukcesie wystąpiła w kolejnym filmie Panfiłowa, "Początku" z 1970. Wcieliła się w nim w rolę Paszy Stroganowej, robotnicy z fabryki nici, grającej w filmie realizowanym przez zakład pracy postać Joanny d’Arc. Film został doceniony na 32. MFF w Wenecji, gdzie otrzymał nagrodę Srebrnego Lwa.
W 1973 za przyczyną Marka Zacharowa rozpoczęła pracę w teatrze LENKOM. Wystąpiła tam w trakcie swojej kariery w wielu przedstawieniach, m.in. w takich jak "Mewa" według Antona Czechowa, "Tragedia optymistyczna" według Wsiewołoda Wiszniewskiego, "Trzy dziewczyny w niebieskim" według Ludmiły Pietruszewskiej, "Wieseman" Aleksandra Ostrowskiego, "Miasto milionerów" według Eduardo de Filippo, "Gracz" według Fiodora Dostojewskiego, oraz dwukrotnie w Hamlecie, w reżyserii Andrieja Tarkowskiego i Gleba Panfiłowa.
W 1975 wystąpiła w kolejnym filmie Panfiłowa, pt. "Proszę o głos". Wcieliła się w nim w rolę mera prowincjonalnego miasta, walczącą o poprawę warunków bytowania. W roku 1979 występuje wspólnie z Michaiłem Uljanowem w filmie Gleba Panfiłowa pt. "Temat". W 1981 występuje w roli Anny w filmie "Walentyna" na podstawie sztuki Wampiłowa pt. "Zeszłego lata w Czulimsku". W 1983 występuje w roli tytułowej w filmie "Wassa" na podstawie sztuki Maksima Gorkiego "Wassa Żelazowa". Obydwie ekranizacje wyreżyserował Gleb Panfiłow. W 1983 zagrała w filmie Piotra Todorowskiego pt. "Romans polowy". Kreacja ta przyniosła jej Srebrnego Niedźwiedzia dla najlepszej aktorki na 34. MFF w Berlinie.
W 1990 wystąpiła w filmie "Żebro Adama", w 1993 w "Roku pod znakiem psa", zaś w 1994 w obrazie "Kurka Riaba". Ten ostatni film w reżyserii Andrieja Konczałowskiego został nominowany do Złotej Palmy na 47. MFF w Cannes. W roku 2000 stworzyła wraz z mężem Glebem i synem Anatolijem scenariusz do "Carskiej rodziny Romanowych", wyreżyserowanej przez Gleba Panfiłowa. W 2004 wystąpiła w serialu "Moskiewska Saga".
Zasiadała w jury konkursu głównego na 46. MFF w Cannes (1993).

</doc>
<doc id="1044165" url="https://pl.wikipedia.org/wiki?curid=1044165" title="ŁKS Łódź (piłka nożna)">
ŁKS Łódź (piłka nożna)

Łódzki Klub Sportowy – polski klub piłkarski z siedzibą w Łodzi, występujący w I lidze. Powstał w 1908, oficjalnie zarejestrowany rok później. Pozostaje najstarszym istniejącym łódzkim klubem sportowym, a także jest jednym z założycieli Ligi Polskiej (1927). ŁKS zdobył dwa razy mistrzostwo Polski (1958 i 1998) oraz raz Puchar Polski (1957). Łódzki Klub Sportowy zajmuje 6. miejsce w Tabeli wszech czasów Ekstraklasy.
Sukcesy.
Sukcesy juniorów w mistrzostwach Polski
Przydomek "Rycerze Wiosny".
Przydomek "Rycerze Wiosny" piłkarze ŁKS zawdzięczają osobie Jerzego Zmarzlika. 7 kwietnia 1957 łodzianie wysoko pokonali na wyjeździe (5:1) drużynę zabrzańskiego Górnika, grając przez prawie całe spotkanie w osłabieniu. Nazajutrz po tym wielkim triumfie Zmarzlik, będący wówczas zastępcą redaktora naczelnego Przeglądu Sportowego, sprawozdaniu z tego meczu nadał znamienny tytuł: "Panowie, kapelusze z głów! Tak grają Rycerze Wiosny", tym samym nadając drużynie ŁKS-u miano, które przylgnęło do nich na zawsze.
Przydomek "Rycerze Wiosny" nie był pierwszym jaki używano w stosunku do piłkarzy Łódzkiego Klubu Sportowego. W początkach istnienia określano ich mianem "Szulcowych", ze względu na rozgrywanie meczów w Pasażu Szulca (dziś 1 Maja), a po odzyskaniu niepodległości przez długi czas "Czerwonymi", bo koszulki takiego koloru zakładali do gry.
Klubowy herb.
Symbolem nieodzownie związanym z Łódzkim Klubem Sportowym jest "Przeplatanka", która pojawiła się w samych początkach istnienia klubu. Drugim, równie znanym herbem klubu jest biało-czerwono-biała chorągiewka z wypisanymi na niej literami ŁKS. Oba powyższe znaki były przez pewien czas zajęte przez komornika. W zamian za nie niektóre z sekcji łódzkiego klubu używały loga zastępczego (biało-czerwono-biała tarcza z napisem ŁKS i datą powstania – 1908). W 2012 akcjonariuszom klubu udało się odzyskać utracone symbole.
Stadion.
Po powstaniu klubu w 1908, ełkaesiacy rozgrywali mecze przeważnie na boiskach należących do klubów niemieckich i krótko przy al. Szulca (dziś: 1-go Maja). Sytuacja ta zmieniła się w kilka lat później. 16 maja 1912 oficjalnie otwarto pierwsze boisko ŁKS, które znajdowało się przy ul. Srebrzyńskiej. Zostało ono ofiarowane bezinteresownie władzom klubu przez Towarzystwo Akcyjne I.K. Poznański. Wybuch I wojny światowej i działania wojenne spowodowały, że w 1918 łodzianie zostali ponownie bez obiektu, na którym mogliby rozgrywać mecze.
W 1922 z inicjatywy m.in. Józefa Wolczyńskiego, późniejszego prezesa ŁKS oraz Aleksego Rżewskiego, pierwszego prezydenta Łodzi po odzyskaniu niepodległości, powołano komitet, który miał na celu doprowadzić do wybudowania "Parku Sportowego" dla Łódzkiego Klubu Sportowego, w którego skład miał wchodzić także stadion. Jego budowa trwała do 1924. Pierwszym meczem jaki na nim rozegrano był mecz międzypaństwowy, Polska kontra Turcja.
Stadion przechodził kilka modernizacji. Najważniejsze z nich miały miejsce na przełomie lat 60. i 70. XX wieku, kiedy to wybudowano jupitery oraz trybunę na 10 tys. miejsc wraz ze znajdującą się pod nią halą sportową. Od czerwca 2007 obiekt należy do Miejskiego Ośrodka Sportu i Rekreacji w Łodzi, spółki należącej do miasta.
W niedzielę 2 sierpnia 2015 uroczyście otwarto nowy stadion, położony w odległości kilkudziesięciu metrów od starego. W pierwszym pojedynku na nowo wybudowanym obiekcie ŁKS pokonał Pogoń Lwów 2:1, a inauguracyjną bramkę zdobył napastnik "Rycerzy Wiosny", Adam Patora.
Stadion, na którym swoje mecze rozgrywają popularni "Rycerze Wiosny" od 2 czerwca 2021 ma patrona. Jest nim legendarny sportowiec i trener, Władysław Król.
ŁKS w poszczególnych sezonach.
Wyniki ze wszystkich sezonów ŁKS:
Trenerzy.
Obecnie funkcję pierwszego trenera pełni Marcin Pogorzała.
Łódzki Klub Sportowy w historii łącznie szkoliło 68. trenerów. Najwięcej na ławce zasiadał Władysław Król – 6 razy. Zaraz za nim plasują się: Leszek Jezierski wraz z Ryszardem Polakiem i Markiem Chojnackim – 5. krotnie. Trenerem z najdłuższym stażem jest przed chwilą wspomniany Król (w sumie ok. 16 lat), za którym znajduje się jego uczeń, Leszek Jezierski (ok. 14 lat), słynny "Napoleon".
W historii klubu z al. Unii Lubelskiej 2 kilka razy zdarzyło się, że pierwszym trenerem drużyny był jednocześnie aktywny zawodnik (w jednym przypadku byli to dwaj piłkarze). Do tego grona zaliczają się: Józef Panek, Zenon Sienkiewicz, Bernard Miller, Adam Obrubański, Antoni Gałecki do spółki z Władysławem Karasiakiem, Władysław Król oraz Jan Tomaszewski, któremu na zakończenie kariery futbolisty na początku lat 80. na krótko powierzono także funkcję trenera.
Selekcjonerzy reprezentacji.
Spośród wielu trenerów jakich w swojej bogatej historii miał ŁKS, pięciu spośród nich było selekcjonerami reprezentacji. Łodzian i narodową kadrę Polski szkolili: nazywany powszechnie "Trenerem Tysiąclecia" Kazimierz Górski (pełnił tę funkcję nieoficjalnie będąc konsultantem, trenerem zaś oficjalnie był Paweł Kowalski), a także Adam Obrubański (1924; pełnił on funkcję kapitana związkowego, czyli "de facto" był selekcjonerem), Tadeusz Foryś (pojedyncze mecze w latach 1952, 1963–1964) i Wojciech Łazarek (1986–1989). Z kolei węgierski trener Lajos Czeizler był selekcjonerem Włoch (prowadził tę ekipę podczas mundialu w Szwajcarii w 1954).
Zawodnicy.
Lista dotychczasowych reprezentantów kraju.
Najwięcej meczów w reprezentacji Polski, spośród zawodników występujących w ŁKS rozegrał Jan Tomaszewski, który zaliczył 60 występów (ogółem 63). Na drugim miejscu znajduje się Marek Dziuba – 51 gier (ogółem 53), a na trzecim Stanisław Terlecki – 29 spotkań. Ostatni z ww. trójki strzelił ponadto najwięcej bramek – 7. W dwudziestoleciu międzywojennym najwięcej spotkań rozegrał Antoni Gałecki, który będąc podporą kadry przez wiele lat (zagrał na IO 1936 oraz MŚ 1938), zanotował na swoim koncie 18 spotkań z "orzełkiem" na piersi wraz 4. na IO, które nie są jednak wliczane do oficjalnych występów w reprezentacji.
Rekordziści.
Do niedawna rekordzistą pod względem ilości gier w ekstraklasie był Marek Chojnacki, który tytuł ten dzierżył przez ponad 18 lat. Jego wynik został pobity przez Łukasza Surmę. Chojnacki nadal jest jednak najlepszym piłkarzem pośród tych, którzy przez całą karierę występowali tylko w jednym polskim klubie.
W sierpniu 2014 do elitarnego grona "Klubu 100", czyli zawodników z „setką” strzelonych bramek w ekstraklasie, trafił Marek Saganowski, który jest wychowankiem ŁKS.
Laureaci plebiscytów.
Na "Piłkarza Roku" w Plebiscycie tygodnika "Piłka Nożna" wybierano Jacka Ziobera (1990) oraz Mirosława Trzeciaka (1998).
Tytuł "Odkrycia Roku" przyznano piłkarzom ŁKS trzykrotnie. Byli to: Mirosław Bulzacki (1973; premierowa edycja), Stanisław Terlecki (1976; do spółki ze Zbigniewem Bońkiem) oraz Tomasz Kłos (1997).
Ponadto, w 2006 ten sam tygodnik piłkarski wytypował "Jedenastkę obcokrajowców roku", w której znalazł się bośniak, Ensar Arifović.
Piłkarze ŁKS wygrywali także Plebiscyt redakcji Sportu, tzw. "Złote Buty", które były wręczane najlepszemu piłkarzowi sezonu. Jego laureatami byli: Robert Grzywocz (1958; do spółki z Edwardem Szymkowiakiem), Henryk Szczepański (1960; do spółki z Romanem Koryntem).
Zdobywcy hat-tricka.
W 2007 z inicjatywy kibiców Łódzkiego KS postanowiono nagrodzić wszystkich piłkarzy, którzy zdołali strzelić w jednym meczu ligowym 3 bramki (tzw. hat-trick), dyplomem oraz melonikiem. Pierwszym piłkarzem, który tego dokonał był Roman Jańczyk (1927). Oprócz niego sztuki tej dokonali także: Stefan Sowiak, Józef Moskal, Wawrzyniec Cyl, Władysław Król, Henryk Herbstreit, Antoni Lewandowski, Henryk Koczewski, Longin Janeczek, Stanisław Baran, Marian Łącz, Joachim Kubocz, Władysław Soporek, Jerzy Wieteski, Henryk Szymborski, Jerzy Sadek, Jerzy Kasalik, Henryk Miłoszewicz, Andrzej Milczarski, Ryszard Robakiewicz, Robert Kozielski, Mirosław Trzeciak, Marek Saganowski, Adam Grad, Radosław Matusiak, Łukasz Mierzejewski, Igor Sypniewski, a także Marcin Mięciel, Adam Patora, który ustrzelił jubileuszowego 50. hat-tricka, Wojciech Łuczak, Rafał Kujawa oraz Pirulo. Do tej pory trzy bramki w jednym meczu zaliczyło 32 zawodników.
Jedenastka 100-lecia.
W jedenastce stulecia znaleźli się następujący piłkarze: w bramce Jan Tomaszewski, w obronie Marek Dziuba, Henryk Szczepański, Antoni Gałecki, Marek Chojnacki, w pomocy Tomasz Wieszczycki, Piotr Suski, Władysław Soporek, Jacek Ziober i w ataku Stanisław Baran, Jerzy Sadek. Na ławce rezerwowych: Bogusław Wyparło (bramkarz), Tomasz Kłos, Witold Bendkowski, Mirosław Bulzacki, Wawrzyniec Cyl, Mirosław Trzeciak, Stanisław Terlecki (zawodnicy z pola). Pierwszym trenerem wybrano Władysława Króla, na jego asystentów: Leszka Jezierskiego, Pawła Kowalskiego oraz Ryszarda Polaka.
Kibice.
ŁKS w momencie powstania (1908) stał się pierwszym w Łodzi klubem polskim, w którym uprawiano piłkę nożną, dzięki czemu cieszył się bardzo dużym zainteresowaniem wśród łodzian, w tym przede wszystkim garnącej się do uprawiania sportu młodzieży. Szerokie i stale rozrastające się grono sympatyków klubu potwierdziło swą znaczącą rolę w kraju w 1932, kiedy to ŁKS wygrał plebiscyt Przeglądu Sportowego dla największej liczby kibiców na meczach swojej drużyny w piłkarskiej I lidze (dziś ekstraklasa), za co dostał zegar świetlny firmy "Omega".
Piłkarze ŁKS przez wiele lat byli wspierani w znaczącej liczbie przez swych sympatyków zarówno na meczach rozgrywanych u siebie, jak i na wyjeździe. Na decydujący o tytule mistrza Polski pojedynek w 1958 z Górnikiem Zabrze pojechało prawie 10 tysięcy łodzian! Radość z mistrzostwa była ogromna. Fetowano ją dwukrotnie: najpierw pod Grand Hotelem przy którym zatrzymał się autokar z zespołem, a następnie w późnych godzinach nocnych, gdy ze Śląska pociągiem powróciła druga grupa kibiców. Pojawili się oni pod hotelem z transparentem: "Mistrzowi Polski ŁKS – kibice". W latach 70. XX wieku na mecze ŁKS chodziła rekordowa liczba osób – mecze na odnowionym stadionie, w blasku najnowocześniejszych wówczas jupiterów, oglądało ponad 40 tysięcy ludzi.
Także dziś kibice wspierają swój klub. Na początku 2014, na przedsezonowej prezentacji piłkarzy w Atlas Arenie – występujących wówczas w IV lidze – przybyło 3 tys. sympatyków. Od 2006 działa tzw. "Klub 100", którego celem jest wspieranie finansowo-organizacyjne łódzkiego klubu.
Znani sympatycy klubu.
Klub miał i ma nadal liczne grono sympatyków spośród m.in. polityków i artystów, którzy chodzili i chodzą na jego mecze. Wśród nich znajdziemy takie nazwiska jak: Aleksy Rżewski, pierwszy prezydent Łodzi po odzyskaniu niepodległości w 1918, Menachem Bornszatjn ps. „Ślepy Maks”, aktorzy Ludwik Benoit, Leon Niemczyk i Marian Łącz, raper O.S.T.R., poeta Ludwik Jerzy Kern, pisarz fantasy Andrzej Sapkowski czy muzyk Jacek Bieleński.
Upamiętnienia.
W 2008 Poczta Polska wydała okolicznościowe (na 100. rocznicę powstania Łódzkiego Klubu Sportowego) kartę i znaczek pocztowy oraz stempel. Na kopercie znajduje się archiwalne zdjęcie byłego piłkarza klubu, Henryka Szymborskiego, który cieszy się ze zdobytego gola; z kolei na znaczku przedstawione są główne dyscypliny sportowe, które miały lub wciąż mają swoje sekcje w klubie: piłka nożna, hokej na lodzie, koszykówka, tenis i siatkówka.
W Łodzi ustanowiono trzy ulice, których patronami zostali byli piłkarze ŁKS. Uhonorowanymi są: Wawrzyniec Cyl, Antoni Gałecki, oraz Władysław Król. Ponadto, podobizna ostatniego z nich znajduje się na fresku „Łódź w pigułce”, na którym pojawiły się 33. najbardziej znane i zasłużone dla miasta osoby.

</doc>
<doc id="1044166" url="https://pl.wikipedia.org/wiki?curid=1044166" title="ŁKS Łódź (koszykówka)">
ŁKS Łódź (koszykówka)

ŁKS Łódź – polski klub koszykarski z siedzibą w Łodzi, wchodzący w skład wielosekcyjnego klubu sportowego ŁKS Łódź. Sekcja koszykarek, obecnie bez drużyny seniorek, jest jedną z najbardziej utytułowanych sekcji sportowych w mieście. Na swoim koncie ma 30 medali mistrzostw kraju (w tym 9 złotych). Ponadto, w 1998 roku dotarła do półfinału jednego z europejskich pucharów (Puchar Ronchetti). Z kolei sekcja koszykarzy, grająca w II lidze (3. poziom rozgrywek), dwukrotnie stawała na podium mistrzostw Polski, w tym raz na najwyższym ze stopni, w 1953.
Sekcja koszykówki kobiet.
Skład z pierwszego mistrzowskiego sezonu (1966/67).
Maria Bartoszewska, Lucyna Gałka, Krystyna Gałła, Joanna Kłosowicz, Maria Łuczyńska, Aniela Majde, Lucjanna Michalska, Barbara Nartowska, Zdzisława Ogłozińska, Elżbieta Skrzypek, Małgorzata Smoleńska oraz Irena Sokuł.

</doc>
<doc id="1044167" url="https://pl.wikipedia.org/wiki?curid=1044167" title="Kiunga (Papua-Nowa Gwinea)">
Kiunga (Papua-Nowa Gwinea)

Kiunga – miasto w Papui-Nowej Gwinei, w Prowincji Zachodniej. Według danych szacunkowych na rok 2013 liczy 18 738 mieszkańców.
Stolica rzymskokatolickiej diecezji Daru-Kiunga. W mieście znajduje się port lotniczy Kiunga.

</doc>
<doc id="1044169" url="https://pl.wikipedia.org/wiki?curid=1044169" title="Hans Gram">
Hans Gram

Hans Gram (ur. 1685 - zm. 1748) – duński pisarz, filolog i historyk.
Jego najbardziej znanym dziełem jest wydane po raz pierwszy w Kopenhadze w 1722 roku: "Nucleus latinitatis quo pleraeque Romani sermonis voces, ex classicis auctoribus aureae argenteaeque aetatis, ordine etymologico adductae et interpretatione vernacula expositae comprehendentur". W latach 1730-1748 był kierownikiem królewskiej biblioteki. 
Hans Gram uważany jest za pierwszego nowoczesnego historyka duńskiego. Wspierał go radą i pomocą polityk Carl Adolf von Plessen.

</doc>
<doc id="1044170" url="https://pl.wikipedia.org/wiki?curid=1044170" title="Vanimo">
Vanimo

Vanimo – miasto w Papui-Nowej Gwinei, blisko granicy z Indonezją; stolica prowincji Sandaun.
Według danych szacunkowych na rok 2013 liczy 11 856 mieszkańców.
W mieście znajduje się port lotniczy Vanimo.

</doc>
<doc id="1044172" url="https://pl.wikipedia.org/wiki?curid=1044172" title="Carl Adolf von Plessen">
Carl Adolf von Plessen



</doc>
<doc id="1044173" url="https://pl.wikipedia.org/wiki?curid=1044173" title="Chupa Chups">
Chupa Chups

Chupa Chups – hiszpańska marka lizaków stworzonych w 1958 roku przez Enrica Bernata. Początkowo nosiły nazwę „Gol”, jednak konsumentom bardziej przypadła do gustu nazwa „Chupa Chups”. Logo zaprojektował Salvador Dalí w 1969 roku. Forma przypominająca stokrotkę została entuzjastycznie przyjęta i używana jest do dziś w nieznacznie tylko zmienionej wersji. 
Obecnie w Polsce dostępne są liczne warianty smakowe, lizaki z gumą do żucia lub z zabawkami, a także żelki, gumy do żucia czy cukierki.

</doc>
<doc id="1044174" url="https://pl.wikipedia.org/wiki?curid=1044174" title="Mitumba">
Mitumba

Mitumba - pasmo górskie w Demokratycznej Republice Konga i Burundi. Najwyższym szczytem jest Kahuzi, który osiąga wysokość 3308 m. Jest częścią krainy Wielkich Rowów Afrykańskich. 
Geografia.
Na północnym zachodzie i zachodzie pasma roztacza się rozległa Kotlina Konga, a na południowym wschodzie pasmo przechodzi w wyżynę Marungu. Na południu i południowym zachodzie góry Mitumba ograniczone są wyżynami Lunda w Angoli i Katanga w Zambii i Demokratycznej Republice Konga. Na północnym wschodzie Wyżyny Katanga rozciąga się także pasmo Kundelungu łączące się z łańcuchem Mitumba. 
Największe rzeki.
Góry Mitumba przecięte są przez trzy duże rzeki płynące z południa na północ: Lualabę (górny odcinek Konga), Lufirę i Luvuę. U południowych podnóży pasma swój początek biorą m.in. Zambezi, Kabompo i Lunga. We wschodniej części pasma, przebiegającej wzdłuż Wielkich Rowów Afrykańskich, pasmo przecinają rzeki płynące ze wschodu na zachód, m.in. Lukuga, Elila, Lowa.

</doc>
<doc id="1044175" url="https://pl.wikipedia.org/wiki?curid=1044175" title="Koronnik szary">
Koronnik szary

Koronnik szary ("Balearica regulorum") – gatunek dużego ptaka z rodziny żurawi (Gruidae). Zamieszkuje głównie suche sawanny w Afryce, na południe od Sahary, chociaż gniazduje w środowiskach nieco bardziej mokrych. Zagrożony wyginięciem. Ptak ten widnieje na fladze i w godle Ugandy.
Taksonomia.
Gatunek po raz pierwszy opisał Edward Turner Bennett w 1834. Holotyp pochodził z Południowej Afryki. Autor nadał koronnikowi szaremu nazwę "Anthropoïdes Regulorum". Obecnie (2021) Międzynarodowy Komitet Ornitologiczny (IOC) umieszcza gatunek w rodzaju "Balearica" pod nazwą "B. regulorum", wraz z koronnikiem czarnym ("B. pavonina"). Niegdyś niektórzy autorzy uznawali te dwa koronniki za jeden gatunek, jednak m.in. wyniki elektroforezy DNA oraz różnice w głosie i upierzeniu nagich części ciała u przedstawicieli tych dwóch taksonów potwierdzają ich odrębność. Wyróżniono dwa podgatunki.
Podgatunki i zasięg występowania.
IOC wyróżnia dwa podgatunki:
Morfologia.
Długość ciała wynosi 100–110 cm, rozpiętość skrzydeł 180–200 cm, masa ciała 3–4 kg. Nie występuje dymorfizm płciowy w upierzeniu, samce są jedynie nieco większe. Na głowie widoczna charakterystyczna, żółta „korona” z piór, przy czym każde zakończone jest na czarno. Tęczówka może mieć barwę od jasnoszarej po niebieską. Dziób krótki i szary. Można dostrzec białą plamę nagiej skóry na policzku; ma lekko czerwonawy odcień, u przedstawicieli "B. r. gibbericeps" ta cecha jest lepiej widoczna. Z brody wyrasta czerwona narośl (patrz: przydatki głowowe), której ptak nie może nadymać. Zarówno pióra na szyi, jak i na większości ciała wyróżnia szary, perłowy kolor. Skrzydła są głównie białe, część piór ma barwę od złotej po brązową. Sterówki czarne. Osobniki młodociane odróżnia od dorosłych brązowa tęczówka oraz głównie szare upierzenie, z brązem z wierzchu i z tyłu głowy. Zwykle po 4 miesiącach życia pojawia się narośl na brodzie, początkowo ma kolor różowy. Przeważnie po roku życia młode uzyskują szatę dorosłą.
Ekologia i zachowanie.
Środowiskiem życia przedstawicieli gatunku są mokradła z rozwijającą się roślinnością, wybrzeża rzek, otwarte lasy aluwialne, płytko zalane obszary trawiaste oraz tymczasowe zbiorniki wodne. W okolicy wybieranych środowisk muszą znajdować się tereny trawiaste, otwarta sawanna lub pola uprawne. Gniazduje na mokradłach lub na ich obrzeżach. Odpoczywa wzdłuż rzek, na bagnach lub pobliskich drzewach – przesiadywanie na drzewach jest nietypowe wśród żurawi, a koronnikom szarym umożliwia je długi, tylny palec. Koronniki szare odzywają się miękkimi, trąbiącymi, przeważnie niskimi dźwiękami. Są wszystkożerne, żywią się zarówno całymi koszyczkami nasiennymi (np. cibory, "Cyperus"), nasionami (również roślin strączkowych), orzechami, owadami (prostoskrzydłe, larwy motyli), jaszczurkami, płazami bezogonowymi i krabami z rodzaju "Potamon". Obserwowano, jak podążają za bydłem wypłaszającym owady, podobnie jak czynią to czaple złotawe ("Bubulcus ibis"). Zjadają również kukurydzę z upraw, preferują jedzenie jej wprost z kolby.
Lęgi.
We wschodniej Afryce koronniki szare gniazdują cały rok, ze szczególnym nasileniem w porze suchej, zaś w suchszej południowej części Afryki nasilenie lęgów przypada na porę deszczową. Gniazdo ma formę platformy z traw i cibor, umieszczone jest w wysokiej na co najmniej 1 m roślinności. Sporadycznie gniazduje również na drzewach. Zniesienie może liczyć od 2 do 4 jaj. Inkubacja trwa 28–30 dni. Pisklęta przeważnie są jasnopłowe z głową koloru kości słoniowej. W drugim dniu życia opuszczają gniazdo i zaczynają chodzić za rodzicami. Po 56–100 dniach życia są już w pełni opierzone. Osiągają dojrzałość płciową w wieku 3 lat.
Status i zagrożenia.
IUCN uznaje koronnika szarego za gatunek zagrożony wyginięciem od 2012 roku (stan w 2021). Wcześniej, w 2009, otrzymał rangę narażonego, a jeszcze wcześniej (od 1988 roku) był uznawany za gatunek najmniejszej troski (LC, "Least Concern"). W 2014 roku liczebność światowej populacji szacowano na 26 500 – 33 500 osobników, czyli około 17 700 – 22 300 osobników dorosłych. Populacje w wielu regionach przeżyły gwałtowny spadek, jednak według danych z 2007 liczebność populacji w RPA była wówczas stała lub rosnąca. W 2014 roku największe populacje zasiedlały Kenię, Ugandę, Zambię i RPA.
Zagrożeniem dla gatunku jest utrata środowiska wskutek zmian w rolnictwie wywołanych suszą, osuszania mokradeł i nadmiernego wypasu bydła; do tego zagrażają mu m.in. używanie pestycydów, budowa tam oraz wydobycie wód podziemnych, co wpływa na reżim rzeczny i np. nagłe, niezależne od pory roku powodzie. Do tego koronniki szare bywają łapane na handel, ich jaja zbierane, a same ptaki niepokojone przez polowania (na ssaki czy kaczki) oraz rybołówstwo. Według danych z 2011 roku w RPA dużym zagrożeniem było niszczenie obszarów trawiastych i mokradeł wskutek rozwoju kopalni węgla. W Ugandzie, RPA i Tanzanii niebezpieczeństwo dla żurawi stanowią zderzenia z liniami wysokiego napięcia. BirdLife International wymienia 9 ostoi ptaków IBA, w których występują te ptaki.

</doc>
<doc id="1044178" url="https://pl.wikipedia.org/wiki?curid=1044178" title="Szczedryk">
Szczedryk

Szczedryk – jedna z najbardziej znanych kompozycji Mykoły Łeontowycza. Inspiracją dla utworu były zimowe ukraińskie pieśni obrzędowe – szczedriwki.
Kolejne redakcje "Szczedryka" opracowywane były w latach 1901–1919. Pierwsza prezentacja utworu przed publicznością zachodnią odbyła się 5 października 1922 w Carnegie Hall podczas koncertu Ukraińskiego Chóru Republikańskiego. W 1936 roku Peter J. Wilhousky napisał do melodii Łeontowycza angielskie słowa, dzięki czemu stała się ona popularną w Stanach Zjednoczonych kolędą pod nazwą "Carol of the Bells".
Czterotaktowy motyw, na którym opiera się budowa utworu:
&lt;score vorbis="1"&gt;
\time 3/4\clef treble\key g \minor 
bes' a'8 bes'8 g'4 | bes' a'8 bes'8 g'4 | bes' a'8 bes'8 g'4 | bes' a'8 bes'8 g'4} 
\addlyrics { szcze dryk szcze dryk szcze dri wocz ka pry le ti ła łas ti wocz ka 
&lt;/score&gt;

</doc>
<doc id="1044179" url="https://pl.wikipedia.org/wiki?curid=1044179" title="SPBE-D">
SPBE-D

SPBE-D (ros. "СПБЕ-Д") – radziecka bomba samonaprowadzająca się przenoszona w bombach kasetowych RBK-500 SPBE-D i RBK-500U.
Opadająca na spadochronie z prędkością 15-17 m/s bomba wykonuje 6-8 obrotów na sekundę i obserwuje teren przy pomocy czujnika podczerwieni o kącie wizowania 30°. W kierunku wykrytych celów odpalany jest pocisk formowany wybuchowo.

</doc>
<doc id="1044180" url="https://pl.wikipedia.org/wiki?curid=1044180" title="Balearica regulorum">
Balearica regulorum



</doc>
<doc id="1044186" url="https://pl.wikipedia.org/wiki?curid=1044186" title="Ubundu">
Ubundu

Ubundu (dawniej: "Ponthierville") – miasto w Demokratycznej Republice Konga, w prowincji Tshopo, nad rzeką Lualabą (górnym biegiem Konga). Działa tu port rzeczny i stacja kolejowa.

</doc>
<doc id="1044187" url="https://pl.wikipedia.org/wiki?curid=1044187" title="Ponthierville">
Ponthierville



</doc>
<doc id="1044189" url="https://pl.wikipedia.org/wiki?curid=1044189" title="Pietà z Villeneuve-lès-Avignon">
Pietà z Villeneuve-lès-Avignon

Pietà z Villeneuve-lès-Avignon (Pietà z Awinionu) – obraz przypisywany Enguerrandowi Quartonowi – malarzowi pochodzącemu z Pikardii i działającemu w Prowansji w latach 1444-1466. Dzieło długo pozostawało anonimowe, a atrybucja Quartonowi została dokonana na podstawie podobieństw między "Pietą" a obrazem "Koronacja Marii". 
Obraz pochodzi z kościoła kolegialnego w Villeneuve-lès-Avignon i został przekazany Luwrowi w 1905 roku przez "Towarzystwo Przyjaciół Luwru".
Na obrazie przedstawiona jest, zgodnie ze schematem piety, Maryja trzymająca na kolanach martwego Jezusa. Po jej prawej stronie znajduje się święty Jan Ewangelista, a po lewej Maria Magdalena. W lewym rogu obrazu ukazana jest niezidentyfikowana postać fundatora.
Wokół złotego tła biegnie napis z biblijnej Lamentacji Jeremiasza " "Wszyscy, co drogą zdążacie, przyjrzyjcie się i patrzcie, czy jest boleść podobna do mojej"".

</doc>
<doc id="1044194" url="https://pl.wikipedia.org/wiki?curid=1044194" title="Pieta z Awinionu">
Pieta z Awinionu



</doc>
<doc id="1044196" url="https://pl.wikipedia.org/wiki?curid=1044196" title="Pieta z Villeneuve-les-Avignon">
Pieta z Villeneuve-les-Avignon



</doc>
<doc id="1044199" url="https://pl.wikipedia.org/wiki?curid=1044199" title="Awraham Kuk">
Awraham Kuk

Awraham Jicchak Kuk, Abraham Izaak Kuk, również Ha-Raw (ur. 7 września 1865 w Grzywie, zm. 1 września 1935 w Jerozolimie) – żydowski rabin, kabalista, poeta i działacz społeczny początku XX wieku. Twórca filozoficznej koncepcji syjonizmu religijnego. Piastował urząd rabina Jafy (1904–1914), rabina Jerozolimy (1920–1921), oraz był pierwszym naczelnym aszkenazyjskim rabinem Palestyny (1921–1935).
Życiorys.
Dzieciństwo i młodość.
Abraham urodził się w 1865 roku w miejscowości Grzywa w Imperium Rosyjskim (obecnie dzielnica Dyneburga na terytorium Łotwy). Był najstarszym z ośmiorga dzieci w żydowskiej rodzinie należącej do ruchu chasydzkiego. Jego ojciec, rabin Szlomo Zalman Ha-Kohen Kuk, był studentem jesziwy w Wołożynie. Dziadek należał do chasydzkiej dynastii Kapust. Jako dziecko zyskał miano "ilui" (cudowne dziecko). W wieku 18 lat, w 1884 roku rozpoczął naukę w jesziwie w Wołożynie. W 1886 roku ożenił się z Bat Szevą, córką rabina Elijahu Rabinowicza-Teomim. Dwa lata później urodziła mu córkę.
Działalność publiczna.
W 1887 roku przeszedł smichę, obejmując następnie stanowisko rabina w miejscowości Żejmele na Litwie. Rok później zmarła jego żona. Ojciec przekonał go do poślubienia kuzynki Ryfki. W 1895 roku Kuk został rabinem Bauska. W 1901 i 1904 roku opublikował trzy artykuły, w których przedstawił w pełni rozwinięte poglądy popierające osadnictwo żydowskie w Palestynie. Równolegle pisał liczne komentarze talmudyczne i halachiczne, z których część opublikowano dopiero po jego śmierci.
Działalność w Palestynie.
W 1904 roku rabin Kuk przyłączył się do drugiej aliji i wyemigrował do Palestyny, będącej wówczas pod panowaniem Imperium Osmańskiego. W tym samym roku objął funkcję rabina Jafy, biorąc także odpowiedzialność za nowo tworzone świeckie syjonistyczne kolonie rolnicze na równinie Szaron. Wywierał silny wpływ na ludzi, dążąc do tego, by we wszystkich dziedzinach życia coraz więcej uwzględniali oni rolę Tory i religijnego prawa żydowskiego ("Halacha"). Pragnąc zbliżyć się do ruchu syjonistycznego, wyjechał w 1914 roku na konferencję Agudat Israel w Szwajcarii. Wybuch I wojny światowej zastał go w Europie, a ponieważ Imperium Osmańskie weszło do sojuszu wojskowego państw centralnych, nie mógł powrócić do Palestyny. Do końca wojny przebywał w Wielkiej Brytanii, pełniąc obowiązki rabina w Wielkiej Synagodze Spitalfields w Londynie. Po wojnie powrócił do Brytyjskiego Mandatu Palestyny i w 1921 roku został aszkenazyjskim rabinem Jerozolimy, a w 1921 roku pierwszym aszkenazyjskim Naczelnym Rabinem Palestyny (do 1935 r.). W 1924 roku był założycielem jesziwy Merkaz Ha-Raw Kuk w Jerozolimie.
Kuk był wybitnym znawcą prawa halachicznego, zachowując przy tym niezwykłą otwartość umysłu na nowe pomysły. Zyskał w ten sposób wiele sympatii religijnych i niereligijnych ludzi, ale doprowadził także do braku zrozumienia jego idei przez skrajne ugrupowania. Kuk starał się budować i utrzymywać mosty porozumienia między poszczególnymi grupami religijnymi i politycznymi, w tym między przywództwem świeckich organizacji syjonistycznych, syjonistami religijnymi i tradycyjnymi Żydami ortodoksyjnymi. Uważał on, że współczesny ruch syjonistyczny dążący do przywrócenia państwa żydowskiego w Ziemi Izraela ma głębokie znaczenie teologiczne. Syjonistów spostrzegał jako emisariuszów realizujących niebiański plan zaprowadzenia ery mesjańskiej. Dzięki tej ideologii młodzi, świeccy, a często nawet anty-religijni pionierzy syjonistyczni wracali do Ziemi Izraela. Według Kuka, nawet nieświadomie pionierzy ci byli częścią wielkiego procesu w którym Bóg przywracał naród żydowski po 2000-letnim wygnaniu do swojej ziemi w Palestynie. Dlatego rabin Kuk usilnie popierał działalność pionierów syjonistycznych, którzy ciężką fizyczną pracą kładli podwaliny pod ostateczne duchowe mesjańskie odkupienie światowego żydostwa. Pewnego razu Kuk powiedział, że powołanie Głównego Rabinatu Mandatu Palestyny było pierwszym krokiem w kierunku ponownego ustanowienia Sanhedrynu.
Zmarł na nowotwór w dniu 1 września 1935 roku w Jerozolimie. W jego pogrzebie uczestniczyło około 20 tys. osób. Został pochowany na Górze Oliwnej w Jerozolimie.
Znaczenie.
Rabin Kuk przyczynił się do kształtowania ideologii syjonizmu religijnego. Tworząc podstawy współczesnego żydowskiego mesjanizmu wspierał żydowską kolonizację Palestyny, pomagając w budowaniu fundamentów państwa żydowskiego. Ze względu na swoje poglądy był krytykowany przez wielu jako naiwny człowiek, jednak jego nauki zyskały wielu uczniów.

</doc>
<doc id="1044201" url="https://pl.wikipedia.org/wiki?curid=1044201" title="Pot Black 2007">
Pot Black 2007

Pot Black 2007 – dwudziesta druga i zarazem ostatnia edycja rozgrywek Pot Black w historii snookera. Wszystkie mecze zostały rozegrane w ciągu jednego dnia, 6 października 2007 roku. Miejscem rozgrywania turnieju była hala "Sheffield City Hall".
Anglik Ronnie O’Sullivan zrezygnował z udziału w niniejszej edycji turnieju, będąc już wcześniej do niego zaproszonym. Za powód takiej decyzji podał sprawy osobiste. Na jego miejsce został zaproszony Szkot Stephen Hendry.
W Polsce skrót turnieju był transmitowany przez komercyjną stację telewizyjną Eurosport.
Nieznane są plany wznowienia Pot Black przez Światową Federację Snookera.

</doc>
<doc id="1044204" url="https://pl.wikipedia.org/wiki?curid=1044204" title="Kongolo">
Kongolo

 
Kongolo – miasto we wschodniej Demokratycznej Republice Konga, w prowincji Katanga, nad rzeką Lualabą (górnym biegiem Konga). Działa tu port rzeczny, stacja kolejowa i port lotniczy z nieutwardzonym pasem startowym. Źródłem utrzymania mieszkańców jest rybołówstwo, rolnictwo i handel.

</doc>
<doc id="1044205" url="https://pl.wikipedia.org/wiki?curid=1044205" title="Przejście graniczne Jaworzynka-Černe">
Przejście graniczne Jaworzynka-Černe



</doc>
<doc id="1044206" url="https://pl.wikipedia.org/wiki?curid=1044206" title="Bukama">
Bukama

Bukama – miasto w południowo-wschodniej Demokratycznej Republice Konga, w prowincji Górne Lomami, nad rzeką Lualabą (górnym biegiem Konga). Działa tu port rzeczny i stacja kolejowa.

</doc>
<doc id="1044208" url="https://pl.wikipedia.org/wiki?curid=1044208" title="S-3W">
S-3W

S-3W (ros. "С-3В") – radziecka bomba lotnicza przeznaczona do zwalczania okrętów podwodnych.
Bomba S-3W zanurza się z prędkością do 16,2 m/s na głębokość do 600 m. Na cel naprowadzana jest przy pomocy hydroakustycznego systemu samonaprowadzania. Dzięki zastosowaniu systemu samonaprawadzania prawdopodobieństwo trafienia celu na głębokości do 200 m jest 1,2 do 1,5 raza większe niż w przypadku lotniczych bomb głębinowych PŁAB, a w przypadku celów na głębokości 600 m 4 do 8 razy większe.

</doc>
<doc id="1044209" url="https://pl.wikipedia.org/wiki?curid=1044209" title="Tari">
Tari

Tari – miasto w Papui-Nowej Gwinei, stolica prowincji Hela. Według danych szacunkowych na rok 2013 liczy 15 414 mieszkańców.

</doc>
<doc id="1044211" url="https://pl.wikipedia.org/wiki?curid=1044211" title="Kundiawa">
Kundiawa

Kundiawa – miasto w Papui-Nowej Gwinei; stolica prowincji Simbu. Według danych szacunkowych na rok 2013 liczy 11 553 mieszkańców.

</doc>
<doc id="1044214" url="https://pl.wikipedia.org/wiki?curid=1044214" title="Kainantu">
Kainantu

Kainantu – miasto w Papui-Nowej Gwinei, w prowincji Eastern Highlands. Według danych szacunkowych na rok 2013 liczy 12 702 mieszkańców.

</doc>
<doc id="1044215" url="https://pl.wikipedia.org/wiki?curid=1044215" title="Kuanza">
Kuanza

Kuanza (także: "Coanza", "Kwanza", "Quanza", "Cuanza") – rzeka w Angoli o długości 965 km. Wypływa w środkowej części kraju z wyżyny Bije w okolicach miejscowości Mumbue na wys. 1450 m n.p.m. Uchodzi do Oceanu Atlantyckiego na południe od Luandy.
Od XVI do XIX wieku wzdłuż rzeki przebiegał największy na świecie szlak niewolników. Szacuje się, że z Angoli do Brazylii, Kuby i Dominikany wywieziono około 4 mln Afrykańczyków.

</doc>
<doc id="1044217" url="https://pl.wikipedia.org/wiki?curid=1044217" title="Zagłębie Sosnowiec (hokej na lodzie)">
Zagłębie Sosnowiec (hokej na lodzie)

Zagłębie Sosnowiec – klub hokejowy z siedzibą w Sosnowcu, występujący w rozgrywkach polskiej Polskiej Hokej Ligi. Został założony 27 listopada 1933 roku jako jedna z sekcji Sosnowieckiego Towarzystwa Sportowego „Unia”. W 1962 roku zmieniono nazwę klubu na „GKS Zagłębie”. Jeden z najbardziej utytułowanych polskich klubów hokejowych. Pięciokrotnie zdobywał tytuł mistrza Polski oraz pięciokrotnie zajmował miejsca na podium.
Początkowo klub działał jako jedna z sekcji wielosekcyjnego Zagłębia Sosnowiec. Po raz pierwszy awansował do I ligi w 1971 roku. W latach 1974-1991 występował w najwyższej klasie rozgrywkowej. W 1992 roku rozwiązano sekcję. Jej działalność wznowiono we wrześniu 1998 roku. W czerwcu 2011 roku klub przekształcił się w spółkę akcyjną, a jego właścicielem został Urząd Miasta Sosnowiec. Po dwóch latach działalności Spółka została zlikwidowana, a klub został wycofany z rozgrywek. W 2014 Zagłębie reaktywowano, a od sezonu 2015/2016 drużyna występuje w Polskiej Hokej Lidze.
Historia.
Założenie klubu.
Historia Zagłębia Sosnowiec rozpoczyna się 27 listopada 1933 roku, kiedy to przy klubie Sosnowieckiego Towarzystwa Sportowego „Unia” została utworzona sekcja hokeja na lodzie. Swój pierwszy mecz zawodnicy, głównie uczniowie szkół średnich rozegrali w 1934 roku. Po zakończeniu II wojny światowej, w czerwcu 1945 roku klub przejęła Rejonowa Komenda Uzupełnień. Zmieniono również nazwę na „KS RKU Sosnowiec”. Większość zawodników tworzyli piłkarze, którzy w przerwie między rozgrywkami piłkarskimi uprawiali hokej na lodzie. Z czasem jednak w klubie zaczęli trenować wyłącznie hokeiści. Klub nie posiadał krytego lodowiska, przez co mecze rozgrywane były na naturalnych lodowiskach. Na początku na lodowisku przy ul. Kilińskiego, a następnie przy ul. Mireckiego. W 1949 roku klub wyniku przejścia do resortu hutniczego zmienił nazwę na „Stal Sosnowiec”.
Lata 50..
W 1955 roku klub występował w rozgrywkach Ligi Wojewódzkiej. Rok później hokeiści rozgrywali swoje mecze w trzeciej lidze gdzie zajęli 5 miejsce. W kolejnym sezonie drużyna zajęła drugie miejsce w lidze i o awans do drugiej ligi rozegrała mecz z Cracovią. Spotkanie wygrali Krakowianie 5:1 i awansowali do drugiej ligi. W tym czasie Stal Sosnowiec wywalczyła również trzykrotnie mistrzostwo województwa, mając w składzie takich zawodników jak: Roman Musiał, Witold i Andrzej Majewscy, Ryszard Krajewski, Tadeusz Maślak oraz Marian Masłoń. W latach 1958-1962 klub występował w rozgrywkach trzeciej ligi zajmując następujące lokaty na koniec sezonu: piąte miejsce w 1958 roku, czwarte miejsce w 1959 roku, szóste miejsce w 1960 roku, ósme miejsce w 1961 roku. W 1962 roku doszło do zmiany nazwy klubu na „ GKS Zagłębie Sosnowiec”. W lidze drużyna zajęła siódme miejsce i spadła do Ligi Regionalnej.
Lata 60..
W latach sześćdziesiątych największym problemem dla klubu był brak sztucznego lodowiska. Ciepłe zimy nastręczały wiele problemów organizacyjnych. Spadek do niższej klasy rozgrywkowej, jak również treningi na lodowisku w Katowicach spowodował, że w klubie trenowało niewielu hokeistów, co groziło rozwiązaniem sekcji hokejowej. Sytuacja zmieniła się w 1966 roku kiedy z inicjatywy władz kopalni „Sosnowiec” oraz klubowych działaczy wybudowano sztuczne lodowisko. W następnych latach zostało znacznie rozbudowane oraz zadaszone. W tym czasie w klubie utworzono również szkółkę młodzieżową skupiającą kilka drużyn juniorskich. W pierwszym sezonie w Lidze Regionalnej w 1963 roku klub zajął siódmą pozycję. W kolejnym uplasował się na trzecim miejscu. Ten sukces drużyna powtórzyła w 1967 roku. W tym roku doszło do reorganizacji rozgrywek i klub od następnego sezonu występował w trzeciej lidze. W 1968 roku klub trenowany przez Alfreda Gansinieca i Tadeusza Maślaka zajął pierwsze miejsce w trzeciej lidze. Dzięki temu wziął udział w turnieju barażowym o awans do drugiej ligi rywalizując z Unią Oświęcim oraz ze Startem Opole. Zagłębie wygrało obydwa mecze ze Startem, z Unią zremisowało na własnym lodowisku i przegrało na wyjeździe. Turniej barażowy wygrała Unia, która awansowała do drugiej ligi. W drużynie Zagłębia występowali wówczas m.in. Franciszek i Andrzej Strzeleccy, Jerzy Orliński, Gerard Gadaczek, Leszek Kotasiński, Celestyn Zygadło. Dzięki reorganizacji rozgrywek Zagłębie dołączyło do zespołów drugiej ligi Grupy Południe. W pierwszym sezonie w drugiej lidze drużyna zajęła trzecie miejsce w tabeli. W kolejnym roku drużyna powtórzyła ten wynik.
Lata 70..
Przełomowym wydarzeniem w historii klubu był awans do pierwszej ligi w sezonie 1970/1971. Jednak w następnym sezonie zespół zajął dziesiąte miejsce w tabeli i spadł do drugiej ligi. W drugiej lidze drużyna ponownie okazała się najlepsza i uzyskała po raz drugi awans do pierwszej ligi. W najwyższej klasie rozgrywkowej drużyna czterokrotnie z rzędu zajmowała ósme miejsce. W 1976 roku tytuł króla strzelców pierwszej ligi wywalczył napastnik Zagłębia Henryk Pytel. Za strzelenie 29 bramek otrzymał puchar Przeglądu Sportowego. Pierwszy wielki sukces klub osiągnął w sezonie 1977/1978 zdobywając wicemistrzostwo Polski. W następnym roku drużyna powtórzyła sukces i drugi raz została wicemistrzem Polski, a występujący w ataku Wiesław Jobczyk zdobył tytuł króla strzelców.
Lata 80..
W latach 80. XX wieku klub święcił największe sukcesy w swojej historii. Zdobył pięć tytułów mistrza Polski. Po raz pierwszy Zagłębie trenowane przez Josefa Ivana wygrało ligę w sezonie 1979/1980. W następnym sezonie 1980/1981 drużyna obroniła tytuł mistrzowski, a Wiesław Jobczyk po raz drugi został królem strzelców. Również w tym sezonie drużyna po raz pierwszy w historii wystąpiła w europejskich pucharach w rozgrywkach Pucharu Europy. W pierwszej rundzie Zagłębie wysoko pokonało Vojens IK (10:3, 11:2), w drugiej przegrało w dwumeczu z niemiecką drużyną Dynamo Berlin (6:3, 1:6). W sezonie 1981/1982 drużyna po raz trzeci z rzędu sięgnęła po tytuł mistrzowski, również Wiesław Jobczyk obronił tytuł króla strzelców. W rozgrywkach Pucharu Europy klub dotarł do trzeciej rundy. W pierwszej wyeliminował rumuński Dinamo Bukareszt (8:5, 7:3), w drugiej pokonał holenderski Feenstra Flyers Heerenveen (5:2, 5:7). W trzeciej rundzie rywalem był fiński Oulun Kärpät, który w wyniku walkowera nałożonego na Zagłębie awansował do dalszej rundy. Zagłębie nadal dominowało w lidze zdobywając czwarte mistrzostwo Polski w sezonie 1982/1983. Trzeci raz z rzędu najlepszym strzelcem ligi został Jobczyk.
Od sezonu 1983/1984 po raz pierwszy zostały wprowadzone rozgrywki play-off, w których drużyny grały między sobą do dwóch zwycięstw w każdej parze. Zwycięzca tej rywalizacji zdobywał tytuł mistrza Polski. Po rundzie zasadniczej Zagłębie zajmowało drugie miejsce w tabeli. W fazie play-off drużyna dotarła do finału, gdzie przegrała w trzech meczach z Polonią Bytom 2:1 (1:2, 3:2, 0:7). Na przełomie lat 70. i 80. do 1984 funkcję prezesa sekcji hokejowej Zagłębia Sosnowiec pełnił Jan Rodzoń. W sezonie 1984/1985 klub zdobył piąte mistrzostwo Polski w swojej historii. Po rundzie zasadniczej zawodnicy Zagłębia prowadzili w ligowej tabeli mając punkt przewagi nad drugą Polonią Bytom. W fazie play-off drużyna podobnie jak w poprzednim sezonie dotarła do finału, gdzie pokonała Polonię Bytom 2:0 (6:1, 5:3). Indywidualny sukces osiągnął napastnik Andrzej Zabawa, który zdobył 41 bramek i został królem strzelców pierwszej ligi.
W następnym sezonie drużyna zajęła trzecie miejsce w tabeli rundy zasadniczej, a w fazie play-off odpadła w półfinale z Podhalem Nowy Targ 1:2 (3:5, 3:2, 2:4). W meczu o trzecie miejsce zespół przegrał z Naprzodem Janów 1:2 (1:2 pd., 5:4, 1:3). Po raz drugi z rzędu koronę króla strzelców wywalczył Andrzej Zabawa strzelając 52 gole. W europejskich pucharach drużyna rozpoczęła rywalizację w Pucharze Europy od drugiej rundy. Rywalem Zagłębia była drużyna SHC Saint-Gervais. W pierwszym spotkaniu rywale wygrali 5:3 natomiast w rewanżu był remis 3:3 i to rywale awansowali do dalszej rundy. W sezonie 1986/1987 drużyna zajęła pierwsze miejsce w tabeli rundy zasadniczej, jednak w półfinale play-off ponownie przegrała z Podhalem Nowym Targ 2:1. W decydującym meczu w Nowym Targu w regulaminowym czasie gry był remis 4:4, jednak w rzutach karnych lepsi byli hokeiści Podhala, którzy wygrali 2:1. Podobnie jak w poprzednim sezonie w meczu o trzecie miejsce rywalem była drużyna Naprzodu Janów. Rywalizację 2:1 wygrali Janowianie (4:6, 11:3, 4:2).
Koniec lat 80. i początek 90. nie był tak udany dla klubu jak poprzednia dekada. W sezonie 1987/1988 drużyna zajęła czwarte miejsce w tabeli rundy zasadniczej. W play-offach dotarła do półfinału, gdzie przegrała z późniejszym mistrzem Polski Polonią Bytom w stosunku 2:1 (4:6, 5:2, 10:1). W rywalizacji o brązowe medale Zagłębie wygrało z Naprzodem Janów 2:1 (2:3, 5:2, 3:2), rewanżując się drużynie z Janowa za poprzednie dwie porażki. W następnym sezonie 1988/1989 drużyna uplasowała się na szóstym miejscu po rundzie zasadniczej i awansowała do grupy silniejszej, gdzie również zajęła szóste miejsce. W ćwierćfinale play-off zmierzyła się z Podhalem. Zespół przegrał oba mecze w stosunku 2:1 i 6:2 i ostatecznie zajął piąte miejsce po zwycięstwie nad GKS Tychy 2:1 (5:3, 1:5, 5:2). Dzięki 27 golom tytuł króla strzelców zdobył napastnik Piotr Zdunek.
Lata 90..
W sezonie 1989/1990 klub dobrze radził sobie w lidze. Po rundzie zasadniczej zajmował trzecie miejsce w tabeli i awansował do grupy silniejszej, gdzie zajął drugie miejsce. Po pokonaniu Cracovii w ćwierćfinale play-off, drużyna trafiła na Podhale Nowy Targ. Rywale dwukrotnie okazali się lepsi wygrywając 3:2 i 5:2. W meczu o 3 miejsce Zagłębie pokonało 7:3 Naprzód Janów i wywalczyło brązowe medale. W okresie zmian ustrojowych w kraju po 1989 roku z finansowania klubu wycofał się główny sponsor KWK Sosnowiec. Trudna sytuacja finansowa klubu miała duży wpływ na poziom sportowy drużyny. W sezonie 1990/1991 drużyna zajęła przedostatnie, dziewiąte miejsce w tabeli rundy zasadniczej i trafiła do grupy słabszej. Zajęła w niej trzecie miejsce i musiała grać baraż o utrzymanie w lidze z ŁKSem Łódź. Rywalizację 2:1 (5:2, 2:8, 10:7) wygrali hokeiści Zagłębia i utrzymali się w lidze. Następny sezon 1991/1992 był ostatnim w najwyższej klasie rozgrywkowej. Po odejściu najlepszych zawodników drużyna przegrała wszystkie 18 meczów rundy zasadniczej. Działacze klubowi po październikowym meczu z Naprzodem Janów podjęli decyzję o wycofaniu drużyny z rozgrywek. Zaistniała wówczas możliwość, aby zawodnicy Zagłębia zasilili drużynę MOSiR Sosnowiec w II lidze 1991/1992, jednak także i ten zespół nie ukończył rozgrywek. Niedługo potem sekcja została rozwiązana.
We wrześniu 1998 roku klub reaktywowano pod nazwą „STH Zagłębie”. Trenerem został Andrzej Wudecki, a trzon drużyny stanowili juniorzy. Drużyna została zgłoszona do rozgrywek pierwszej ligi. Po rundzie eliminacyjnej klub zajmował dwunaste miejsce w tabeli i trafił do grupy słabszej, gdzie rywalizację ukończył na szóstej pozycji i musiał walczyć w turnieju o utrzymanie w lidze. Zagłębie po dwóch zwycięstwach i dwóch porażkach ostatecznie zajęło drugie miejsce w tabeli i spadło do drugiej ligi. 23 czerwca 1999 roku nowym prezesem hokeistów Zagłębia Sosnowiec został Zbigniew Zjegiert.
Lata 2001-2010.
Po dwóch latach gry na drugim szczeblu rozgrywkowym Zagłębie ponownie uzyskało awans do Ekstraligi. W sezonie 2001/2002 drużyna występująca pod nazwą „TRH Zagłębie” zajęła szóste miejsce w tabeli rundy zasadniczej, a na koniec sezonu została sklasyfikowana na siódmym miejscu. W kolejnym sezonie Zagłębie zajęło siódme miejsce w rundzie zasadniczej i walczyło o utrzymanie w rywalizacji do trzech zwycięstw z KTH Krynica. Kryniczanie zwyciężyli w tej konfrontacji 3:1 i utrzymali się w lidze (4:5, 4:3k, 3:2, 7:4). Po spadku do niższej klasy rozgrywkowej pogorszyła się i tak trudna sytuacja finansowa klubu. Przed startem nowego sezonu zmieniono nazwę na „UKS Sielec Sosnowiec”. Drużyna grała słabo i zajęła siódme miejsce w I lidze. Sytuacja w klubie ustabilizowała się, gdy prezesem klubu został Tomasz Pawłowski. Klub po raz kolejny zmienił nazwę na „UKS ZSME Zagłębie”. W lidze drużyna wygrała rundę zasadniczą i dotarła do finału play-off. W nim zmierzyła się z Polonią Bytom. Po wyrównanych pięciu meczach wygrała tę rywalizację 3:2 i awansowała do Polskiej Ligi Hokejowej.
W pierwszym sezonie po powrocie do PLH drużyna zajęła siódme miejsce w tabeli sezonu zasadniczego i w play-off rywalizowała o miejsca 5-8 z wyżej notowanym Stoczniowcem Gdańsk. Zagłębie wygrało 3:1 i zapewniło sobie utrzymanie w lidze. W meczach o piąte miejsce do dwóch zwycięstw klub walczył z TKH Toruń. Torunianie wygrali obydwa spotkania, przez co Zagłębie uplasowało się na szóstym miejscu na koniec rozgrywek. W całym sezonie wyróżniającymi się zawodnikami byli Wojciech Wojtarowicz oraz Teddy Da Costa. Przed startem sezonu 2006/2007 do klubu prowadzonego przez prezesa Adama Bernata dołączyli reprezentanci Polski Mariusz Puzio, Tomasz Jaworski i Jarosław Różański oraz obcokrajowcy Vladimír Luka, Aleš Holík, Jozef Kohút. Dzięki tym wzmocnieniom drużyna zakończyła sezon zasadniczy na piątym miejscu i powtórzyła tę lokatę w dalszej części sezonu grając w grupie silniejszej. W pierwszej rundzie play-off Zagłębie zmierzyło się z późniejszym mistrzem Polski Podhalem Nowy Targ. Rywale wygrali rywalizację 3:0. W meczu o piąte miejsce drużyna pokonała TKH Toruń 2:0. W kolejnym sezonie 2007/2008 drużyna zakończyła rundę zasadniczą na trzecim miejscu i awansowała do sześciozespołowej grupy mocniejszej. W rozgrywkach grupowych Zagłębie ponownie zajęło trzecią lokatę i w rundzie play-off trafiło na szósty Naprzód Janów. W rywalizacji do trzech zwycięstw Sosnowiczanie wygrali 3:1 i w półfinale trafili na Cracovię. Faworytem tego spotkanie byli Krakowianie - późniejszy mistrz Polski - którzy w całej konfrontacji zwyciężyli 4:1. W rywalizacji o brązowe medale Zagłębie przegrało z Podhalem Nowy Targ 3:1 i ostatecznie zostało sklasyfikowane na czwartym miejscu. W Pucharze Polski drużyna dotarła do półfinału. W rundzie wstępnej zespół pokonał w dwumeczu Naprzód Janów 2:0 (2:2, 7:2). W ćwierćfinale również w dwumeczu Zagłębie zwyciężyło Polonię Bytom 2:0 (7:2, 4:3) i awansowało do turnieju finałowego rozgrywanego w Tychach. W półfinale rozgrywek rywalem była Cracovia, która zwyciężyła 6:3.
Lata 2011-2020.
Od sezonu 2008/2009 występował pod nazwą Pol-Aqua KH Zagłębie Sosnowiec. Prezesem klubu był Adam Bernat. 15 czerwca 2011 powołano do życia spółkę akcyjną Zagłębie Sosnowiec S.A. Jej jedynym udziałowcem jest gmina Sosnowiec. Prezesem do listopada 2011 był Marcin Fall. Następnie pełniącym obowiązki prezesa został Zbigniew Drążkiewicz, który został odwołany 12 lutego 2013 roku. Jego miejsce do czasu wyboru nowego prezesa zajął członek zarządu, były hokeista Artur Ślusarczyk. 19 kwietnia 2013 roku wybrano nowego prezesa, którym został Adam Proń (obejmie funkcję w sierpniu 2013).
Do końca sezonu 2012/2013 drużyna występowała w Polskiej Lidze Hokejowej. W sierpniu 2013 postanowiono o niezgłoszeniu zespołu do żadnych rozgrywek ligowych w Polsce oraz przystąpiono do likwidacji spółki Zagłębie Sosnowiec S.A.. W sierpniu 2014 klub otrzymał licencję na występy w I lidze. Drużyna Zagłębia wygrała I ligę w sezonie 2014/2015. Pod koniec lipca 2015 klub otrzymał licencję na grę w rozgrywkach Polskiej Hokej Ligi w sezonie 2015/2016. Od początku sezonu drużynę prowadzili Mieczysław Nahuńko i Jerzy Pawłowski. Na przełomie grudnia 2015 i stycznia 2016 ich miejsca zajęli Piotr Sarnik jako pierwszy trener oraz Artur Ślusarczyk jako asystent. W sierpniu 2016 Zagłębie Sosnowiec nie otrzymało licencji na występy w sezonie PHL 2016/2017. We wrześniu 2016 trenerem Zagłębia został Waldemar Klisiak, a jego asystentem Andrzej Wudecki. Ostatecznie pierwsza drużyna Zagłębia została zgłoszona do sezonu I ligi 2016/2017, a zespół rezerwowy przystąpiła do sezonu II ligi 2016/2017. Pierwsza drużyna w finale I ligi uległa Naprzodowi Janów. Przed edycją I ligi 2017/2018 szkoleniowcem został Grzegorz Klich, który przygotował zespół do nowego sezonu, zaś przed jego inaugurację I trenerem został były zawodnik Marcin Kozłowski, a jego asystentem Jarosław Frączek. W sezonie I ligi 2019/2020 drużyna Zagłębia zajęła pierwsze miejsce.
Po sezonie 2019/2020 głównym trenerem został Grzegorz Klich, a jego asystentem Marcin Kozłowski.
Lata od 2021.
W sezonie PHL 2020/2021 Zagłębie uplasowało się na 9-tym miejscu i nie awansowało do fazy play-off, natomiast w edycji I ligi (MHL) 2020/2021 klubowa drużyna UKH zajęła trzecie miejsce. 23 listopada 2022 ogłoszono, że na stanowisku prezesa klubu miejsce Łukasza Birka zajął Arkadiusz Aleksander. 2 lutego 2023 poinformowano o przyjęciu rezygnacji głównego trenera Grzegorza Klicha, którego miejsce zajął dotychczasowy asystent Marcin Kozłowski. 8 lutego 2023 jako nowy szkoleniowiec został przedstawiony Piotr Sarnik.
Sukcesy.
Indywidualne.
Tytuł "Króla strzelców":
Zwycięzca "Klasyfikacji kanadyjskiej":
Plebiscyt "Złoty Kij":
Plebiscyt "Srebrny Kij":
Kadra w sezonie 2022/2023.
Na podstawie materiału źródłowego:

</doc>
<doc id="1044218" url="https://pl.wikipedia.org/wiki?curid=1044218" title="Zagłębie Sosnowiec (piłka nożna)">
Zagłębie Sosnowiec (piłka nożna)

Zagłębie Sosnowiec – polski klub piłkarski z Sosnowca. Od sezonu 2019/2020 klub po roku przerwy występuje w I lidze po spadku z Ekstraklasy w sezonie 2018/2019.
Historia.
Od KS Milowice do Unionu Sosnowiec.
Pierwsza organizacja sportowa na terenie Sosnowca powstała w 1906 r. – przy hucie „Milowice” w dzielnicy o tej samej nazwie. Wśród założycieli powstałego wówczas klubu sportowego byli: Aleksander Rene, Edward Michałowski i Józef Komander. Powstała drużyna nie miała stałego boiska – w piłkę grano praktycznie wszędzie tam, gdzie się dało.
W 1908 m.in. za prowadzenia nielegalnego klubu, aresztowany i osadzony w więzieniu w Łodzi został jeden z jego założycieli Aleksander Rene. Wydawało się, że nowo powstały klub nie ma szans na przetrwanie zwłaszcza że gubernator piotrkowski (któremu administracyjnie podlegał Sosnowiec) odmówił pomocy w stworzeniu w mieście filii petersburskiego Unionu.
Pomimo tak niesprzyjających okoliczności Rene nie rezygnował i jeszcze w 1908 r. zwrócił się z prośbą wprost do władz Unionu. Tym razem sprawę udało się załatwić pozytywnie i jeszcze w tym samym roku klubik z Sosnowca mógł nosić dumne miano „TS Union”. Organizacją nowego klubu zajął się m.in. wypuszczony na wolność Aleksander Rene.
Wtedy też powstał pierwszy w mieście plac do gry (stadionem to jeszcze to miejsce trudno było nazwać) przy skrzyżowaniu ulic Swobodnej i Starososnowieckiej, gdzie starano się rozgrywać mecze z drużynami ościennych miast. Union grał w barwach białych z poprzecznie przechodzącym czerwonym pasem. Oprócz drużyny piłkarskiej w klubie istniały również sekcje: cyklistów i kręglarska. W składzie Unionu grali: Peterek, Kwapisz, Nalewka, Bińkowski, Rene, Pladek, Plich, Kandziora, Twardoch, Kiel, Brinwgwald, Lenger, bracia Heizelmannowie, Oskar.
Czasy Victorii, KS Sosnowiec i Unii.
Podczas I wojny światowej wszelka działalność sportowa w Sosnowcu uległa zawieszeniu. Drużynę piłkarską udało się reaktywować dopiero pod koniec 1918 r., kiedy przy Towarzystwie Kulturalno-Oświatowym „Świt” powstał klub TS „Victoria”. Drużyna przyjęła barwy biało-zielone, a w jej składzie możemy odnaleźć m.in. braci Kiepurów (przez krótki czas w klubie grał późniejszy słynny tenor Jan Kiepura), Filipkowskiego, Judę, Okularczyka, Muszyńskiego, Rolskiego, Siwka, Słomczyńskiego, Wieprzyckiego, Wiewiórkę i Zygmuntowskiego.
W 1919 r. powstał drugi z sosnowieckich klubów – TS Sosnowiec (przemianowany w 1921 r. na KS Sosnowiec), który poprzez kierownika Aleksandra Rene nawiązywał do wcześniejszych sosnowieckich klubów – KS Milowice i Unionu.
Już w 1922 r. sosnowieccy działacze piłkarscy podjęli rozmowy nad stworzeniem jednej, silnej organizacji sportowej. Niestety nie udało się im wówczas dojść do porozumienia.
Do szczebla ogólnokrajowego (pierwszej ligi) Victoria miała szansę awansować w 1928 r., kiedy to po wygraniu kieleckiej klasy A (Sosnowiec należał wówczas administracyjnie do województwa kieleckiego), w pierwszej rundzie eliminacji drużyna zagrała z Garbarnią Kraków i Pogonią Katowice. Spotkania te zakończyły się jednak znaczącymi porażkami klubu.
Brak sukcesów na arenie ogólnopolskiej skłoniły działaczy do ponownego podjęcia rozmów w sprawie fuzji. Ostatecznie realizacja śmiałych planów doszła do skutku dopiero w 1931 r., kiedy to na bazie Victorii i KS Sosnowiec stworzono Unię Sosnowiec. Nowa drużyna miała rozgrywać swoje mecze na boisku przy Alei Mireckiego (otwartym kilka lat wcześniej w 1926 r.). Pierwszym sprawdzianem nowej drużyny był mecz towarzyski z pierwszoligowym Ruchem Hajduki Wielkie zakończony zaszczytnym dla nowej drużyny remisem 1:1. Prezesem nowo utworzonego klubu został inż. Jerzy Bijasiewicz, a do zarządu weszli Bronisław Bitnerowski, Stanisław Iskry, Teofil Kubiczek i Aleksander Wiprzycki. Wśród wybijających się graczy tego okresu widzimy: Dudka, Gwoździa, Słotę, Suwałę i Widawskiego. Klub oprócz sekcji piłki nożnej prowadził jeszcze sekcje: hokeja na lodzie, bokserską, gier sportowych, łyżwiarską, kolarską, motocyklową, lekkoatletyczną, tenisa ziemnego oraz turystyczno-krajoznawczą.
Unia Sosnowiec aż do wybuchu II wojny światowej swoją wyższość w klasie A udowadniała 4 -krotnie. W każdym z tych przypadków nie udawało się jednak awansować do pierwszej ligi.
Za pierwszym razem w 1933 r. drużyna zajęła drugie miejsce w pierwszej rundzie eliminacji za Naprzodem Lipiny (remis i porażka), a przed Olszą Kraków (zwycięstwo i porażka).
Trochę lepiej Unii poszło rok później, kiedy to odniosła zwycięstwo i remis nad Grzegórzeckim Kraków oraz remis i porażkę ze Śląsk Świętochłowice. Zajęte ponownie drugie miejsce nie dawało prawa do dalszych gier eliminacyjnych.
Ostatnią przed wojną szansę na awans drużyna z Sosnowca miała w 1939 r., którą jednak tak jak i poprzednio nie udało się wykorzystać. Co więcej Unia przegrała wówczas wszystkie cztery mecze i zajęła ostatnie miejsce w tabeli za Śląskiem Świętochłowice i Fablokiem Chrzanów.
W drużynie grał wtedy m.in. wyróżniający się junior, późniejszy prezes PZPN Wiesław Ociepka.
Późniejsze losy.
Podczas okupacji początkowo grano sporadycznie, potem przeprowadzano regularne konspiracyjne rozgrywki z udziałem zespołów z Czeladzi, Piasków, Dąbrowy Górniczej, Niwki, Będzina, Zagórza i Sosnowca.
Afera korupcyjna.
2 sierpnia 2007 Wydział Dyscypliny PZPN za udział w największej w historii polskiego futbolu ujawnionej aferze korupcyjnej ukarał Zagłębie Sosnowiec degradacją o jedną klasę rozgrywkową, karą czterech ujemnych punktów oraz grzywną w wysokości 50 tys. złotych. Karą punktową klub ukarany został w sezonie 2007/08 zaś karą degradacji w sezonie 2008/09. Później karę punktów przeniesiono na sezon 2008/09.
Powrót i spadek z Ekstraklasy.
27 maja 2018, po zwycięstwie 1:0 z Ruchem Chorzów, Zagłębie Sosnowiec po 10 latach wróciło do Ekstraklasy. 5 maja 2019 po porażce z Śląskiem Wrocław 2:4, Zagłębie spadło do I ligi.
Szkolenie Juniorów.
Klub szkoli 14 grup młodzieżowych od 6 latków do juniorów starszych. Od 2012 roku Zagłębie wprowadziło projekt szkolenia dla najmłodszych. Który dba o przygotowania dzieci w wieku od 3 do 6 lat. W sumie Zagłębie szkoli ponad 300 młodych piłkarzy.
Statystyki drużyny.
Rekordy.
W pierwszej lidze 36 sezonów: 1955-58, 60-85/86, 89/90-91/92, 2007/08, 2018/19
Statystyki piłkarzy.
Najskuteczniejsi strzelcy.
W meczach rozgrywanych w ekstraklasie najwięcej bramek zdobyli:
Reprezentanci Polski.
W reprezentacji Polski grało 19 zawodników Zagłębia. Zaszczytu tego dostąpili:
Występy zawodników w I lidze.
Najwięcej meczów rozegrali:
Stadion.
Zagłębiowski Park Sportowy został otwarty 25 lutego 2023 r. Pojemność stadionu przy ulicy generała Mariusza Zaruskiego to 11600 widzów.
Kibice.
Kibice Zagłębia Sosnowiec przyjaźnią się z kibicami Legii Warszawa (od połowy lat 70.), Olimpii Elbląg (od drugiej połowy 2004 roku), BKS Stal Bielsko-Biała od 1982 roku, a także od niedawna z kibicami Czuwaju Przemyśl.

</doc>
<doc id="1044220" url="https://pl.wikipedia.org/wiki?curid=1044220" title="Cuanza">
Cuanza



</doc>
<doc id="1044221" url="https://pl.wikipedia.org/wiki?curid=1044221" title="Quanza">
Quanza



</doc>
<doc id="1044222" url="https://pl.wikipedia.org/wiki?curid=1044222" title="Andriej Ostermann">
Andriej Ostermann

Andriej Iwanowicz Ostermann, właśc. niem. Heinrich Johann Friedrich Ostermann (ur. 9 czerwca 1686 w Bochum, zm. 31 maja 1747) – rosyjski polityk pochodzenia niemieckiego. Jego polityka zagraniczna opierała się na aliansie z Austrią.
Życiorys.
Ostermann wywodził się ze średnio zamożnej niemieckiej rodziny. Urodził się w Bochum (Westfalia). Na służbę rosyjską przeszedł w 1717 roku. Biegła znajomość kilku języków sprawiła, że wstawił się za nim sam wicekanclerz Rosji Piotr Szafirow (1670–1739). Reprezentował Rosję na kongresie pokojowym na Wyspach Alandzkich w 1718 roku. Był również obecny, gdy podpisywano pokój w Nystad (1721). Za zasługi otrzymał tytuł barona. Za Katarzyny I (1725–1727) jego pozycja stale rosła w siłę. Był politycznym wychowawcą małoletniego Piotra II Aleksiejewicza w czasie jego panowania. Był przeciwny planom ograniczenia samodzierżawia w Rosji, które wysuwał książę Dmitrij Golicyn.
Gdy panowała Anna Iwanowna Romanowa, Ostermann wprowadził wiele pożytecznych reform między rokiem 1730 a 1740: obniżył podatki, popierał edukację i przemysł, poprawił działanie aparatu sprawiedliwości. We współpracy z innym Niemcem, szefem sztabu Burkhardem Christophem Münnichem, oraz marszałkiem Lacy wygrał dla Rosji 2 wojny: polską sukcesyjną (1733–1735) i wojnę przeciwko Turkom (1736–1739), czym otworzył dostęp Rosji do Morza Czarnego.
Gdy w latach 1740–1741 panował car-dziecko Iwan VI Romanow, regencję sprawowała jego matka Anna Leopoldowna, wtedy Ostermann jako Grossadmiral osiągnął szczyt swych możliwości i wpływów. Poseł francuski, Jacques-Joachim Trotti, markiz de La Chétardie, stwierdzał, że tak naprawdę Ostermann jest carem. Prowadził politykę bardzo proaustriacką, co nie podobało się Chétardiemu. Francuzi próbowali osłabić pozycję Ostermanna, gdy ta próba się nie powiodła, skłonili do interwencji Szwedów, którzy wypowiedzieli Rosji wojnę w sierpniu 1741 roku. Marszałek Piotr Lacy pokonał jednak Szwedów w bitwie pod Vilmanstrand pod wodzą generała Wrangla, niedaleko granicznej twierdzy Villmanstrand zdobytej szturmem.
6 grudnia 1741 roku Elżbieta Piotrowna przejęła władzę w wyniku zamachu stanu. Ostermann, oskarżony o działania proaustriackie, został skazany na łamanie kołem, jednak w wyniku ułaskawienia 27 stycznia 1742 r. on i jego rodzina zostali zesłani do miejscowości Bieriozowo na Syberii, gdzie zmarł. Powrócili stamtąd dopiero jego synowie, którzy osiągnęli wysokie godności, gdy panowała Katarzyna II Wielka. Fiodor Andrejewicz Ostermann (1723–1804) był gubernatorem Moskwy (1773), a Iwan Ostermann (1725–1811) był rosyjskim ambasadorem w Sztokholmie, a potem przez lat 16 kanclerzem imperium rosyjskiego (1781–1797).

</doc>
<doc id="1044223" url="https://pl.wikipedia.org/wiki?curid=1044223" title="Coanza">
Coanza



</doc>
<doc id="1044224" url="https://pl.wikipedia.org/wiki?curid=1044224" title="SAB-100-75">
SAB-100-75

SAB-100-75 (ros. "САБ-100-75") – radziecka bomba oświetlająca wagomiaru 100 kg. Wewnątrz korpusu mieści ładunek oświetlający o masie 50 kg.

</doc>
<doc id="1044225" url="https://pl.wikipedia.org/wiki?curid=1044225" title="Buka (miasto)">
Buka (miasto)

Buka – miasto w Papui-Nowej Gwinei; na wyspie Buka. Według danych szacunkowych na rok 2013 liczy 9116 mieszkańców. Stolica prowincji Bougainville.
W mieście znajduje się rzymskokatolicka katedra Wniebowzięcia NMP.

</doc>
<doc id="1044226" url="https://pl.wikipedia.org/wiki?curid=1044226" title="Tomas Polacek">
Tomas Polacek



</doc>
<doc id="1044227" url="https://pl.wikipedia.org/wiki?curid=1044227" title="Marek Matejovsky">
Marek Matejovsky



</doc>
<doc id="1044229" url="https://pl.wikipedia.org/wiki?curid=1044229" title="FOTAB-100-80">
FOTAB-100-80

FOTAB-100-80 (ros. "ФОТАБ-100-80") – radziecka bomba fotograficzna wagomiaru 100 kg. Mieści 27 kg masy oświetlającej.

</doc>
<doc id="1044234" url="https://pl.wikipedia.org/wiki?curid=1044234" title="Bronisław Żurawski">
Bronisław Żurawski

Bronisław Żurawski (ur. ok. 1933, zm. 4 sierpnia 2016) – polski doktor nauk fizycznych, kierownik Pracowni Metod Komputerowych w Katedrze Bibliotekoznawstwa i Informacji Naukowej na Uniwersytecie Mikołaja Kopernika w Toruniu; autor wielu publikacji z zakresu chemii i fizyki teoretycznej, informatyki, kształcenia kadr i Bibliotekoznawstwa i Informacji Naukowej.
Był między innymi stypendystą Fundacji im. Alexandra von Humboldta, działaczem Związku Nauczycielstwa Polskiego oraz kawalerem Krzyża Kawalerskiego Orderu Odrodzenia Polski, Złotego Krzyża Zasługi i Medalu Komisji Edukacji Narodowej. 
Rozprawa doktorska.
"O włączeniu oddziaływania konfiguracyjnego w uogólnionej metodzie swobodnego elektronu", Uniwersytet Mikołaja Kopernika w Toruniu, promotor: prof. dr hab. Wiesław Woźnicki.

</doc>
<doc id="1044237" url="https://pl.wikipedia.org/wiki?curid=1044237" title="Tomasz Bogusławski">
Tomasz Bogusławski

Tomasz Bogusławski (ur. 12 lutego 1958 w Gdańsku) – polski grafik. Zajmuje się projektowaniem graficznym, grafiką wydawniczą, komunikacją wizualną, tworzy plakaty i emisje filatelistyczne.
Życiorys.
Studiował w gdańskiej PWSSP (obecnie Akademia Sztuk Pięknych w Gdańsku) w latach 1977–1978 u prof. Marka Freudenreicha. Dyplom w Pracowni Grafiki prof. Witolda Janowskiego (1982). Profesor, kieruje Pracownią Podstaw Projektowania Graficznego. W latach 1990–1993 był prodziekanem, a od 1999 do 2002 roku dziekanem Wydziału Malarstwa i Grafiki ASP w Gdańsku. W latach 1993-1996 pełnił funkcję prorektora, w latach 2002–2008 funkcję rektora ASP w Gdańsku. Od 2010 jest także związany z Polsko-Japońską Wyższą Szkołą Technik Komputerowych w Gdańsku, gdzie prowadzi zajęcia z Grafiki Projektowej na Wydziale Sztuki Nowych Mediów.

</doc>
<doc id="1044238" url="https://pl.wikipedia.org/wiki?curid=1044238" title="Bobonaro">
Bobonaro

Bobonaro ("Aubá") – miasto w Timorze Wschodnim; w dystrykcie Bobonaro; 6 100 mieszkańców (2006). Przemysł spożywczy.

</doc>
<doc id="1044242" url="https://pl.wikipedia.org/wiki?curid=1044242" title="Dyskografia Natashy Bedingfield">
Dyskografia Natashy Bedingfield

Artykuł przedstawia całkowitą dyskografię brytyjskiej wokalistki pop Natashy Bedingfield. Artystka w sumie wydała pięć albumów studyjnych, dwanaście solowych singli oraz szesnaście solowych teledysków dzięki wytwórni Sony Music.
Debiutancki album studyjny wokalistki "Unwritten" wydany został we wrześniu 2004 w Wielkiej Brytanii. Wydawnictwo promowały cztery single „Single”, „These Words”, który znalazł się na szczycie notowania UK Singles Chart, „Unwritten” oraz „I Bruise Easily”. Album zajął pierwsze miejsce w zestawieniu UK Albums Chart i zyskał status potrójnej platyny przyznany przez brytyjski przemysł fonograficzny. Drugi album "N.B." wydany w roku 2007 nie zyskał na popularności jak poprzednik jednak znalazł się na 9. pozycji oficjalnego notowania w Wielkiej Brytanii, zaś dwa single promujące wydawnictwo zyskały miejsca w top 10 UK Singles Chart. Na północnoamerykański rynek muzyczny w styczniu 2008 wydana została alternatywna wersja albumu, z różniącą się listą utworów oraz pod zmienionym tytułem – "Pocketful of Sunshine". Album osiągnął 3. pozycję na notowaniu "Billboard" 200 oraz zyskał status złotej płyty przyznany przez organizację Recording Industry Association of America. Trzecie wydawnictwo "Strip Me" ukazało się w grudniu 2010 w Kanadzie oraz Stanach Zjednoczonych i podobnie jak poprzednia płyta, w Europie wydane zostało w roku 2011 z alternatywną listą utworów pod tytułem "Strip Me Away".

</doc>
<doc id="1044244" url="https://pl.wikipedia.org/wiki?curid=1044244" title="Nowy cmentarz na Służewie w Warszawie">
Nowy cmentarz na Służewie w Warszawie

Nowy cmentarz na Służewie w Warszawie – cmentarz rzymskokatolicki na warszawskim Mokotowie.
Położenie.
Cmentarz znajduje się przy ulicy Wałbrzyskiej. Od zachodniej strony cmentarza znajduje się ulica Jana Sebastiana Bacha, a od wschodniej i południowej – ulica Zygmunta Noskowskiego.
Historia.
Cmentarz został założony w 1900.
Spoczywają tam m.in. żołnierze, którzy zginęli w okolicach Warszawy w roku 1914, a także (w tym samym miejscu) żołnierze polegli w trakcie II wojny światowej. Jest tu pochowanych 1717 ofiar kampanii wrześniowej, co upamiętnia tablica z napisem "Cmentarz wojenny, na którym pochowano w kwaterze A: 493 rozpoznanych i 1224 nie rozpoznanych żołnierzy WP i osób cywilnych – ofiar nalotów i bombardowania broniącej się Warszawy w 1939 r.". Znajdują się tu również groby 82 powstańców warszawskich z Pułku "Baszta". Na tablicy upamiętnia to napis "w kwaterze B: 39 rozpoznanych i 43 nie rozpoznanych żołnierzy AK pułku „Baszta”, poległych w czasie powstania warszawskiego 1944". Cmentarz został powiększony w 1955.
Na terenie włączonym w obręb cmentarza w latach 60., a być może także na terenie przyległego do cmentarza parkingu, w latach 1945-1956 potajemnie chowano bezimienne ofiary terroru komunistycznego.
Pomordowani przez służby komunistyczne.
W rozszerzeniu starego cmentarza służewieckiego (tzw. pole J. Bokusa) potajemnie chowano w latach 1944-1948 pomordowanych głównie w więzieniu mokotowskim.
W rogu cmentarza tuż przy murze w pobliżu miejsca prawdopodobnego pochówku ofiar jest drewniany krzyż z tabliczką: "PRZECHODNIU POCHYL CZOŁO WSTRZYMAJ KROK NA CHWILĘ. TU KAŻDA GRUDKA ZIEMI KRWIĄ MĘCZEŃSKĄ BROCZY. TO JEST SŁUŻEWIEC. TO NASZE TERMOPILE. TU LEŻĄ CI CO CHCIELI BÓJ DO KOŃCA TOCZYĆ. NIE ODPROWADZAŁ NAS KONDUKT POGRZEBOWY. NIKT NIE MIAŁ HONOROWEJ SALWY ANI WIEŃCA. W MOKOTOWSKIM WIĘZIENIU STRZAŁ W TYŁ GŁOWY A POTEM MAŁY KUCYK WIÓZŁ NAS NA SŁUŻEWIEC. Pamięci Ofiar reżimu komunistycznego bezprawnie skazanych i zamordowanych w latach 40 i 50. potajemnie pochowanych na tym cmentarzu". Tablica tej samej treści znajduje się także na pomniku ofiar stalinizmu przy klasztorze Dominikanów.
Dokładne miejsca potajemnych pochówków lat 1944-1954 nie są znane i najprawdopodobniej są one rozrzucone od cmentarza przy ul. Wałbrzyskiej przez Służew nad Dolinką do Wyścigów, a nawet do pasów lotniska Okęcie (zob. także artykuł kwatera na Łączce).
Ich liczba nie została dokładnie określona, szacunki sięgają kilku tysięcy pomordowanych. Przy mostku prowadzącym ulicę Nowoursynowską przez Potok Służewiecki znajduje się krzyż metalowy bez podpisu.
Ekshumacje IPN.
Instytut Pamięci Narodowej, Rada Ochrony Pamięci Walk i Męczeństwa i Ministerstwo Sprawiedliwości realizowały od 30 czerwca do 10 lipca 2014 prace w ramach projektu naukowo-badawczego „Poszukiwania nieznanych miejsc pochówku ofiar terroru komunistycznego z lat 1944–1956”. Ekshumacje prowadzono pod kierunkiem Krzysztofa Szwagrzyka.

</doc>
<doc id="1044248" url="https://pl.wikipedia.org/wiki?curid=1044248" title="Kaylee DeFer">
Kaylee DeFer

Kaylee DeFer (właściwie Kaylee Vanni, ur. 23 września 1986 w Tucson, Arizona) – amerykańska aktorka.

</doc>
<doc id="1044249" url="https://pl.wikipedia.org/wiki?curid=1044249" title="Lolotoe">
Lolotoe

Lolotoi – miasto w Timorze Wschodnim w dystrykcie Bobonaro; 3 400 mieszkańców (2006). Przemysł spożywczy.

</doc>
<doc id="1044250" url="https://pl.wikipedia.org/wiki?curid=1044250" title="Zamek w Grodźcu">
Zamek w Grodźcu

Zamek w Grodźcu – zabytkowy obiekt z XVI wieku we wsi Grodziec w gminie Jasienica w województwie śląskim.
Historia i opis zamku.
Miejsce, w którym znajduje się do dzisiaj murowany zamek, można uznać za od dawna (1. połowa XIII wieku?) ufortyfikowane i przechodzące kolejne fazy przebudowy, od założenia ziemno-drewnianego po zamek murowany stojący w większym zespole obwarowań, być może ziemno-drewnianych. Najstarsza faza murowana zamku datowana jest na wiek XV i wiąże się z dzisiejszymi piwnicami, które odpowiadać mają jego pierwotnemu przyziemiu. Ufortyfikowana twierdza stała na trasie traktu handlowego wiodącego z Małopolski przez Śląsk Cieszyński na Morawy. Z Krakowa na Morawy transportowano głównie sól z Wieliczki, natomiast z Moraw czy ówczesnej Italii wino i tkaniny na stoły w stołecznym Krakowie. Rycerze z Brodów herbu Radwan wykorzystali koniunkturę handlową na szlaku przez Księstwo Cieszyńskie i zamieszkali w Grodźcu, gdzie zainwestowali w rozbudowę twierdzy w ufortyfikowany zamek z obszernymi piwnicami, które wykorzystywali zapewne do przechowywania towarów od wędrownych kupców.
W okresie datowanym na XVI-XVI/XVII wiek zamek przebudował starosta cieszyński Maciej z rodu Grodzieckich herbu Radwan na jednopiętrowy, „renesansowy” dwór obronny z attyką i ryzalitami od stron północnej i południowej oraz dwoma, przekształconymi później w ryzality, wieżyczkami od stron zachodniej i wschodniej. Na skutek niwelacji okalającego terenu, przyziemie wcześniejszego założenia przekształcono w komory piwniczne. Układ nowego zamku dążył do osiowości, jednak pełne zrealizowanie tego zamierzenia było niemożliwe ze względu na maksymalne wykorzystanie starych murów i prawdopodobnie, pierwotnej wieży w bryle nowego założenia. W XVIII wieku nastąpiła zmiana dachu i adaptacja murów attyki na drugie piętro o drewnianych podziałach.
Przypuszcza się, że w połowie XIX wieku zamek został ponownie przebudowany – głównie klatka schodowa w wieży północno-zachodniej. W wieży północno-wschodniej na I piętrze urządzono w stylu neogotyckim zamkową kaplicę. W holu pierwszego piętra, w zwieńczeniu drewnianej arkady, wymalowano małżeńskie tarcze herbowe Zofii de Mara i Henryka Zobel von Giebelstadt z okazji ich ślubu zawartego w 1846 roku. Teren wokół zamku, z bogatym starodrzewem, przekształcono w angielski park o romantycznym charakterze. Obecnie z dawnego wnętrza pozostały resztki oryginalnej boazerii, portale, stropy z profilowanych modrzewiowych belek oraz oryginalne podłogi i stolarka okienna. Pomimo grabieży w czasie II wojny światowej zachowana struktura wnętrza zamku jest niepowtarzalna. Zamek nie nosi śladów pożaru, co jest unikatowe, bowiem można przypuszczać, że od początku swego istnienia nigdy nie uległ zniszczeniu czy zrujnowaniu. Zawsze miał właścicieli i dobry dach, który uchronił XVII wieczne podłogi i stropy przed zniszczeniem.
Właściciele zamku.
Rodzina Habichtów 1927-1939.
Rodzina Ernesta Habichta składała się z jego żony Amalii z Niemczewskich (1879-1971), córki Marii Irmy (1899-1983) i jej męża por. Zdzisława Bossowskiego (1898-1944). W 1931 roku Habichtowie przyjęli na wychowanie dwoje półsierot – Lucynę (1926-2009) i Lucjana (1927-2005), dzieci brata Amalii Habichtowej, Mariana Niemczewskiego i zmarłej Heleny z domu Fałat. Aż do września 1939 roku tych sześć osób zamieszkiwało grodziecki zamek, wokół nich koncentrowało się życie codzienne rezydencji i wszystkie sprawy dotyczące funkcjonowania ziemskiego majątku. Na zamku mieszkał także lokaj Onufry Rybicki z żoną Katarzyną. Osobną grupę stanowiła służba kuchenna, składająca się z kucharki Marii Kozielskiej, dwóch podkuchennych, zazwyczaj córek miejscowych gospodarzy, które przyuczano do roli gospodyń domowych, i pomocnika do ciężkich prac, Józefa Gołąbka. Zatrudniona była także na stałe praczka Gasikowa. Okresowo dojeżdżała na zamek krawcowa, „panna Mińcia”, która zawodowo „obszywała” okoliczne dwory. Do służby zamkowej zaliczano także stangreta Żeleźnioka, pod którego pieczą znajdowała się stajnia cugowa, a także kierowców samochodów Końcę i Panasiuka. Należy wspomnieć jeszcze o dwóch osobach cieszących się większymi względami właścicieli, których nie zaliczano do służby, a bardziej do domowników. Była to wychowawczyni i nauczycielka dzieci Amelia Gencel, która wraz z nimi mieszkała w pokojach dziecięcych, oraz sekretarka dr. Habichta.
Właściciele wstawali o 4 rano, służba rozpalała w piecach i podawała mocną kawę, następnie rozjeżdżali się po majątku i wracali o 7 na śniadanie. Do obiadu Irma Bossowska i jej mąż Zdzisław sprawowali nadzór w różnych częściach majątku, po obiedzie pracowali do późnego wieczora przy sprawach administracyjnych w sekretariacie, z przerwą na podwieczorek i kolację. Cała rodzina była więc zatrudniona przy prowadzeniu i administrowaniu sporego domu i majątku. Dr Habicht zastał gospodarstwo oparte wyłącznie na prymitywnej polowej produkcji roślinnej, słabo uprzemysłowione. Stan ten zmienił się od roku 1930, kiedy opracował szczegółowo i wprowadził w życie organizację gospodarstwa w oparciu o działy, które dostosował do lokalnych warunków, możliwości produkcji i zbytu. Skupiał się głównie na gospodarce stawowej i rybołówstwie oraz rozwinięcie hodowli zarodowej bydła czerwonego, bydła mlecznego i, co za tym szło, założenie dużej i nowoczesnej serowarni. Duże znaczenie przywiązywał także do hodowli koni, szczególnie dla wojska. Habicht osobiście zajmował się gospodarką leśną i stawową oraz sprawował patronat nad kościołami w Grodźcu i Bielowicku. Gospodarstwo w Grodźcu utrzymywało w Bielsku przy Rynku 11 własny „sklep dworski”, gdzie sprzedawano kilkaset litrów mleka dziennie, co zapewniało szybki zbyt jego nadwyżek, a także pieczywo, sery, owoce, drób, jaja i ryby.
Zamek stał się miejscem spotkań wybitnych artystów, polityków i działaczy. Gościli w nim m.in.: twórcy światowego skautingu – lordowie Robert i Olave Baden-Powell, biskup katowicki ks. Stanisław Adamski, wojewoda śląski Michał Grażyński, malarz Wojciech Kossak, pisarka Zofia Kossak-Szatkowska, publicysta Aleksander Bocheński, literat Kornel Makuszyński czy fotografik Jan Bułhak.
W 1934 roku Habicht zaciągnął na dobrach grodzieckich w Państwowym Banku Rolnym pożyczkę, którą miał problem spłacać. Zalegał także z podatkiem na rzecz Skarbu Państwa, w związku z czym bank wszczął egzekucję na grodzieckich dobrach. Pomimo, że gospodarka w majątku Habichta prowadzona była wzorowo i cieszyła się sporymi osiągnięciami, szczególnie w zakresie hodowli bydła, gospodarki stawowej i przemysłowej produkcji serów, to wielką troską dla gospodarza było zadłużenie majątku i nieustająca konieczność regulowania rat kredytu i odsetek, z czym w dobie gospodarczego kryzysu Grodziec, jak i wiele podobnych polskich ziemskich majątków, sobie nie radził. Sytuację tę zakończył wybuch II wojny światowej i rekwizycja majątku przez hitlerowskiego okupanta. Dr Ernest Habicht wraz z rodziną 1 września 1939 roku opuścił Grodziec. Po wojnie osiadł w Krakowie, gdzie zmarł w 1957 roku.
Od 1939 do dnia dzisiejszego.
Od 2020 roku zamek jest siedzibą stowarzyszenia Ordre Souverain Et Militaire Du Temple De Jerusalem Pologne (Najwyższy Zakon Rycerski Świątyni Jerozolimskiej), które w statucie deklaruje działalność charytatywno - opiekuńczą jak również wspieranie działań zmierzających do zachowania restauracji obiektów kultury materialnej związanych z działalnością zakonu templariuszy. Na jego czele stoją Marcin Lesław Zamoyski, Krzysztof Konstanty Radziwiłł i Ewa Piacentile.

</doc>
<doc id="1044252" url="https://pl.wikipedia.org/wiki?curid=1044252" title="Dürnstein (Dolna Austria)">
Dürnstein (Dolna Austria)

Dürnstein – miasto w Austrii, w kraju związkowym Dolna Austria, w powiecie Krems-Land. Liczy 886 mieszkańców (1 stycznia 2014).
Geografia.
Dürnstein leży nad Dunajem w dolinie Wachau. Jest częścią regionu Waldviertel, czyli północno-wschodniej części Dolnej Austrii, najbardziej spośród wszystkich zalesionej.
Gmina miejska Dürnstein obejmuje obszar 16,81 km2, z czego 59,61% stanowią lasy.
Gospodarka.
Dürnstein i Dolina Wachau, są najlepiej rozpoznawalnym regionem turystycznym w Austrii. Ponadto, dzięki łagodnemu klimatowi i pagórkowatemu ukształtowaniu terenu, w regionie uprawia się winorośle oraz produkuje wino. Szczególnie dużo produkuje się młodego wina, tzw. "heurig".
Historia.
Etymologia nazwy.
Miasteczko zawdzięcza swoją nazwę średniowiecznemu zamkowi usytuowanemu na wysokim skalistym wzgórzu, który miał strzec przełomu Dunaju. Zamek nosił nazwę "Duerrstein" lub "Dürrstein" od niemieckiego "dürr" oznaczającego sucha oraz "Stein" - kamień.
Współpraca.
Miejscowość partnerska:

</doc>
<doc id="1044255" url="https://pl.wikipedia.org/wiki?curid=1044255" title="Tadeusz Korsak">
Tadeusz Korsak

Tadeusz Korsak herbu Korsak (ur. 1741 w Daniewie, zm. 4 listopada 1794 w Warszawie) – podczaszy połocki w latach 1775–1785, skarbnik połocki od 1767, sędzia ziemski wileński od 1787 roku, komisarz Komisji Porządkowej Cywilno-Wojskowej województwa wileńskiego w 1790 roku, generał-major ziemiański w powstaniu 1794 roku.
Życiorys.
Syn Karola Korsaka, oboźnego połockiego i Franciszki z Pakoszów. Był posłem na Sejm Czteroletni Rzeczypospolitej z województwa wileńskiego w 1790 roku. Członek Zgromadzenia Przyjaciół Konstytucji Rządowej. Sędzia sejmowy ze stanu rycerskiego z Prowincji Wielkiego Księstwa Litewskiego w 1791 roku.
Zginął podczas Rzezi Pragi. Został pochowany na cmentarzu Kamionkowskim w Warszawie.

</doc>
<doc id="1044256" url="https://pl.wikipedia.org/wiki?curid=1044256" title="SSRE">
SSRE

SSRE (ang. "selective serotonin reuptake enhancers") – leki przeciwdepresyjne, które w odróżnieniu od SSRI i TLPD powodują nasilenie zwrotnego wchłaniania serotoniny przez neurony. Molekularne podstawy tego procesu nie zostały jeszcze wyjaśnione.
W lecznictwie stosuje się obecnie tylko jeden lek z tej grupy:

</doc>
<doc id="1044258" url="https://pl.wikipedia.org/wiki?curid=1044258" title="Metinaro">
Metinaro

 
Metinaro – miasto w Timorze Wschodnim; w dystrykcie Dili; 4400 mieszkańców (2006). Przemysł spożywczy.

</doc>
<doc id="1044260" url="https://pl.wikipedia.org/wiki?curid=1044260" title="Marchegg">
Marchegg

Marchegg ( i ) – miasto we wschodniej Austrii, w kraju związkowym Dolna Austria, w powiecie Gänserndorf, przy granicy ze Słowacją. Liczy 2 897 mieszkańców (1 stycznia 2014).
Historia.
Miasto założył w 1268 król czeski Przemysł Ottokar II jako twierdzę obronną na granicy z Węgrami. Zbudowano wówczas gotycki kościół św. Małgorzaty i zamek. Marchegg zostało miastem królewskim. W 1278 miało tu dojść do spotkania wojsk austriackich i węgierskich przed bitwą pod Suchymi Krutami przeciw Czechom.
W 1529 zostało najechane i, z wyjątkiem zamku, zniszczone przez Turków, po czym w 1531 zostało ponownie zasiedlone przez Szwabów. W 1621 miasto przeszło w ręce węgierskiego rodu magnackiego Pálffych, którego przedstawiciele w XVIII wieku rozbudowali gotycki kościół św. Małgorzaty i przebudowali zamek w barokową rezydencję. Pamiątką po rodzie są m.in. kartusze z herbem rodu, występujące na miejscowych zabytkach: w zespole pałacowym, w kościele św. Małgorzaty i na figurze św. Jana Nepomucena. W 1655 do miasta dotarła epidemia, pochłaniając wiele ofiar. W 1793 i 1877 miały miejsce wielkie pożary, w 1862, 1897, 1899 i 1925 miasto nawiedzały powodzie, a w czasie wojny prusko-austriackiej w 1866 w mieście kwaterowali żołnierze pruscy i dotarła do niego epidemia cholery. W 1870 miasto uzyskało połączenie kolejowe z Wiedniem.
Po upadku Austro-Węgier, w 1918, miasto znalazło się w składzie Republiki Austrii, a w 1938 w wyniku Anschlussu zostało anektowane przez nazistowskie Niemcy, w których składzie pozostawało do końca II wojny światowej w 1945. U schyłku wojny do miasta dotarła Armia Czerwona.
W 1965 i 1990 miasto dotknęły kolejne powodzie. W 1973 na stacji kolejowej w Marchegg miał miejsce arabski atak terrorystyczny.
W 2018, w 750. rocznicę powstania miasta, na głównym placu odsłonięto pomnik jego założyciela, króla Przemysła Ottokara II.

</doc>
<doc id="1044262" url="https://pl.wikipedia.org/wiki?curid=1044262" title="Odważnik">
Odważnik

Odważnik – przedmiot o ściśle określonej masie pełniący funkcję wzorca masy i używany do jej pomiaru. 
Odważników używa się głównie w tradycyjnych wagach szalkowych. Przeważnie mają formę walca, wykonanego z metalu, czasem ceramiki. Odważniki służące do pomiaru najmniejszych mas (poniżej jednego grama) mają postać blaszek o różnych kształtach i różnej grubości. Odważniki dzieli się na 5 klas dokładności dla odważników użytkowych, zależnie od dopuszczalnego dla danej klasy błędu pomiaru. Ponadto istnieją odważniki specjalne, służące do kontroli dokładności pomiaru odważników użytkowych.

</doc>
<doc id="1044263" url="https://pl.wikipedia.org/wiki?curid=1044263" title="Clara Zetkin">
Clara Zetkin

Clara Josephine Zetkin z domu Eißner (ur. 5 lipca 1857 w Wiederau, w Królestwie Saksonii, zm. 20 czerwca 1933 w Archangielskoje, w ZSRR) – niemiecka socjalistka, aktywistka ruchu feministycznego oraz pacyfistycznego.
Była członkiem SPD (Sozialdemokratische Partei Deutschlands), reprezentując w niej frakcję rewolucyjno-marksistowską, do roku 1917, kiedy to zaczęła działać w nowo utworzonej USPD (Unabhängige Sozialdemokratische Partei Deutschlands), stając się jednym z najważniejszych reprezentantów jej lewego skrzydła (tzw. Grupy Spartakusa, przemianowanej w roku 1918 na Związek Spartakusa). Od roku 1919 związana z KPD (Kommunistische Partei Deutschlands). W latach 1920–1933 była posłem do Reichstagu z ramienia KPD, pełniąc w roku 1932 funkcję Alterspräsidentin des Parlaments (w dzisiejszej Polsce odpowiednikiem tej funkcji jest marszałek senior).
W roku 1889 wzięła udział w Międzynarodowym Kongresie Robotników w Paryżu, który stał się podstawą utworzenia II Międzynarodówki socjalistycznego ruchu robotniczego. To głównie dzięki jej staraniom 8 marca obchodzony jest jako Międzynarodowy Dzień Kobiet (choć należy zaznaczyć, że po raz pierwszy świętowano go w Danii, Szwajcarii, Niemczech i Austro-Węgrzech 19 marca 1911 roku). Odgrywając jedną z najważniejszych i najbardziej znaczących ról w KPD, była Clara Zetkin w latach 1921–1933 również członkiem Komitetu Wykonawczego III Międzynarodówki, w którym pod koniec swego życia należała do mniejszości krytykującej stalinowską tezę, zgodnie z którą socjaldemokrację uważano za lewicowy odłam faszyzmu.
Pochowana została na Cmentarzu przy Murze Kremlowskim.
Życiorys.
Dzieciństwo i wykształcenie.
Clara urodziła się jako najstarsza córka Josephine Vitale – na jej ojca, Jeana Dominique’a, wielki wpływ wywarła rewolucja francuska oraz wojny napoleońskie, w których brał udział – oraz Gottfrieda Eißnera, syna robotnika dniówkowego i nauczyciela szkoły wiejskiej z Wiederau. Jej matka utrzymywała kontakty z założycielkami, rodzącego się właśnie w tych czasach, ruchu feministycznego, m.in. z Louise Otto-Peters czy Auguste Schmidt, czytała książki autorstwa George Sand, założyła w Wiederau żeński związek gimnastyczny. W 1872 r. rodzina przeprowadziła się do Lipska, aby umożliwić dzieciom zdobycie lepszego wykształcenia.
Zaangażowanie w działalność socjaldemokracji.
Od 1874 r. utrzymywała w prywatnym seminarium w Lipsku, gdzie kształciła się na nauczycielkę szkół ludowych, kontakty z ruchem feministycznym oraz robotniczym. W 1878 r. Clara Eißner wstąpiła do Socjalistycznej Partii Robotników Niemiec (niem. Sozialistische Arbeiterpartei Deutschlands – SAP), przemianowanej w 1890 r. na Socjaldemokratyczną Partię Niemiec (niem. Sozialdemokratische Partei Deutchlands – SPD). Podczas obowiązywania tzw. ustawy antysocjalistycznej (1878-1890), kiedy to działalność socjaldemokratyczna poza Reichstagiem i landtagami została zakazana, opuściła kraj, udając się w 1882 r. do Zurychu, a następnie do Paryża. Tam przyjęła nazwisko swojego partnera – Ossipa Zetkina, rosyjskiego rewolucjonisty, z którym miała dwóch synów: Maxima (1883-1965) oraz Kostję (1885-1980).
W 1889 r., podczas pobytu w Paryżu, wzięła udział w Międzynarodowym Kongresie Robotników, przyczyniając się do powstania II Międzynarodówki.
Jesienią 1890 r. rodzina wróciła do Niemiec, osiedlając się w Sillenbuch koło Stuttgartu. Tam pracowała Clara Zetkin jako tłumaczka w wydawnictwie Johanna Dietza, a od 1892 r. jako szefowa redakcji kobiecego czasopisma „Die Gleichheit” (z niem. „Równość”).
Po śmierci Ossipa Zetkina wyszła w 1899 r. za mąż za Friedricha Zundela, młodszego o osiemnaście lat, artystę malarza z Wiernsheim. Ich drogi z czasem rozeszły się, co doprowadziło w 1927 r. do rozwodu, po którym Zundel poślubił Paulę Bosch, córkę Roberta Boscha.
W trakcie VII Międzynarodowego Kongresu Socjalistycznego w Stuttgarcie w 1907 r. Zetkin poznała Włodzimierza Lenina, z którym połączyła ją dozgonna przyjaźń.
W SPD należała wraz z Różą Luksemburg, swoją przyjaciółką i współpracowniczką, do grona przywódców lewego, rewolucyjnego skrzydła partii, występując na przełomie wieków przeciwko rewizjonizmowi Eduarda Bernsteina.
Bojowniczka o prawa kobiet.
Prawa kobiet zawsze stanowiły najważniejszy punkt jej działalności. Podczas Międzynarodowego Kongresu Robotników w Paryżu wygłosiła Zetkin 19 VII 1889 r. słynny referat, w którym skrytykowała działania burżuazyjnego ruchu feministycznego (m.in. Helene Lange oraz Minny Cauer) na rzecz praw wyborczych dla kobiet, swobodnego wyboru przez nie wykonywanego zawodu i innych przepisów ustawodawstwa pracy dotyczących ich w ramach istniejącego systemu. Nierówność płci stanowiła zatem dla niej pokłosie panujących stosunków socjalnych oraz ekonomicznych będących efektem sprzeczności między kapitałem a pracą. Przesunięcie momentu formalnej emancypacji kobiet na czas po rewolucji pogłębiło konflikty w łonie niemieckiego ruchu feministycznego przed I wojną światową i doprowadziło do długotrwałych sporów z bardziej umiarkowanymi działaczkami, także socjaldemokratycznymi, np. z Lily Braun czy Luise Zietz.
Od 1891 do 1917 r. Zetkin pracowała w feministyczno-robotniczym czasopiśmie „Die Gleichheit” (przed 1892 r. nosiło ono nazwę „Die Arbeiterin”, z niem. „Robotnica”), w którego pierwszym, programowym numerze opowiedziała się przeciwko stanowisku reformistycznemu, które zakładało stopniowe zrównywanie pozycji kobiet i mężczyzn przy zachowaniu ustroju kapitalistycznego. Z czasem zrewidowała swoje sztywne stanowisko w tej sprawie, uważając uzyskanie przez kobiety praw wyborczych za istotne niezależnie od aktualnego systemu gospodarczego, co od 1891 r. stanowiło zresztą jeden z najważniejszych punktów programu SPD.
W 1907 r. stanęła na czele nowo utworzonego w SPD Sekretariatu Kobiet (niem. "Frauensekretariat"). W trakcie obrad Międzynarodowej Socjalistycznej Konferencji Kobiet w Stuttgarcie w 1907 r. podjęto decyzję o powołaniu, z siedzibą w Niemczech, Międzynarodowego Sekretariatu Kobiet, a jego przewodniczącą została Zetkin. 27 VIII 1910 r. na Międzynarodowej Socjalistycznej Konferencji Kobiet w Kopenhadze zainicjowała, razem z Käte Duncker, obchody Dnia Kobiet, który po raz pierwszy świętowano 19 III 1911 r. (od 1921 r. Dzień Kobiet obchodzony jest 8 marca).
Czasy I wojny światowej.
Zetkin – razem z Franzem Mehringiem, Luksemburg i innymi nielicznymi członkami SPD – na krótko przed wybuchem I wojny światowej głosowała przeciwko udzieleniu kredytów wojennych. Dzięki temu dochowała wierności jednej z najważniejszych zasad II Międzynarodówki, zakazującej popierania jakichkolwiek wojen napastniczych. Od tego momentu pozostawała w nieustającym konflikcie z większością Reichstagu reprezentowaną przez SPD. Podczas konfliktu Zetkin nieustępliwie – m.in. wraz z Mehringiem, Luksemburg, Karlem Liebknechtem – odrzucała tzw. Burgfriedenspolitik, która zakładała zawieszenie sporów między partiami i współpracę na rzecz dobra ojczyzny. Do jednego z jej najważniejszych pacyfistycznych przedsięwzięć należy organizacja w Bernie Międzynarodowej Konferencji Socjalistycznych Kobiet przeciwko Wojnie w 1915 r. 3 kwietnia tegoż roku w „Berner Tagwacht” ukazała się zredagowana przez Zetkin antywojenna odezwa "Frauen des arbeitenden Volkes!" (z niem. "Kobiety ludu pracującego!"), która poza granicami Szwajcarii była poszukiwana przez policję. Zetkin wielokrotnie aresztowano, jej listy konfiskowano, a jej synów, lekarzy wojskowych, szykanowano.
Od SPD do KPD.
Od 1916 r. Zetkin należała do, założonej przez Luksemburg, opozycyjnej wobec większości, rewolucyjnej frakcji partii – Gruppe Internationale (zwanej też Spartakusgruppe), która 11 XI 1918 r. zmieniła nazwę na Związek Spartakusa (niem. Spartakusbund). W 1917 r. wstąpiła, niezwłocznie po jej ukonstytuowaniu się, do Niezależnej Socjaldemokratycznej Partii Niemiec (niem. Unabhängige Sozialdemokratische Partei Deutschlands – USPD). Powstała ona po opuszczeniu SPD przez członków niezgadzających się z wojenną polityką partii. Po rewolucji listopadowej – w wyniku połączenia Związku Spartakusa z innymi rewolucyjnymi organizacjami – 1 I 1919 r. utworzona została Komunistyczna Partia Niemiec (niem. Kommunistische Partei Deutschlands – KPD), której członkiem stała się Zetkin.
W latach 1919–1920 była deputowaną (jedną z pierwszych trzynastu kobiet zasiadających w legislatywie) do Zgromadzenia Krajowego Ludowej Republiki Wirtembergii (niem. "Landesversammlung des Volksstaates Württemberg"). Od 25 VII 1919 r. uczestniczyła w pracach specjalnej komisji zajmującej się projektem ustawodawstwa dotyczącego opieki nad dziećmi, a 25 IX tego roku głosowała przeciwko przyjęciu Konstytucji Wirtembergii.
W latach 1920–1933 zasiadała z ramienia KPD w Reichstagu. Od 1919 r. wydawała czasopismo "Die Kommunistin" (z niem. "Komunistka"). Od 1921 r. aż do swej śmierci była prezesem Międzynarodowej Pomocy Robotniczej (niem. "Internationale Arbeiterhilfe – IAH"), a od 1925 r. (także do śmierci) przewodniczącą Komitetu Centralnego Czerwonej Pomocy Niemiec (niem. "Rote Hilfe Deutschlands – RHD") i przewodniczącą (do 1927 r.) Komitetu Centralnego Międzynarodowej Organizacji Pomocy Rewolucjonistom (MOPR, z ros. Международная организация помощи борцам революции).
Do 1924 r. Zetkin była członkiem Centrali, a w latach 1927–1929 Komitetu Centralnego KPD. Od 1921 do 1933 r. należała do Komitetu Wykonawczego Międzynarodówki Komunistycznej.
W trakcie swojej działalności w KPD często znajdowała się pomiędzy walczącymi stronnictwami, które nieustannie się zmieniały, jednakże mimo to przez całe życie udało się jej zachować znaczne wpływy w partii. Większość historyków (m.in. Heinrich Winkler) uważa, iż Zetkin przynależała do prawego skrzydła KPD, przede wszystkim dlatego, że pomimo członkostwa w KW Kominternu zdarzało jej się nie zgadzać z jego polityką oraz krytykować ZSRR.

</doc>
<doc id="1044265" url="https://pl.wikipedia.org/wiki?curid=1044265" title="Juan Manuel Bellón López">
Juan Manuel Bellón López

Juan Manuel Bellón López (ur. 8 maja 1950 w Walencji) – hiszpański szachista, arcymistrz od 1978 roku. Aktualnie reprezentuje Szwecje.
Kariera szachowa.
Od końca lat 60. do połowy 90. należał do czołówki hiszpańskich szachistów. W latach 1969, 1971, 1974, 1977 i 1982 pięciokrotnie zdobył tytuł indywidualnego mistrza swojego kraju. Pomiędzy 1970 a 1992 rokiem jedenastokrotnie wystąpił na szachowych olimpiadach, najlepszy wynik uzyskując w 1978 roku w Buenos Aires, gdzie zdobył srebrny medal za indywidualny wynik na IV szachownicy. Oprócz tego dwukrotnie reprezentował narodowe barwy w drużynowych mistrzostwach Europy (1970, 1989), w roku 1989 w Hajfie zdobywając brązowy medal na II szachownicy.
Wielokrotnie startował w międzynarodowych turniejach, sukcesy odnosząc m.in. w:
Najwyższy ranking w swojej karierze osiągnął 1 lipca 1991 r., z wynikiem 2510 punktów zajmował wówczas 2. miejsce (za Miguelem Illescasem Córdobą) wśród hiszpańskich szachistów.
Żoną Juana Manuela Bellóna Lópeza jest czołowa szachistka świata, Pia Cramling.

</doc>
<doc id="1044268" url="https://pl.wikipedia.org/wiki?curid=1044268" title="Roy Dyson">
Roy Dyson

Royden Patrick (Roy) Dyson (ur. 15 listopada 1948) – amerykański polityk, członek Partii Demokratycznej. W latach 1981–1991 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1044270" url="https://pl.wikipedia.org/wiki?curid=1044270" title="Juan Manuel Bellon Lopez">
Juan Manuel Bellon Lopez



</doc>
<doc id="1044271" url="https://pl.wikipedia.org/wiki?curid=1044271" title="Bazartete">
Bazartete

Bazartete – miasto w Timorze Wschodnim; w dystrykcie Liquiçá; 3400 mieszkańców (2006). Przemysł spożywczy.

</doc>
<doc id="1044273" url="https://pl.wikipedia.org/wiki?curid=1044273" title="Rottenmann">
Rottenmann

Rottenmann – miasto w Austrii, w kraju związkowym Styria, w powiecie Liezen. Liczy 5250 mieszkańców (1 stycznia 2017).

</doc>
<doc id="1044275" url="https://pl.wikipedia.org/wiki?curid=1044275" title="Alojzy Pietrzyk">
Alojzy Pietrzyk

Alojzy Pietrzyk (ur. 31 marca 1951 w Wiśle Wielkiej) – polski polityk, działacz związkowy, przedsiębiorca, poseł na Sejm I kadencji.
Życiorys.
W 1968 ukończył zasadniczą szkołę zawodową w Mysłowicach. Pracował w KWK Jastrzębie, w latach 1971–1995 był zatrudniony w KWK Zofiówka. W 1980 organizował strajki w kopalni, wstąpił do „Solidarności”. W stanie wojennym został internowany na okres od 30 kwietnia 1982 do 23 lipca 1982. Brał udział w obradach Okrągłego Stołu po stronie solidarnościowej. W latach 1990–1992 kierował zarządem Regionu Śląskiego NSZZ „S”.
Sprawował mandat posła na Sejm I kadencji z ramienia Solidarności. Przewodniczył Komisji Młodzieży, Kultury Fizycznej i Sportu. Wiosną 1993 był autorem wniosku o wotum nieufności dla rządu Hanny Suchockiej. Ubiegał się bez powodzenia o reelekcję w 1993 (z listy NSZZ „S”) i w 1997 (z listy Bloku dla Polski). Potem wycofał się z bieżącej polityki.
W latach 1993–2001 prowadził własną działalność gospodarczą, po czym przeszedł na emeryturę.
Odznaczenia.
W 2008, "za wybitne zasługi dla przemian demokratycznych w Polsce, za osiągnięcia w działalności publicznej i społecznej", został odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2015 odznaczony Krzyżem Wolności i Solidarności.

</doc>
<doc id="1044277" url="https://pl.wikipedia.org/wiki?curid=1044277" title="Don’t Leave Me Now">
Don’t Leave Me Now

Don’t Leave Me Now – utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rockowej opery/albumu koncepcyjnegou "The Wall", i – jak większość utworów z tej płyty – napisany został przez ówczesnego lidera grupy, Rogera Watersa.
Kompozycja.
Utwór jest podzielony na dwie główne części; pierwsza z nich jest raczej nieharmonijna i mało dynamiczna, oparta głównie na ociężałych dźwiękach pianina i pogłosach generowanych przez syntezator. Wokal Watersa ma tu gorzkie i cyniczne brzmienie (podobnie jak w „The Thin Ice”), co w sposób bardzo charakterystyczny podkreśla przesłanie napisanych przez niego, osobistych w wymowie tekstów. Druga część zawiera bardziej emocjonalne, wystosowane z pewną nutą wyrzutu błaganie, jest też przy tym nieco głośniejsza i bardziej dynamiczna. Utwór kończy się odgłosem gwałtownego przeszukiwania kanałów w telewizorze, po czym następuje histeryczny, pełen wściekłości krzyk. Jest to prawdopodobnie najsmutniejsza piosenka na albumie, dobitnie wskazująca na niewierność żony i rozpad związku Pinka, oraz na jego postępującą izolację i degradację psychiczną. Muzyka obrazująca te wydarzenia i emocje jest więc odpowiednio wolna, ociężała i dysharmonijna, zawiera też nieco żałobne gitarowe solo.
Fabuła.
Jak wszystkie utwory na płycie, „Don’t Leave Me Now” przedstawia część historii jej głównego bohatera, gwiazdora rockowego imieniem Pink. Pogrążony jest on w silnej depresji po nieudanych próbach nawiązania jakiegokolwiek kontaktu ze swą niewierną żoną lub też chociaż z jawnie uwodzącą go groupie. Ma mieszane i skomplikowane uczucia co do utraconej małżonki; z jednej strony błaga ją, żeby nie odchodziła, ponieważ ich związek wciąż jeszcze ma jakieś podstawy i rację bytu – pewnie zdaje sobie także sprawę z faktu, że jest właściwie jedynym, co stoi pomiędzy nim a całkowitą samotnością i pustką emocjonalną. Jednak z drugiej strony doskonale rozumie, że taka relacja jest dla kobiety bolesna i wyniszczająca, że jej kontynuacja uratowałaby może jego, ale za to do reszty pogrążyła ją – ponieważ jedyne, co on jej może zaoferować to „rozgniecenie na miazgę w sobotnią noc”.
Wersja filmowa.
Sekwencje obrazujące ten utwór w filmie Alana Parkera rozpoczynają się wizją szczątków pokoju hotelowego, a następnie przenoszą się do basenu, gdzie widzimy unoszącego się biernie na wodzie bohatera. Ponieważ wcześniej się pokaleczył, krew z jego lewej ręki rozlewa się po powierzchni. Potem następuje sekwencja przedstawiająca Pinka oglądającego program w TV. Tańczący na czarnej ścianie cień jego żony ulega metamorfozie w modliszkowatego potwora, po czym w dziwaczny, przypominający pochwę kwiat znany z fragmentu obrazującego „What Shall We Do Now?”. Pod koniec utworu widzimy bohatera kulącego się w kącie pokoju, dręczonego zarówno przez wizję pochylającej się nad nim modliszki, jak i przez myśli o pozamałżeńskich stosunkach żony, które widzimy nałożone na ten obraz.

</doc>
<doc id="1044278" url="https://pl.wikipedia.org/wiki?curid=1044278" title="Robert Bauman">
Robert Bauman

Robert Bauman (ur. 4 kwietnia 1937) – amerykański polityk, członek Partii Republikańskiej. 
Życiorys.
W latach 1973–1981 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1044279" url="https://pl.wikipedia.org/wiki?curid=1044279" title="Ebreichsdorf">
Ebreichsdorf

Ebreichsdorf – miasto w Austrii, w kraju związkowym Dolna Austria, w powiecie Baden. Według Austriackiego Urzędu Statystycznego liczyło 10 228 mieszkańców (1 stycznia 2014).

</doc>
<doc id="1044283" url="https://pl.wikipedia.org/wiki?curid=1044283" title="Maciej Kujawski">
Maciej Kujawski

Maciej Kujawski (ur. 23 lutego 1953 w Warszawie) – polski aktor teatralny i filmowy.
Absolwent XXV Liceum Ogólnokształcącego im. Józefa Wybickiego w Warszawie. W 1978 roku ukończył studia na PWST w Warszawie. W latach 1979–1986 występował w Teatrze na Woli w Warszawie. Od roku 1986 jest aktorem Teatru Kwadrat w Warszawie. Od 2002 roku w produkcjach Disneya użycza głosu dla Kubusia Puchatka. Rolę tą przejął po nieżyjącym Janie Kociniaku.

</doc>
<doc id="1044284" url="https://pl.wikipedia.org/wiki?curid=1044284" title="Lautém">
Lautém

Lautém – miasto w Timorze Wschodnim w dystrykcie Lautém; 3 100 mieszkańców (2006). Przemysł spożywczy.

</doc>
<doc id="1044285" url="https://pl.wikipedia.org/wiki?curid=1044285" title="Marchtrenk">
Marchtrenk

Marchtrenk – miasto w Austrii, w kraju związkowym Górna Austria, w powiecie Wels-Land. Liczy 12730 mieszkańców (1 stycznia 2015).

</doc>
<doc id="1044286" url="https://pl.wikipedia.org/wiki?curid=1044286" title="Boogie Down Productions">
Boogie Down Productions

Boogie Down Productions – amerykański zespół wykonujący muzykę hip-hop. Oryginalnie do składu należeli KRS-One, D-Nice’a oraz Scott La Rock. Ten ostatni został zamordowany 27 sierpnia 1987, tuż po wydaniu albumu Criminal Minded. Nazwa „Boogie Down” pochodzi od alternatywnej nazwy Bronxu, dzielnicy Nowego Jorku.
Historia.
Oficjalnie uważa się, że Hip-Hop powstał w dzielnicy Bronx. Tymczasem inna formacja raperów Juice Crew w utworze „The Bridge” zawarła informację, że Hip-Hop tak naprawdę powstał w Queens. Zdenerwowani tym faktem członkowie BDP wydali własny utwór pt. "„South Bronx”", promujący Bronx jako miejsce początku hip-hopu. Tak doszło do pierwszej, znaczącej wojny hiphopowej. Zarówno BDP, jak i Juice Crew toczyli walkę do śmierci Scotta La Rocka. Po tym wydarzeniu Juice Crew zajęli się innym rodzajem rapu.
Podczas gdy album Criminal Minded opowiadał o seksie i przestępczości, BDP zmieniła charakter swoich utworów po śmierci Scotta La Rocka. Stali się najpopularniejszymi twórcami obok Public Enemy. Zapoczątkowali łączenie się stylów ragga i hip-hop.
Członkowie BDP często się zmieniali. W końcu został sam KRS-One. Członkami i współpracownikami BDP byli Mad Lion, Channel Live, Run, Keith Murray, McBoo, Ms. Melodie, Scottie Morris, Willie D., Robocop, Harmony, DJ Red Alert, DJ Jazzy Jay Kramer, D-Square, Rebekah i Sidney Mills.

</doc>
<doc id="1044287" url="https://pl.wikipedia.org/wiki?curid=1044287" title="Jan Zaciura">
Jan Zaciura

Jan Zaciura (ur. 1 stycznia 1934 w Michałkach, zm. 28 maja 2009 w Bielawie) – polski polityk, związkowiec, działacz PZPR, poseł na Sejm II i III kadencji.
Życiorys.
Syn Grzegorza i Marianny. Ukończył w 1959 studia na Wydziale Historycznym Uniwersytetu Warszawskiego, w 1976 uzyskał stopień doktora nauk humanistycznych. Od 1961 do rozwiązania należał do Polskiej Zjednoczonej Partii Robotniczej. W latach 1958–1981 pracował jako nauczyciel, inspektor oświaty i kierownik zakładu. Następnie do 1990 pełnił funkcję wiceprezesa Związku Nauczycielstwa Polskiego. Brał udział w obradach Okrągłego Stołu po stronie rządowej.
Od 1990 do 1998 kierował ZNP, zgłaszając akces związku do Sojuszu Lewicy Demokratycznej. Z list SLD w latach 1993–2001 sprawował mandat posła na Sejm II i III kadencji. Nie ubiegał się o reelekcję. Potem przeszedł na emeryturę.
Pochowany został na cmentarzu komunalnym północnym w Warszawie w kwaterze B.

</doc>
<doc id="1044291" url="https://pl.wikipedia.org/wiki?curid=1044291" title="Rust (Burgenland)">
Rust (Burgenland)

Rust (węg. "Ruszt", burg.-chorw. "Rušta") – miasto statutarne we wschodniej Austrii, w północnej części kraju związkowego Burgenland, na zachodnim brzegu Jeziora Nezyderskiego, ok. 6,5 km na północ od granicy z Węgrami. Ma 20,01 km² powierzchni i liczy 1 942 mieszkańców (1 stycznia 2014), przez co jest najmniejszym miastem statutarnym w całej Austrii. Znane jest z dużych skupisk bocianów i produkcji win. Oficjalna nazwa miasta brzmi Królewskie Wolne Miasto "(Königliche Freistadt)".
Historia.
Pierwsza wzmianka o miejscowości, pod nazwą "Ceel" (węg. "szil", pol. "wiąz"), pochodzi z 1317 i jest zawarta w akcie darowizny węgierskiego króla Karola Roberta dla jego wasala Desideriusa Hedevarego. Około 1470 Rust otrzymał przywilej targowy, a w 1479 powstał w mieście cech winiarzy, którzy od Macieja Korwina uzyskali przywilej eksportu swoich win. W 1524 Maria Habsburżanka nadała mieszkańcom Rust przywilej oznaczania win wyrabianych w mieście marką „R”. Pięć lat później miasteczko zostało zniszczone przez Turków. Od czasów odbudowy historyczne centrum praktycznie się nie zmieniło. W 1649 obywatele Rust płacąc 60 tys. florenów w gotówce i 500 wiader miejscowego wina Ruster Ausbruch uwolnili się od jurysdykcji rodu Esterházy. W 1681 cesarz Leopold I Habsburg podniósł Rust do rangi Królewskiego Wolnego Miasta. Pomimo niewielkich rozmiarów status ten został podtrzymany przez administrację austriacką po 1918 (nie bez znaczenia był austriacko-węgierski konflikt graniczny o Burgenland).
Malownicze Stare Miasto, które nie zmieniło się w prawie wcale od XVI–XVII w., jest w całości prawnie chronione. W 1954 było pierwszym zespołem poddanym ochronie w ramach konwencji haskiej dotyczącej ochrony dóbr kultury w razie konfliktu zbrojnego. W 1975, podczas Europejskiego Roku Dziedzictwa Architektonicznego, Rust (wraz z Salzburgiem i Krems an der Donau) zostało uznane za „wzorowe miasto”. Od 2001 Rust jako część Krajobrazu kulturowego Fertö/Jezioro Nezyderskie znajduje się na liście światowego dziedzictwa UNESCO.
Od 1999 w Rust odbywa się poświęcony Johnowi W. Duarte Międzynarodowy Festiwal Gitarowy "(International Guitar Festival Rust)", jeden z największych tego typu festiwali w Europie.
Współpraca.
Miejscowości partnerskie:

</doc>
<doc id="1044292" url="https://pl.wikipedia.org/wiki?curid=1044292" title="Astrid Hjertenæs Andersen">
Astrid Hjertenæs Andersen

Astrid Hjertenæs Andersen (ur. w 1915 w Horten, zm. 1985) − norweska poetka i tłumaczka z języka węgierskiego.
Uważa się ją za jedną z ważniejszych poetek norweskich okresu powojennego. Zadebiutowała w 1945 tomikiem tradycyjnych w formie wierszy "De ville traner". Jej późniejsze utwory charakteryzowała bardziej nowoczesna forma, bez stałego rytmu i regularnych rymów. W jej poezji odnaleźć można odwołania do filozofii, mitologii i dawnej poezji, ponieważ Astrid Hjertenæs Andersen zakładała, że zadaniem poety jest podtrzymywać ducha tradycji i piękna. Opisywała też doświadczenia bliskie kobietom, zwłaszcza w wierszu "Kvinnen og dansen" ze zbioru "Strandens kvinner" z roku 1955.

</doc>
<doc id="1044293" url="https://pl.wikipedia.org/wiki?curid=1044293" title="Imagine (album Evy Cassidy)">
Imagine (album Evy Cassidy)

Imagine – album studyjny amerykańskiej wokalistki Evy Cassidy, wydany 20 sierpnia 2002 roku (sześć lat po jej śmierci).

</doc>
<doc id="1044296" url="https://pl.wikipedia.org/wiki?curid=1044296" title="Tilomar">
Tilomar

 
Tilomar – miasto w Timorze Wschodnim w dystrykcie Cova-Lima; 1 700 mieszkańców (2006). Przemysł spożywczy.

</doc>
<doc id="1044297" url="https://pl.wikipedia.org/wiki?curid=1044297" title="Atlantis (Południowa Afryka)">
Atlantis (Południowa Afryka)

Atlantis – miasto w południowo-zachodniej Republice Południowej Afryce, w północnej części zespołu miejskiego Kapsztadu. Około 67,5 tys. mieszkańców.

</doc>
<doc id="1044304" url="https://pl.wikipedia.org/wiki?curid=1044304" title="George (Południowa Afryka)">
George (Południowa Afryka)

George − miasto w Południowej Afryce, w prowincji Przylądkowej Zachodniej, u podnóża gór Outeniquaberge, w pobliżu wybrzeża Oceanu Indyjskiego. Około 157 tys. mieszkańców; ośrodek handlowo-usługowy i przemysłowy; zakłady przemysłu obuwniczego, drzewnego, spożywczego.; ośrodek turystyczny; węzeł kolejowy; lotnisko.

</doc>
<doc id="1044305" url="https://pl.wikipedia.org/wiki?curid=1044305" title="Wimbledon 2006 (gra podwójna mężczyzn)">
Wimbledon 2006 (gra podwójna mężczyzn)



</doc>
<doc id="1044308" url="https://pl.wikipedia.org/wiki?curid=1044308" title="Somerset West">
Somerset West

Somerset West – miasto w Republice Południowej Afryki, w prowincji Przylądkowej Zachodniej, w zespole miejskim Kapsztadu. 55 166 mieszkańców.
W mieście rozwinął się przemysł chemiczny i spożywczy.

</doc>
<doc id="1044310" url="https://pl.wikipedia.org/wiki?curid=1044310" title="Mieczysław Jacków">
Mieczysław Jacków

Mieczysław Jacków (ur. 1 sierpnia 1954 w Środzie Wielkopolskiej) – polski polityk, nauczyciel, samorządowiec, poseł na Sejm III kadencji.
Życiorys.
Ukończył w 1978 studia na Wydziale Matematyczno-Fizyczno-Chemicznym Uniwersytecie im. Adama Mickiewicza w Poznaniu. Do 1994 pracował jako nauczyciel, następnie do 2002 pełnił funkcję burmistrza miasta i gminy Środa Wielkopolska. Sprawował mandat posła na Sejm III kadencji z okręgu poznańskiego, wybranego z listy Sojuszu Lewicy Demokratycznej. W 2001 nie ubiegał się o reelekcję, wkrótce opuścił SLD. Prowadzi własną działalność gospodarczą.
Od 1990 do 2010 był radnym Środy Wielkopolskiej. W 2010 nie wziął udziału w wyborach samorządowych, wycofując się z polityki.

</doc>
<doc id="1044320" url="https://pl.wikipedia.org/wiki?curid=1044320" title="Makhanda">
Makhanda

Makhanda (dawniej Grahamstown) – miasto w Republice Południowej Afryki, w prowincji Przylądkowej Wschodniej, w pobliżu wybrzeża Oceanu Indyjskiego. Około 93 tys. mieszkańców.
Nazwa.
W 2018 roku dawną nazwę Grahamstown zastąpiono nazwą Makhanda, upamiętniając wojownika ludu Xhosa, Makhandę Nxele.

</doc>
<doc id="1044322" url="https://pl.wikipedia.org/wiki?curid=1044322" title="Kroonstad">
Kroonstad

Kroonstad (w jęz. afrikaans oznacza "Miasto Kroona", wym: krūn'stät) – miasto w Republice Południowej Afryki, w prowincji Wolne Państwo, nad rzeką Vals. Liczba mieszkańców w 1996 roku wynosiła 86 927 mieszkańców (1996).
Toponimia.
Zgodnie z miejscową tradycją miasto Kroonstad zostało nazwane na cześć konia "Kroona", który należał do voortrekkera Sarela Cilliersa, a utonął w pobliskiej rzece, od tego czasu nazwanej "Kroonspruit".
Historia.
Miasto Kroonstad zostało założone w 1855 roku.
Od 13 marca do 11 maja 1900 roku Kroonstad był stolicą Wolnego Państwa Orania. Podczas II wojny burskiej Brytyjczycy wybudowali tu obóz koncentracyjny, w którym więzili burskie kobiety i dzieci.
W okresie apartheidu obszar Kroonstad był ostoją Partii Konserwatywnej. W 1992 roku podczas referendum konstytucyjnego w sprawie ustanowienia wielorasowej demokracji, tylko 51% głosujących w dystrykcie Kroonstad wyraziło swoje poparcie dla reform prezydenta Frederika de Klerka.

</doc>
<doc id="1044324" url="https://pl.wikipedia.org/wiki?curid=1044324" title="Clifford. Wielki czerwony pies (serial animowany 2000)">
Clifford. Wielki czerwony pies (serial animowany 2000)

Clifford – wielki czerwony pies () – amerykański serial animowany wyprodukowany w latach 2000–2003, oparty na serii książek dla dzieci o tym samym tytule autorstwa Normana Bridwella. Serial opowiada o wielkim czerwonym psie Cliffordzie, którego właścicielką jest Emily Elizabeth Howard. Prequelem serialu są "Szczenięce lata Clifforda".
Serial emitowany w Polsce na kanale Minimax na przełomie 2003 i 2004 roku oraz na Boomerangu 6 marca 2013 roku. Serial wydano na DVD w Polsce przez firmę MediaWay.
Wersja polska.
Pierwsza wersja.
Opracowanie i udźwiękowienie wersji polskiej: na zlecenie MiniMaxa / MiniMini – Studio Eurocom
Reżyseria:
Dialogi:
Dźwięk i montaż:
Kierownictwo produkcji: Marzena Wiśniewska
Udział wzięli:
i inni
Piosenkę z tekstem Andrzeja Gmitrzuka śpiewał: Piotr Gogol
Lektor:
Druga wersja.
Odcinki 1-26.
Wersja polska: SDI Media Polska
Reżyseria: Katarzyna Ciecierska
Kierownictwo muzyczne: Piotr Gogol
Tekst piosenki: Andrzej Gmitrzuk
Dźwięk: Mateusz Michniewicz
W wersji polskiej udział wzięli:
i inni
Piosenkę tytułową śpiewali: Piotr Gogol oraz: Olga Cybińska, Jan Szydłowski, Małgorzata Szymańska
Lektor:
Odcinki 27-52.
Wersja polska: SDI Media Polska na zlecenie TVP ABC
Reżyseria: Katarzyna Ciecierska
Dialogi: Elżbieta Pruśniewska
Kierownictwo muzyczne: Monika Malec
Dźwięk: Łukasz Fober, Krzysztof Jaworski, Mikołaj Urbański, Sergio Pinilla Vásquez
W wersji polskiej udział wzięli:
W pozostałych rolach:
i inni
Piosenkę tytułową śpiewał: Piotr Gogol i inni
Lektor:

</doc>
<doc id="1044325" url="https://pl.wikipedia.org/wiki?curid=1044325" title="Andrzej Chrzanowski (polityk)">
Andrzej Chrzanowski (polityk)

Andrzej Mieczysław Chrzanowski (ur. 29 kwietnia 1948 w Bydgoszczy, zm. 14 lutego 2023) – polski polityk, nauczyciel akademicki, poseł na Sejm III kadencji.
Życiorys.
W 1972 ukończył studia na Wydziale Budownictwa Lądowego Politechniki Wrocławskiej, następnie doktoryzował się w zakresie nauk technicznych. Uzyskał uprawnienia rzeczoznawcy majątkowego i budowlanego. Pracował jako adiunkt na Politechnice Zielonogórskiej, a następnie na Uniwersytecie Zielonogórskim. Pełnił funkcję przewodniczącego komisji zakładowej NSZZ „Solidarność”.
W 1997 z listy Akcji Wyborczej Solidarność uzyskał mandat posła na Sejm III kadencji z okręgu zielonogórskiego. W 2001 nie odnowił mandatu z listy Akcji Wyborczej Solidarność Prawicy. W 2005 bez powodzenia kandydował do Senatu z ramienia KWW Zjednoczenie Prawicy z okręgu lubuskiego.
Przez kilkanaście lat należał do Zjednoczenia Chrześcijańsko-Narodowego, kierował wojewódzkimi strukturami tej partii. Przystąpił do Chrześcijańskiego Ruchu Samorządowego, zasiadał w radzie naczelnej stowarzyszenia. Związał się potem z Prawem i Sprawiedliwością, z ramienia którego w 2006 bez powodzenia ubiegał się o mandat radnego Sejmiku Województwa Lubuskiego, a rok później bezskutecznie kandydował do Sejmu w przedterminowych wyborach parlamentarnych. W 2015 został liderem nowo powołanego Stowarzyszenia Chrześcijańsko-Narodowego w województwie lubuskim.
Został pochowany na cmentarzu komunalnym w Jędrzychowie.

</doc>
<doc id="1044328" url="https://pl.wikipedia.org/wiki?curid=1044328" title="Mollendo">
Mollendo

 
Mollendo − miasto w regionie Arequipa, w południowym Peru, nad Oceanem Spokojnym. Około 29 tys. mieszkańców.
W mieście rozwinął się przemysł spożywczy, włókienniczy oraz cementowy.

</doc>
<doc id="1044335" url="https://pl.wikipedia.org/wiki?curid=1044335" title="Augustyn Sztefan">
Augustyn Sztefan

Augustyn Sztefan (ukr. Августин Штефан, ur. 1 stycznia 1893 we wsi Poroszkowe pod Pereczynem - zm. 4 września 1986 w Filadelfii) – ukraiński działacz społeczno-oświatowy na Rusi Zakarpackiej, pedagog, syn Omelana Sztefana.
Studiował teologię w Użhorodzie, następnie ukończył w 1917 filozofię w Budapeszcie. Uczył w seminarium nauczycielskim i gimnazjum realnym w Użhorodzie (1917-1921). Był założycielem i dyrektorem (1922-1938) Ukraińskiej Akademii Handlowej, przeniesionej do Mukaczewa.
Od września 1938 do marca 1939 był ministrem oświaty Ukrainy Karpackiej, w czasie wojny był ponownie dyrektorem Ukraińskiej Akademii Handlowej ewakuowanej do Bratysławy (1939-1940), i ukraińskiego gimnazjum w Modrżanach koło Pragi (1940-1945), ewakuowanego w 1945 do Augsburga. W latach 1945-1946 nadal był dyrektorem tego gimnazjum.
W 1948 wyemigrował do USA, w latach 1949-1969 był wykładowcą w żeńskiej akademii w Stanford. Od 1969 przebywał na emeryturze w Filadelfii, gdzie zmarł i został pochowany na cmentarzu św. Ducha w Hamptonburgh, Nowy Jork.
W 1944 został współzałożycielem i zastępcą przewodniczącego Wszechukraińskiej Rady Narodowej. W latach 1978-1985 był wicepremierem rząd Ukraińskiej Republiki Ludowej na emigracji.

</doc>
<doc id="1044337" url="https://pl.wikipedia.org/wiki?curid=1044337" title="Diecezja Aarhus">
Diecezja Aarhus

Diecezja Aarhus – istniejąca od 948 do 1536 diecezja katolicka z siedzibą w Aarhus.
Pierwszy kościół katolicki w Aarhus, kościół pw. Trójcy Świętej, zbudował ok. 900 król Jutlandii Frode. Diecezję erygował w 948 z upoważnienia papieża Agapita II metropolita bremeńsko-hamburski Adaldag. Gdy w 988 zmarł pierwszy biskup Aarhus Reginbrand, diecezja została połączona z diecezją Ribe.
Od 1050 ponownie stanowiła samodzielne biskupstwo, początkowo przynależące do Metropolii Brema-Hamburg, a od 1104 do metropolii Lund. Pierwszym biskupem został Chrystian z Aarhus, ordynowany przez arcybiskupa Hamburga Adalberta I. Biskup Ulfketil (1102-1134) wytyczył plan miasta Aarhus. Biskup Svend Udsson (1166-1191) założył opactwo cystersów w Øm.
W 1102 biskup Ulfketil zbudował drewniany kościół, w którym znajdowały się relikwie św. Klemensa. Budowę na jej miejsce kamiennej katedry św. Klemensa rozpoczął jego następca, biskup Peter Vagnsen. Budowę romańskiej katedry rozpoczęto w 1200, zakończono ok. 1263. Po pożarze w 1330 odbudowano ją na nowo w stylu gotyckim w ciągu XIV i XV w. Katedra św. Klemensa jest największym kościołem w Danii - ma 93m długości.
Ostatnim katolickim biskupem Aarhus był Ove Bille, uwięziony na skutek wprowadzenia w Danii reformacji. Od 1537 Aarhus stanowi siedzibę diecezji luterańskiej.
W chwili likwidacji diecezja liczyła ok. 260 parafii i 14 klasztorów. Katedra posiadała kapitułę z 34 prebendarzami. Na terenie diecezji istniały wspólnoty benedyktynów w Essenbeck, Voer, Alling i Veirlov, augustianów kanonicznych w Tvilum, cystersów w Øm (klasztor ten istniał aż do 1560), kartuzów w Aarhus, franciszkanów w Horsens i Randers, dominikanów w Aarhus, Horsens i Randers. Karmelici w Aarhus posiadali szpital pw. Ducha Świętego, istniała także wspólnota joannitów w Horsenes. W Mariager od 1412 do 1592 przebywały brygidki.
Nową parafię katolicką założyli w Aarhus oo. jezuici w 1873 - w 1956 liczyła ona 1300 wiernych.

</doc>
<doc id="1044342" url="https://pl.wikipedia.org/wiki?curid=1044342" title="Nissan Maxima">
Nissan Maxima

Nissan Maxima – samochód osobowy produkowany przez japoński koncern Nissan Motor. Zaliczany do klasy średniej-wyższej (segment E). Model zadebiutował w 1976 roku jako ulepszona wersja modelu Bluebird, od roku 1980 model został przeniesiony na wydzielone dla niego linie produkcyjne. Do 2004 roku Maxima była głównie produkowana w Oppamie, po 2004 roku została otwarta fabryka w Smyrna, w stanie Tennessee.
Na różnych kontynentach niektóre wersje Maximy nosiły nazwy: Cefiro lub Laurel.
1976–1980.
Produkcja Maximy została zainicjowana przez Nissana Bluebird Maxima, model był dostępny w USA jako Datsun 810 od lutego 1977 roku. Dostępne były dwie jednostki napędowe R6, SOHC 2,0 l który przeznaczoną na rynek japoński oraz 2,4 l (stosowany w Nissanie Datusn 240Z) przeznaczoną na rynek amerykański. Podstawowy model wyposażony był w gaźnik, w wersji sportowej stosowano wtrysk paliwa. Samochód wyposażony był w napęd tylny. W roku 1979 zaprezentowano 2-drzwiowe coupé - wersja charakteryzowała się odświeżoną stylistyką nadwozia.
1981 – 1984 Pierwsza generacja.
W roku 1981 w nowym modelu po raz pierwszy użyto nazwy Maxima. Był to w zasadzie Bluebird 910 oferowany na rynek japoński z wydłużonym o 10 cm przodem. Przez pierwszy rok samochód sprzedawany był w dwóch wersjach, 810 Deluxe oraz 810 Maxima, od roku 1982 wszystkie modele 810 nosiły już nazwę Maxima. W roku 1984, ostatnim roku produkcji Maximy I generacji, amerykański Datsun zaczął nosić znaczek Nissana (tylko rocznik 1984 posiadał oba znaczki na tyle auta, "Nissan" oraz "Datsun").
1985 – 1988 Druga generacja.
Pod koniec 1984 została zaprezentowana nowa wersja Nissana Maximy bazująca na modelu Bluebird U11, była to pierwsza wersja przednionapędowa. Model ten wyposażony był w trzylitrowy silnik VG30E V6 (157 KM - 119 kW) oraz czterobiegową skrzynie automatyczną lub pięciobiegową skrzynie manualną. Silnik ten był pierwszym masowo produkowanym japońskim V6, w który był wyposażany również Nissan 300ZX. Druga generacja Maximy zaliczała się do segmentu samochodów kompaktowych. W roku 1988 została zakończona produkcja modelu w wersji kombi, która była dostępna od modelu Datsun 810.
1989 – 1994 Trzecia generacja.
Trzecia generacja Maximy była produkowana w latach 1989 – 1994. Dostępne były dwie wersje, amerykańska - luksusowa oraz europejska. Nadwozie oznaczono symbolem J30 (nie mylić z Infiniti J30). Był to pierwszy japoński samochód przekraczający szerokością japoński limit 67 cali (1701,8 mm) co czyniło Maximę bardziej komfortową dla pasażerów. W porównaniu do II generacji zawieszenie stało się twardsze (bardziej sprężyste) co pozytywnie wpłynęło na pokonywanie zakrętów, w kwestii bezpieczeństwa w drzwiach pojawiły się wzmocnienia, a za dopłatą można było zamówić poduszkę powietrzną, system ABS był standardowy. Automatyczna skrzynia biegów posiadała 3 tryby pracy. 5 biegowa skrzynia manualna została doskonale wystopniowana. Bagażnika o pokaźnych rozmiarach 510 litrów nie było można powiększyć przez złożenie tylnych foteli. Bagażnik można było otwierać zdalnie po przekręceniu kluczyka. Nissanowi Maximie w latach jego produkcji zarzucano spore natężenie hałasu podczas szybkiej jazdy, a to poprzez źle skonstruowane nadwozie pod względem aerodynamicznym (strugi powietrza opływającego nadwozie).
Maxima trzeciej generacji była w pierwszej kolejności zaprezentowana na rynek europejski zastępując model Laurel. Wersje oferowane na Europę:
Wszystkie australijskie wersje posiadały wyłącznie skrzynię automatyczną oraz silnik VG30DE.
Wersje sprzedawane w Japonii oraz Europie wyposażone były w 5 biegową skrzynię manualną jako opcję, wersje na Amerykę Północą oraz Australię były standardowo wyposażane w skrzynię automatyczną. Maxima sprzedawana w Nowej Zelandii była wyposażana w skrzynię manualną.
Rzeczą wyróżniającą J30 od modeli produkowanych do 2004 roku jest niezależne tylne zawieszenie. Silnika z tej generacji Maximy użyto w sportowym aucie z 1989 roku Nissanie 300 ZX dodatkowo wyposażono go w dwie turbosprężarki.
1995 – 1999 Czwarta generacja.
Maxima czwartej generacji oznaczona została symbolem A32. Występowały dwie wersje, europejska (QX) oraz amerykańska (GE, GLE, GXE). Podstawową jednostkę napędową stanowił trzylitrowy motor V6 "VQ30DE" o mocy 193 KM EU i 190 KM US. Na rynek europejski wydany została również oszczędniejsza jednostka 2.0 140 KM "VQ20DE".
Silnik VQ30DE przez pięć lat był uznawany jako jeden z dziesięciu najlepszych silników świata magazynu Ward (Ward's 10 Best Engine List), jego miejsce na liście zastąpił jego następca VQ35DE, oraz kolejne jego ulepszenia (w chwili obecnej (2008) silniki VQ pozostają 14 lat na liście).
W 1997 model zza oceanu przeszedł lifting, wzrosły wymiary nadwozia, wnętrze przeszło delikatne zmiany. Różnice wersji QX w modelach 1995-1997 do modeli 1997-1999 to między innymi: listwy boczne w kolorze nadwozia, czerwone wskazówki zegarów, trzecie światło stop, głośniki wysokotonowe przeniesione ze słupków w drzwi boczne, boczne poduszki powietrzne umieszczone w fotelach (modele po lifcie posiadają w sumie 4). Skrzynia automatyczna charakteryzowała się wysoką wytrzymałością oraz bardzo dobrymi parametrami. Głównie dla europejskich konsumentów przewidziana była 5-biegowa przekładnia manualna, ale można również spotkać sportowe modele Maximy w Stanach Zjednoczonych. Opcjonalnie można było zamówić system Audio Bose. Auto występowało w Filmie „Szybcy i wściekli” w stylizacji JDM.
2000 – 2004 Piąta generacja.
Tak jak w latach 90. Nissan postanowił wyodrębnić dwie wersje A33 (EU i USA). Są to ostatnie Maximy produkowane w Japonii (2000-04), ponieważ następne modele składane były w USA w fabryce Tennessee.
Wersja europejska wyróżniała się nową stylistyką na tle konkurencji. W swojej gamie silników producent oferował dwulitrowy 140-konny silnik oraz trzylitrowy motor o mocy 200 koni. Do obydwu jednostek konstruktorzy montowali 5-biegową przekładnię manualną oraz 4-biegowy automat o różnych trybach pracy. Producent oznajmił, iż automat do tego modelu był specjalnie zaprojektowany, natomiast użytkownicy mają pewne zastrzeżenia co do jego trwałości. Na rynku europejskim zrezygnowano z nagłośnienia systemu Audio Bose.
W 2004 zakończono produkcję Maximy na rynek europejski. Podobna politykę przyjęła Toyota z modelem Camry. Zdaniem producentów auta cieszyły się zbyt małą popularnością, nie tak jak za oceanem. Prawdopodobnie głównym powodem była zbyt wysoka cena, która oscylowała w granicach 180 tys. zł. (dla porównania cena w USA 20-30 tys. USD).
Wersja amerykańska początkowo bazowała technicznie na poprzedniku A32. Do wyboru oferowano 5-biegową przekładnie manualną oraz 4-biegowy automat w połączeniu z jedynym dostępnym trzylitrowym motorem "VQ30DE-K" o mocy 222-227 KM. 
W 2002 został wprowadzony nowy 3,5-litrowy silnik "VQ35DE" o mocy 255 KM. Do przeniesienia napędu użyto 5-biegowego automatu oraz nowej 6-biegowej przekładni manualnej (10% ogólnej sprzedaży). Sprzężenie 3,5 litrowego silnika z manualną przekładnią pozwalało rozpędzić pojazd w zaledwie 5.9s do 100 km/h.Opcje dodatkowe: System Audio Bose, Reflektory ksenonowe HID. W 2003 wyszła specjalna edycja Titanium (dedykowane koła i wnętrze), również tak jak edycja Meridian (podgrzewane siedzenia i koło kierownicy, system nawigacji GPS).
2004 – 2008 Szósta generacja.
Szósta generacja Nissana Maximy została wprowadzona na rynek w 2004 roku. Do napędu służyły dwa silniki benzynowe V6, 3.0 VQ30DE i 3.5 VQ35DE i mocach odpowiednio 200 i 265 koni. Były sprzęgnięte z 5-biegowym automatem lub 6-biegową skrzynią ręczną. Moment obrotowy 340 Nm osiągany był przy 4300 obr./min. W porównaniu do poprzednika był bardziej luksusowy. W standardzie można było otrzymać skórzaną tapicerkę, elektrycznie regulowane i sterowane lusterka, elektrycznie regulowaną kierownicę podgrzewaną, elektryczne szyby, elektryczne fotele podgrzewane, chłodzone i wentylowane z funkcją pamięci, reflektory ksenonowe HID, automatyczną klimatyzację dwu- lub czterostrefową (opcja), alufelgi 18-calowe, system audio Bose, przyciemnione szyby, otwieraną i zamykaną automatycznie klapę bagażnika itd. Samochód bazował na podzespołach i częściach Nissana 350Z, natomiast płyta podłogowa była taka sama jak w Infiniti G35. Sprzedaż w Europie zakończono ze względu na lepszą sprzedaż w Stanach Zjednoczonych. Koniec produkcji nastąpił w 2008 roku. Następca Maximy A34 to Maxima A35.
2009-2015 – siódma generacja.
7. generacja modelu nosi oznaczenie A35. Samochód został zaprezentowany po raz pierwszy 2008 na New York International Auto Show. Jest to drugi model Nissana oznaczony hasłem 4DSC – "4-door sports car". Jest produkowany w Stanach Zjednoczonych w Tennessee w mieście Smyrna.
Do napędu użyto tylko jednej jednostki napędowej - V6 3.5 "VQ35DE". Według specyfikacji dostępnej na stronie Nissana auto dysponuje mocą 290 KM przy 6400 obr./min oraz momentem obrotowym 354 Nm przy 4400 obr./min. Do przeniesienia napędu użyto automatycznej skrzyni biegów CVT (Continuously Variable Transmission). Manualna przekładnia nie jest już oferowana, ponieważ sprzedano zaledwie 8% takich wersji. Oferowane jest w dwóch wersjach wyposażenia, S i SV.
Auto jest oferowane wyłącznie na rynek amerykański. W USA cena tego auta kształtowała się na początku od 28 do 36 tys. dolarów. Podczas kryzysu lato/jesień 2008 koncern zdecydował podnieść cenę o 2000 dolarów.
W 2010 Nissan planuje przywrócenie Maximy na rynek europejski dodając do gamy silników oszczędnego diesla, który zostanie opracowany razem z zaprzyjaźnionym koncernem Renault. Prawdopodobnie będą to silniki o pojemności 2,2 i 3,0 i mocy 170 i 245 KM
od 2015 – ósma generacja.
Od 2015 roku produkowana jest ósma generacja o oznaczeniu kodowym A36. Maxima została zaprezentowana na targach New York International Auto Show w kwietniu 2015.
W listopadzie 2018 roku samochód przeszedł delikatny facelifting (rok modelowy 2019).
Auto jest dostępne w następujących wersjach wyposażeniowych: S, SV, SL, SR, Platinium, Platinum Reserve. 

</doc>
<doc id="1044344" url="https://pl.wikipedia.org/wiki?curid=1044344" title="Unia Krynica">
Unia Krynica



</doc>
<doc id="1044346" url="https://pl.wikipedia.org/wiki?curid=1044346" title="Łuhań">
Łuhań

Łuhań ( "Łuhań", także "Łuhanka", "Ługań") – rzeka na Ukrainie, prawy dopływ Dońca.
Rzeka płynie przez Wyżynę Doniecką, jej długość wynosi 198 km, a powierzchnia dorzecza 3740 km².
Dopływami Łuhania są: Wilchowa, Biła, Łozowa.

</doc>
<doc id="1044347" url="https://pl.wikipedia.org/wiki?curid=1044347" title="KS Baildon Katowice">
KS Baildon Katowice



</doc>
<doc id="1044352" url="https://pl.wikipedia.org/wiki?curid=1044352" title="Imset">
Imset

Imset – bóg egipski, jeden z synów Horusa, czczony już w Starym Państwie, a od czasów Nowego Państwa przedstawiany w postaci mężczyzny. Sprawował opiekę nad zmarłymi. Kanopa z Imsetem chroniła wątrobę zmumifikowanego człowieka. Ośrodek kultu znajdował się w Buto. 

</doc>
<doc id="1044353" url="https://pl.wikipedia.org/wiki?curid=1044353" title="Siddharthanagar">
Siddharthanagar

Siddharthanagar (nep. सिद्धार्थनगर (भैरहवा)) – miasto w południowym Nepalu; stolica dystryktu Rupandehi; na równinie Taraj; w pobliżu granicy z Indiami; według danych szacunkowych na rok 2010 liczy 66 769 mieszkańców; ośrodek obsługi tranzytowego ruchu turystycznego przy drodze z Pokhary do Gorakhpur w Indiach.

</doc>
<doc id="1044354" url="https://pl.wikipedia.org/wiki?curid=1044354" title="Superchick">
Superchick

Superchick – amerykański zespół grający rock chrześcijański, założony w 1999 roku. Ich muzyka łączy wiele stylów takich jak punk, rock, rap i R&amp;B.
Historia.
Zespół Superchick zadebiutował w 1999 roku na koncercie zespołu Audio Adrenaline przed pięcio tysięczną publicznością. Kontynuowali występy na żywo przez ten rok i stworzyli swój pierwszy album w 2000 roku. Album został ponownie wypuszczony na rynek po tym jak śpiewali dla wytwórni Inpop Records, oraz powstał ich oficjalny album: "Karaoke Superstars". Od tamtej chwili, ich muzyka pojawiała się w kilku filmach i programach telewizyjnych, włączając do tego film Legalna Blondynka. Ich muzyka została dobrze przyjęta w nurcie muzyki chrześcijańskiej.
W 2005 roku, piosenka „Anthem” z albumu "Beauty From Pain" została wybrana na piosenkę tytułową w reality show MTV's Real World/Road Rules Challenge: The Gauntlet 2. W 2006 roku, w filmie wytwórni Columbia Picture pod tytułem ("Zoom") wystąpiła piosenka „It's On” również z albumu "Beauty From Pain". Ta sama piosenka została użyta w 2007 roku w zwiastunie filmu „Nancy Drew – za kulisami”.
Również w 2006 roku, piosenka „We Live” została użyta jako tytułowa piosenka w serialu telewizji ABC „Brothers &amp; Sisters”.
Ich piosenka „Stand in the Rain” była hitem nr 1 na Chrześcijańskiej liście przebojów Weekend 22 w październiku 2006.
Piosenka „Get Up” znalazła się na ścieżce dźwiękowej w filmie "Księżniczka na lodzie".
Piosenka „One Girl Revolution” wystąpiła w filmie Kadet Kelly oraz w filmie Wakacje w słońcu.
Piosenka „Pure” została użyta w filmie programu Cartoon Network Re-Animated.
Wiosną 2007, odbyli tournée z punkowym zespołem Nevertheless.
W wakacje 2006, brali udział w corocznym koncercie Rock The Universe at Universal Studios w parku Orlando.

</doc>
<doc id="1044356" url="https://pl.wikipedia.org/wiki?curid=1044356" title="Isis-Sothis">
Isis-Sothis

Isis-Sothis (Isis-Sothis-Hathor) – postać kobieca podobna do Izydy. Pełniła funkcję przewodniczki zmarłych. Była mało popularnym bóstwem.

</doc>
<doc id="1044361" url="https://pl.wikipedia.org/wiki?curid=1044361" title="Änglagård">
Änglagård

Änglagård – szwedzka grupa muzyczna grająca rock progresywny oraz rock symfoniczny, wzorująca się na takich zespołach jak Cathedral, King Crimson, Genesis, Trettioåriga Kriget, Schicke Führs Fröhling czy Van der Graaf Generator. Änglagård został założony w 1991 roku przez Torda Lindmana oraz Johana Högberga. W 1994, po nagraniu albumu "Epilog" zespół został rozwiązany. W 2009 muzycy ogłosili jednak, że pracują nad nowym materiałem, a w lipcu 2012 pojawił się nowy album formacji zatytułowany "Viljans Öga".

</doc>
<doc id="1044362" url="https://pl.wikipedia.org/wiki?curid=1044362" title="Anglagard">
Anglagard



</doc>
<doc id="1044363" url="https://pl.wikipedia.org/wiki?curid=1044363" title="Pachet">
Pachet

Pachet (egip. Pḫ.t) – staroegipska bogini władająca Pustynią Wschodnią, łowczyni przedstawiana w postaci lwicy.
Jej imię oznaczało dosłownie „Drapiąca”. Kult miał charakter lokalny. Oddawano jej cześć w okolicach Beni Hassan. Utożsamiana z Artemidą przez Greków, którzy jej świątynię skalną (tzw. speos) w XV nomie określali mianem "Speos Artemidos". Tamtejszy jej kult nie jest poświadczony przed okresem Średniego Państwa. 
Z zapisów kalendarza liturgicznego z Edfu wynika, że doroczne święto bogini przypadało 4 dnia miesiąca Farmuti.
W mitologii Egipcjan zaliczana jest wraz z Mafdet do tzw. bóstw odwetu.
Odpowiadającym jej bogiem Pustyni Zachodniej był Ha, wyobrażany jednak antropomorficznie, z hieroglificznym znakiem pustyni na głowie.

</doc>
<doc id="1044364" url="https://pl.wikipedia.org/wiki?curid=1044364" title="Polikosanol">
Polikosanol

Polikosanol - .
Nazwą polikosanol określa się też lek, a w zasadzie suplement diety, zawierający mieszaninę alkoholi alifatycznych uzyskanych z trzciny cukrowej. Jego głównymi składnikami są oktasanol, triakontanol i heksakosanol.
Został opracowany na Kubie w 1991 i jest obecnie zarejestrowany w 25 krajach jako lek obniżający poziom cholesterolu LDL. Z uwagi, że lek jest wyjątkowo bezpieczny (rzadko obserwowane są działania niepożądane), był przedmiotem wielu badań, zwłaszcza że początkowe wyniki były bardzo obiecujące. Wykazano w nich, że polikosanol stosowany w dawce 10–20 mg obniża stężenie całkowitego cholesterolu o 17-21%, a cholestrolu LDL o 21-29%, przy jednoczesnym podwyższeniu stężenia cholesterolu HDL o 8-15%. Również w innych badaniach wykazano jego skuteczność. Pomimo wielu badań nie udało się jednak poznać mechanizmu jego działania.
Wiele badań dowodzących skuteczności polikosanolu pochodzi z Kuby, na której uważany jest za panaceum. W 2006 w Journal of the American Medical Association ukazał się artykuł niemieckich badaczy, którzy przeprowadzili badania w oparciu o EBM. Badano 143 pacjentów, którzy zostali przydzieleni do grup stosujących 10, 20, 40, 80 mg polikosanolu lub placebo. Po 12 tygodniach obserwacji nie wykazano statystycznej różnicy pomiędzy osobami zażywającymi lek a stosującymi placebo, co obecnie uważane jest za wykazanie nieskuteczności substancji leczniczej.

</doc>
<doc id="1044366" url="https://pl.wikipedia.org/wiki?curid=1044366" title="Paul Hasluck">
Paul Hasluck

Paul Hasluck (ur. 1 kwietnia 1905 we Freemantle, Australia Zachodnia, zm. 9 stycznia 1993 w Perth) – australijski historyk, dyplomata i polityk, w latach 1963-1964 minister obrony tego kraju, następnie od 1964 do 1967 minister spraw zagranicznych, a w latach 1969 – 1974 gubernator generalny Australii.
Życiorys.
Młodość.
Ukończył historię na University of Western Australia w Perth. W 1923 podjął pracę w redakcji gazety "The West Australian". W 1932 poślubił koleżankę ze studiów, Alexandrę Darker, która później również stała się cenionym autorytetem w dziedzinie historii i otrzymała tytuł szlachecki niezależnie od męża. W 1939 został wykładowcą na swoim macierzystym wydziale.
Kariera dyplomatyczna i polityczna.
W 1941 przeniósł się do Canberry i zasilił szeregi powstającej właśnie australijskiej dyplomacji. Był m.in. członkiem delegacji na konferencję w San Francisco w 1945, na której oficjalnie powołano do życia ONZ. Po wojnie wrócił na uczelnię w Perth i otrzymał od rządu zadanie napisania „cywilnej” części oficjalnej historii udziału Australii w II wojnie światowej. Praca nad tym monumentalnym dziełem zajęła mu łącznie 20 lat. Równocześnie w 1949 postanowił zaangażować się w politykę i został wybrany do Izby Reprezentantów z ramienia Liberalnej Partii Australii. W 1951 został ministrem ds. terytoriów, co oznaczało nadzór nad Terytorium Północnym, Papuą-Nową Gwineą oraz należącymi do Australii terytoriami zależnymi. Sprawował ten urząd przez 12 lat.
W latach 1963-1964 był krótko ministrem obrony, a potem przez trzy lata stał na czele australijskiej dyplomacji. Dał się poznać jako zwolennik bardzo bliskich związków z USA oraz udziału w wojnie w Wietnamie, a także przeciwnik uznania Chińskiej Republiki Ludowej. Po śmierci premiera Harolda Holta, Hasluck znalazł się w wąskim gronie kandydatów na szefa partii i rządu. Ostatecznie wyścig o te stanowiska wygrał John Gorton, który chcąc pozbyć się niedawnego rywala z bieżącej polityki, zaoferował mu objęcie formalnie najważniejszego w państwie, lecz realnie głównie ceremonialnego stanowiska gubernatora generalnego. Hasluck przystał na propozycję.
W 1972 premierem został przywódca Australijskiej Partii Pracy Gough Whitlam. Jeszcze jako posłowie on i Hasluck szczerze się nie cierpieli i nie szczędzili sobie na sali obrad dosadnych uszczypliwości. Mimo to jako dwie najważniejsze osoby w państwie dogadywali się dość dobrze – do tego stopnia, że w 1974 Hasluck rozwiązał na prośbę Whitlama parlament, a ten zrewanżował mu się rok później ofertą drugiej kadencji. Gubernator postanowił jednakże przejść na polityczną emeryturę, tłumacząc to chęcią poświęcenia się rodzinie. Zmarł dziewiętnaście lat później, dożywając 88 lat.
Odznaczenia.
W 1969 został rycerzem brytyjskiego Orderu św. Michała i św. Jerzego, a dziesięć lat później Orderu Podwiązki.

</doc>
<doc id="1044367" url="https://pl.wikipedia.org/wiki?curid=1044367" title="Vatukoula">
Vatukoula

Vatukoula – miasto na Fidżi (Dystrykt Zachodni), na wyspie Viti Levu, w prowincji Ba. Według danych szacunkowych na rok 2009 liczy 5 616 mieszkańców. Jest to ośrodek wydobycia złota. Założone w 1934. W mieście znajduje się port lotniczy Vatukoula.

</doc>
<doc id="1044368" url="https://pl.wikipedia.org/wiki?curid=1044368" title="Zamek w Solcu nad Wisłą">
Zamek w Solcu nad Wisłą

Zamek w Solcu nad Wisłą – zamek wzniesiony przez Kazimierza Wielkiego ze względu na strategiczne położenie Solca na szlakach handlowych. O wzniesieniu zamku przez króla pisali kronikarze: Janko z Czarnkowa i Jan Długosz. Dokumenty mówiące o istnieniu zamku pochodzą już z 1394 roku. Zamek Kazimierza Wielkiego składał się z cylindrycznej wieży i budynku mieszkalnego. 
Przez cały okres swego istnienia zamek solecki jako dobro królewskie nadawany był w dzierżawę zasłużonym rodom możnowładczym. W latach 1615–1627 został rozbudowany i umocniony trzema bastionami przez księcia Krzysztofa Zbaraskiego. Podczas tej przebudowy zbudowano fortyfikację na planie prostokąta z bastionami umieszczonymi w trzech narożach. Bastion czwarty, południowo-zachodni przylegał do starszych zabudowań. W lustracji z roku 1654 opisano m.in. prowadzący z miasta do zamku most z poręczami „cudną robotą zrobionymi”, zamkową łaźnię z „fontaną ze smokiem z konch albo skorup morskich” oraz ogród włoski na zamkowym podwórzu. 
W roku 1656 zamek został zdobyty i zniszczony przez wojska szwedzkie. Około roku 1780 obiekt częściowo odbudowano. Do zamieszkania nadawał się do XIX wieku, kiedy zaczęto rozbierać jego szczątki. Do dziś zachowały się dolne partie murów zamkowych. 
Na terenie zamku nie było dotychczas badań archeologicznych ani architektonicznych.

</doc>
<doc id="1044371" url="https://pl.wikipedia.org/wiki?curid=1044371" title="Savusavu">
Savusavu

Savusavu, Sawusawu – miasto na Fidżi; na wyspie Vanua Levu; (Dystrykt Północny; prowincja Cakaudrove). Według danych szacunkowych na rok 2009 liczy 7 446 mieszkańców. Znajduje się tu port lotniczy Savusavu.

</doc>
<doc id="1044375" url="https://pl.wikipedia.org/wiki?curid=1044375" title="Andrzej Pol">
Andrzej Pol

Andrzej Walerian Pol (ur. 15 grudnia 1950 w Chabielicach) – polski inżynier, nauczyciel, samorządowiec, prezydent Piotrkowa Trybunalskiego w latach 1996–2002.
Życiorys.
Ukończył studia na Wydziale Mechaniki Uniwersytetu Śląskiego. W latach 1973–1996 pracował jako nauczyciel, wicedyrektor i dyrektor Zespołu Szkół Ponadgimnazjalnych nr 2 w Piotrkowie Trybunalskim. Był też starszym wykładowcą w piotrkowskiej filii Akademii Świętokrzyskiej w Kielcach.
Od 1994 do 2007 był radnym rady miejskiej w Piotrkowie Trybunalskim, w latach 1996–2002 sprawował urząd prezydenta tego miasta. W bezpośrednich wyborach w 2002, ubiegając się o reelekcję z ramienia Komitetu „Forum Piotrkowian – to także Ty”, przegrał w drugiej turze z Waldemarem Matusewiczem.
W 2005 wstąpił do Partii Demokratycznej, bez powodzenia startował z jej listy w wyborach do Senatu. W 2006 jako kandydat bezpartyjny, popierany przez „Forum Piotrkowian – Eurocentrum” bezskutecznie ubiegał się o urząd prezydenta miasta, zajmując trzecie miejsce.
Został ponownie wybrany na radnego, z mandatu zrezygnował w 2007, obejmując stanowisko prezesa zarządu Miejskiego Zakładu Gospodarki Komunalnej Spółki z o.o. W 2009 stanął na czele regionalnej izby gospodarczej.
W 2002 odznaczony Krzyżem Kawalerskim Orderu Odrodzenia Polski.

</doc>
<doc id="1044376" url="https://pl.wikipedia.org/wiki?curid=1044376" title="Zapiski kłusownika">
Zapiski kłusownika

Zapiski kłusownika – cykl humorystycznych pogadanek lub wywiadów z programu "60 minut na godzinę".
Bohaterem jest Bronisław Baton (pseudonim Beton) (w tej roli Andrzej Zaorski), który opowiada o swych licznych niezwykłych przygodach jako szpieg radzieckiego wywiadu. Jego dowódcą był major Smith-Smisowicz-Smisow. Wiernym kompanem Batona jest pies myśliwski Piorun. Opowieści zazwyczaj koncentrują się na podporządkowaniu istniejących faktów pod bohaterskie czyny Batona, a sam Baton ukazuje drugie dno prowadzonych przez niego działań pogrążających Zachód.

</doc>
<doc id="1044377" url="https://pl.wikipedia.org/wiki?curid=1044377" title="Rakiraki">
Rakiraki

Rakiraki, Raki Raki, Vaileka – miasto na Fidżi (Dystrykt Zachodni, Prowincja Ra), na wyspie Viti Levu. Według danych szacunkowych na rok 2009 liczy 5 078 mieszkańców. Jest tutaj rozwinięty przemysł spożywczy.
Znajduje się tu grób XIX-wiecznego ratu Udre Udre, zapisanego w Księdze rekordów Guinnessa jako "najpłodniejszy kanibal". Grobowiec jest popularną atrakcją turystyczną.

</doc>
<doc id="1044378" url="https://pl.wikipedia.org/wiki?curid=1044378" title="Meg Tilly">
Meg Tilly

Meg Tilly, właśc. Margaret E. Chan (ur. 14 lutego 1960 w Long Beach) – amerykańska aktorka filmowa i teatralna, tancerka oraz baletnica. Jest córką Amerykanina chińskiego pochodzenia i Kanadyjki mieszkającej w Stanach Zjednoczonych, a także siostrą Jennifer Tilly, również aktorki.
Meg ukończyła Connecticut Ballet Company i Throne Dance Theatre. Zajmowała się baletem (występowała w balecie nowojorskim), a później aktorstwem. W 1980 roku debiutowała na ekranie w musicalu Alana Parkera pt. "Sława". W 1985 była nominowana do Oscara za rolę Siostry Agnes w filmie "Jagnię Boże" Normana Jewisona. Występowała w teatrze broadwayowskim. Jest autorką powieści "Singing Songs". Ma syna Willa (ur. 1990) ze związku z Colinem Firthem. Mieszka w Toronto, Kanada.

</doc>
<doc id="1044379" url="https://pl.wikipedia.org/wiki?curid=1044379" title="Mariamme">
Mariamme



</doc>
<doc id="1044380" url="https://pl.wikipedia.org/wiki?curid=1044380" title="Mariamne">
Mariamne



</doc>
<doc id="1044382" url="https://pl.wikipedia.org/wiki?curid=1044382" title="Aristobulus">
Aristobulus



</doc>
<doc id="1044383" url="https://pl.wikipedia.org/wiki?curid=1044383" title="Navua">
Navua

Navua – miasto na Fidżi; na wyspie Viti Levu; (Dystrykt Centralny, prowincja Serua). Według danych szacunkowych na rok 2009 liczy 5 151 mieszkańców. Jest tutaj rozwinięty przemysł spożywczy.

</doc>
<doc id="1044385" url="https://pl.wikipedia.org/wiki?curid=1044385" title="Ziemia mielnicka">
Ziemia mielnicka

Ziemia mielnicka – obszar w woj. podlaskim, którego głównym miastem był Mielnik. Po raz pierwszy jako odrębna jednostka terytorialna wzmiankowana była w akcie ustanowienia województwa podlaskiego z 1520 roku. Ziemia ta finalnie wyodrębniła się na przełomie lat 30. i 40. XVI wieku z ziemi drohickiej. Szlachta tej ziemi sejmiki odbywała w Drohiczynie, wybierając 2 posłów na sejm walny. Od roku 1566 Mielnik był stolicą ziemi mielnickiej. W roku 1569 ziemia mielnicka została inkorporowana do Korony Królestwa Polskiego. Dwa miasta królewskie w ziemi mielnickiej, Mielnik i Łosice, były siedzibami starostw. Pozostałe miasta: Międzyrzec, Siemiatycze, Niemirów, Horodyszcze i Rossosz były głównymi ośrodkami dóbr. Do XVII wieku z ziemi mielnickiej odłączono Siemiatycze z okolicami oraz Boćki Sapiehów, a przyłączono znaczne obszary na południe od Bugu z centrami w Kozieradach (Konstantynowie), Międzyrzecu, Rossoszy i Horodyszczu. W takich granicach ziemia mielnicka istniała do 1795 roku.
Od północy ziemia mielnicka graniczyła z ziemią bielską, od zachodu z ziemią drohicką, od wschodu z ziemią brzeską i od południa w rejonie rzeki Krzna. Wschodnia granica ziemi mielnickiej była po Unii Lubelskiej granicą z Wielkim Księstwem Litewskim. Przez tę ziemię przechodził ważny trakt królewski przekraczający rzekę Bug przez most w Mielniku, a po jego zniszczeniu przez most w Turnej.
Ziemia mielnicka posiadała eksklawę położoną na granicy województwa lubelskiego oraz województwa brzeskolitewskiego. Najbardziej znaczącym miastem na terenie eksklawy był Rossosz.
23 października 1501 zatwierdzono w Mielniku jeden z aktów unii polsko-litewskiej – król Aleksander Jagiellończyk zatwierdził akt łączący Polskę i Litwę w jedno państwo poprzez osobę tego samego wybranego władcy. Siedzibą starostów królewskich na ziemi mielnickiej był zamek w Mielniku.
Starostowie mielniccy

</doc>
<doc id="1044386" url="https://pl.wikipedia.org/wiki?curid=1044386" title="Vaiusu">
Vaiusu

Vaiusu – miejscowość w Samoa na wyspie Upolu. Znajduje się na północnym wybrzeżu środkowej części wyspy na zachód od stolicy Apia. Według danych z 2016 roku Vaiusu liczy ok. 2,6 tys. mieszkańców. Przemysł spożywczy.

</doc>
<doc id="1044387" url="https://pl.wikipedia.org/wiki?curid=1044387" title="Nowy Ratusz w Radomiu">
Nowy Ratusz w Radomiu

Nowy Ratusz w Radomiu – neorenesansowy budynek usytuowany przy radomskim Rynku. Obiekt jest częścią szlaku szlaku turystycznego "Zabytki Radomia".
Historia.
Ponieważ Stary Ratusz został rozebrany w latach 1818–1819, władze miejskie zmuszone były przez szereg następnych lat funkcjonować w wynajmowanych pomieszczeniach (najpierw w dawnym klasztorze benedyktynek, następnie w szeregu kamienic w Rynku). W związku z wynikającymi stąd niewygodami podjęto w końcu decyzję o wzniesieniu nowej siedziby magistratu. W latach 1845–1848, staraniem prezydenta Radomia Feliksa Lewkowicza, wzniesiono według projektu Henryka Marconiego nowy budynek ratusza. Stanął w północnej pierzei Rynku, na miejscu trzech rozebranych pod budowę ratusza drewnianych budynków mieszkalnych. Do nowego ratusza przylega budynek odwachu z 1819.
Obiekt pozostawał siedzibą władz miejskich do 1958 roku, kiedy biura miejskiej Rady Narodowej przeniesiono do gmachu dawnej komisji wojewódzkiej przy ulicy Żeromskiego. Od 1958 roku budynek był centralą Archiwum Państwowego, które w 2013 przeniosło się do nowej lokalizacji. Obecnie budynek jest własnością gminy miasta Radomia i planowane jest przeniesienie do niego niektórych jednostek urzędu miejskiego oraz rady miejskiej, zajmującej obecnie budynek dawnego Sejmiku Powiatowego przy ulicy Moniuszki.
Architektura.
Ratusz.
Nowy ratusz jest piętrowym, podpiwniczonym, murowanym i tynkowanym budynkiem w stylu neorenesansowym. Fasada jest boniowana, z wyodrębnionym przyziemiem i arkadowymi oknami w ostrołukowych obramieniach. Budynek zwieńczony jest attyką z oknami szczelinowymi. Narożnik (od ul. Wolności) zaakcentowany uskokiem i podwyższeniem w stosunku do fasady korpusu głównego. Nad zachodnią częścią elewacji dominuje czworoboczna wieża z zegarem i herbem miasta.
Dawny odwach.
Od strony zachodniej, do gmachu ratusza przylega dawny odwach z 1819 roku, o fasadzie stylistycznie dopasowanej do architektury ratusza. Centrala część budynku, z zamurowanymi w 1954 roku arkadami, ujęta jest płytkimi ryzalitami nadbudowanymi o niskie piętro.

</doc>
<doc id="1044389" url="https://pl.wikipedia.org/wiki?curid=1044389" title="Roberto Cifuentes Parada">
Roberto Cifuentes Parada

Roberto Cifuentes Parada (ur. 21 grudnia 1957 w Santiago) – chilijski szachista, w latach 1992–2001 reprezentant Holandii, obecnie – Hiszpanii, arcymistrz od 1991 roku.
Kariera szachowa.
W latach 80. należał do grona najlepszych chilijskich szachistów, pięciokrotnie z rzędu (1982 - 1986) zdobywając tytuł mistrza kraju oraz siedmiokrotnie (1978 - 1990) reprezentując barwy narodowe na szachowych olimpiadach. Po raz ósmy w turnieju olimpijskim wystąpił w roku 2004, w drużynie hiszpańskiej. Poza tym dwukrotnie wystąpił w drużynowych mistrzostwach państw panamerykańskich, zdobywając cztery medale: dwa wraz z drużyną (srebrny - 1987, brązowy - 1985) oraz dwa indywidualnie (złoty - 1985, brązowy - 1987). W roku 1993 zdobył w Eindhoven srebrny medal indywidualnych mistrzostw Holandii.
Wielokrotnie brału dział w międzynarodowych turniejach, sukcesy odnosząc m.in. w Casildzie (1984, I m.), Dieren (1987, I m.), Rio Hondo (1987, II m. za Michaiłem Talem), Groningen (1990, dz. II m. za Eckhardem Schmittdielem, z m.in. Władimirem Jepiszynem, Curtem Hansenem, Lwem Psachisem, Olegiem Romaniszynem i Artaszesem Minasianem), Wijk aan Zee (1991, "turniej B", III m. za Alfonso Romero Holmesem i Friso Nijboerem), Terrassie (1994, dz. II m. za Jordim Magemem Badalsem), Castillo de Aro (1994, dz. I m. z m.in. Juanem Manuelem Bellonem Lopezem), Matanzas (1995, memoriał Jose Raula Capablanki (1995, III m. za Anthony Milesem i Loekiem van Wely), Manresie (1996, I m.), Wijk aan Zee (1997, "turniej B", dz. III m. za Friso Nijboerem i Paulem van der Sterrenem, z Etienne Bacrotem), Dos Hermanas (2000, dz. I m. z Hristosem Banikasem), Sewilli (2001, I m.), Pampelunie (2003, dz. I m. z Iwanem Czeparinowem i Władysławem Borowikowem), Dos Hermanas (2003, "turniej B", I m. z Javierem Moreno Carnero) oraz w San Sebastián (2008, dz. II m. za Ivanem Salgado Lopezem, z Kevinem Spraggettem, Pablo San Segundo Carrillo, Salvadorem Gabrielem Del Río Angelisem i Alberto Andresem Gonzalezem).
Najwyższy ranking w karierze osiągnął 1 lipca 1997 r., z wynikiem 2555 punktów dzielił wówczas 5-6. miejsce wśród holenderskich szachistów.

</doc>
<doc id="1044391" url="https://pl.wikipedia.org/wiki?curid=1044391" title="Laulii">
Laulii

Laulii – miejscowość w Samoa na wyspie Upolu. W roku 2016 miejscowość liczyła 2109 mieszkańców. Przemysł spożywczy.

</doc>
<doc id="1044392" url="https://pl.wikipedia.org/wiki?curid=1044392" title="Jezioro Kościelne">
Jezioro Kościelne



</doc>
<doc id="1044395" url="https://pl.wikipedia.org/wiki?curid=1044395" title="Z pamiętnika młodej lekarki">
Z pamiętnika młodej lekarki

Z pamiętnika młodej lekarki – cykl humorystycznych, kilkuminutowych skeczy radiowych, autorstwa Ewy Szumańskiej, istniejący od roku 1975 do wprowadzenia stanu wojennego w grudniu 1981, potem ponownie od czasu tuż przed upadkiem PRL w 1989 aż do 2007, wykonywany przez artystów wrocławskiego Studia 202. Nadawany był w magazynie "60 minut na godzinę" oraz w programie "ZSYP".
Treść.
Młoda lekarka – Ewa Szumańska – przyjmuje w swej poradni pacjentów z różnymi schorzeniami. W rolę pacjentów wcielał się Jan Kaczmarek (a od czasu jego choroby Stanisław Szelc).
Schemat skeczu jest zazwyczaj niezmienny:
Ideą skeczy było zazwyczaj ukazanie bieżących wydarzeń: w służbie zdrowia, kulturalnych, politycznych i obyczajowych w zgryźliwy i wykrzywiony sposób, a jednocześnie kpienie z polityków różnych opcji politycznych. W niemal każdym odcinku pokazane są niemałe trudności, z jakimi boryka się (jak o sobie mówi sama bohaterka) „młoda lekarka na rubieży” - np. słabe wyposażenie gabinetu w sprzęt, medykamenty czy wreszcie środki dezynfekcyjne. Nie zraża to jednak młodej lekarki, a nawet pozwala jej rozwinąć sporą pomysłowość i zdolność improwizacji. Dzięki temu przeprowadza nawet skomplikowane operacje, np. w jednym z odcinków nasza bohaterka dokonuje otwarcia czaszki za pomocą, jak się wyraża, grajcarka (sądząc po odgłosach w tle chodzi o rodzaj napędzanej ręcznie wiertarki).
Charakterystyczne jest także słownictwo: częste skróty, przekręcanie wyrazów, uproszczenia, powtarzanie niektórych słów przez pacjenta.

</doc>
<doc id="1044396" url="https://pl.wikipedia.org/wiki?curid=1044396" title="Amaunet">
Amaunet

Amaunet (Amonet, Imentet) (egip. "Jmn.t", gr. "Amauni") – bogini egipska. W późnej wersji Ogdoady bóstw z Hermopolis tworzyła parę z Amonem. Władała wiatrem północnym.

</doc>
<doc id="1044397" url="https://pl.wikipedia.org/wiki?curid=1044397" title="Paradise (Gujana)">
Paradise (Gujana)

Paradise − miasto w Gujanie; 3 860 mieszkańców (2008). Przemysł spożywczy, włókienniczy.

</doc>
<doc id="1044398" url="https://pl.wikipedia.org/wiki?curid=1044398" title="Anna Habsburżanka (1528–1590)">
Anna Habsburżanka (1528–1590)

Anna Austriacka (ur. 7 lipca 1528 w Pradze, zm. 17 października 1590) – arcyksiężniczka austriacka, księżna Bawarii.
Druga córka i trzecie dziecko cesarza Ferdynanda I Habsburga i jego żony Anny Jagiellonki. Dzieciństwo spędziła głównie w Pradze, Innsbrucku i Wiedniu.
4 lipca 1546 roku, na kilka dni przed swoimi osiemnastymi urodzinami, poślubiła w Ratyzbonie księcia Albrechta Bawarskiego, syna Wilhelma IV Bawarskiego i księżniczki Marii Badeńskiej na Sponheimie. Traktat małżeński Anny zawierał klauzulę, która stwierdzała, że w przypadku wymarcia męskich członków dynastii habsburskiej, dziedzictwo austriackie przypadnie Wittelsbachom. Potomek Anny, elektor bawarski Karol Albrecht wystąpił z roszczeniami do krajów naddunajskich w roku 1740 - po śmierci cesarza Karola VI przeciwko Marii Teresie.
W 1550 roku po śmierci Wilhelma IV, Anna została księżną Bawarii, a jej mąż objął sukcesję jako Albrecht V. Księżna zmarła w Monachium i została pochowana w katedrze Frauenkirche.
Rodzina.
Anna i Albrecht V byli rodzicami siedmiorga dzieci:

</doc>
<doc id="1044400" url="https://pl.wikipedia.org/wiki?curid=1044400" title="Vreed en Hoop">
Vreed en Hoop

Vreed en Hoop (również Vrede) − miasto w Gujanie, stolica regionu Essequibo Islands-West Demerara, położone nad ujściem rzeki Demerara do Oceanu Atlantyckiego, na lewym brzegu, naprzeciw Georgetown, stolicy kraju. W 2006 miasto liczyło 3100 mieszkańców. Przemysł spożywczy, włókienniczy. W mieście znajduje się biuro Regionalnej Rady Demokratycznej, ale i również posterunek policji, sąd magistratu i poczta.
Nazwa miasta oznacza w języku niderlandzkim „Pokój i nadzieja”.

</doc>
<doc id="1044401" url="https://pl.wikipedia.org/wiki?curid=1044401" title="Sedulum">
Sedulum

Sedulum – rodzaj klocka lub deski, przymocowywany do krzyża w jego środkowo-dolnej części, który stanowił podparcie dla pośladków lub kończyn dolnych, mający za cel przedłużenie agonii podczas ukrzyżowania.
Uważa się, że zastosowanie "sedulum" mogło przedłużać konanie na krzyżu z kilku godzin do kilku dni.

</doc>
<doc id="1044405" url="https://pl.wikipedia.org/wiki?curid=1044405" title="Pasta do butów">
Pasta do butów

Pasta do butów – produkt zazwyczaj w postaci woskowatej pasty lub kremu, używany do nabłyszczania, impregnacji i poprawiania wyglądu obuwia, tym samym przedłużający jego trwałość.
Przez setki lat do polerowania butów używano różnorodnych substancji naturalnych, poczynając od wosku i łoju. Współczesna pasta do butów jest zazwyczaj mieszanką materiałów naturalnych i syntetycznych, m.in. ropy naftowej, terpentyny, barwników i gumy arabskiej, powstającą w nieskomplikowanym procesie chemicznym.
Zastosowanie.
Pastę można rozcierać na bucie używając szmatki lub szczotki. Pasta do butów nie jest produktem czyszczącym, dlatego przed jej nałożeniem obuwie powinno być czyste i suche. Dobry efekt zapewnia energiczne, równomierne wcieranie pasty w skórę buta czystą i suchą szmatką lub szczotką.
Pasta do butów jest również dostępna w sprzedaży w postaci aplikatora – uprzednio nasączonej twardej gąbki, którą przeciera się obuwie bez konieczności dodatkowego nakładania jakiejkolwiek substancji na skórę czy samą gąbkę. Wiele firm wytwarzających produkty do pielęgnacji obuwia oferuje też płynną pastę do butów w miękkich, plastikowych buteleczkach, zakończonych małym aplikatorem z gąbki.
Istnieje wiele produktów chemicznych do pielęgnacji obuwia, niebędących typową pastą do butów. Są to np. wybielacze do białych butów oraz wszelkiego rodzaju spreje i aerozole do czyszczenia i impregnowania obuwia zamszowego.
Chociaż pasta do butów jest głównie przeznaczona do pielęgnacji butów ze skóry, niektóre marki dopuszczają również ich stosowanie na innych nieporowatych powierzchniach, jak np. winyl. Pasta jest zwykle w tym samym kolorze co buty lub jest bezbarwna.
Historia.
Przed dwudziestym wiekiem.
Od czasów średniowiecza do zmiękczania i impregnowania skóry używano tłuszczu garbarskiego wytwarzanego z wosku, oleju, popiołu i łoju, nie nadawał on jej jednak połysku. Jako że w XVIII wieku skóra o wysokim stopniu naturalnego połysku stała się szczególnie popularna, ważne stało się nadawanie obuwiu takiego właśnie wykończenia. Do uzyskania tego efektu używano różnorodnych środków domowej produkcji, wytworzonych na bazie lanoliny lub wosku pszczelego.
W XIX wieku powstało wiele rodzajów past do butów, chociaż rzadko tak je nazywano. Zamiast tego używano określenia "czernidło" (zwłaszcza gdy zawierały sadzę), lub po prostu "dubbin" – tłuszcz garbarski. Do produkcji prostych postaci past używano w tym czasie łoju. Chicago w stanie Illinois, gdzie na farmach hodowlanych przetwarzano 82% spożywanego w Stanach Zjednoczonych mięsa, stało się z tego powodu głównym ośrodkiem produkcyjnym pasty do butów.
Przed 1906 nie uważano pasty do butów za produkt handlowy, czy też specjalnie wyszukany. W XIX wieku, choć sprzedaż nie stała na zbyt wysokim poziomie, dostępnych było na terenie Wielkiej Brytanii kilka marek pasty, np. "Nugget". Praktyka czyszczenia butów na ulicy stopniowo się przyjęła i już wkrótce wielu pucybutów oferowało swoje usługi, używając prostych rodzajów past i szmatek do polerowania.
Współczesna pasta.
Choć w owym czasie dostępne były już liczne produkty konserwujące skórę (m.in. irlandzki "Punch", produkowany od 1851, i niemiecki "Erdal", w sprzedaży od 1901), pierwszą pastą przypominającą dzisiejsze była "Kiwi". Szkoccy emigranci William Ramsay i Hamilton McKellan zaczęli w 1904 wytwarzać swój produkt do polerowania butów w małej fabryce w Melbourne w Australii. Jego formuła okazała się wielkim krokiem naprzód w stosunku do dotychczas produkowanych marek. Konserwowała skórę, nabłyszczała ją, a także przywracała kolor. Do czasu wypuszczenia na rynek "Kiwi Dark Tan" w 1908 dodano do pasty składniki nadające skórze buta elastyczność i wodoodporność. Pasty wyprodukowane w Australii, dostępne w sprzedaży w różnych kolorach, uważano w tamtych czasach za najlepsze na świecie. Rozpoczął się eksport produktu do Wielkiej Brytanii, kontynentalnej Europy i Nowej Zelandii.
Nazwa "Kiwi" pochodzi od ptaka zamieszkującego Nową Zelandię, gdyż żona Ramsay`a, Annie Elizabeth Meek Ramsay, pochodziła z Oamaru w Nowej Zelandii. Istnieje teoria, iż w czasie, gdy z Nową Zelandią kojarzono dość mgliście kilka różnych symboli, rozpowszechnienie się pasty Kiwi na całym świecie zwiększyło rozpoznawalność ptaka kiwi i wypromowało go kosztem innych jako symbol państwa.
We wczesnym okresie konkurencyjną marką dla "Kiwi" była "Cobra Boot Polish", produkowana w Sydney. "Cobra" wsławiła się serią komiksowych reklam w „The Sydney Bulletin”, ukazujących się od 1909. Występowała w nich postać zwana „Chunder Loo of Akim Foo” – wysoki, łysy, sympatyczny Hindus, w towarzystwie grubego koali, z wozem zaprzęgniętym w trzy kobry.
Wzrost popularności.
Pod koniec XIX wieku obuwie skórzane stało się dostępne dla szerokiej grupy konsumentów. Wraz z wybuchem I wojny światowej w 1914 popyt na ogromne liczby butów wojskowych wymagających polerowania doprowadził do konieczności stworzenia produktu umożliwiającego robienie tego łatwo, szybko i wydajnie. Pasta była także używana do polerowania skórzanych pasków, kabur na pistolety i uprzęży dla koni. Tak duże zapotrzebowanie spowodowało szybki wzrost sprzedaży past do butów. Popularność pasty Kiwi rozprzestrzeniła się na terytorium Wspólnoty Brytyjskiej i Stanów Zjednoczonych. Zaczęły się również pojawiać konkurencyjne marki, takie jak "Shinola" (Stany Zjednoczone), "Cherry Blossom" (Wielka Brytania), "Parwa" (Indie), "Jean Bart" (Francja) i wiele innych. Kampanie reklamowe przybrały na sile, wiele marek past do butów używało historycznych lub fikcyjnych postaci, aby wyrobić w konsumentach świadomość istnienia tych produktów.
Pasta do butów pojawiała się wszędzie tam, gdzie zapuszczały się alianckie wojska. Amerykański korespondent wojenny, Walter Graeber, napisał dla tygodnika „TIME” z okopów w Tobruku w 1942, że „stare puszki brytyjskiej pasty Kiwi leżą obok butelek po Chianti”. Historię potwierdzającą wzrost globalnego znaczenia pasty do butów opowiedziała Jean (Gertrude) Williams, Nowozelandka, żyjąca w Japonii podczas okupacji alianckiej tuż po II wojnie światowej. Amerykańscy żołnierze uznawali matowy wygląd swoich butów za zawadę podczas starań o względy japońskich kobiet:
Kiedy siły okupacyjne Wspólnoty Brytyjskiej pojawiły się w Japonii – wyposażone w buty wypolerowane do stopnia nieznanego w wojsku USA – żołnierze amerykańscy stali się bardziej świadomi swoich stóp niż kiedykolwiek. Sekret, jak się okazało, leżał nie tylko w metodzie polerowania śliną, ale w doskonałej australijskiej paście do butów, towarze, który szybko stał się przedmiotem handlu wymiennego z Amerykanami – kilka paczek papierosów za jedną puszkę pasty Kiwi.
Żołnierze powracający z wojny nadal używali tego produktu, tym samym powodując dalszy wzrost jego popularności. Kilka lat po zakończeniu II wojny światowej Kiwi otworzyło zakład produkcyjny w Filadelfii, wytwarzający jedynie czarną, brązową i bezbarwną pastę do butów w puszkach.
Współcześnie.
Środki do pielęgnacji obuwia należą do tanich, niezbyt często kupowanych produktów. Popyt na nie jest nieelastyczny lub w większości niepodatny na zmiany cen, a poziom sprzedaży jest ogólnie niski. Na całkowitą sprzedaż składają się w ok. 26% pasty, w 24% kremy, w 23% aerozole, a w 13% środki płynne. W ostatnich latach popyt na środki do pielęgnacji obuwia albo pozostaje statyczny, albo ulega zmniejszeniu. Jednym z powodów jest stopniowe zastępowanie eleganckiego obuwia skórzanego przez codzienne obuwie wykonane z materiałów niewymagających specjalnej pielęgnacji.
Dostępne są liczne marki produktów do pielęgnacji obuwia, istnieją też specjalistyczne sieci sklepów zajmujących się ich sprzedażą. Odbywa się ona na dwóch obszarach: skierowana jest do konsumentów indywidualnych oraz do specjalistów i rzemieślników, takich jak szewcy. Skala procentowa sprzedaży w tych dwóch kierunkach jest z grubsza porównywalna.
Pasta Kiwi pozostaje marką dominującą na świecie – jest sprzedawana w ponad 180 krajach i dzierży 53% światowego rynku. Obecnie wytwarzana jest w Australii, Kanadzie, Francji, Indiach, Pakistanie, RPA, Hiszpanii, Wielkiej Brytanii i w USA. Inne główne marki to "Kelly's", "Shinola", "Lincoln Shoe Polish", "Meltonian", "Angelus" i "Cherry Blossom".
Markę Kiwi zakupiła amerykańska firma "Sara Lee", po uprzednim kupnie marki "Griffin" od firmy "Reckitt and Colman" w 1991 i "Esquire" od "Knomark" w 1987. Federalna Komisja Handlu w 1994 oceniła, iż Sara Lee planuje uzyskać pozycję monopolisty na rynku chemicznych produktów do pielęgnacji obuwia w USA. Od tego momentu firma nie może pozyskiwać nowych wpływów w tym obszarze bez uprzedniej zgody Komisji. Również Urząd ds. Konkurencji w Wielkiej Brytanii zbadał kwestię potencjalnego monopolu "Sary Lee" w tym zakresie.
W Indiach wciąż można zobaczyć chłopców zajmujących się czyszczeniem butów, uprawiających to zajęcie zwłaszcza na peronach kolejowych.
Puste buteleczki po płynie do czyszczenia butów bywają używane do tworzenia graffiti, po opróżnieniu z resztek płynu i napełnieniu ich atramentem lub farbą. Są często określane jako „mopy Kiwi”, gdyż większość produktów w opakowaniach tego rodzaju wytwarza Kiwi. Jest to tania, łatwo dostępna alternatywa dla specjalnych markerów do graffiti.
Skład i toksykologia.
Pasta do butów składa się z woskowatej emulsji – substancji złożonej z wielu częściowo niemieszalnych płynów. Zazwyczaj składnikami są wszystkie lub niektóre z wymienionych: benzyna lakowa, lanolina, terpentyna, wosk (często wosk carnauba), guma arabska, glikol etylenowy i w razie potrzeby barwnik, taki jak sadza węglowa lub jeden z azozwiązków (np. żółcień anilinowa). Jej typowa gęstość to około 0,8 g/cm³, więc jest lżejsza od wody. Jest słabo rozpuszczalna w wodzie i w 65-66% składają się na nią substancje lotne – zazwyczaj benzyna lakowa. Wysoka zawartość substancji lotnych oznacza, że pasta po nałożeniu wysycha i twardnieje, zachowując przy tym swój połysk.
Lanolina, woskopodobna substancja uzyskiwana z runa zwierząt wełnistych, takich jak owce lub kozy, działa jako impregnat oraz czynnik wiążący, nadający paście mazistą strukturę. Zapobiega również wyparowaniu benzyny do momentu rozsmarowania cienkiej warstwy pasty i wtarcia jej w całą powierzchnię skóry. Dodatkowym składnikiem pasty do butów jest zagęstnik, bez którego byłaby ona zbyt płynna i przez to trudna w użyciu. Guma arabska, substancja z dwóch subsaharyjskich gatunków akacji, to składnik powszechnie używany dla zwiększenia kleistości produktu.
Pasta do butów zawiera chemikalia, które mogą być absorbowane przez skórę lub wdychane. Mając kontakt z pastą do butów powinno chronić się ciało przez bezpośrednią ekspozycją na pastę i pozostawać w dobrze wentylowanym pomieszczeniu. Produkt należy przechowywać w miejscach poza zasięgiem dzieci i zwierząt. Pasta może spowodować trudno zmywalne plamy na skórze człowieka, a gdy dostanie się do oka, może wywołać jego podrażnienie
Produkcja.
Pastę do butów wytwarza się w dużych zbiornikach, podgrzewanych do odpowiedniej temperatury, przy zapewnionej wentylacji. Mimo że nie ma jednej ustalonej metody produkcji, w większości przypadków odbywa się ona przy ciśnieniu dwóch atmosfer, co daje pewność, że benzyna nie wyparuje, a temperatura mieszaniny nie przekroczy 85 °C.
Pierwszym etapem produkcji typowej pasty do butów jest stopienie wosku o najwyższej temperaturze topnienia w elektrycznym podgrzewaczu. Następnie dodawane są kolejne rodzaje wosku, zazwyczaj począwszy od tego o najwyższej temperaturze topnienia. Podczas gdy roztopiony wosk utrzymywany jest w stałej temperaturze, emulsja – mieszanka różnorodnych olejów oraz, jeżeli zostały użyte, tłuszczów, jest podgrzewana osobno, do około 85 °C. Podgrzana emulsja dodawana jest do wosku, wraz z wodą destylowaną. Gdy mieszanina osiągnie mniej więcej 80 °C, dodaje się terpentynę wraz z rozpuszczonymi barwnikami, jeśli pasta nie ma być bezbarwna. Całość miesza się nieprzerwanie przez pół godziny. Wymieszana masa jest powoli schładzana do 50 °C, a gdy wzrośnie jej lepkość, jest przelewana przez zamknięty lej od komory chłodzącej. Przelana masa pozostawiana jest do powolnego stężenia, dzięki czemu nie ulega rozwarstwieniu. Proces uważany jest za mało skomplikowany, a niezbędny sprzęt jest stosunkowo łatwy do nabycia. Koszt założenia fabryki pasty do butów szacowany jest na około 600 000$ (na rok 2005).
Pastę tradycyjnie pakuje się w płaskie, okrągłe, 60-gramowe metalowe puszki, zazwyczaj z elementem ułatwiającym otwieranie. Jako że pasta zużywana jest w małych ilościach przez dłuższy okres, z uwagi na zawartość substancji lotnych, takich jak benzyna, pakowanie w duże pojemniki powodowałoby jej wysychanie przed zużyciem. Tradycyjne płaskie, okrągłe puszki stały się charakterystycznym dla pasty do butów opakowaniem.
Inne metody.
Do polerowania butów można użyć skórki od banana. Po przetarciu buta wewnętrzną stroną skórki, należy następnie wypolerować go kawałkiem tkaniny. Substancje oleiste zawarte w bananie są wchłaniane przez skórzaną powierzchnię buta, co utrwala efekt polerowania.
Do czyszczenia butów z zamszu i nubuku można wykorzystać skórkę od chleba.

</doc>
<doc id="1044407" url="https://pl.wikipedia.org/wiki?curid=1044407" title="Ribeira Brava">
Ribeira Brava

Ribeira Brava (R’bera Brava lub Stanxa w języku krioulo z Wysp Zielonego Przylądka) – miasto w Republice Zielonego Przylądka, leżące na wyspie São Nicolau, które liczy niecałe 2 tysiące mieszkańców (2010).
Nazwa miasta pochodzi od szeregu niebezpiecznych strumieni znajdujących się w rejonach pokrytych dolinami w górach na zachód i w centrum wyspy São Nicolau. Miasto jest wciśnięte między górami Monte Fora, leżącymi na północ, a górami Caleijão leżącymi na południe. Ulice i budynki miasta rozciągają się na setki metrów wzdłuż doliny. Miasto stanowi centrum biznesu i handlu w rejonie. Jest jednym z najstarszych miast Republiki Zielonego Przylądka. Przez wiele lat było siedzibą kościoła rzymskokatolickiego na wyspach. Miasto ma kolonialny wygląd z budynkami w stylu portugalskim, parkami i ogrodami, wąskimi i krętymi uliczkami oraz stromymi wzgórzami z widokami. Ribeira Brava ma połączenia drogowe z Tarrafal de São Nicolau w południowo-zachodniej części wyspy, najbliższym portem Campo na południu, jak też z wschodnią stroną wyspy. Miasto założono w XVI wieku po tym jak osiedlili się tu mieszkańcy, którzy uciekali przed ciągłymi atakami piratów. Ribeira Brava jest znana z seminarium, które w XIX wieku przez lata było centrum szkolnictwa wyższego na wyspach.
W Ribeira Brava są szkoły, college'e ("colegio"), licea, gimnazja, kościoły, poczta i kilka placów ("praças"). Pobliskie lotnisko znajduje się na południe między Ribeira Brava a Campo.

</doc>
<doc id="1044409" url="https://pl.wikipedia.org/wiki?curid=1044409" title="Naprawa przez wycinanie nukleotydu">
Naprawa przez wycinanie nukleotydu

Naprawa przez wycięcie nukleotydu (NER, z ang. "nucleotide excision repair") – jeden z mechanizmów naprawy DNA w komórkach prokariotycznych i eukariotycznych, mający na celu usuwanie uszkodzeń DNA spowodowanych czynnikami chemicznymi (np. mutagenami) lub fizycznymi (np. naświetlenie ultrafioletem). 
W mechanizmie NER u człowieka uczestniczą następujące białka:
Mechanizm NER usuwa duże uszkodzenia DNA zniekształcające strukturę podwójnej helisy (ang. "bulky distortions"). W pierwszym etapie NER uszkodzenie jest rozpoznawane na drodze niezależnej od ATP przez białko XPA, po którym następuje zależny od ATP etap formowania kompleksu "preincision". Do białek wchodzących w skład kompleksu mogą należeć XPC, XPB i XPD, chociaż niewykluczone że część z nich może odgrywać rolę czynników rekrutujących i oddysocjowywać po utworzeniu kompleksu. Następnie duży fragment DNA (około 30 par zasad) jest usuwany przez nukleazę wycinającą (endonukleazę). Endonukleaza (XPG, XPF) nacina nić DNA w dwóch miejscach, kolejność 3’ czy 5’ jest losowa. Następnie usunięty odcinek jest zastępowany na drodze dokładnego parowania zasad, dzięki aktywności enzymu polimerazy DNA δ albo polimerazy ε, w obecności PCNA i RFC. Proces syntezy naprawczej kończy reakcja ligazy, łączącej końce wstawki z resztą nici DNA. 
O ważnej roli mechanizmu NER u człowieka świadczą choroby genetyczne spowodowane mutacjami w genach kodujących białka biorące w nim udział. Do tej grupy schorzeń należą:

</doc>
<doc id="1044410" url="https://pl.wikipedia.org/wiki?curid=1044410" title="Morskie przejście graniczne Kołobrzeg">
Morskie przejście graniczne Kołobrzeg

Morskie przejście graniczne Kołobrzeg znajduje się w Kołobrzegu może się na nim odbywać ruch osobowy i towarowy. Przejście obsługuje przede wszystkim ruch graniczny portu morskiego Kołobrzeg.
Kontrola graniczna obowiązuje jachty wypływające lub wpływające z zagranicy. W wypadku poruszania się pomiędzy portami polskimi wystarczy jedynie poinformowanie kapitanatu portu i Straży Granicznej. Punkt straży granicznej i celnej znajduje się w odległości ok. 300 m od bosmanatu po stronie wschodniej i oznaczony jest tablicą w języku polskim i angielskim. Punkt odpraw czynny jest całą dobę.
Przejście jest obsługiwane przez Morski Oddział Straży Granicznej – placówkę w Kołobrzegu. Na terenie portu znajduje się oddział Urzędu Celnego w Koszalinie.
W 2008 roku dokonano tu 5,0 tys. przekroczeń granicy. 
W 2006 roku dokonano 5613 kontroli jednostek rybackich (statki rybackie, kutry i łodzie) oraz 703 kontroli jachtów i łodzi sportowych.
Przejście zostało formalnie ustanowione w 1961 roku.

</doc>
<doc id="1044412" url="https://pl.wikipedia.org/wiki?curid=1044412" title="John Kerr (gubernator generalny)">
John Kerr (gubernator generalny)

John Kerr (ur. 24 września 1914 w Sydney, zm. 24 marca 1991 tamże) – australijski prawnik i polityk. W latach 1974–1977 był gubernatorem generalnym Australii. Jego decyzja o zdymisjonowaniu rządu premiera Gough'a Whitlama w 1975 wywołała najpoważniejszy w historii Australii kryzys konstytucyjny.
Życiorys.
Kariera zawodowa.
Pochodził z robotniczej rodziny, ale udało mu się otrzymać stypendium i ukończyć z wyróżnieniem prawo na Uniwersytecie w Sydney. W 1938 stał się członkiem adwokatury stanu Nowa Południowa Walia. W czasie II wojny światowej pracował dla raczkującego wówczas australijskiego wywiadu. W latach 1946–1948 był sekretarzem generalnym Komisji Południowego Pacyfiku, po czym powrócił do praktyki adwokackiej. Jego specjalnością stało się wówczas reprezentowanie przez sądami związków zawodowych, zapisał się też do Australijskiej Partii Pracy (ALP). Stosunkowo szybko zniechęcił się jednak do polityki i nie przyjął propozycji kandydowania do parlamentu.
W latach 60. stał się jednym z wiodących prawników ds. gospodarczych w swoim stanie. Zaczął również zasiadać w rozmaitych sądach polubownych, gdzie zbierał doświadczenia w orzekaniu. W 1972 po długich staraniach uzyskał nominację na przewodniczącego Sądu Najwyższego Nowej Południowej Walii. Dwa lata później otrzymał od premiera Whitlama – sądzącego, iż zyska w osobie byłego partyjnego kolegi cennego sojusznika – nominację na gubernatora generalnego.
Gubernator generalny.
Początek jego kadencji przypadł na czas swoistej dwuwładzy – kierowana przez Whitlama ALP miała przewagę w Izbie Reprezentantów, ale Senat pozostawał pod kontrolą liberalnej opozycji. Przywódca Liberałów Malcolm Fraser stosował taktykę opozycji totalnej i blokował w Senacie wszystkie najważniejsze przedłożenia rządowe. Kerr uznał, że w takiej sytuacji ma prawo samodzielnie użyć bardzo szerokich kompetencji, jakie formalnie przypisane są gubernatorowi generalnemu, pomimo niepisanej zasady, iż powinien je stosować jedynie na prośbę premiera. 11 listopada 1975 Kerr jako jedyny gubernator generalny w historii Australii zdymisjonował premiera i powołał nowego do czasu przedterminowych wyborów – został nim Fraser. Choć posiadał pisemną opinię ówczesnego przewodniczącego Sądu Najwyższego Australii (a należy pamiętać, że pełni on rolę także sądu konstytucyjnego), iż ma prawo to uczynić, kwestia ta do dziś wywołuje sporo emocji. Jego decyzja spotkała się z bardzo negatywnym odbiorem społecznym i uczyniła go osobą bardzo niepopularną. W 1977 pod naciskiem polityków i opinii publicznej zrzekł się stanowiska, po czym wyjechał do Europy. Powrócił do Australii na krótko przed śmiercią.

</doc>
<doc id="1044413" url="https://pl.wikipedia.org/wiki?curid=1044413" title="Mariamme I">
Mariamme I

Mariamme (w niektórych opracowaniach Mariamne), znana jako Mariamme I (ur. ok. 53 p.n.e., zm. 29/28 p.n.e.) – księżniczka żydowska z dynastii Hasmoneuszy, druga żona Heroda Wielkiego.
Była córką Aleksandra i Aleksandry, po mieczu wnuczką Arystobula II, a po kądzieli jego brata Jana Hirkana II. W 42 p.n.e. została zaręczona z Herodem Wielkim, który miał nadzieję zyskać w ten sposób przychylność zwolenników jej popularnego dziadka – Jana Hirkana II.
Mariamme i Herod pobrali się w 37 p.n.e. Z tego małżeństwa pochodziło trzech synów (Aleksander I, Arystobul I i nieznanego imienia (zmarły w dzieciństwie) oraz dwie córki: Salampsio (Salampsjo) i Kypros II. Mariamme została stracona na polecenie męża.
Po zabiciu żony Herod żałował swojego czynu. Losy Mariamme stały się podstawą szeregu dzieł literackich, m.in. dramatu Woltera zatytułowanego "Mariamne".

</doc>
<doc id="1044414" url="https://pl.wikipedia.org/wiki?curid=1044414" title="Ponta do Sol">
Ponta do Sol

Ponta do Sol – miasto w Republice Zielonego Przylądka; na wyspie Santo Antão. W mieście znajdują się m.in. port, nieczynne lotnisko, kościół katolicki, cmentarz żydowski.

</doc>
<doc id="1044415" url="https://pl.wikipedia.org/wiki?curid=1044415" title="Postacie literackie">
Postacie literackie



</doc>
<doc id="1044416" url="https://pl.wikipedia.org/wiki?curid=1044416" title="Koni-Djodjo">
Koni-Djodjo

Koni-Djodjo – miasto na Komorach, na wyspie Anjouan. W 2006 liczyło 8 700 mieszkańców. Stanowi ośrodek przemysłu spożywczego.

</doc>
<doc id="1044417" url="https://pl.wikipedia.org/wiki?curid=1044417" title="Moya (Komory)">
Moya (Komory)

Moya – miasto na Komorach; na wyspie Anjouan. Według danych szacunkowych w 2012 roku liczba ludności miasta wyniosła 6 715 mieszkańców. Przemysł spożywczy.

</doc>
<doc id="1044418" url="https://pl.wikipedia.org/wiki?curid=1044418" title="Assamska Wikipedia">
Assamska Wikipedia

Assamska Wikipedia – edycja Wikipedii w języku assamskim. Powstała w czerwcu 2002, ale rozwija się bardzo powoli. Na dzień 12 sierpnia 2007 posiadała 167 artykułów, co dawało jej 190. miejsce wśród wszystkich edycji językowych Wolnej Encyklopedii. Tego dnia miała 192 zarejestrowanych użytkowników, z których czterech miało uprawnienia administracyjne. 

</doc>
<doc id="1044419" url="https://pl.wikipedia.org/wiki?curid=1044419" title="Vorwarts-Rasensport Gleiwitz">
Vorwarts-Rasensport Gleiwitz



</doc>
<doc id="1044420" url="https://pl.wikipedia.org/wiki?curid=1044420" title="Euro Elixir">
Euro Elixir

Euro Elixir – system rozliczeń międzybankowych, który od 2005 umożliwia dokonywanie przelewów w euro w relacjach krajowych i międzynarodowych. Uruchomiony i obsługiwany przez KIR, funkcjonuje w ramach zintegrowanej infrastruktury jednolitego obszaru płatności w euro. Przelewy w euro są przesyłane między bankami zgodnie z jednolitymi standardami Unii Europejskiej. Statystyki systemu Euro Elixir cyklicznie prezentuje Narodowy Bank Polski.
Dzięki połączeniu z paneuropejską izbą rozliczeniową STEP2 Euro Elixir umożliwia realizację transakcji międzybankowych przeprowadzanych ze wszystkimi krajami członkowskimi Unii Europejskiej oraz z krajami zrzeszonymi w Europejskim Stowarzyszeniu Wolnego Handlu, do którego należą Islandia, Liechtenstein, Norwegia oraz Szwajcaria, a także z Monako i San Marino. W 2008 Euro Elixir stał się częścią  jednolitego obszaru płatności w euro jako SEPA CT Scheme Compliant Automated Clearing House, którym zarządza Europejska Rada Płatności ("European Payments Council"). Dalsze dostosowanie Euro Elixir do standardów obowiązujących w Europie doprowadziło do przeniesienia rozrachunku na TARGET2 (platformę rozrachunkową Europejskiego Banku Centralnego) oraz do dywersyfikacji kanałów rozliczeniowych w oparciu o sieć EACHA.

</doc>
<doc id="1044422" url="https://pl.wikipedia.org/wiki?curid=1044422" title="Aleksandra (córka Jana Hirkana II)">
Aleksandra (córka Jana Hirkana II)

Aleksandra (zm. 28/27 p.n.e.) - królewna żydowska z dynastii Hasmoneuszy.
Była córką Jana Hirkana II, króla (później etnarchy) Judei i arcykapłana. Poślubiła swojego stryjecznego brata Aleksandra, syna króla i arcykapłana Arystobula II. Z tego małżeństwa doczekała się syna Arystobula III i córki Mariamme I. Owdowiała w 48 p.n.e.
W 35 p.n.e. straciła syna, który został utopiony na polecenie jej zięcia Heroda Wielkiego. Kilka lat później Herod kazał osądzić i stracić swoją żonę Mariamme I. Niedługo potem Aleksandra została zamordowana na polecenie zięcia.

</doc>
<doc id="1044423" url="https://pl.wikipedia.org/wiki?curid=1044423" title="Cleopatra Stratan">
Cleopatra Stratan

Cleopatra Stratan (ur. 6 października 2002 w Kiszyniowie) – rumuńska wokalistka. Jest jedną z najmłodszych osób, które osiągnęły komercyjny sukces jako piosenkarz.
Kariera.
W 2006 ojciec Cleopatry, Pavel Stratan (mołdawsko-rumuński piosenkarz), dokonał w swoim studiu nagraniowym rejestracji jej pierwszej piosenki "Ghiţă". Wykonanie okazało się na tyle dobre, że wkrótce utwór stał się przebojem rumuńskich rozgłośni radiowych i stacji telewizyjnych. 10 maja 2007 Cleopatra otrzymała za nią nagrodę MTV Music Awards Romania w kategorii piosenka roku. W tym samym konkursie była nominowana również w dwóch innych kategoriach – najlepszy album ("La vârsta de 3 ani") i debiutant roku, w której również zwyciężyła. Jest najmłodszym laureatem tych nagród na świecie.
Latem 2006 wytwórnia Cat Music wydała pierwszy długogrający album Cleopatry Stratan pod tytułem "La vârsta de trei ani" ("W wieku trzech lat"). Ukazała się na nim, oprócz przeboju "Ghiţă", piosenka "Număr pân’ la unu", która także odniosła sukces na listach przebojów. Album został nagrodzony podwójną platynową płytą za sprzedaż w Rumunii ponad 40 000 egz., a niedługo po tym potrójną diamentową płytą za sprzedaż ponad 150 000 egz.
20 sierpnia 2006 dała dwugodzinny koncert w Bukareszcie, podczas którego zaśpiewała 28 piosenek. Koncert ten został uznany za rekord światowy przez World Record Academy.
Podobnych rekordów z udziałem Cleopatry zarejestrowano jeszcze 5. W grudniu 2006 ojciec Cleopatry zapowiedział, że do czasu wydania następnego albumu nie będzie ona występować publicznie.
Latem 2007 za koncert na żywo w Bacău otrzymała honorarium w wysokości 10 000 EUR – najwyższe, jakie wtedy otrzymał rumuński artysta. 25 grudnia 2007 w Piatra Neamţ wystąpiła w świątecznym koncercie z tylko jednym utworem, za co dostała rekordowe honorarium – 10 000 EUR.
25 września 2008 odbyła się premiera kolejnego albumu "La vârsta de 5 ani".
Swoim imieniem firmuje franczyzową sieć sklepów papierniczych dla dzieci "Cleopatra Creativ".

</doc>
<doc id="1044426" url="https://pl.wikipedia.org/wiki?curid=1044426" title="Colonia (Yap)">
Colonia (Yap)

Colonia – miasto w Sfederowanych Stanach Mikronezji, znajdujące się na wyspie Yap. W 2006 roku jego populacja wynosiła 2 100 mieszkańców. Colonia to ważny ośrodek turystyczny (miejscowość posiada kilka hoteli). Miasto jest stolicą stanu Yap.

</doc>
<doc id="1044431" url="https://pl.wikipedia.org/wiki?curid=1044431" title="Szkandela">
Szkandela

Szkandela – podgrzewacz pościeli w kształcie płaskiego naczynia podobnego do patelni z pokrywą na długiej rękojeści.
Historia.
Szkandele pojawiły się w XVI wieku. Naczynia te wykonane były z cyny lub mosiądzu, czasem ze srebra, bogato zdobione np. grawerunkiem. Po napełnieniu gorącą wodą, żarzącymi się węglami lub gorącym piaskiem wsuwano je pod kołdrę lub pierzynę. Ogrzewacze na węgiel były wyposażone w otwory, które umożliwiały dłuższe wydobywanie się ciepła.
Naczynia na wrzątek wykonywano z różnych metali, kamionki, porcelany. 
Następcą szkandeli stały się w XX wieku gumowe termofory.

</doc>
<doc id="1044432" url="https://pl.wikipedia.org/wiki?curid=1044432" title="Dom Esterki w Radomiu">
Dom Esterki w Radomiu

Dom Esterki – zabytkowy budynek znajdujący się w Radomiu, w północnej pierzei Rynku, pod numerem 5.
Historia.
Pierwszy murowany dom zajmujący parcelę nr 5 przy radomskim Rynku wybudował pod koniec XV w. mieszczanin Ignacy Gaczkowski. Około XVII w. budynek przebudowano w stylu barokowym. Kamienica jako jeden z nielicznych budynków mieszkalnych na obszarze Miasta Kazimierzowskiego przetrwała okres potopu szwedzkiego (z tego samego okresu pochodzi również sąsiadujący z domem Esterki dom Stanisława Gąski). Nazwa zwyczajowa budynku wiąże się legendarną postacią Estery – Żydówki mieszkającej w Radomiu w okresie Potopu. Według podania miała ona odrzucić zaloty niekulturalnego szwedzkiego rajtara z gwardii przybocznej rezydującego w Radomiu Karola Gustawa, czym zasłużyła sobie na pamięć. Innym wytłumaczeniem popularnej obecnie nazwy może być też dziewiętnastowieczna moda na nazywanie starych kamienic w miastach lokowanym przez Kazimierza Wielkiego imieniem Estery. Za tą hipotezą przemawia fakt, że wcześniej określano budynek jako "Kamienicę Senatorską", co może wskazywać, że należała ona do jednego z członków obradującego w Radomiu Trybunału Skarbowego Koronnego. Niemniej jednak, w okresie II wojny światowej Niemcy zburzyli dom, nazywany imieniem legendarnej Żydówki. Zrekonstruowany budynek oddano do użytku w 1957 roku. Od tamtego czasu pozostaje siedzibą różnych instytucji kultury, m.in. Muzeum Sztuki Współczesnej, oddziału Muzeum im. Jacka Malczewskiego w Radomiu. W budynku urządzono również wystawę prezentującą początki miasta lokacyjnego w średniowieczu.
Architektura.
Dom Esterki to dwupiętrowy, czteroosiowy budynek nakryty szczytem. Fasada podzielona gzymsami członkującymi.

</doc>
<doc id="1044433" url="https://pl.wikipedia.org/wiki?curid=1044433" title="Satan">
Satan



</doc>
<doc id="1044436" url="https://pl.wikipedia.org/wiki?curid=1044436" title="Niwa (tygodnik)">
Niwa (tygodnik)

Niwa (biał. "Ніва") – tygodnik mniejszości białoruskiej w Polsce, wydawany w języku białoruskim w Białymstoku. Redaktorem naczelnym jest Eugeniusz Wappa. Gazeta opisuje życie codzienne Białorusinów w Polsce, działalność organizacji społecznych, publikuje materiały krajoznawcze, zamieszcza artykuły dotyczące aktualnych wydarzeń na Białorusi. Dla dzieci przeznaczona jest wkładka „Зорка” ("Zorka"), periodycznie wydawane są inne wkładki tematyczne.
Historia.
W 1955 na szczeblu KC PZPR zadecydowano o konieczności powołania do życia organizacji dla zamieszkałych w Polsce mniejszości białoruskiej i ukraińskiej oraz odpowiednich związanych z tymi organizacjami organów prasowych. Do zorganizowania redakcji tygodnika białoruskiego został wyznaczony Jerzy Wołkowycki. Pierwsze informacje o planach wydawania białoruskiego pisma upublicznione zostały 13 stycznia 1956 w „Gazecie Białostockiej”. Pojawienie się tej informacji wywołało wówczas falę negatywnych reakcji ze strony polskiej społeczności Białostocczyzny. Pierwszy numer pisma pojawił się w sprzedaży 4 marca 1956.
Pismo w założeniu miało spełniać rolę pasa transmisyjnego, kierującego idee socjalistyczne do środowiska polskich Białorusinów i, jak każde ówczesne czasopismo, poddawane było cenzurze. Tematyka gazety była jednak dosyć różnorodna, publikowano w niej artykuły poświęcone gospodarce (przede wszystkim o tematyce rolnictwa i życia na wsi) i problemom społecznym. Dużo miejsca poświęcano historii, literaturze, kulturze i oświacie, drukowano w niej również wiersze i opowiadania dla młodzieży, gdyż czasopismo zaczęło służyć jako pomoc dydaktyczna do lekcji języka białoruskiego w szkołach na Białostocczyźnie.
Na początku lat 70. nakład tygodnika wynosił 7 tysięcy egzemplarzy, a w okolicach Hajnówki i Bielska Podlaskiego to właśnie „Niwa” miała najwięcej prenumeratorów pośród wszystkich dostępnych tytułów prasowych. Wpływ na to miała liczna sieć wiejskich korespondentów, którzy zamieszczali informacje niedostępne w innych czasopismach.
Pod patronatem redakcji rozwijał się również białoruski ruch literacki, gdyż łamy pisma stało się naturalnym miejscem dla debiutu młodych twórców (między innymi Aleksander Barszczewski, Wiktor Szwed, Sokrat Janowicz, Jan Czykwin). Pisarze ci doprowadzili później do instytucjonalizacji swojego ruchu w postaci Białoruskiego Stowarzyszenia Literackiego „Białowieża”.
Mimo ściśle świeckiego charakteru i kontroli sprawowanej przez władzę ludową tygodnik starał się przemycać również tematy religijne, podtrzymując prawosławną tożsamość Białorusinów. Duży rezonans zyskał między innymi reportaż Włodzimierza Pawluczuka i Jerzego Wołkowyckiego z uroczystości na Górze Grabarce, który ukazał się w piśmie w latach 60. czy zamieszczony w numerze z 26 kwietnia 1981 wywiad Mikołaja Hajduka z metropolitą warszawskim i całej Polski Bazylim. Wielką popularność zyskały także dodawane corocznie do tygodnika naścienne kalendarze, w których wyróżniano święta prawosławne.
Do 1990 oficjalnym wydawcą „Niwy” było Białostockie Wydawnictwo Prasowe RSW „Prasa-Książka-Ruch”. Po jego rozwiązaniu opiekę nad pismem sprawował formalnie Zarząd Główny Białoruskiego Towarzystwa Społeczno-Kulturalnego. Decyzja o przeniesieniu redakcji do siedziby BTSK spowodowała protest zespołu redakcyjnego, który obawiał się utraty niezależności pisma. 29 kwietnia 1992 odbyło się spotkanie Bogumiły Berdychowskiej (przedstawicielki Ministerstwa Kultury i Sztuki) z reprezentantami mniejszości białoruskiej, na którym ustalono, iż wydawcą pisma powinna stać się rada programowa, grupująca wszystkie środowiska białoruskie w Polsce. Białoruskie Towarzystwo Społeczno-Kulturalne postanowiło nie wchodzić w skład tak powołanej «Rady Programowej Tygodnika Białorusinów w Polsce „Niwa”».
W 2003 «Rada Programowa Tygodnika Białorusinów w Polsce „Niwa”» została niesłusznie oskarżona o niezgodne z prawem wydawanie dotacji budżetowej. Postępowanie wszczęte zostało przez Prokuraturę Rejonową Białystok-Południe, a 14 lutego 2006 rozpoczął się proces w Sądzie Rejonowym w Białymstoku. W obronie oskarżonych wystąpiły niemal wszystkie organizacje białoruskie w Polsce. Listy w obronie tygodnika do najwyższych władz państwowych skierowało również między innymi stu przedstawicieli inteligencji twórczej z Białorusi, Zrzeszenie Białorusinów Świata „Baćkauszczyna”, Związek Pisarzy Białoruskich czy Towarzystwo Kultury Białoruskiej na Litwie. Ostatecznie wyrokiem Sądu Okręgowego w Białymstoku z 16 maja 2006 wszyscy oskarżeni zostali oczyszczeni z zarzutów. Sprawie „Niwy” towarzyszył szereg nieprzychylnych tygodnikowi artykułów w prasie lokalnej oraz atmosfera nagonki w dyskusjach internetowych.
14 października 2006 w Białymstoku odbyły się obchody związane z 50-leciem tygodnika. Zgromadziły one działaczy białoruskich z całego świata (między innymi Iwonka Surwiłła i Wincuk Wiaczorka). W związku z obchodami opublikowano również jubileuszowy album poświęcony historii tygodnika pod tytułem "Niva – čas i ludzi 1956-2006".
Redaktorzy naczelni.
Stanowisko redaktora naczelnego „Niwy” obejmowali kolejno:

</doc>
<doc id="1044440" url="https://pl.wikipedia.org/wiki?curid=1044440" title="Estriol">
Estriol

Estriol, E3 () – organiczny związek chemiczny, pochodna estranu. Jest ludzkim hormonem steroidowym. Wzrost jego syntezy następuje w ciąży. Większość krążącego estriolu w trzecim trymestrze ciąży jest produktem płodu i łożyska. Jego prekursor jest syntetyzowany w gruczołach nadnerczowych płodu, a następnie przekształcany przez wątrobę i łożysko. Po przejściu przez łożysko estriol jest natychmiast metabolizowany, przede wszystkim w wątrobie matki do form związanych glukoroidów i siarczanów estriolu.
W wyniku tych przemian estriol wolny () stanowi tylko 9% estriolu całkowitego.
W warunkach prawidłowych, w miarę dojrzewania płodu, produkcja estriolu wzmaga się, a stężenie hormonu w surowicy w trzecim trymestrze wzrasta trzykrotnie. Towarzyszy temu wzrost wydalanego estriolu z moczem.
Utrzymujące się niskie lub gwałtownie spadające poziomy estriolu sugerują stan zagrożenia płodu. W połączeniu z innymi oznaczeniami, pomiar wolnego estriolu może być użyteczny przy ocenie ryzyka trisomii 21 (zespół Downa), trisomii 18 (zespół Edwardsa) i wad cewy nerwowej.

</doc>
<doc id="1044441" url="https://pl.wikipedia.org/wiki?curid=1044441" title="Wang Dalei">
Wang Dalei

Wang Dalei (; ur. 10 stycznia 1989 w Dalian) – chiński piłkarz, bramkarz Shandong Luneng.

</doc>
<doc id="1044442" url="https://pl.wikipedia.org/wiki?curid=1044442" title="Zespół Mauriaca">
Zespół Mauriaca

Zespół Mauriaca – zespół objawów spowodowany skrajną postacią niewyrównania cukrzycy typu 1 u dzieci (wynika z przewlekłego niedoinsulinowania), polegający na upośledzeniu wzrastania i organomegalii (spleno- i hepatomegalii). W związku z postępem w diagnostyce i leczeniu cukrzycy zespół ten obecnie jest znacznie rzadziej notowany. Zespół opisał Leonard Pierre Mauriac. 

</doc>
<doc id="1044443" url="https://pl.wikipedia.org/wiki?curid=1044443" title="Stefan Kurowski">
Stefan Kurowski

Stefan Kurowski (ur. 11 marca 1923 w Wilnie, zm. 24 sierpnia 2011 w Warszawie) – polski ekonomista, działacz polityczny, profesor Katolickiego Uniwersytetu Lubelskiego i Instytutu Nauk Ekonomicznych PAN.
Życiorys.
Wykształcenie i praca zawodowa.
Uczęszczał do gimnazjum i liceum im. Bolesława Chrobrego w Piotrkowie Trybunalskim, naukę przerwała wojna. Od 1940 do 1949 pracował jako kolejarz. W 1949 ukończył studia na Wydziale Prawno-Ekonomicznym Uniwersytetu Łódzkiego. Władze PRL szykanowały go ze względu na poglądy polityczne (m.in. na 3 lata wstrzymano przyznaną już habilitację, którą ostatecznie przyznano mu w 1966). W 1989 uzyskał tytuł naukowy profesora.
Po studiach pracował w Państwowej Komisji Planowania Gospodarczego, skąd został usunięty w 1953. Następnie pracował w Centralnym Zakładzie Instalacji Przemysłowych. Od 1955 do 1973 był zatrudniony w Zakładzie Nauk Ekonomicznych Polskiej Akademii Nauk, a od 1973 do 1993 w Instytucie Geografii i Przestrzennego Zagospodarowania PAN. Od 1982 do 1989 był wykładowcą na Katolickim Uniwersytecie Lubelskim, a od 1993 do 2002 w Wyższej Szkole Handlu i Prawa im. Ryszarda Łazarskiego.
Działalność polityczna.
Od 1956 do 1962 uczestniczył w spotkaniach Klubu Krzywego Koła. W 1957 współtworzył pismo „Za i Przeciw”. Od 1963 był związany z Klubami Inteligencji Katolickiej. Od 1972 do 1976 był ekspertem ekonomicznym koła poselskiego Znak. W 1976 znalazł się wśród sygnatariuszy Listu 101. Od 1977 do 1980 publikował w niezależnych pismach, takich jak „Głos”, „Opinia” i „Droga”. W 1979 współtworzył Konfederację Polski Niepodległej. W 1980 był doradcą MKS. Od 1980 doradzał władzom NSZZ „Solidarność”. W listopadzie 1981 współtworzył Kluby Służby Niepodległości.
W czasie stanu wojennego został internowany na okres od grudnia 1981 do kwietnia 1982. Od 1988 do 1990 był członkiem Komitetu Obywatelskiego „Solidarność”. W 1990 został współautorem tzw. "Planu Beksiaka". Następnie, do 1991 doradzał prezydentowi Lechowi Wałęsie. Był także ekspertem Porozumienia Centrum, z ramienia którego bezskutecznie ubiegał się o mandat senatora w wyborach parlamentarnych w 1991. W 1992 był doradcą ekonomicznym premiera Jana Olszewskiego. W wyborach parlamentarnych w 1993 bez powodzenia kandydował do Sejmu z listy KPN. W 1999 zainspirował budowę pomnika Romana Dmowskiego w Warszawie.
Odznaczenia.
W 2006, za "wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju, za upowszechnianie wiedzy o dziejach Narodu Polskiego", został odznaczony przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polskiego.

</doc>
<doc id="1044444" url="https://pl.wikipedia.org/wiki?curid=1044444" title="HC GKS Katowice">
HC GKS Katowice



</doc>
<doc id="1044446" url="https://pl.wikipedia.org/wiki?curid=1044446" title="Klucz podstawowy">
Klucz podstawowy



</doc>
<doc id="1044448" url="https://pl.wikipedia.org/wiki?curid=1044448" title="Benjamin Strong Jr.">
Benjamin Strong Jr.

Benjamin Strong Jr. (ur. 1872, zm. październik 1928) – amerykański ekonomista, prezes Banku Rezerw Federalnych w Nowym Jorku w latach 1914-1928
Rozpoczął swoją karierę w branży finansowej i bankowej w 1891. Na początku XX wieku, w wyniku paniki na amerykańskim rynku finansowym, wpływowe koła finansistów były zdania, iż kontrolę nad systemem bankowym należy oddać w ręce rządu. Jak na czasy leseferyzmu była to idea odważna.
Benjamin Strong Jr, będąc aktywnym uczestnikiem konferencji ustanawiającej centralną instytucję bankową, został wyznaczony w 1914 na pierwszego prezesa Banku Rezerw Federalnych w Nowym Jorku.
Przez 14 lat odgrywał ogromna rolę w ustanawianiu międzynarodowego porządku finansowego. Wraz z prezesem Bank of England, Montague Normanem tworzył tandem, który dosłownie trząsł światową gospodarką. Jego nadzwyczaj hojna i rozrzutna polityka kredytowa dla krajów na całym świecie spowodowała jeszcze większe związanie ich z amerykańską gospodarką. Dlatego wiele głosów krytyki zarzuca mu przyczynienie się do rozszerzenia się wielkiego kryzysu na prawie cały świat. Po latach zdobył jednak uznanie przedstawicieli szkoły monetarystów.
Zmarł w październiku 1928, pełniąc nadal obowiązki prezesa Banku Rezerw Federalnych w Nowym Jorku.

</doc>
<doc id="1044450" url="https://pl.wikipedia.org/wiki?curid=1044450" title="Our Happy Hardcore">
Our Happy Hardcore

Our Happy Hardcore – drugi studyjny album niemieckiej grupy Scooter, wydany 28 marca 1996 roku. Promujące single to: "Back In The U.K.", "Let Me Be Your Valentine", "Rebel Yell".

</doc>
<doc id="1044454" url="https://pl.wikipedia.org/wiki?curid=1044454" title="Perła (piwo)">
Perła (piwo)

Perła – marka piwa produkowanego przez browar w Lublinie należący do firmy "Perła – Browary Lubelskie" (do września 2008 produkowane było także w browarze w Zwierzyńcu). Dostępne jest w butelkach zwrotnych, a także bezzwrotnych o pojemności 0,5 oraz 0,3 litra oraz w puszkach.
Historia.
Piwo o tej nazwie ma przedwojenne tradycje. W kwietniu 1924 r. w ówczesnej prasie lubelskiej pojawiły się reklamy, że "wychodzi" nowe piwo Perełka.

</doc>
<doc id="1044455" url="https://pl.wikipedia.org/wiki?curid=1044455" title="XPA">
XPA

XPA – białko człowieka kodowane przez gen "XPA" w "locus" 9q22.3, zaangażowane w proces naprawy przez wycinanie nukleotydu (NER). Gen XPA koduje łańcuch polipeptydowy o długości 273 aminokwasów i szacunkowej masie komórkowej 31 kDa. Białko ludzkie wykazuje 95%-homologię z mysim odpowiednikiem i zawiera wiele α-helis i motyw palca cynkowego, jak inne białka wiążące DNA. Gen "XPA" zawiera sześć eksonów. Białko XPA wiąże się z białkiem ERCC1. Dowiedziono, ze funkcją białka XPA jest związanie kompleksu wycinającego białka ERCC1 i jego rekrutacja do miejsca uszkodzenia DNA, co jest niezbędnym etapem mechanizmu naprawy NER. Mutacje w genie XPA odpowiadają za jedną z postaci xeroderma pigmentosum (typ A albo typ I, OMIM*611153).

</doc>
<doc id="1044456" url="https://pl.wikipedia.org/wiki?curid=1044456" title="Gaspare Spontini">
Gaspare Spontini

Gaspare Luigi Pacifico Spontini (ur. 14 listopada 1774 w Maiolati koło Jesi, zm. 24 stycznia 1851 tamże) – kompozytor i dyrygent włoski.
Życiorys.
Spontini był jednym z pięciorga dzieci biednych rodziców. Dopóki nie odkryto jego talentu muzycznego, zamierzał zostać księdzem, jak jego bracia. Od 1793 do 1795 studiował w Conservatorio della Pietà dei Turchini w Neapolu u Giacomo Tritto, dla tutejszych też teatrów oraz w Rzymie wystawiał – bez powodzenia – swe początkowe opery pisane pod wpływem rad Niccolò Piccinniego i Cimarosy.
Pędząc awanturnicze życie, przybył do Paryża (1803), gdzie zdołał wystawić kilka swoich oper ("Milton", "Julia"), także bez żadnego powodzenia. Znalazłszy protektorkę, gdyż od 1805 był nadwornym kompozytorem cesarzowej Józefiny, napisał "Westalkę" (1807), która przyniosła mu olbrzymią sławę i uzyskała długotrwale powodzenie. Opera ta była podziwiana zarówno przez współczesnych mu kompozytorów jak Luigi Cherubini i Giacomo Meyerbeer oraz późniejszych jak Hector Berlioz czy Richard Wagner. Spontini stał się ulubionym kompozytorem Napoleona i ówczesnego społeczeństwa paryskiego. "Ferdynand Kortez" (1809) i "Olimpia" (1819) nie zyskały już takiego rozgłosu.
Po upadku cesarstwa Spontini, zniechęcony obojętnością Francuzów, na zaproszenie króla pruskiego Fryderyka Wilhelma III osiadł w Berlinie przy dworze królewskim i tam napisał "Nurmahala" i "Agnieszkę Hohenstaufen", którą sam uważał za arcydzieło. W latach 1820–1841 był dyrektorem muzycznym i I kapelmistrzem opery królewskiej. Po przejściu na emeryturę, opuścił Berlin (jego następcą w funkcji dyrektora został Giacomo Meyerbeer, a kapelmistrza Felix Mendelssohn-Bartholdy), przebywał jakiś czas w Paryżu i Rzymie, a krótko przed śmiercią udał się do miejsca swego urodzenia, gdzie zmarł.

</doc>
<doc id="1044460" url="https://pl.wikipedia.org/wiki?curid=1044460" title="Petru Aaron">
Petru Aaron

Petru Aaron (Aron) OSBM, imię zakonne Paweł (ur. w 1709 w Bistrej, zm. 9 marca 1764 w Baia Mare) – siedmiogrodzki biskup katolicki obrządku grecko-rumuńskiego diecezji Făgăraş z siedzibą w Blaju.
Życie.
Nauki pobierał w miejscowości Roşia Montană, a następnie odbył studia teologiczne w rzymskim kolegium oo. bazylianów. Tam też 30 lipca 1742 przyjął święcenia kapłańskie.
Po powrocie do Siedmiogrodu został doradcą biskupa Făgăraş Inocențiu Micu-Kleina, w 1745 wikariuszem generalnym, a w 1747, po wyjeździe biskupa Micu-Klein do Rzymu, wikariuszem apostolskim. Od 1752 był biskupem tytularnym i rządcą diecezji – jego konsekracja odbyła się w Peczu.
Jako biskup prowadził ożywioną działalność administracyjno-kościelną i kulturalną. Zorganizował kapitułę i konsystorz diecezji, zwołał w niej synod. W swoim pałacu biskupim założył seminarium duchowne i drukarnię, a w Blaju szkołę dla trzystu uczniów. Jest też autorem utworów o charakterze pastoralnym i teologicznym.
Dzieła.
Do najważniejszych utworów Petru Aarona należą:

</doc>
<doc id="1044462" url="https://pl.wikipedia.org/wiki?curid=1044462" title="Wicked!">
Wicked!

Wicked! – trzeci studyjny album niemieckiej grupy Scooter wydany 24 października 1996 roku, 7 miesięcy po wydaniu Our Happy Hardcore.
W Polsce nagrania uzyskały status złotej płyty.
Promujące single "I'm Raving" i "Break It Up".

</doc>
<doc id="1044465" url="https://pl.wikipedia.org/wiki?curid=1044465" title="Sensation Black">
Sensation Black



</doc>
<doc id="1044467" url="https://pl.wikipedia.org/wiki?curid=1044467" title="Próg szkodliwości gospodarczej">
Próg szkodliwości gospodarczej

Próg szkodliwości gospodarczej (ang. "economic injury level") – pojęcie wprowadzone w 1959 r. przez V.M. Sterna na oznaczenie najniższego zagęszczenia populacji szkodnika powodującego straty o znaczeniu gospodarczym. Metody oceny szkód opracowuje i publikuje FAO. W praktyce za próg szkodliwości gospodarczej przyjmuje się moment w którym wartość wyrządzanych szkód dwukrotnie przewyższa koszt zabiegów zwalczania przy czym uwzględnia się tu także kolejne zabiegi zwalczające spowodowane wytruciem pożytecznych entomofagów i pojawieniem się szkodników dotychczas trzymanych przez nie w równowadze.
Prawidłowe obliczenie progu nie jest łatwe. Zależy on od wielu czynników rynkowych mających wpływ na cenę środka użytego do zwalczania, cenę usługi przeprowadzenia zabiegu, wartości chronionego plonu oraz od czynników ekologicznych takich jak np. pogoda wpływająca na wielkość plonu oraz na liczbę szkodników. Pogoda nieszkodząc roślinie może tak wpłynąć na szkodnika że ten pojawi się masowo już w momencie gdy jego wpływ na plon będzie nieznaczący. Jeśli przymrozek zniszczy kwiaty może się okazać, że wykonywanie zabiegów ochronnych jest zbędnym wydatkiem. Na wszelki wypadek przy ustalaniu progu szkodliwości gospodarczej zakłada się wystąpienie najkorzystniejszej sytuacji np. że ceny się nie zmienią a szkodnik pojawi się w momencie największego wpływu na plon. W ten sposób próg szkodliwości gospodarczej zwykle bywa zaniżony. Szczegółowe obserwacje i analizy, uwzględnienie kolejnych czynników zwiększają ten próg a tym samym pozwalają zaoszczędzić mnóstwo pieniędzy, a zarazem zmniejszyć liczbę szkód wyrządzanych środowisku.
Są sytuacje w których próg szkodliwości gospodarczej przyjmuje się jako zerowy i wtedy zabieg wykonuje się bez względu na koszty. Tak się dzieje gdy szkodnik jest groźny dla życia człowieka, szkodnik został świeżo zawleczony i jeszcze na niewielkim obszarze można go zlikwidować albo gdy szkodnik atakuje wartościowy przyrodniczo lub historycznie obiekt chroniony.

</doc>
<doc id="1044468" url="https://pl.wikipedia.org/wiki?curid=1044468" title="Age of Love">
Age of Love

The Age of Love – czwarty album niemieckiego zespołu happy hardcore Scooter wydany 25 sierpnia 1997 roku. Promuje go hit pt. "Fire" i tytułowy "The Age of Love".

</doc>
<doc id="1044469" url="https://pl.wikipedia.org/wiki?curid=1044469" title="Geny supresorowe">
Geny supresorowe



</doc>
<doc id="1044470" url="https://pl.wikipedia.org/wiki?curid=1044470" title="Henryk Loewenfeld">
Henryk Loewenfeld

Henryk Loewenfeld zw. Heinz (ur. 1 września 1859 w Warszawie, zm. 4 listopada 1931 w Paryżu) – jeden z ostatnich prywatnych właścicieli obszaru dworskiego w Chrzanowie (od 1881 do 1931), przemysłowiec, kolekcjoner dzieł sztuki. 
Życiorys.
Potomek znanego żydowskiego rodu kupców wrocławskich, syn Emanuela Loewenfelda (1817-1881) i Róży (1831-1898) z domu Ascher. Urodził się 1 września 1859 w Warszawie. W grudniu 1884 poślubił w Wielkiej Brytanii Alice Evens (zm. 1930), córkę brytyjskiego kapitana, którą poznał cztery lata wcześniej podczas jej wizyty w Chrzanowie. Henryk powrócił wtedy do Chrzanowa po odbyciu służby wojskowej w Dreźnie, skracając ją sobie o 2 dni. Potraktowano to jako dezercję i osadzono go w twierdzy Königstein na 3 miesiące. Pierwsze małżeństwo Henryka zakończyło się rozwodem w 1902 r. Para miała 2 córki (obydwie w przyszłości zostały lekarkami): Helenę (ur. 1887 w Brixton, zm. 1981), która wyszła za mąż za chirurga H.W.S. Wrighta i Margaret (1890-1973). Ojciec zadbał, aby córki nauczyły się polskiego i spędzały wakacje w Chrzanowie. Podtrzymywał też wiele polskich tradycji, np. jadania polskich potraw wigilijnych, do których był bardzo przywiązany. W Londynie miał nawet kucharkę z Chrzanowa. Henryk poślubił w 1902 w Londynie Franciszkę Perlmutter (ur. 1858), podczas gdy jego pierwsza żona wyszła za mąż za Franka Quicke w 1907.
Większość swego dorosłego życia Henryk Loewenfeld przemieszkał w Anglii, a później we Francji, gdzie zajmował się różnorakimi interesami, do których miał szczęście. Wszystko czego się tknął w Anglii obracało się w złoto. Jego zasadą było: "Kupuj tanio, sprzedawaj drogo". Na początku lat 90. XIX w. otworzył w londyńskiej dzielnicy Fulham browar produkujący piwo bezalkoholowe, które nazwał "Kop's Ale". W 1900 zbudował w Londynie teatr "Apollo", który prowadził do 1920 r., kiedy zdecydował się na sprzedaż. Wybuch pierwszej wojny światowej zastał go w Bayreuth w Bawarii, gdzie brał udział w festiwalu wagnerowskim. Nie mógł już wrócić do Londynu, gdyż był poddanym austriackim. Powrócił więc do swego majątku w Chrzanowie, którym podczas jego nieobecności zarządzał jego brat Adolf, profesor chrzanowskiego gimnazjum. 
W tym okresie skierował swe zainteresowania ku antykom. Sobie znanymi kanałami dowiedział się o zamkniętej aukcji wyprzedaży dzieł sztuki po zamordowanym w Sarajewie arcyksięciu Franciszku Ferdynandzie i wziął w niej udział, gromadząc w Wiedniu niemałą kolekcję. Została ona przewieziona koleją do Chrzanowa i wystawiona w domku bilardowym w parku pałacowym w Chrzanowie. W 1921 część kolekcji ofiarował na Wawel, a najcenniejsze eksponaty dołączył do swoich zbiorów w Paryżu. Wbrew radom swojej starszej córki w latach 20. XX w. zainwestował znaczne sumy w niemieckie i austriackie obligacje, które gwałtownie straciły na wartości w wyniku szalejącej w obu krajach inflacji. Kiedy umierał w Paryżu w 1931 r. nie był już milionerem, a na jego prywatnym koncie pozostało jedynie nieco ponad 419 funtów szterlingów. Jego ciało zostało przewiezione do Chrzanowa i w styczniu 1932 r. złożone w ufundowanym przez niego mauzoleum rodziny Loewenfeldów projektu Teodora Talowskiego na chrzanowskim cmentarzu parafialnym. Dobra chrzanowskie zapisał po połowie swojej młodszej córce Margaret i bratanicy Rösel (1892-1934).
Dziedzictwo.
Fundator licznych przedsięwzięć kulturalnych i charytatywnych w Chrzanowie. Przekazał miastu grunt pod budowę gimnazjum. Ofiarował Uniwersytetowi Jagiellońskiemu kolekcję tkanin koptyjskich. Do chrzanowskiego kościoła pw. św. Mikołaja przekazał mozaikowy obraz Madonny z Dzieciątkiem, otrzymany od papieża Leona XIII.
Patron Alei Henryka w Chrzanowie, wytyczonej w 1893 roku wzdłuż gruntów wykupionych od rodu Loewenfeldów przez miasto. Jak głosi lokalna anegdota, forma "Aleja Henryka" została przyjęta jako kompromis między społecznością żydowską (postulującą nadanie alei imienia Henryka Loewenfelda) i polską (opowiadającą się za Henrykiem Sienkiewiczem, współcześnie patronem innej ulicy w tym mieście). W Rzeczypospolitej Ludowej aleja tymczasowo zmieniła nazwę na Aleję Lenina. Na Wawelu przy głównym wejściu do komnat królewskich pośród tablic upamiętniających największych ofiarodawców zbiorów wawelskich znajduje się jedna z napisem: "Henryk Loewenfeld 1924".
Prywatna kolekcja dzieł sztuki Henryka Loewenfelda zgromadzona w Paryżu i w Chrzanowie, została po jego śmierci wystawiona na licytację w salonie sztuki Abe Gutnajera w Warszawie w czerwcu 1939 r.

</doc>
<doc id="1044471" url="https://pl.wikipedia.org/wiki?curid=1044471" title="Enkhuizen">
Enkhuizen

Enkhuizen () – miasto w Holandii w prowincji Holandia Północna w regionie West-Friesland. Gmina ma 18 355 mieszkańców (według stanu na styczeń 2013) jest rozlokowana na 14,31 km², z czego 1,78 km² stanowi powierzchnia wód. Na aglomerację Enkhuizen składają się miejscowości Oosterdijk i Westeinde.

</doc>
<doc id="1044472" url="https://pl.wikipedia.org/wiki?curid=1044472" title="Togryl Beg">
Togryl Beg



</doc>
<doc id="1044473" url="https://pl.wikipedia.org/wiki?curid=1044473" title="Petru Maior">
Petru Maior

Petru Maior [petru major] (ur. ok. 1756 r. w Târgu Mureș w Siedmiogrodzie – zm. 14 lutego 1821 w Budzie na Węgrzech) – rumuński greckokatolicki duchowny, teolog, historyk, filolog oraz ideolog narodowy; jeden z głównych przedstawicieli rumuńskiego odrodzenia narodowego i tzw. szkoły siedmiogrodzkiej.
Życiorys.
Petru Maior wychował się w środowisku siedmiogrodzkiej rumuńskiej inteligencji. Wykształcenie zdobył na greckokatolickim seminarium duchownym w Blażu (1769-1774). Studiował także teologię na uczelni Propaganda Fide w Rzymie (1774-1779) oraz prawo w Wiedniu (1779-1780). Po powrocie z zagranicy wykładał w Blażu logikę i metafizykę, był również księdzem w Reginie Saskim (dziś Reghin). W latach 1784-1809 pełnił funkcję protopopa. W 1809 roku został cenzorem rumuńskojęzycznych książek wydawanych w Budzie. Petru Maior swą działalnością doprowadził do rozwoju szkolnictwa rumuńskiego w Siedmiogrodzie, który należał wówczas do Królestwa Węgier. Poprzez głoszenie a następnie wydawanie swych licznych kazań wzbudzał rumuńską tożsamość narodową śród wołoskiej ludności wiejskiej. Należał do krytyków niczym nieograniczonej władzy papieża w Kościele katolickim.
Twórczość.
Do jego głównych dzieł należy praca historyczna pdt. "Historia początku Rumunów w Dacji" (rum. "Istoria pentru începutul românilor în Dachia," 1812), w której opisuje pochodzenie narodu i języka rumuńskiego. W pracy tej zaprezentował szereg argumentów filologicznych oraz historycznych mających na celu obronę błędnej teorii o czysto-rzymskim pochodzeniu Rumunów. Petru Maior uważał, że naród rumuński pochodzi bezpośrednio od starożytnych, rzymskich kolonizatorów Dacji. Jego praca była swego rodzaju odpowiedzią na teorię wypracowaną przez węgierskich i niemieckich historyków, która głosiła, iż Rumuni (Wołosi) są grupą etniczną uformowaną na Bałkanach. Według tej teorii Wołosi zasiedlili terytorium starożytnej Dacji dopiero w okresie od około IX do XIV wieku, tzn. później niż m.in. Słowianie i Węgrzy.
Własny projekt reformy Kościoła katolickiego zaprezentował w dziele pdt. "Procanon" (1783). W pracy tej Petru Maior zawarł również krytykę władzy papieskiej w Kościele oraz krytykę wysokiej rangi urzędników kościelnych. Dzieło to zostało wydane dopiero po upływie więcej niż stu lat od jego napisania, w roku 1894.

</doc>
<doc id="1044476" url="https://pl.wikipedia.org/wiki?curid=1044476" title="Centrum Wyszkolenia Oficerów Lotnictwa">
Centrum Wyszkolenia Oficerów Lotnictwa



</doc>
<doc id="1044477" url="https://pl.wikipedia.org/wiki?curid=1044477" title="Za Jedyną Ukrainę">
Za Jedyną Ukrainę

Za Jedyną Ukrainę! lub Za Zjednoczoną Ukrainę (ukr. За єдину Україну!, ZaJedU) – koalicja ukraińskich partii politycznych, powołana pod koniec 2001 z inicjatywy m.in. Łeonida Kuczmy, biorąca udział w wyborach parlamentarnych w 2002.
Blok utworzyło pięć ugrupowań:
Na czele listy wyborczej stanął szef administracji prezydenckiej Wołodymyr Łytwyn.
W wyborach blok zajął trzecie miejsce, uzyskując 11,77% głosów, co dało tylko 35 (na 225) mandatów z listy krajowej. Łącznie z mandatami z okręgów wyborczych z ramienia ZaJedU dostało się 102 deputowanych. Ostatecznie do frakcji związanej z tym komitetem zapisało się blisko 190 posłów, w tym kilkanaście osób z Bloku Nasza Ukraina i Bloku Julii Tymoszenko.
Po kilku miesiącach rozbieżność interesów pomiędzy poszczególnymi grupami doprowadziła do rozpadu frakcji na kilka klubów poselskich i faktycznego końca koalicji.
Skrót ZaJedU był żartobliwie odczytywany jako „Za JedU”, co można dosłownie przetłumaczyć jako „O Żarcie”.

</doc>
<doc id="1044482" url="https://pl.wikipedia.org/wiki?curid=1044482" title="Choroba Hartnupów">
Choroba Hartnupów

Choroba Hartnupów (HND z ang. "Hartnup disease" lub "Hartnup disorder") – dziedziczone autosomalnie recesywnie zaburzenie transportu aminokwasów obojętnych, głównie tryptofanu, w świetle jelita i kanalikach nerkowych. Przyczyną choroby jest mutacja w genie "SLC6A19" w "locus" 5p15. Choroba objawia się aminoacydurią i zwiększonym wydalaniem pochodnych indolu, np. indykanów. Częste są objawy przypominające pelagrę, wynikające z niedoboru tryptofanu niezbędnego do biosyntezy niacyny. 
Chorobę opisano na łamach "Lancet" w 1956 u mieszkającej w Londynie rodziny Hartnupów, stąd nazwa schorzenia.

</doc>
<doc id="1044483" url="https://pl.wikipedia.org/wiki?curid=1044483" title="Eskortowiec oceaniczny">
Eskortowiec oceaniczny

Eskortowiec oceaniczny (ang. "ocean escort") – klasa okrętów Marynarki Wojennej Stanów Zjednoczonych, przeznaczonych do wykonywania zadań eskortowych na wodach oceanicznych.
Eskortowce oceaniczne wyewoluowały z budowanych masowo w czasie II wojny światowej okrętów klasy niszczycieli eskortowych. Były przeznaczone głównie do eskortowania konwojów. Ich konstrukcja opierała się na prostych rozwiązaniach, tak aby w przypadku działań zbrojnych można je było szybko budować, natomiast w czasie pokoju miały charakteryzować się niskim nakładem kosztów produkcyjnych.
Oznaczenie kadłuba literami "DE" zostało przejęte od niszczycieli eskortowych (ang. "destroyer escort"). Były przeznaczone do zwalczania okrętów podwodnych, natomiast ich odmiana oznaczona jako "DEG" (ang. "destroyer escort guided") do walki z lotnictwem. Dlatego też te ostatnie zostały wyposażone w przeciwlotnicze kierowane pociski rakietowe średniego zasięgu RIM-24 Tartar.
W innych krajach odpowiednikiem amerykańskich eskortowców oceanicznych były fregaty. W ramach reformy klasyfikacji okrętów w 1975 roku w Marynarce Wojennej Stanów Zjednoczonych dotychczasowe oznaczenie eskortowców oceanicznych (DE/DEG) zostało zmienione na fregaty (FF/FFG – "fast frigate / fast frigate guided"), aby dostosować klasy okrętów do standardów międzynarodowych i umożliwić porównywanie potencjału flot wojennych.

</doc>
<doc id="1044489" url="https://pl.wikipedia.org/wiki?curid=1044489" title="Perła (ujednoznacznienie)">
Perła (ujednoznacznienie)



</doc>
<doc id="1044490" url="https://pl.wikipedia.org/wiki?curid=1044490" title="78violet">
78violet

78violet (wcześniej Aly &amp; AJ) – amerykański zespół muzyczny tworzony przez siostry Alyson Renae „Aly” Michalka oraz Amandę Joy „AJ” Michalka. Obie urodziły się w Kalifornii, ale większość dzieciństwa spędziły w Seattle. Obie są aktorkami, piosenkarkami, gitarzystkami, piszą teksty i muzykę.
Swój debiutancki album "Into the Rush" wydały 16 sierpnia 2006 roku. Album zadebiutował na 36. miejscu w USA, sprzedając się ponad 24 tysięcy razy w pierwszym tygodniu. Osiągnął status platyny. Ich drugi album zadebiutował w Stanach na 15. miejscu, sprzedając się w 39 tysięcy kopii w pierwszym tygodniu.
Początki kariery.
Aly i AJ interesowały się muzyką od najmłodszych lat. Ich matka, Carrie Michalka, śpiewała w chrześcijańskim zespole „J.C. Band”. Alyson Michalka zyskała popularność główną rolą w serialu "Filip z przyszłości" emitowanym na Disney Channel u boku Rickiego Ullmana.
Kariera.
2005–2006.
Debiutancki album Aly &amp; AJ, "Into the Rush", wydany 16 sierpnia 2005, uzyskał status platyny w maju 2007 roku. Piosenka „No One” została wykorzystana w filmie "Księżniczka na lodzie", zaś rockowy cover piosenki „Do You Believe in Magic” w filmie "I wszystko jasne", w którym Aly Michalka zagrała główną rolę, wcielając się w Allyson Miller. Pierwszy koncert zatytułowany „Aly &amp; AJ Concert” odbył się 24 lipca 2005 roku w teatrze Henry Fonda w Hollywood. Koncert zawierał piosenki z debiutanckiego albumu. Aly &amp; AJ otwierały trasę koncertową zespołu Cheetah Girls zatytułowaną „Cheetah-licious Christmas Tour” w grudniu 2005 roku. Album "Into the Rush" został ponownie wydany 8 sierpnia 2006 roku w wersji deluxe, zawierając trzy nowe piosenki jak „Chemicals React” i dwie nowe wersje piosenek „Collapsed” i „Something More”.
26 września 2006 roku dziewczyny wydały świąteczny album "Acoustic Hearts of Winter". Album zawierał 11 utworów, w tym 9 oryginalnych świątecznych, jak i 2 autorstwa Aly &amp; AJ. W 2007 roku album wydano ponownie z trzema bonusami.
2007–2008.
Pierwszy electropopowy singiel pt. „The Potential Breakup Song” poprzedził ich nowy album "Insomniatic" wydany 10 lipca 2007 roku. „Potential Breakup Song” zadebiutował na 17. miejscu listy Billboard's Hot 100, stając się pierwszym singlem debiutującym w top dwudziestce singli USA. Singiel osiągnął status platyny, sprzedając się ponad milion razy. Album wspiął się ostatecznie na 15. miejsce listy Billboard 200, sprzedając się 39 tys. razy już w pierwszym tygodniu po wydaniu. W październiku zarówno album, jak i singiel „The Potential Breakup Song” wydano w Wielkiej Brytanii, gdzie osiągnął 22. miejsce w UK Singles Chart i 16. miejsce w Irish Singles Chart.
Magazyn „Time” uznał „The Potential Breakup Song” za jedną z 10 najlepszych piosenek 2007 roku, umieszczając ją na 9. miejscu w rankingu.
W grudniu 2007 roku prasa poinformowała, iż dziewczyny zastąpiły Jonas Brothers na trasie koncertowej Miley Cyrus Best of Both Worlds Tour, otwierając jej koncerty. Były z nią w trasie w okresie od 11 do 24 stycznia, gdyż AJ musiała stawić się na planie filmu "Nostalgia Anioła". Dziewczyny wydały też w końcu swój drugi singiel „Like Whoa”, który osiągnął pozycję 63. na liście Billboard Hot 100. Początkiem stycznia dziewczyny zaprezentowały cover piosenki KT Tunstall pt. „Black Horse and the Cherry Tree” na internetowej stronie Yahoo Pepsi Smash. Piosenka ta pojawia się też na japońskiej edycji deluxe albumu "Insomniatic". Kolejnym coverem stała się piosenka „We're an American Band” dla albumu"Randy Jackson's Music Club" wydanego przez Randy'ego Jacksona jako bonus.
2009.
na początku lipca 2009 pojawiły się doniesienia, iż dziewczyny zmieniły nazwę na 78violet. Kilka dni później obie potwierdziły to na swoim blogu w serwisie Twitter. 16 lipca 2009 78violet zapowiedział, że nazwą ich nowego albumu będzie również "78violet". Trasa koncertowa została przesunięta na początek 2010 roku.

</doc>
<doc id="1044492" url="https://pl.wikipedia.org/wiki?curid=1044492" title="Air Italy">
Air Italy

Air Italy (kod linii IATA: I9, kod linii ICAO: AEY) – włoska czarterowa i tania linia lotnicza z siedzibą w Mediolanie. Założył ją w połowie lat 90. XX wieku Giuseppe Gentile, jednak został pokonany przez doświadczoną konkurencję. W roku 2005 Giuseppe Gentile zdecydował wejść na rynek ponownie.
Historia.
29 maja 2005 odbył się lot inauguracyjny na trasie Turyn (TRN) – Budapeszt (BUD).
Głównym założeniem Air Italy jest skupienie się na lotach międzynarodowych i międzykontynentalnych typu czarter oraz stopniowy rozwój sieci regularnych lotów pasażerskich. Air Italy jest spółką, w której: BV Asset Management posiada 40%, Giuseppe Gentile – 40% i Pathfinder – 20%.
40% dochodu uzyskiwanego przez linie lotnicze w kwocie 280 milionów € przeznaczane jest na zakup nowej floty powietrznej. Linia już zamówiła trzy Boeingi 767–300, które po dostarczeniu w 2007 i 2008 r. będą obsługiwały loty do Afryki i na Karaiby oraz do państw basenu Oceanu Indyjskiego.
Pierwszą maszyną, która latała pod banderą Air Italy był zakupiony 25 maja 2005 niewielki samolot pasażerski. Swoje pierwsze starty Air Italy odbywała z lotnisk Mediolan-Malpensa (MXP), Verona (VRN) i Rzym-Fiumicino (FCO). Od lata 2005 logo przewoźnika można zobaczyć na większości włoskich pasów startowych.
Bazą Air Italy są dwa europejskie porty lotnicze:
Air Italy przewozi pasażerów na 8 trasach do 9 portów docelowych w 8 krajach.

</doc>
<doc id="1044494" url="https://pl.wikipedia.org/wiki?curid=1044494" title="Włodzimierz Lengauer">
Włodzimierz Lengauer

Włodzimierz Lengauer (ur. 17 sierpnia 1949 w Jeleniej Górze) – polski historyk starożytności, profesor nauk humanistycznych, profesor zwyczajny w Instytucie Historycznym Uniwersytetu Warszawskiego, w latach 2005–2008 dziekan Wydziału Historycznego UW, w latach 2008–2012 prorektor Uniwersytetu Warszawskiego.
Życiorys.
Uzyskał magisterium na Uniwersytecie Warszawskim w 1971, doktorat i habilitację odpowiednio w 1975 i w 1985. W 1996 otrzymał od Prezydenta Rzeczypospolitej Polskiej tytuł naukowy profesora. W 1999 objął stanowisko profesora zwyczajnego UW. Jest zatrudniony w Instytucie Historycznym UW od 1971. W latach 1996–2008 kierownik Zakładu Historii Starożytnej IH UW. W latach 2005–2008 dziekan Wydziału Historycznego UW. W latach 2008–2012 prorektor ds. Badań Naukowych i Współpracy z Zagranicą.
W latach 1979–1981 otrzymał stypendium Fundacji im. Aleksandra von Humboldta (Uniwersytet w Trewirze). Inne stypendia badawcze i wykłady gościnne: Bonn, Kolonia, Konstancja, Besançon, Paryż (École des Hautes Études en Sciences Sociales).
Jest autorem licznych publikacji z zakresu historii starożytnej Grecji, uznanym specjalistą w badaniach nad grecką religią i kulturą, w tym nad "Hieroi logoi" - tajnymi naukami starożytnych Greków. Należy do Polskiego Towarzystwa Filologicznego, Polskiego Towarzystwa Historycznego, Komitetu Głównego olimpiady historycznej, Komitetu Nauk o Kulturze Antycznej PAN.
Do 2012 był wiceprzewodniczącym Zarządu Krajowego Funduszu na rzecz Dzieci.
Wolnomularz, członek Wielkiej Loży Narodowej Polski.
Uczniowie.
Wypromował co najmniej sześciu doktorów. Do grona jego uczniów należą m.in. Łukasz Niesiołowski-Spanò i Aleksander Wolicki.
Główne osiągnięcia, nagrody, odznaczenia.
W 2014 otrzymał z rąk ambasadora Francji francuski Order Palm Akademickich.
W 2001 za wybitne zasługi w działalności na rzecz dzieci otrzymał Krzyż Kawalerski Orderu Odrodzenia Polski.
Życie prywatne.
W 2019 roku w wywiadzie dla "Polityki" publicznie powiedział, że jest gejem i ateistą.

</doc>
<doc id="1044497" url="https://pl.wikipedia.org/wiki?curid=1044497" title="Karol Węglarzy">
Karol Węglarzy

Karol Węglarzy (ur. 13 listopada 1941 w Kończycach Wielkich) – polski polityk, zootechnik, nauczyciel akademicki, profesor nauk rolniczych, samorządowiec, poseł na Sejm PRL VIII kadencji.
Życiorys.
Syn Henryka i Zofii. Ukończył w 1966 studia z zakresu techniki rolniczej na Akademii Rolniczej w Krakowie. Uzyskał doktorat, a w 2006 stopień doktora habilitowanego nauk rolniczych. W 2011 otrzymał tytuł profesora nauk rolniczych.
W okresie PRL był przewodniczącym Rolniczego Kombinatu Spółdzielczego w Goleszowie. Później zatrudniony również na kierowniczych stanowiskach w spółkach handlowych. Jako pracownik naukowy pracował w Instytucie Zootechniki – Państwowym Instytucie Badawczym. Objął stanowisko profesora nadzwyczajnego na Akademii Techniczno-Humanistycznej w Bielsku-Białej. Jest autorem artykułów i publikacji naukowych z zakresu chowu i zdrowotności zwierząt, ochrony środowiska rolniczego oraz ekologii produkcji rolniczej.
W 1967 wstąpił do Polskiej Zjednoczonej Partii Robotniczej, był członkiem komitetu gminnego PZPR w Goleszowie, a także członkiem, w tym członkiem egzekutywy Komitetu Wojewódzkiego PZPR w Bielsku-Białej. W latach 1980–1985 sprawował mandat posła na Sejm PRL VIII kadencji.
W 2001 wstąpił do Platformy Obywatelskiej, z ramienia której w 2006 i 2010 uzyskiwał mandat radnego sejmiku śląskiego. W 2014 nie ubiegał się o reelekcję. W 2015 bez powodzenia kandydował do Senatu w okręgu wyborczym nr 79
Odznaczony m.in. Złotym Krzyżem Zasługi (1980) oraz Krzyżem Oficerskim Orderu Odrodzenia Polski (2005). Posiada zaświadczenie z IPN nadające mu status pokrzywdzonego.

</doc>
<doc id="1044499" url="https://pl.wikipedia.org/wiki?curid=1044499" title="Willikies">
Willikies

Willikies - miasto położone we wschodniej części wyspy Antigua w Antigui i Barbudzie (Saint Philip). Populacja miasta wynosiła 1149 mieszkańców (2013).

</doc>
<doc id="1044500" url="https://pl.wikipedia.org/wiki?curid=1044500" title="Mary Ingalls">
Mary Ingalls

Mary Amelia Ingalls (ur. 10 stycznia 1865, zm. 20 października 1928) – młoda amerykańska pionierka, starsza siostra pisarki Laury Ingalls Wilder i bohaterka jej cyklu powieściowego "Domek na prerii" oraz jego ekranizacji.
Życiorys.
Przodkowie.
Mary Ingalls była pierwszym dzieckiem Charlesa i Caroline Ingallsów, wnuczką Lansforda Whitinga Ingallsa i Laury Louisy (Colby) Ingalls oraz Henry’ego Quinera i Charlotte (Tucker) Quiner.
Dzieciństwo i młodość.
Mary Ingalls urodziła się w domku z bali w lasach stanu Wisconsin w pobliżu miasta Pepin i osady Lund.
Dużo podróżowała z rodzicami jako dziecko; zamieszkiwała tymczasowo w Rothville w Missouri (1868), w pobliżu Independence w Kansas (1869-1870), ponownie w Pepin (1870-1874; w tym okresie rozpoczęła naukę w szkole w Pepin), w Walnut Grove(1874-1876) i South Troy (1876) w stanie Minnesota, Burr Oak w stanie Iowa (1876-1877), ponownie w Walnut Grove (1877-1879) oraz w De Smet na Terytorium Dakoty.
Gdy miała 14 lat – podczas drugiego pobytu w Walnut Grove – Mary Ingalls ciężko zachorowała (nie jest jasne na co; źródła podają szkarlatynę lub udar mózgu), wskutek czego utraciła wzrok. Odtąd rodzina zaczęła oszczędzać pieniądze na szkołę dla niewidomych.
W 1881 wyjechała do college’u w Vinton w Iowa i pozostała tam do 1889.
Dorosłość.
Mary Ingalls nigdy nie wyszła za mąż. Po ukończeniu szkoły zamieszkała z rodzicami (a po śmierci ojca z samą matką) w De Smet. Udzielała się w miejscowym kościele i nauczała w szkółce niedzielnej.
Po śmierci matki w 1924 zamieszkała z najmłodszą siostrą – Grace Ingalls i jej mężem. Pomagała im trzecia siostra, Carrie Ingalls. Podczas wizyty w jej domu w Keystone Mary zmarła niespodziewanie na zapalenie płuc w wieku 63 lat.
Pochowana została na cmentarzu miejskim w De Smet. Jej grób istnieje do dziś.
Postać literacka i filmowa.
Cykl "Domek na prerii" nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
W grudniu 2007 ukazała się książeczka Elizabeth Cody Kimmel, zatytułowana "Mary Ingalls on Her Own (Mary Leaves Little House)", opowiadająca o dniach spędzonych przez Mary w szkole dla niewidomych w Iowa.
Oryginalna seria była wielokrotnie filmowana, a role "Mary Ingalls" odtwarzały odpowiednio:

</doc>
<doc id="1044501" url="https://pl.wikipedia.org/wiki?curid=1044501" title="Carrie Ingalls">
Carrie Ingalls

Caroline Celestia Ingalls po mężu Swanzey, zwana i znana jako Carrie Ingalls (ur. 3 sierpnia 1870, zm. 2 czerwca 1946) – młoda amerykańska pionierka, młodsza siostra pisarki Laury Ingalls Wilder, bohaterka jej cyklu powieściowego "Domek na prerii" i jego ekranizacji, pracownica lokalnej gazety.
Życiorys.
Przodkowie.
Carrie Ingalls była trzecim dzieckiem Charlesa i Caroline Ingallsów, wnuczką Lansforda Whitinga Ingallsa i Laury Louisy (Colby) Ingalls oraz Henry'ego Quinera i Charlotte (Tucker) Quiner.
Dzieciństwo i młodość.
Carrie Ingalls urodziła się w okresie, gdy jej rodzina zamieszkiwała na preriach Terytorium Indian (stan Kansas), w pobliżu miasteczka Independence. Gdy miała zaledwie kilka tygodni, jej rodzina przeniosła się w lasy stanu Wisconsin, w niedalekiej odległości od miasta Pepin i osady Lund. W 1874, Ingallsowie z córkami ruszyli w kolejną podróż i osiedli nad Śliwkowym Strumieniem (ang. "Plum Creek"), kilka mil od Walnut Grove w Minnesocie. Po kolejnych dwóch latach, przenieśli się do South Troy (Minnesota) i Burr Oak w Iowa, a w 1877 – powrócili do Walnut Grove, by w 1879 zamieszkać ostatecznie w De Smet na Terytorium Dakoty (dzisiejsza Dakota Południowa).
Po ukończeniu szkoły, pracowała dla lokalnej gazety w De Smet oraz w kilku większych, jak również, nauczała w szkole.
Dorosłość.
Jak donosi w swoich książkach jej siostra, Carrie Ingalls była słabym i chorowitym dzieckiem, a następnie dorosłą osobą. Odziedziczywszy po ojcu zamiłowanie do podróży, zjeździła kraj, odwiedzając m.in. rodzinę i poszukując korzystnych warunków do życia. Była w Wisconsin, Minnesocie i u Laury w Missouri, przez pewien czas mieszkała w Boulder w Kolorado oraz w Wyoming, u kuzynostwa ze strony matki.
Kupiła działkę w Top Bar, gdzie poznała wdowca Davida N. Swanzeya z dwojgiem dzieci Mary (8 lat) i Haroldem (6 lat). Para wzięła ślub w roku 1912. Nigdy nie mieli wspólnych dzieci. Rodzina przeniosła się do Keystone w Południowej Dakocie.
Mąż Carrie – "David Swanzey", miał swój udział w powstawaniu rzeźb w Górze Rushmore (był w grupie ludzi, którzy wskazali miejsce), a pasierb – "Harold Swanzey", był wśród w niej rzeźbiących. Harold zginął w wypadku samochodowym w roku 1936. "Mary Swanzey" wyszła za mąż za Monroe Harrisa i mieli piętnaścioro dzieci. "David Swanzey" zmarł w kwietniu 1938 roku.
Po śmierci matki w roku 1924, Carrie pomagała w opiece nad najstarszą – niewidomą – siostrą; Mary Ingalls, która niespodziewanie zmarła w 1928, podczas odwiedzin u Carrie.
Carrie Ingalls była wielką zwolenniczką wydania wspomnień w postaci książek przez siostrę "Laurę Ingalls Wilder" i wspomagała ją w tym, dzieląc się własnymi.
Zmarła niespodziewania na cukrzycę w wieku 75 lat i została pochowana na cmentarzu w De Smet.
Postać literacka i filmowa.
Cykl "Domek na prerii" nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
Seria była wielokrotnie filmowana, a role "Carrie Ingalls" odtwarzały odpowiednio :
Postać Carrie Ingalls jest od początku obecna w książkach oraz serialu "Domek na prerii" (1974-84), podczas gdy faktycznie urodziła się ona dopiero pod koniec pobytu w Kansas (tom drugi cylku oraz film pilotowy serialu). Zasada ta zachowana została również w japońskiej kreskówce. Tymczasem, wbrew temu, co ukazano w książkach, autentyczną kolejność zachowano w filmie "Historia domku na prerii" (co widać we wspomnieniach Laury Ingalls w drugiej części filmu) oraz w miniserialu z 2005 roku.

</doc>
<doc id="1044503" url="https://pl.wikipedia.org/wiki?curid=1044503" title="Grace Ingalls">
Grace Ingalls

Grace Pearl Ingalls po mężu Dow (ur. 23 maja 1877, zm. 10 listopada 1941) – młoda amerykańska pionierka, najmłodsza siostra pisarki Laury Ingalls Wilder, bohaterka jej cyklu powieściowego "Domek na prerii" i jego ekranizacji; nauczycielka i dziennikarka.
Życiorys.
Przodkowie.
Grace Ingalls była piątym – najmłodszym – dzieckiem Charlesa i Caroline Ingallsów, wnuczką Lansforda Whitinga Ingallsa i Laury Louisy (Colby) Ingalls oraz Henry'ego Quinera i Charlotte (Tucker) Quiner.
Dzieciństwo i młodość.
Urodzona w miasteczku Burr Oak, Grace Ingalls miała kilka miesięcy, gdy jej rodzina wyruszyła w drogę powrotną do zamieszkiwanego wcześniej Walnut Grove w Minnesocie. W roku 1879, jej ojciec otrzymał pracę na kolei, na Terytorium Dakoty, co wiązało się z koniecznością kolejnej przeprowadzki. Tym sposobem Grace Ingalls trafiła na prerie Dakoty, gdzie wkrótce powstało miasto De Smet. Była to ostatnia wielka podróż rodziny i docelowe miejsce zamieszkania. Tu Grace Ingalls spędziła większość młodego życia i uczęszczała do szkoły. Była najlepiej wykształconą z sióstr Ingalls, ukończywszy Redfield College w Redfield w Południowej Dakocie. Jej pamiętnik, pisany w okresie od 9 do 16 roku życia, został wydany jako część książki Williama Andersona "The Story of the Ingalls". Opisuje w nim między innymi wydarzenia, znane z książki "Pierwsze cztery lata" (o początkach małżeństwa Laury i Almanza Wilderów).
Dorosłość.
Dnia 16 października 1901, Grace wyszła za mąż za Nathana Williama Dow. Nie mieli dzieci. Małżonkowie zamieszkali w oddalonym o około 10 kilometrów od De Smet, Manchester.
Grace pracowała w szkole jako nauczycielka oraz w miejscowej gazecie. Po śmierci rodziców (ojca w 1901 i matki w 1924), wraz z mężem, wróciła do De Smet, zaopiekować się najstarszą, niewidomą siostrą; Mary Ingalls.
Zmarła z powodu cukrzycy, w wieku 64 lat. Mąż, Nate, zmarł dwa lata później, w 1943 roku. Są pochowani na cmentarzu w De Smet.
Postać literacka i filmowa.
Cykl "Domek na prerii" nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
Seria była wielokrotnie filmowana, a role "Grace Ingalls" odtwarzały odpowiednio :

</doc>
<doc id="1044505" url="https://pl.wikipedia.org/wiki?curid=1044505" title="Charles Ingalls">
Charles Ingalls

Charles Phillip Ingalls (ur. 10 stycznia 1836, zm. 8 czerwca 1902) – amerykański pionier, ojciec Laury Ingalls Wilder, bohater jej cyklu powieściowego "Domek na prerii" oraz jego licznych ekranizacji.
Życiorys.
Przodkowie.
Charles Ingalls był trzecim z dziesięciorga dzieci Lansforda Whitinga Ingallsa (1812–1896) i Laury Louisy (Colby) Ingalls (1810–1883).
Lansfor Ingalls pochodził z Kanady, a Laura Colby z USA, ze stanu Vermont. Matką Lansforda była Margaret Delano z rodziny Delano, z której wywodzi się wiele znanych osobistości. Jej przodkowie przybyli do USA na statku Mayflower.
Dzieciństwo i młodość.
W latach 40. XIX wieku, rodzina z małym Charlesem Ingallsem przeprowadziła się na tereny pokryte przez prerię w gminie Campton w stanie Illinois, pobliżu miasta Elgin.
1 lutego 1860 roku, w miejscowości Concord w stanie Wisconsin, poślubił Caroline Quiner. Wkrótce przenieśli się w lasy w okolicach miejscowości Pepin i Lund w Wisconsin. W roku 1865 urodziła się ich córka Mary Ingalls, a w 1867 – Laura.
Podróże.
Charles Ingalls był miłośnikiem wędrówek i nie lubił dużych skupisk ludzkich, co powodowało, że pragnął podróży na Zachód, w poszukiwaniu nowych terenów do zamieszkania.
W 1868 roku rodzina wyruszyła w pierwszą podróż i dotarła do Rothville w stanie Missouri. Wkrótce jednak ruszyli dalej i dotarli w okolice Independence w stanie Kansas (zamieszkali w odległości około 12 mil od miasta). Pozostali tam do późnego lata 1870 roku. Na krótko przed wyjazdem, przyszła na świat trzecia córka – Carrie Ingalls. Jak się okazało, było to terytorium Indiańskie, nie otwarte dla osadników.
Rodzina powróciła do Wisconsin. Zostali tam do roku 1874, kiedy to wyruszyli i dotarli do Walnut Grove w Minnesocie. Zamieszkali w niewielkiej odległości od miasta nad strumieniem "Plum Creek" (Śliwkowy Strumień). W listopadzie 1875 narodził się mu syn Freddy Ingalls.
Późną wiosną 1876 wyjechał z rodziną z Walnut Grove. Latem zatrzymał się w South Troy w Minnesocie, gdzie Freddy zmarł, a rodzina wyruszyła dalej i dotarła do Burr Oak w stanie Iowa. Charles z rodziną mieszkał tam i prowadził miejscowy hotel. W 1877 roku urodziła się mu czwarta (i ostatnia) córka; Grace Ingalls. Niedługo po jej narodzinach, Ingallsowie opuścili Burr Oak, by powrócić do Walnut Grove.
Zamieszkali tym razem w samym mieście, a Charles prowadził miejscowy sklep. W roku 1879 opuścili Walnut Grove i wyjechali na puste tereny Terytorium Dakoty, gdzie wkrótce powstało miasto De Smet (dzisiejsza Dakota Południowa). Była to ostatnia z podróży, gdyż – pomimo pragnienia samego Charlesa – jego żona nie chciała już dalej wędrować. Przez pewien czas mieszkali na gospodarstwie, w okolicach De Smet, a następnie sprzedali je i zamieszkali w samym mieście.
Charles Ingalls zmarł na serce w De Smet, dnia 8 czerwca 1902, w wieku 66 lat i został pochowany na miejscowym cmentarzu. Jego grób nadal tam jest.
Postać literacka i filmowa.
Cykl "„Domek na prerii”" nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
Seria była wielokrotnie filmowana, a role "Charlesa Ingallsa" odtwarzali tam następujący aktorzy:

</doc>
<doc id="1044506" url="https://pl.wikipedia.org/wiki?curid=1044506" title="Caroline Ingalls">
Caroline Ingalls

Caroline Lake (Quiner) Ingalls (ur. 12 grudnia 1839, zm. 20 kwietnia 1924) – amerykańska pionierka, matka Laury Ingalls Wilder, bohaterka jej cyklu powiesciowego "Domek na prerii" oraz jego licznych ekranizacji.
Życiorys.
Przodkowie.
Caroline Quiner była piątym z siedmiorga dzieci Henry'ego Quinera i Charlotte (Tucker) Quiner. Jej babką od strony matki była Martha (Morse) Tucker.
Dzieciństwo i młodość.
Kobieta urodziła się i dorastała w mieście Brookfield, w stanie Wisconsin. Gdy miała pięć lat, jej ojciec zginął w wypadku na jeziorze Michigan. Rodzina przeniosła się do miasta Concord w Wisconsin. W roku 1849, jej matka ponownie wyszła za mąż, za Fredericka Holbrooka, któremu urodziła jedną córkę. Caroline, po latach, imieniem ojczyma nazwała swojego jedynego syna.
Dnia 1 lutego 1860 roku, Caroline poślubiła Charlesa Ingallsa. Wkrótce przenieśli się w lasy w okolicach miejscowości Pepin i Lund. W roku 1865 urodziła się córka Mary Ingalls, a w 1867 – Laura.
Podróże.
Mąż Caroline Ingalls – Charles był miłośnikiem wędrówek i nie lubił dużych skupisk ludzkich, co powodowało, że pragnął podróży na Zachód, w poszukiwaniu nowych terenów do zamieszkania. Zawsze towarzyszyły mu żona i córki. 
Z Wisconsin, wyjechali do Rothville w stanie Missouri, w 1868 roku, a następnie w okolice Independence w stanie Kansas (zamieszkali w odległości około 12 mil od miasta). Latem 1870 roku przyszła na świat trzecia córka – Carrie Ingalls. Wkrótce po jej narodzinach okazało się, iż rodzina zamieszkuje terytorium Indiańskie, do czego nie ma prawa i musi wyjechać.
Ingallsowie powrócili do Wisconsin i pozostali tam do roku 1874, kiedy to wyruszyli i dotarli do Walnut Grove w Minnesocie. Zamieszkali w niewielkiej odległości od miasta nad strumieniem "Plum Creek" (Śliwkowy Strumień). W listopadzie, roku 1875, narodził się im syn Freddy Ingalls (nazwany imieniem ojczyma Caroline). 
Późną wiosną 1876, Caroline z rodziną wyjechała z Walnut Grove do krewnych w South Troy w Minnesocie, gdzie Freddy niespodziewanie zmarł, a rodzina wyruszyła dalej i dotarła do Burr Oak w stanie Iowa. Ingallsowie zamieszkali w miejscowym hotelu, który prowadził Charles z pomocą żony i starszych córek. W 1877 roku, Caroline urodziła czwartą (i ostatnią) córkę; Grace Ingalls. Niedługo po jej narodzinach, Ingallsowie opuścili Burr Oak, by powrócić do Walnut Grove.
Już w 1879 roku opuścili jednak miasto i wyjechali na puste tereny Terytorium Dakoty, gdzie wkrótce powstało miasto De Smet (dzisiejsza Dakota Południowa). Była to ostatnia z podróży, gdyż - pomimo pragnienia Charlesa - Caroline nie chciała dalej wędrować. Przez pewien czas mieszkali na gospodarstwie, w okolicach De Smet, a następnie sprzedali je i zamieszkali w samym mieście.
Caroline Ingalls zmarła w De Smet, w Niedzielę Wielkanocną 20 kwietnia 1924 i została pochowana na miejscowym cmentarzu. Jej grób nadal tam jest.
Drzewa genealogiczne.
 
Postać literacka i filmowa.
Cykl "Domek na prerii" nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
O dzieciństwie Caroline Ingalls, opowiadają – w większości fikcyjne – książki Marii D. Wilkes i Celii Wilkins z serii Little House – The Caroline Years, wydane w USA w latach 1996-2005.
Oryginalna seria Laury Ingalls Wilder była wielokrotnie filmowana, a role "Caroline Ingalls" odtwarzały następujące aktorki:

</doc>
<doc id="1044507" url="https://pl.wikipedia.org/wiki?curid=1044507" title="Almanzo Wilder">
Almanzo Wilder

Almanzo James Wilder (ur. 13 lutego 1857, Malone; zm. 23 października 1949, Mansfield) – amerykański pionier, mąż pisarki Laury Ingalls Wilder, bohater jej cyklu powieściowego „Domek na prerii” oraz jego ekranizacji, ojciec pisarki Rose Wilder Lane; .
Życiorys.
Przodkowie.
Almanzo Wilder był piątym z sześciorga dzieci Jamesa i Angeline Wilderów, wnukiem Abela i Hanny Wilderów oraz Justina i Diademy Dayów.
Dzieciństwo i młodość.
Almanzo Wilder urodził się na farmie, w pobliżu miast Burke i Malone w stanie Nowy Jork. Jeden rok z tego okresu, opisuje książka „Mały farmer”.
W 1875 roku, utraciwszy zbiory, jego rodzina przeniosła się do Spring Valley w stanie Minnesota. W wieku 22 lat, wraz z bratem Royalem i siostrą Elizą-Jane, wyjechał na Zachód, na Terytorium Dakoty. Zakupił działkę niedaleko przyszłego miasta De Smet, gdzie wkrótce poznał swoją przyszłą żonę.
Małżeństwo.
Po trzech latach spotykania się, dnia 25 sierpnia 1885, Almanzo poślubił Laurę Ingalls i zamieszkali na jego farmie. Ślubu udzielił im miejscowy pastor, adoptowany ojciec przyjaciółki Laury – Edward Brown.
W roku 1886, dnia 5 grudnia urodziła się córka Rose, a w sierpniu 1889 – syn. Chłopiec zmarł jednak niespodziewanie po dwóch tygodniach, nie otrzymawszy imienia.
Pierwsze cztery lata były niezwykle ciężki dla małżonków, nękanych przez rozmaite nieszczęścia i klęski, co doprowadziło do decyzji o przeprowadzce do rodziców Almanza, do Spring Valley w Minnesocie. Dyfteryt, który przechodził wraz z Laurą w De Smet, zakończył się częściowym paraliżem, co uniemożliwiało wykonywanie ciężkiej pracy.
Dwa lata później, w 1891, Wilderowie wyjechali do Westville na Florydzie, gdzie mieszkał kuzyn Laury – Peter Ingalls. Zaledwie rok później, powrócili jednak do De Smet.
Latem – 17 lipca – 1894, Almanzo Wilder z rodziną wyruszył w kolejną podróż, której celem okazało się Mansfield w stanie Missouri, gdzie zbudowali farmę, którą nazwali Skalistą Farmą (ang. "Rocky Ridge"). Była to ostatnia z dalekich podróży małżonków. Odtąd wiedli spokojne i dostatnie życie.
Almanzo Wilder, zmarł – przeszedłszy dwa zawały serca – w roku 1949, w wieku 92 lat. Jego grób znajduje się w Mansfield, obok grobów zmarłych później żony i córki. W ich domu znajduje się główne muzeum Laury Ingalls Wilder.
Postać literacka i filmowa.
Cykl „Domek na prerii” nie jest pełną autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
Seria była wielokrotnie filmowana, a role "Almanza Wildera" odtwarzali:

</doc>
<doc id="1044508" url="https://pl.wikipedia.org/wiki?curid=1044508" title="Freddy Ingalls">
Freddy Ingalls



</doc>
<doc id="1044509" url="https://pl.wikipedia.org/wiki?curid=1044509" title="Freddie Ingalls">
Freddie Ingalls



</doc>
<doc id="1044511" url="https://pl.wikipedia.org/wiki?curid=1044511" title="Levittown (Portoryko)">
Levittown (Portoryko)

Levittown – miasto w Portoryko; 29 500 mieszkańców (2006). Wchodzi w skład zespołu miejskiego San Juan.

</doc>
<doc id="1044513" url="https://pl.wikipedia.org/wiki?curid=1044513" title="Petru Aron">
Petru Aron



</doc>
<doc id="1044516" url="https://pl.wikipedia.org/wiki?curid=1044516" title="Petru Pavel Aaron">
Petru Pavel Aaron



</doc>
<doc id="1044518" url="https://pl.wikipedia.org/wiki?curid=1044518" title="Petru Pavel Aron">
Petru Pavel Aron



</doc>
<doc id="1044519" url="https://pl.wikipedia.org/wiki?curid=1044519" title="Vega Baja">
Vega Baja

Vega Baja – miasto w Portoryko; w aglomeracji San Juan; 29 400 mieszkańców (2006). Jest siedzibą gminy Vega Baja.

</doc>
<doc id="1044520" url="https://pl.wikipedia.org/wiki?curid=1044520" title="Palma Soriano">
Palma Soriano

Palma Soriano – miasto na Kubie; 105 800 mieszkańców (2006). Przemysł spożywczy, włókienniczy.

</doc>
<doc id="1044522" url="https://pl.wikipedia.org/wiki?curid=1044522" title="Leszek Zegzda">
Leszek Zegzda

Leszek Jan Zegzda (ur. 6 września 1958 w Krakowie) – polski samorządowiec, katecheta i działacz społeczny.
Życiorys.
Absolwent II Liceum Ogólnokształcącego w Nowym Sączu. Ukończył studia na Katolickim Uniwersytecie Lubelskim. Pracował jako katecheta. W latach 1990–2002 zasiadał w zarządzie miasta Nowy Sącz (od 1993 przez trzy kadencje pełnił funkcję wiceprezydenta). W 2003 założył i do 2007 kierował Instytutem „Europa Karpat” przy Małopolskim Centrum Kultury „Sokół”. Został także prezesem Towarzystwa Gimnastycznego „Sokół” w Nowym Sączu oraz członkiem zarządu Stowarzyszenia Greenworks Nasze Karpaty, zajmującym się zrównoważonym rozwojem i ochroną dziedzictwa przyrodniczego.
Był związany z Akcją Wyborczą Solidarność. W 2001 wstąpił do Stronnictwa Konserwatywno-Ludowego. Zasiadał w radzie politycznej działającego w latach 2002–2003 SKL-Ruch Nowej Polski. Później przystąpił do Platformy Obywatelskiej.
W 2002 uzyskał mandat radnego sejmiku małopolskiego, do 2006 był jego wiceprzewodniczącym, w 2010 i w 2014 był wybierany na kolejne kadencje. W 2007 objął stanowisko wicemarszałka województwa, zajmował je przez trzy lata. Bez powodzenia kandydował w 2007 do Senatu, w 2009 do Parlamentu Europejskiego, a w 2011 do Sejmu. Przewodniczył klubowi radnych PO w sejmiku wojewódzkim. Po wyborach samorządowych w 2014 został członkiem zarządu województwa małopolskiego V kadencji, odpowiadając m.in. za kulturę, sport, turystykę i transport drogowy. W wyniku wyboru Bogusława Sonika na posła Leszek Zegzda został ponownie przewodniczącym klubu radnych PO. W ramach działalności w samorządzie był pomysłodawcą Kongresu Kultury Regionów, a także współinicjatorem Nagrody im. Jana Pawła II Veritatis Splendor. W wyborach samorządowych w 2018 był kandydatem Koalicji Obywatelskiej (z poparciem także PSL) na prezydenta Nowego Sącza, zajmując 4. miejsce spośród 7 kandydatów. Uzyskał wówczas mandat radnego miejskiego, zakończył w tym samym roku pełnienie funkcji w zarządzie województwa.
Odznaczenia.
W 2016 odznaczony Krzyżem Wolności i Solidarności, w 2010 otrzymał Srebrny Krzyż Zasługi. W 2022 został odznaczony Medalem Stulecia Odzyskanej Niepodległości.

</doc>
<doc id="1044523" url="https://pl.wikipedia.org/wiki?curid=1044523" title="Moa (Kuba)">
Moa (Kuba)

Moa - miasto we wschodniej Kubie (prowincja Holguín), nad Oceanem Atlantyckim. Jej nazwa pochodzi od wymarłych gatunków ptaków.
Jeden z głównych w kraju ośrodków wydobycia rud niklu. Ponadto wydobycie rud kobaltu, żelaza i chromu. W mieście rozwinął się przemysł hutniczy.

</doc>
<doc id="1044524" url="https://pl.wikipedia.org/wiki?curid=1044524" title="Silna własność Markowa">
Silna własność Markowa



</doc>
<doc id="1044526" url="https://pl.wikipedia.org/wiki?curid=1044526" title="Windowlicker">
Windowlicker

Windowlicker – utwór i singel Richarda D. Jamesa, wydany pod pseudonimem artystycznym Aphex Twin przez wytwórnię Warp Records. Za oprawę graficzną singla odpowiadał Chris Cunningham i The Designers Republic. Utwór doszedł do 16. miejsca na UK Singles Chart.
W języku angielskim tytuł utworu jest pejoratywnym określeniem osoby upośledzonej umysłowo. Jest też dosłownym tłumaczeniem francuskiego „faire du lèche-vitrine”, oznaczającym dokonywanie transakcji przez okno.
Utwory.
Na singlu znalazły się trzy utwory utrzymane w odmiennych stylistykach. Tytułowy utwór zawiera komputerowo przetworzone wokale Jamesa, breakbeatowe efekty typu „snare rush”, sample perkusji i zmiksowane ścieżki chórku, sprawiający początkowo nietypowe, łagodne jak na Aphex Twin wrażenie; koniec utworu zawiera jednak skrajnie przesterowane basowe dźwięki. "Windowlicker" zawiera też sample wypowiedzi ówczesnej partnerki Jamesa, mówiącej po francusku "J'aime faire des croquettes au chien". Utwór, zwłaszcza w kontekście teledysku, odbierany był jako parodia przepełnionej seksualnymi aluzjami muzyki hip-hop i dance. Niezwykły dźwięk w zakończeniu utworu okazał się mieć widmo w kształcie spirali na spektrogramie.
Drugi utwór zwykle określany jest jako „Formula” (na singlu opisany jest skomplikowanym matematycznym wzorem). Trzeci utwór zatytułowany jest „Nannou”.
Teledysk.
Aktorzy:
Utwór „Windowlicker” promowany był przez dziesięciominutowy teledysk autorstwa Chrisa Cunninghama. Film był odebrany jako parodia seksistowskich teledysków wykonawców hip-hopowych. W teledysku którego akcja dzieje się w Los Angeles, dwóch obscenicznie wyrażających się młodych mężczyzn w maździe MX-5, Latynos i Afroamerykanin, bezskutecznie usiłuje poderwać dwie Afroamerykanki. Nagle ich zaparkowany samochód spycha z miejsca postoju kuriozalnie długa (38 okien, łącznie z oknem kierowcy) limuzyna. W tym momencie teledysku rozpoczyna się właściwy utwór Aphex Twin. Z limuzyny wysiada groteskowo uśmiechnięty Richard D. James, który demonstruje surrealistycznie wielką sprawność fizyczną wykonując rodzaj pokazu tanecznego z użyciem rekwizytu – parasolki z logiem Aphex Twin. W towarzystwie kobiet (których twarze ulegają zniekształceniu, tak że przypominają twarz Jamesa) odjeżdża limuzyną.
W niespełna czterominutowym początkowym segmencie teledysku pada 127 przekleństw, w tym 44 razy użyte jest słowo „fuck”. Teledysk zdobył nagrodę za najlepszy teledysk na German Dance Music Awards, najlepszy alternatywny teledysk na Music Week CAD Awards i dwie nagrody za reżyserię i montaż teledysku na D&amp;AD Awards. Był nominowany do BRIT Awards w 2000 roku, MTV Europe Music Awards w roku 1999, Ericcson Muzik Awards i NME Premier Awards. Większość stacji muzycznych prezentowała teledysk począwszy od 4. minuty.
Wydania.
Ukazały się dwie wersje CD singla z alternatywnymi okładkami, wersja winylowa i VHS.
CD1 i winyl 12′′.
WAP105CD/WAP105
CD2.
WAP105CDR
+ teledysk
Wersja japońska.
WPCR-10328
Windowlicker (promo).
WAP105CDR
Windowlicker (CD Maxi).
Sire Records Company 35007-2
+ kalendarz

</doc>
<doc id="1044528" url="https://pl.wikipedia.org/wiki?curid=1044528" title="Puerto Padre">
Puerto Padre

Puerto Padre – miasto na Kubie; 79 400 mieszkańców (2006). Przemysł spożywczy, włókienniczy.

</doc>
<doc id="1044531" url="https://pl.wikipedia.org/wiki?curid=1044531" title="Fryderyk Krystian Albert Wettyn">
Fryderyk Krystian Albert Wettyn

Fryderyk Krystian Wettyn, właśc. Fryderyk Krystian Albert Leopold Anno Sylwester Makary Wettyn (ur. 31 grudnia 1893 w Dreźnie, zm. 9 sierpnia 1968 w Samedan) – głowa rodu Wettynów od 1932 roku.
Drugi syn ostatniego króla Saksonii Fryderyka Augusta III i jego żony księżniczki toskańskiej Luizy Habsburg-Lothringen. Jego starszy brat urodził się w styczniu 1893 roku. 13 listopada 1918 roku, po klęsce I wojny światowej, jego ojciec abdykował – podobnie jak cesarz i wszyscy monarchowie niemieccy. Rodzina królewska opuściła Drezno i udała się do zamku w Szczodrem. W 1923 roku starszy brat Fryderyka Krystiana – Jerzy – zrzekł się praw do korony i wstąpił do zakonu jezuitów. Następcą utraconego tronu został Fryderyk Krystian. Po śmierci ojca został głową rodu Wettynów.
Od 1932 był wielkim mistrzem saskich orderów domowych: Świętego Henryka, Korony Rucianej i kobiecego Sidonii. Odznaczony również austriackim Orderem Złotego Runa, pruskim Orderem Orła Czarnego i Krzyżem Wielkim Orderu Maltańskiego.
16 czerwca 1923 roku w Ratyzbonie poślubił księżniczkę Elżbietę Helenę Thurn und Taxis (1903-1976), córkę księcia Alberta Thurn und Taxis i arcyksiężniczki austriackiej Małgorzaty Klementyny Habsburg-Lotaryńskiej. Jej dziadkami byli książę Maksymilian Antoni Thurn und Taxis i księżniczka bawarska Helena Karolina Wittelsbach oraz arcyksiążę austriacki Józef Karola Habsburg-Lotaryński i księżniczka Saksonii-Coburg-Saalfeld Klotylda Maria Wettyn. Z tego małżeństwa pochodzą:

</doc>
<doc id="1044532" url="https://pl.wikipedia.org/wiki?curid=1044532" title="Leszek Czarnobaj">
Leszek Czarnobaj

Leszek Czarnobaj (ur. 12 marca 1956 w Kwidzynie) – polski polityk, samorządowiec, senator VIII, IX i X kadencji.
Życiorys.
Ukończył studia z zakresu technologii drewna na Akademii Rolniczej w Poznaniu oraz podyplomowe studia z komunikacji i marketingu. W latach 1980–1990 pracował w Zakładach Celulozowo-Papierniczych w Kwidzynie.
Pełnił funkcję wiceburmistrza Kwidzyna (1990–1997), następnie do 1998 burmistrza tego miasta. Od 1999 do 2006 zajmował stanowisko starosty kwidzyńskiego, był także radnym powiatowym. Należał do Kongresu Liberalno-Demokratycznego oraz Unii Wolności. Od 2001 jest związany z Platformą Obywatelską.
W wyborach parlamentarnych w 2001 bez powodzenia kandydował do Sejmu z listy PO. W 2004 nie skorzystał z możliwości objęcia zwolnionego mandatu posła. W 2006 został wybrany do sejmiku pomorskiego. W drugim zarządzie Jana Kozłowskiego objął funkcję wicemarszałka województwa. Pełnił ją także w zarządzie kierowanym przez Mieczysława Struka do 2010. W tym samym roku utrzymał mandat radnego województwa. W 2011 pełnił funkcje prezesa spółki „Zdrowie” oraz dyrektora szpitala powiatowego w Kwidzynie.
W wyborach w 2011 z powodzeniem ubiegał się o mandat senatora z ramienia PO, w nowym okręgu jednomandatowym dostał 34 230 głosów. W 2015 i 2019 był ponownie wybierany na senatora (otrzymał odpowiednio 27 721 głosów oraz 53 771 głosów). Od listopada 2019 do sierpnia 2020 był przewodniczącym grupy senatorów klubu parlamentarnego Koalicji Obywatelskiej.
W 2010 został odznaczony medalem „Zasłużony dla Ziemi Sztumskiej”.
Uzyskał członkostwo w Polskim Związku Brydża Sportowego oraz tytuł mistrza krajowego.

</doc>
<doc id="1044534" url="https://pl.wikipedia.org/wiki?curid=1044534" title="Hayes (Jamajka)">
Hayes (Jamajka)

Hayes – miasto na Jamajce, w regionie Clarendon; 9759 mieszkańców (2008). Przemysł spożywczy, włókienniczy.

</doc>
<doc id="1044535" url="https://pl.wikipedia.org/wiki?curid=1044535" title="Objaw Hegara">
Objaw Hegara

Objaw Hegara – opisany po raz pierwszy przez jednego z asystentów niemieckiego ginekologa-położnika Alfreda Hegara, następnie uwzględniony w podręczniku Hegara z 1895 roku. Objaw należący do objawów prawdopodobnych wczesnej ciąży.
Polega na rozpulchnieniu cieśni macicy podczas ciąży. Szyjkę i trzon macicy bada się jako dwie odrębne struktury.

</doc>
<doc id="1044536" url="https://pl.wikipedia.org/wiki?curid=1044536" title="Mocna własność Markowa">
Mocna własność Markowa



</doc>
<doc id="1044537" url="https://pl.wikipedia.org/wiki?curid=1044537" title="Parafia Najświętszej Maryi Panny Królowej Polski w Dąbrowie Szlacheckiej">
Parafia Najświętszej Maryi Panny Królowej Polski w Dąbrowie Szlacheckiej

Parafia Najświętszej Maryi Panny Królowej Polski w Dąbrowie Szlacheckiej – parafia rzymskokatolicka obejmująca Dąbrowę Szlachecką, Wyźrał (przysiółek należący do Dąbrowy Szlacheckiej, Rącznej, Kaszowa i Zagacia) oraz część Wołowic, należąca do dekanatu Czernichowskiego w archidiecezji krakowskiej. Jej patronem jest Najświętsza Maryja Panna Królowa Polski. Kościołem parafialnym jest kościół NMP Królowej Polski w Dąbrowie Szlacheckiej wybudowany w 1960 roku, konsekrowany 6 maja 1962 roku przez biskupa Juliana Groblickiego. Kamień węgielny wmurował 5 lipca 1959 roku biskup Karol Wojtyła. W roku 1982 kardynał Franciszek Macharski wydał dekret o erekcji parafii Najświętszej Maryi Panny Królowej Polski w Dąbrowie Szlacheckiej. Pierwszym proboszczem w latach 1982-1986 był ksiądz Aleksander Zemła, a następnie od 20 września 1986 do 30 czerwca 2011 ks. Andrzej Famułka. Od 1 lipca 2011 do 30.06.2017 ks. Józef Sowa. Od 1.07.2017 proboszczem jest ks. Mieczysław Gawor.

</doc>
<doc id="1044539" url="https://pl.wikipedia.org/wiki?curid=1044539" title="Ocho Rios">
Ocho Rios

Ocho Rios - miasto na Jamajce, położone na północnym wybrzeżu wyspy Jamajka; 96 000 mieszkańców (2006). Jeden z głównych ośrodków turystycznych na wyspie. 
Ocho Rios znane jest także z miejsca położenia Dunn's River Falls, wodospadów rzecznych wpadających do morza.
Nazwa miasta z hiszpańskiego oznacza osiem rzek, ale jest myląca ponieważ przez miasto nie przepływa tyle rzek, możliwe że pochodzi z błędnego tłumaczenia innego słowa hiszpańskiego "las chorreras" - wodospady. W mieście znajduje się port lotniczy Boscobel.
Historia.
Do lat 40. XX wieku wioska rybacka, później port obsługujący znajdującą się około 10 km od miasta kopalnie boksytu. W połowie lat 80. w wyniku inwestycji w infrastrukturę turystyczna rządu Jamajki przekształcona w ośrodek turystyczny z wieloma plażami, atrakcjami turystycznymi jak Dunn's River Falls, strefą wolnocłową i portem dla wycieczkowców.
Kultura popularna.
Ocho Rios kręcone były zdjęcia do pierwszego filmu o Agencie 007 - Doktor No.

</doc>
<doc id="1044540" url="https://pl.wikipedia.org/wiki?curid=1044540" title="Wojciech Widacki">
Wojciech Widacki

Wojciech Jacek Widacki (ur. 21 sierpnia 1943 we Lwowie, zm. 29 października 2006 w Krakowie) – profesor, geograf fizyczny, twórca i wieloletni Kierownik Zakładu Systemów Informacji Geograficznej Instytutu Geografii Uniwersytetu Jagiellońskiego w Krakowie. Wojciech Widacki uznawany jest za twórcę nowej specjalności w geografii polskiej - systemów informacji geograficznej (GIS).
Życiorys.
Edukacja.
W 1966 ukończył studia geograficzne na Uniwersytecie Jagiellońskim (UJ) oraz uzyskał stopień magistra za pracę: "Współczesny rozwój geomorfologiczny parowu Doły".
W 1967 rozpoczął pracę na stanowisku asystenta w Zakładzie Geografii Regionalnej, kierowanym przez prof. Zdzisława Czeppego. Zakład ten należał do Katedry Geografii Fizycznej UJ, której kierownikiem był ówczesny Rektor Uniwersytetu
Jagiellońskiego, prof. Mieczysław Klimaszewski.
Kariera naukowa do 1983 r..
W pierwszych latach swojej kariery naukowej W. Widacki prowadził prace na polu geomorfologii. Efektem tych badań była m.in. rozprawa pt. "Mrozowe ruchy gruntu w południowej Polsce", za którą otrzymał stopień doktora w 1974 r. Praca opierała się na 8-letniej serii pomiarowej ruchów mrozowych, które W. Widacki mierzył na 6 stanowiskach, na różnych głębokościach. Doktorat i związane z nim publikacje stanowiły podsumowanie badań W. Widackiego na polu geomorfologii.
W drugim okresie swojej pracy naukowej W. Widacki prowadził badania z zakresu geografii fizycznej kompleksowej i ekologii krajobrazu. Był współtwórcą kierunku kompleksowego w Instytucie Geografii UJ. Rozwijał nurt teoretyczny zajmując się m.in. funkcjonowaniem środowiska przyrodniczego (problem sterowania środowiskiem, równowagi w środowisku), relacjami człowiek - środowisko oraz granicami fizycznogeograficznymi (typy granic,
klasyfikacja granic). Wyniki tych prac złożyły się na serię publikacji.
Podsumowaniem badań W. Widackiego na polu geografii fizycznej kompleksowej był referat pt. "Główne problemy, wyniki badawcze i funkcje polskiej geografii fizycznej" wygłoszony w 1983 roku na konferencji w Rydzynie. Prace w zakresie geografii fizycznej kompleksowej zamknęła rozprawa habilitacyjna pt. "System relacyjny środowiska przyrodniczego Beskidów na przykładzie zlewni potoku Jaszczurowa w Beskidzie Małym."
Po habilitacji.
W 1993 pod kierownictwem W. Widackiego w Instytucie Geografii UJ powołano Pracownię GIS. W tym samym roku W. Widacki zorganizował też pierwszą międzynarodową konferencję poświęconą zastosowaniom GIS w badaniach środowiska przyrodniczego "GIS for Environment". W 1996 r. pod jego kierownictwem utworzono Laboratorium GIS - pierwszą w Polsce uniwersytecką pracownię komputerowych systemów informacji geograficznej. Wyposażone ze środków Unii Europejskiej laboratorium o światowym standardzie oddane zostało do dyspozycji studentów. W 1997 r. studenci mogli uczyć się GIS z podręcznika autorstwa W. Widackiego pt. "Wprowadzenie do Systemów Informacji Geograficznej" (Widacki, 1997). W 1998 r. Pracownia GIS została przekształcona w Zakład GIS, rok później W. Widacki otrzymał tytuł profesora nauk o Ziemi.
Wojciech Widacki był również inicjatorem i kierownikiem studiów podyplomowo-magisterskich UNIGIS, prowadzonych metodą e-learningu, wspólnie z Uniwersytetem Parisa Lodrona w Salzburgu. Były to pierwsze w Polsce studia geograficzne na odległość, a także jedne z pierwszych uniwersyteckich studiów międzynarodowych, dających tytuł "Master of Science" uczelni zagranicznej.
Dorobek naukowy.
Dorobek naukowy W. Widackiego liczy 100 publikacji, w tym trzy książki autorskie oraz cztery redagowane lub współredagowane.
Jako ekspert Uniwersyteckiej Komisji Akredytacyjnej brał udział w opracowaniu nowych standardów kształcenia geografii. Był współautorem kilku programów nauczania geografii na Uniwersytecie Jagiellońskim, przede wszystkim w zakresie specjalizacji z geografii fizycznej kompleksowej oraz systemów informacji geograficznej. Pod kierunkiem W. Widackiego swoje prace magisterskie napisało 35 studentów. Aż siedmioro z nich zostało nagrodzonych na ogólnopolskich konkursach Polskiego Towarzystwa Geograficznego oraz Polskiej Asocjacji Ekologii Krajobrazu. Wypromował również dwóch doktorów.
Członkostwo w organizacjach naukowych.
Wojciech Widacki był członkiem i współpracownikiem wielu międzynarodowych i krajowych organizacji naukowych, m.in.:

</doc>
<doc id="1044541" url="https://pl.wikipedia.org/wiki?curid=1044541" title="Uwierz w miłość">
Uwierz w miłość

Uwierz w miłość (ang. "How to Deal") – wyprodukowany w 2003 roku amerykański melodramat na podstawie powieści Sarah Dessen.
Film opowiada o licealistce Halley, która traci wiarę w prawdziwą miłość po tym jak obserwuje wiele nieudanych związków, które ją otaczają. Rodzice Halley rozwodzą się i mieszka samotnie z matką. Jej siostra, Ashley myśli tylko o nadchodzącym ślubie. Jej najlepsza przyjaciółka, Scarlett zakochała się w Michaelu o czym się dowiedziała przyłapując ich podczas stosunku. Jednak szczęście Scarlett nie trwa długo, bowiem Michael umiera przedwcześnie na zawał serca. Na domiar wszystkiego okazuje się, że Scarlett jest w ciąży. Mimo wszystko Halley odnajduje swoją miłość jaką jest Macon.

</doc>
<doc id="1044542" url="https://pl.wikipedia.org/wiki?curid=1044542" title="How to Deal">
How to Deal



</doc>
<doc id="1044543" url="https://pl.wikipedia.org/wiki?curid=1044543" title="The Princess Diaries">
The Princess Diaries



</doc>
<doc id="1044544" url="https://pl.wikipedia.org/wiki?curid=1044544" title="Siatka na zakupy">
Siatka na zakupy

Siatka na zakupy – rodzaj torby, używanej w gospodarstwie domowym, sporządzonej z zaplecionych naturalnych lub sztucznych nici (cienkich sznurków lub żyłek). Splot ten ma oczka wielkości kilku centymetrów, dostatecznie małe, by z siatki nie wypadały typowe przedmioty przynoszone ze sklepu, a jednocześnie na tyle duże, że czynią taką siatkę lekką i wygodną do przenoszenia wówczas, kiedy jest pusta.
W Rosji siatkę na zakupy nazywano „awośka” ("авоська"), spolszczane czasami na „anużka” (od frazy „a nuż coś rzucą” – źródłósłów rosyjski jest identyczny).
Współcześnie do przenoszenia zakupów częściej wykorzystywane są torby z cienkiego polietylenu, zwane w Polsce "reklamówkami", tańsze i lżejsze także od siatek.

</doc>
<doc id="1044545" url="https://pl.wikipedia.org/wiki?curid=1044545" title="Ober Ost">
Ober Ost



</doc>
<doc id="1044546" url="https://pl.wikipedia.org/wiki?curid=1044546" title="Skill Mega">
Skill Mega

Skill Mega - brytyjska grupa muzyczna wykonująca hip-hop. Powstała w 2004 roku w Londynie z inicjatywy raperów Daniela "Dana" Fresha i Caspera "Repsa" Wichmanna, którzy wcześniej tworzyli w pochodzącym z Brighton zespole pod nazwą Lost Souls. Skład uzupełnił pochodzący z Bournemouth DJ Rod Dixon i producent muzyczny Peepin' Tom. W czteroosobowym składzie formacja rozpoczęła prace nad debiutanckim materiałem na rzecz wytwórni Cryogenic Records. W międzyczasie Peepin' Toma zastąpił polski producent muzyczny Adam "O.S.T.R." Ostrowski, którego DJ Rod Dixon poznał w sklepie muzycznym w Bournemouth. Do grupy dołączyli także raperzy Uncle Dicky i Joe "Witchdocter Wise" Morris. Ostatecznie z udziałem Ostrowskiego zespół zarejestrował minialbum zatytułowany "Bitter Blocker", który został wydany w sierpniu 2004 roku.
Wkrótce potem zespół dał szereg koncertów w Wielkiej Brytanii i w Polsce. W międzyczasie grupa rozpoczęła prace nad pierwszym albumem długogrającym. Płyta zatytułowana "Normal Magic" ukazała się 16 maja 2007 roku nakładem polskiej wytwórni płytowej Asfalt Records. Wśród gości na płycie znaleźli się m.in. Amanda Stevens i Rup The Cnut. Wcześniej, w 2006 roku Daniel "Dan" Fresh i Casper "Reps" Wichmann wystąpili gościnnie na albumie solowym O.S.T.R.-a pt. "7". W 2008 roku zespół Skill Mega wystąpił na wydanym przez Asfalt Records albumie producenckim Metro - "Hands in Motion" w piosenkach "I Write Raps" i "J.O.B.". W październiku 2012 roku nakładem niezależnej brytyjskiej oficyny Flash Fry Records ukazał się drugi album składu pt. "Skill Mega". 

</doc>
<doc id="1044565" url="https://pl.wikipedia.org/wiki?curid=1044565" title="Francisco Javier Clavijero">
Francisco Javier Clavijero



</doc>
<doc id="1044569" url="https://pl.wikipedia.org/wiki?curid=1044569" title="Ławrientij Pawłowicz Beria">
Ławrientij Pawłowicz Beria



</doc>
<doc id="1044571" url="https://pl.wikipedia.org/wiki?curid=1044571" title="Chłopaki Anansiego">
Chłopaki Anansiego

Chłopaki Anansiego (oryg. ang. "Anansi Boys") – powieść z gatunku urban fantasy angielskiego autorstwa Neila Gaimana. 
Wydana w 2005 przez wydawnictwo Harper Collins; polskie wydanie, w tłumaczeniu Pauliny Braiter, wydało Wydawnictwo Mag w 2006 r.
Powieść jest luźno powiązana z innym utworem Gaimana, powieścią "Amerykańscy bogowie" - łączy je postać afrykańskiego boga-pająka Anansiego.
Fabuła.
Gruby Charlie nigdy nie lubił swego ojca, więc gdy tylko dorósł, wyprowadził się z rodzinnej Florydy do Londynu, gdzie wiódł dość nudne życie. Bez specjalnych sukcesów pracował w różnych firmach, znalazł też sobie narzeczoną – Rosie, z którą - mimo niechęci ze strony przyszłej teściowej – zamierzał się pobrać. Naciskany przez dziewczynę, niechętnie zadzwonił do Ameryki, by zaprosić ojca na ślub. Dowiedział się wtedy od sąsiadki, pani Higgler, że ojciec właśnie zmarł. Ledwie zdążywszy na pogrzeb, Charlie od wiekowych przyjaciółek ojca dowiedział się kilku niezwykłych rzeczy. Otóż jego ojciec nie był zwyczajnym człowiekiem, lecz afrykańskim bogiem-pająkiem Anansim. A poza tym, Charlie ma brata, o którym nigdy nie słyszał.
Już w Londynie dość przypadkowo zaprasza do siebie swego brata – Spidera. Ten, przybywszy, przewraca całe jego życie do góry nogami. Zajmuje pokój w jego mieszkaniu, odbija mu dziewczynę i umiejętnie straszy szefa-hochsztaplera. Szef Charliego, Grahame Coats, poczuwszy się zagrożony w swoich machlojkach, fabrykuje przeciw niemu dowody i zawiadamia policję, a zaskoczony przez oszukiwaną klientkę, zabija ją i ucieka na Karaiby. Także Rosie zawodzi – łamie swe zasady, idąc ze Spiderem do łóżka. Właściwie jedynym pozytywem jest znajomość z sympatyczną policjantką Daisy. Niemniej, po tym wszystkim Charlie ma dość cynicznego brata.
Leci znów na Florydę i prosi panią Higgler i jej koleżanki o interwencję. Te przenoszą go do swoistego panteonu afrykańskich bóstw-zwierząt, gdzie Charlie wynajmuje kobietę-ptaka do usunięcia Spidera ze swojego życia. W Londynie zaczyna się więc polowanie na drugiego z braci, a sam Charlie zostaje tymczasowo aresztowany. Nieszczęścia niespodziewanie zbliżają braci do siebie. Postanawiają odkręcić całe zamieszanie, a Spider zrywa z Rosie.
Po tym, jak Spider pada ofiarą ptasiego stada, Charlie kolejny raz leci na Florydę, i dalej na karaibską wysepkę Saint Andrews, gdzie ma być klucz do uzdrowienia sytuacji – pani Higgler. Na wysepce, cudownym zbiegiem okoliczności, krzyżują się drogi wszystkich osób dramatu. Tu przebywa uciekinier pan Coats, tu wczasują Rosie z matką, tu w końcu trafia także szukająca Coatsa Daisy.
Socjopata Coats więzi Rosie i jej matkę, próbuje zabić Charliego, a potem usiłuje sterroryzować jego i Daisy. Charlie dłużej nie może zwlekać. Przy pomocy pani Higgler znów udaje się do krainy bóstw. Tam przede wszystkim spotyka ojca, z którym wreszcie trochę się bliżej poznaje. Coraz pewniejszy siebie wędruje po zaświatach, odkręca umowę z kobietą-ptakiem, ratuje uwięzionego brata, ocala także Rosie i jej matkę. Po dramatycznych przejściach wszyscy odnajdują się w nowej sytuacji, nawrócony Spider żyje na wyspie z Rosie i jej matką, a Charlie z Daisy dochowują się synka. Pan Coats trafia do panteonu zwierząt jako mały niesympatyczny gryzoń, a pan Nancy-Anansi nareszcie może spokojnie położyć się w trumnie.

</doc>
<doc id="1044572" url="https://pl.wikipedia.org/wiki?curid=1044572" title="Jim Jones">
Jim Jones



</doc>
<doc id="1044573" url="https://pl.wikipedia.org/wiki?curid=1044573" title="Ewa Wipszycka">
Ewa Wipszycka

Ewa Maria Wipszycka-Bravo (ur. 27 listopada 1933 w Warszawie) – polska historyczka starożytności, papirolożka, profesor nauk humanistycznych, emerytowana nauczycielka akademicka Uniwersytetu Warszawskiego.
Życiorys.
W czasie studiów była aktywnym członkiem Związku Młodzieży Polskiej. Tytuł magistra uzyskała na Uniwersytecie Warszawskim w 1955, tam też otrzymała w 1962 stopień naukowy doktora, a w 1972 stopień doktora habilitowanego. W 1990 nadano jej tytuł naukowy profesora nauk humanistycznych. W latach 1972–1990 oddelegowana do Filii UW w Białymstoku, gdzie była w latach 1975–1977 kierownikiem studium zaocznego na Wydziale Humanistycznym. Ponadto w 1978 była prodziekanem Wydziału Humanistycznego Filii UW w Białymstoku, a dziekanem w latach 1979–1981.
W latach 1972–1974 była kierownikiem Studium Zaocznego Historii w Instytucie Historycznym UW, a w okresie 1989–1990 wicedyrektorem Instytutu Historycznego UW. W latach 1993–1996 była zastępcą kierownika Międzydziedzinowych Studiów Indywidualnych. Obecnie pracuje w Zakładzie Papirologii Wydziale Archeologii UW.
Specjalizuje się w historii Egiptu czasów greckich i późnoantycznego chrześcijaństwa. Jest autorką i współautorką licznych publikacji naukowych, podręczników akademickich i szkolnych oraz artykułów i książek popularyzatorskich. Uczestniczyła w wielu projektach naukowych i wykopaliskach archeologicznych, m.in. w Aleksandrii, Naklun i Ptolemais.
Jest współzałożycielką miesięcznika „Mówią Wieki” i członkiem redakcji od 1957. Od 2002 Prezes Zarządu Fundacji im. Rafała Taubenschlaga. Członek Collegium Invisibile.
W styczniu 2020 roku Senat Uniwersytetu Warszawskiego podjął decyzję o podjęciu ogólnouniwersyteckiej uroczystości odnowy doktoratu, z okazji 50 lecia uzyskania przez nią stopnia doktora.
Nagrody i odznaczenia.
Na podstawie postanowienia Prezydenta Rzeczypospolitej Polskiej z dnia 12 września 2003 odznaczona Krzyżem Kawalerskim Orderu Odrodzenia Polski.
W 2012 została laureatką Nagrody Fundacji na rzecz Nauki Polskiej w obszarze nauk humanistycznych i społecznych za „wszechstronną rekonstrukcję funkcjonowania wspólnot klasztornych w późnoantycznym Egipcie”.
W 2018 otrzymała tytuł Doktora honoris causa Uniwersytetu w Białymstoku.
Uczniowie.
Do grona uczniów Ewy Wipszyckiej zaliczają się: Tomasz Derda, Paweł Janiszewski, Marek Jankowiak, Ewa Ronowska, Robert Suski, Elżbieta Szabat, Robert Wiśniewski.
Życie prywatne.
Żona Benedetto Bravo, matka Pawła Bravo.

</doc>
<doc id="1044575" url="https://pl.wikipedia.org/wiki?curid=1044575" title="Jim Jones (przywódca sekty)">
Jim Jones (przywódca sekty)

James Warren „Jim” Jones znany również jako Wielebny Jones (ur. 13 maja 1931 w Lynn, w stanie Indiana, zm. 18 listopada 1978 w Jonestown w Gujanie) – amerykański kaznodzieja, założyciel i lider apokaliptycznej sekty Świątynia Ludu.
Życiorys.
W 1956 roku założył w Indianapolis własny kościół znany jako Świątynia Ludu Kościoła Pełnej Ewangelii, którego wyznawcami byli zarówno biali, jak i Afroamerykanie. Od 1965 roku zgromadzenie miało siedzibę w Redwood Valley w stanie Kalifornia, a w 1974 roku przeniosło się do Gujany, gdzie na tanio zakupionych terenach leśnych – dżungli – powstała niedostępna dla świata osada Jonestown. W 1977 na skutek ataków medialnych ostatni wyznawcy Jima Jonesa przybyli, by osiedlić się w jego gujańskiej kolonii. Charyzmatyczny przywódca okłamywał swych wiernych co do wydarzeń w USA, strasząc swych wyznawców, że cały cywilizowany świat wydał im wojnę i dąży do zniszczenia obozu. Nie pozwalał im także opuszczać kolonii oraz kontaktować się z bliskimi. Mieszkańcy Jonestown żyli w ciągłym terrorze, a tymczasem kolejni wierni byli werbowani za pomocą rozsyłanych pocztą prospektów.
W 1978 roku zaniepokojony sytuacją kongresmen Leo Ryan za namową grupy znanej jako „Zatroskani Krewni” zorganizował wyprawę do siedziby sekty w Jonestown. 18 listopada Ryan wraz z kilkoma dziennikarzami i adwokatami Jonesa dotarł do celu, gdzie przywitali go uśmiechnięci mieszkańcy kolonii. Leo Ryan uległ początkowo magii obozu i był pod wrażeniem entuzjazmu jego mieszkańców. Jednakże część ludzi wydawała się zastraszona, nie chcieli odpowiadać na stawiane pytania. Jeden z obozowiczów podał przybyłemu z Leo reporterowi kartkę z prośbą o pomoc w opuszczeniu obozu. W następstwie tego wywiązała się ostra dyskusja między kongresmenem a przywódcą sekty. Kongresmen zażądał kategorycznie pozwolenia na opuszczenie obozu przez chętnych do wyjazdu. Jim Jones w rozmowie odpierał wszelkie zarzuty, stwierdził także że każdy, kto chce, może opuścić kolonię. Ostatecznie kilka osób z kolonii zdecydowało się wrócić wraz z przybyłym kongresmenem do kraju. Po przybyciu na lotnisko grupa reporterów i powracających członków kolonii została zaatakowana. Tuż przed odlotem samolotu (były już włączone silniki) podjechał do nich traktor z doczepioną przyczepą. Po chwili znajdujący się na niej członkowie sekty otworzyli ogień do odlatujących. W wyniku ostrzału zginęło pięć osób, w tym kongresmen Ryan, a dziesięć zostało rannych.
Tego samego dnia, wieczorem, członkowie sekty w czasie tak zwanej „białej nocy” dokonali zbiorowego samobójstwa przez zażycie cyjanku. Dzieciom truciznę zaaplikowano dożylnie lub doustnie. Sam przywódca sekty Jim Jones zginął od rany postrzałowej skroni, prawdopodobnie popełnił samobójstwo albo został zabity przez jednego ze swych wiernych. W efekcie w nocy z 18–19 listopada 1978 w Jonestown zginęło 909 osób. Udało się przeżyć trzem mieszkańcom kolonii, którzy uciekli, około 80 członków sekty nie było w momencie zbiorowego samobójstwa obecnych w obozie (m.in. przybrane dzieci Jima).
Relacje osób, które przeżyły oraz oględziny ciał wskazują, że „biała noc” była w większym stopniu zaplanowanym masowym morderstwem, niż zbiorowym samobójstwem.

</doc>
<doc id="1044581" url="https://pl.wikipedia.org/wiki?curid=1044581" title="David Koresh">
David Koresh

David Koresh, właściwie Vernon Wayne Howell (ur. 17 sierpnia 1959 w Houston w stanie Teksas, zm. 19 kwietnia 1993 w Waco w stanie Teksas) – amerykański przywódca apokaliptycznej sekty Gałęzi Dawidowej, która była odłamem Dawidowych Adwentystów Dnia Siódmego. Uważał się za proroka. Jego żoną była Rachel Jones. 
W lutym 1993, kiedy urzędnicy ATF zamierzali go aresztować, zabarykadował się on wraz ze swoimi współwyznawcami na farmie w Waco w Teksasie. Następnie wywiązała się strzelanina między członkami Gałęzi Dawidowej a agentami ATF, którzy w tym czasie oblegali budynek. Dla członków sekty nie było jasne kto ich atakował, gdyż telefonicznie wzywali policję zgłaszając najście. Podczas akcji FBI mającej miejsce dwa miesiące po najściu ATF i trwającym 51 dni oblężeniu farma stanęła w płomieniach. Ogień rozniecili członkowie sekty w celu dokonania samospalenia.
Po ugaszeniu pożaru i odnalezieniu szczątków Davida Koresha ustalono, że zmarł od strzału w głowę. Położenie nadgarstka potrzebne do wykonania takiego strzału zmniejsza jednak prawdopodobieństwo samobójstwa, choć go nie wyklucza. Ogólny bilans strat to: David Koresh, jego żona, dzieci oraz inni mieszkańcy – razem 82 zabitych, w tym 25 ofiar poniżej 16 roku życia; po stronie federalnej – 4 agentów ATF zastrzelonych podczas pierwszego ataku 28 lutego 1993. Z płonącego budynku (19 kwietnia 1993) uratowało się tylko 9 osób, nie licząc tych, którzy wyszli dobrowolnie przed pożarem (21 dzieci i dwoje dorosłych). Późniejsze śledztwo w kongresie USA wykazało, że ATF i FBI popełniły całą serię błędów oraz nie potwierdziło prasowych insynuacji na temat okrucieństwa i rozwiązłości samego Koresha.

</doc>
<doc id="1044582" url="https://pl.wikipedia.org/wiki?curid=1044582" title="Adam Zawartka">
Adam Zawartka

Adam Zawartka (ur. w maju 1914 w Sancygniowie, zm. 10 sierpnia 2007) – żołnierz Września 1939 i partyzant, działacz straży pożarnych, polityczny, animator życia kulturalnego. Przez okres 46 lat bez przerwy pełnił funkcję sołtysa we wsi, przez 65 lat był działaczem straży pożarnej i ruchu ludowego.
Życiorys.
Szkołę podstawową ukończył w Działoszycach. Bez szkoły średniej zatrudniony został do pracy w Urzędzie Gminnym w Sancygniowie. W 1931 wstąpił do straży pożarnej i do Związku Młodzieży Wiejskiej RP „Wici”. W rok później podpisał deklarację wstąpienia do Stronnictwa Ludowego i został sekretarzem koła. 
Z chwilą wybuchu II wojny światowej został wcielony do wojska i uczestniczył w obronie Modlina, gdzie został ranny. W październiku 1939 powrócił w rodzinne strony, a następnie wstąpił do ZWZ, a po powołaniu Batalionów Chłopskich – do tej organizacji. Uczestniczył w wielu akcjach bojowych, m.in. w rozbrajaniu posterunku niemieckiego w Sancygniowie i obronie Republiki Pińczowsko-Miechowskiej. Po wyzwoleniu wstąpił do PSL. Został członkiem władz wojewódzkich w Kielcach, a w 1949 członkiem ZSL, gdzie przez wiele lat był prezesem koła i członkiem władz gminnych w Działoszycach. W 1990 ponownie wstąpił do PSL. Od 1945 do 1990 mieszkańcy wsi wybierali go na sołtysa. W 1991 został sołtysem honorowym.
Od 1962 do 1981 prowadził teatralny zespół amatorski. Wyjeżdżał z nim na różne konkursy i przedstawienia. Założył i prowadził kronikę życia wsi, która jest cennym dokumentem historycznym ukazującym przeobrażenia w świadomości mieszkańców.
Odznaczenia, wyróżnienia.
Został odznaczony m.in.: Krzyżem Kawalerskim Orderu Odrodzenia Polski, Srebrną i Złotą Odznaką Związku OSP, Krzyżem Partyzanckim, medalem „Za udział w wojnie obronnej 1939”, Krzyżem Batalionów Chłopskich.
14 lutego 2001 prezydent Aleksander Kwaśniewski mianował go podporucznikiem Wojska Polskiego.

</doc>
<doc id="1044586" url="https://pl.wikipedia.org/wiki?curid=1044586" title="Burza (wiersz)">
Burza (wiersz)

Burza – wiersz Antoniego Langego, który ukazał się w pierwszym tomie "Poezyj" (1895), napisany został jednak w 1891 podczas pobytu autora w Buchniku. Utwór w opisie burzy korzysta z poetyki ekspresjonistycznej oraz symbolizmu. Pochwycony moment i obraz upersonifikowanej przyrody nawiązuje do biblijnej Apokalipsy. Utwór można także odczytywać jako rozbudowaną metaforę śmierci jednostki ludzkiej.

</doc>
<doc id="1044590" url="https://pl.wikipedia.org/wiki?curid=1044590" title="Wicked">
Wicked



</doc>
<doc id="1044599" url="https://pl.wikipedia.org/wiki?curid=1044599" title="Aaron ben Mosze ben Aszer">
Aaron ben Mosze ben Aszer

Aaron ben Mosze ben Aszer (אהרון בן משה בן אשר; czasem skracane do Ben Aszer; ur. ok. 900 w Tyberiadzie, zm. w 960, prawdopodobnie w Jerozolimie) – ostatni i najsławniejszy z pięciu masoretów pochodzących ze znanego masoreckiego rodu ben Aszerów.
Ben Aszer jest autorem przepisów masoreckich "Diqduque ha-Te'amin" (wydane drukiem w 1517) oraz "Szemon Suggin", zbioru 80 podobnie brzmiących wyrazów hebrajskich. Ten ostatni zbiór stał się częścią masory końcowej ("masora finalis") i wszedł w skład masoreckiego dzieła "Ochla we-Ochla" (wyd. 1864). Zaopatrzony w znaki samogłoskowe i akcenty ustalony przez ben Aszera tekst hebrajski Pisma Świętego, sporządzony według dokładnych przepisów masoreckich, stał się poprzez najlepsze zachowane w całości manuskrypty (Kodeks Leningradzki, Kodeks z Aleppo) powszechnie przyjętym w wydaniach Pisma Świętego ("textus receptus"). Ben Aszer pracował także nad tekstem aramejskim.

</doc>
<doc id="1044600" url="https://pl.wikipedia.org/wiki?curid=1044600" title="Ben Aszer">
Ben Aszer



</doc>
<doc id="1044610" url="https://pl.wikipedia.org/wiki?curid=1044610" title="Diecezja Abaetetuba">
Diecezja Abaetetuba

Diecezja Abaetetuba (łac. "dioecesis Abaëtetubensis") – diecezja rzymskokatolicka w Brazylii stanowiąca sufraganię archidiecezji Belém do Pará. 
Historia.
Diecezja powstała 25 listopada 1961 z części diecezji archidiecezji Belém do Pará, początkowo jako prałatura terytorialna Abaeté do Tocantins. 4 sierpnia 1981 prałatura została podniesiona do rangi diecezji.
Dane statystyczne.
Dane nie uwzględniają zmian terytorialnych.

</doc>
<doc id="1044614" url="https://pl.wikipedia.org/wiki?curid=1044614" title="Jan-Michael Vincent">
Jan-Michael Vincent

Jan-Michael Vincent (ur. 15 lipca 1944 w Denver, zm. 10 lutego 2019 w Asheville) – amerykański aktor i producent telewizyjny i filmowy. Odtwórca roli pilota helikoptera Stringfellow „String” Hawke w serialu CBS "Airwolf" (1984–1986) i protagonista Matt Johnson w komediodramacie Johna Miliusa "Wielka środa" (1978). Był także surferem.
Życiorys.
Wczesne lata.
Urodził się w Denver w Kolorado jako syn Doris Jane (z domu Pace) i Lloyda Whiteleya Vincenta. Miał brata Christophera. Gdy był nastolatkiem, rodzina przeprowadziła się do Hanford, w stanie Kalifornia, gdzie w 1963 ukończył szkołę średnią Hanford High School. Po ukończeniu Ventura College w stanie Południowej Kalifornii, znalazł się w szeregach Gwardii Narodowej.
Kariera.
Debiut ekranowy nastąpił w meksykańskim westernie "Bandyci" ("Los Bandidos", 1967), po czym agent od castingów Dick Clayton załatwił mu kontrakt z Universal Studios. Połknął bakcyla kina i już pozostał w westernie "Niezwyciężeni" ("The Undefeated", 1969) jako porucznik Bubba Wilkes u boku Johna Wayne’a i Rocka Hudsona. Był też obecny w filmach kryminalnych, grając role wymagające więcej zręczności fizycznej, niż talentu. Aktorską sprawność rozwijał na małym ekranie w serialach: CBS "Lassie" (1968), NBC "Bonanza" (1968–1969), ABC "Pozostali przy życiu" ("The Survivors", 1969) z udziałem George’a Hamiltona, CBS "Gunsmoke", (1971), ABC "Dan August" (1971) z Burtem Reynoldsem i ABC "Marcus Welby, lekarz medycyny" ("Marcus Welby, M.D.", 1973).
Krytyka filmowa odkryła go dzięki głównej roli hipisa Adriana, który styka się z wojskową przemocą w telewizyjnym dramacie ABC "Żołnierz, który zadeklarował pokój" ("Tribes", 1970), ale wyświetlanym także w kinach. Rola Jimmy’ego Grahama w dramacie "Going Home" (1971) z Robertem Mitchumem przyniosła mu nominację do nagrody Złotego Globu.
W głośnym filmie policyjnym Michaela Winnera "Zabójca zabójców" ("The Mechanic", 1972) z Charlesem Bronsonem był kompetentnym i bezwzględnym mordercą, który mierzy się z płatnym zabójcą na usługach mafii. Po podpisaniu kontraktu z wytwórnią Disneya, został zaangażowany do widowiskowej komedii familijnej "Największy atleta świata" ("The World’s Greatest Athlete", 1973), w którym pewien trener znajduje wspaniałego zawodnika w osobie dziecka afrykańskiej dżungli – następcy Tarzana. Zaskarbił sobie w roli Nanu sympatię młodej widowni wielu krajów. Następnie zagrał w westernie "Z zaciśniętymi zębami" ("Bite the Bullet", 1975) u boku Jamesa Coburna, Gene’a Hackmana i Candice Bergen oraz szeregu pełnych akcji filmach, w rodzaju kryminału "Cień Jastrzębia" ("Shadow of the Hawk", 1976), obrazu sci-fi na podstawie powieści Rogera Zelazny’ego "Aleja potępionych" ("Damnation Alley", 1977) w nominowanej do nagrody Saturna roli Tannera, komedii "Kaskaderzy" ("Hooper", 1978), w której był partnerem Burta Reynoldsa i Sally Field czy westernu "Kraj dla twardzieli" ("Hard Country", 1981) z Kim Basinger. Za kreację Byrona Henry’ego, dążącego do niezależności syna Victora 'Puga' (Robert Mitchum) w miniserialu ABC "Wichry wojny" ("The Winds of War", 1983) zdobył nominację do nagrody Złotego Globu.
Odniósł ogromny sukces jako zuchwały pilot Stringfellow „String” Hawke w pełnym ekscytującej akrobacji powietrznej serialu lotniczym CBS "Airwolf" (1984–1986, 1987) z Ernestem Borgnine. W czasie swojej trzysezonowej przygody z serialem, Vincent stał się jednym z najlepiej zarabiających aktorów w amerykańskiej telewizji, inkasując 200 tys. dolarów za odcinek.
Pojawił się także w operze mydlanej ABC "Hotel" (1986), filmie "Tarzan na Manhattanie" ("Tarzan in Manhattan", 1989) z tytułową rolą Joego Lary, serialu "Renegat" ("Renegade", 1994) z Lorenzo Lamasem, filmie sensacyjnym klasy B "Cichy zabójca Yakuza" ("Codename: Silencer", 1995) jako detektyw Reinhart oraz serialu CBS "Nash Bridges" (1997). W filmie akcji "Komandosi śmierci" ("Deadly Heroes", 1993) grał Cody’ego Granta, żołnierza wyruszającego z misją uratowania swojego towarzysza (Michael Paré), który został pojmany i jest poddawany torturom. W melodramacie komediowym Vincenta Gallo "Oko w oko z życiem" ("Buffalo '66", 1998) wystąpił jako Sonny, pracownik kręgielni.
Życie prywatne.
W latach 1974–1975 był żonaty z poznaną w college’u Bonnie Portman, z którą ma córkę Amber Springbird. 30 sierpnia 1986 poślubił Joanne Robinson, lecz w 1997 roku, osiem lat po ślubie zażądała rozwodu i wystąpiła o zakaz zbliżania się, zeznając, że Vincent się nad nią znęcał. W czerwcu 2000 ożenił się z Patricią Ann.
W 1983 został zatrzymany za jazdę po pijanemu i trafił na odwyk. Zmagał się z uzależnieniem od narkotyków i alkoholu. W 1996, kiedy prowadził samochód pod wpływem alkoholu, spowodował wypadek. Ponownie trafił na odwyk – tym razem przydzielono mu kuratora. W wypadku złamał trzy kręgi szyjne, a także uszkodził struny głosowe, co zmieniło barwę jego głosu. W 2000 został trzykrotnie aresztowany za picie alkoholu w miejscu publicznym i trafił do więzienia na dwa miesiące. W 2012 infekcja zaatakowała jego prawą nogę i aby go uratować, musiano dokonać amputacji; poruszał się dzięki protezie lub na wózku inwalidzkim.
Zmarł 10 lutego 2019 w szpitalu w Asheville, w Karolinie Północnej w wieku 73 lat. Przyczyną śmierci był atak serca.

</doc>
<doc id="1044616" url="https://pl.wikipedia.org/wiki?curid=1044616" title="Enkratyści">
Enkratyści

Enkratyści lub enkratyci (z gr. "Ἐγκρατηταί, enkratetai", „wstrzemięźliwi”) – członkowie różnych sekt gnostyckich z połowy II wieku. Założycielem jednej z nich, jak podaje Euzebiusz, był Tacjan Syryjczyk, uczeń świętego Justyna, męczennika. Innym przedstawicielem gnostyckiego enkratyzmu był Saturnin, który odrzucał małżeństwo i jedzenie mięsa.
Tacjan głosił, że Adam za grzech nieposłuszeństwa został potępiony przez Boga i że małżeństwo jest wymysłem szatana. Z tej przyczyny enkratyści wstrzymywali się (stąd nazwa) od zawierania związków małżeńskich, prokreacji, a także od picia wina i spożywania mięsa, bo uważali, że są one „dziełem szatana”. Nawet podczas sprawowania Wieczerzy Pańskiej nie pili wina, lecz wodę i dlatego zwano ich także "hydropatami", "hydroparastatami" ("ὑδροπαραστάται") lub "akwarianami" (łac. "aquarii").
Odrzucali prawie w całości Stary Testament.
Człowiek, zgodnie z ich nauką, składa się z materii i duszy, przy czym dusza będzie nieśmiertelna tylko wtedy, gdy zostanie zaakceptowana przez Boga.

</doc>
<doc id="1044618" url="https://pl.wikipedia.org/wiki?curid=1044618" title="Abaradira">
Abaradira

Abaradira (łac. "Abaradirensis") – stolica historycznej diecezji we Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne. 
Historia.
Ze starożytnej diecezji jest tylko znany jeden biskup, Prefekcjan ("Praefectianus"), który został wezwany przez króla Wandalów Huneryka na synod w Karaginie w 484 r., a wkrótce potem został zesłany na wygnanie. 

</doc>
<doc id="1044619" url="https://pl.wikipedia.org/wiki?curid=1044619" title="Thomas Erastus">
Thomas Erastus

Thomas Erastus, dr prof. medycyny w Bazylei, ur. w 1524 w Baden – zm. w 1583 w Bazylei. Autor wielu dzieł z zakresu teologii w oparciu o poglądy Zwingliego i całkowicie przeciwnych poglądom Kalwina.
Był głosicielem teorii, według której religia winna być w całości podporządkowana władzom świeckim, w jego rozumieniu wyższym od duchownych.
Od jego nazwiska - szczególnie w Anglii i Szkocji - pogląd ten nosi nazwę erastianizmu.

</doc>
<doc id="1044622" url="https://pl.wikipedia.org/wiki?curid=1044622" title="Abari">
Abari

Diecezja Abari (łac. "Abaritanus") – stolica historycznej diecezji we Cesarstwie rzymskim w prowincji Byzacena, współcześnie w Tunezji. Jest znany jeden biskup z V wieku. Obecnie katolickie biskupstwo tytularne. 

</doc>
<doc id="1044623" url="https://pl.wikipedia.org/wiki?curid=1044623" title="Śląska Akademia Medyczna">
Śląska Akademia Medyczna



</doc>
<doc id="1044627" url="https://pl.wikipedia.org/wiki?curid=1044627" title="Pasek boczny systemu Windows">
Pasek boczny systemu Windows

Pasek boczny systemu Windows – funkcja (pasek na dodatki) dostępna w systemie Windows Vista, która pozwala na dodawanie widżetów.
Jedna z możliwości Paska bocznego systemu Windows to przeciąganie widżetów poza pasek na pulpit.
Jego odpowiednikami są:
Dashboard w OS X i SuperKaramba w środowisku graficznym KDE.
Historia.
Windows Longhorn.
Pasek boczny systemu Windows wprowadzono po raz pierwszy we wczesnych wersjach testowych Windows Longhorn. W buildzie 4051 była możliwość włączenia do Sidebara tradycyjnego paska zadań systemu Windows.
Windows Vista.
Z czasem Sidebar został na pewien czas wycięty z Visty, lecz później został znów włączony do systemu, lecz bez możliwości połączenia go z paskiem zadań.
Windows 7.
W Windows 7 zrezygnowano z paska bocznego. Gadżety można umieszczać bezpośrednio na pulpicie.
Windows 8
Gadżety systemu Windows zostały usunięte z systemu Windows 8. Istnieją zamienniki posiadające gadżety, które są zgodne z Windows 8, 8.1 i 10.

</doc>
<doc id="1044629" url="https://pl.wikipedia.org/wiki?curid=1044629" title="Dolina Spalona">
Dolina Spalona

Dolina Spalona (słow. "Spálená dolina") – boczne odgałęzienie Doliny Rohackiej w słowackich Tatrach Zachodnich. Dawniej nazywana była także Doliną Zieloną ("Zelená dolina"), a w literaturze polskiej również Doliną Banikowską i Zadnią Spaloną.
Topografia.
Opada spod Banikowskiej Przełęczy w północno-wschodnim kierunku do Doliny Rohackiej, do koryta Rohackiego Potoku. Północno-zachodnie zbocza Doliny Spalonej tworzy grzbiet Zadniej Spalonej, południowe grań główna Tatr Zachodnich na odcinku od Spalonej Kopy przez Pachoła i Banówkę po Hrubą Kopę. Południowo-wschodnie zbocza tworzy grzbiet Hrubej Kopy i Przednie Zielone.
Opis doliny.
Według Józefa Nyki Dolina Spalona to jedno z najładniejszych miejsc słowackich Tatr Zachodnich, zarówno dawniej, jak i obecnie często odwiedzane przez polskich turystów. Jest dużym kotłem lodowcowym, który do Doliny Rohackiej opada progiem o wysokości 200 m. Ma powierzchnię ok. 2,3 km². W zboczu doliny, na wysokości ok. 1450 m n.p.m. znajduje się duża bula, na której dawniej stały szałasy pasterskie. Obecnie wśród kosówki usytuowany jest w tym miejscu niewielki placyk – rozdroże szlaków turystycznych, stoły i ławki dla turystów. Dno doliny zawalone granitowymi głazami, wśród których są liczne wyleżyska. Pod Banówką i Hrubą Kopą znajdują się ogromne stożki piargowe, jedne z najbardziej typowych w Tatrach Zachodnich. W Dolinie Spalonej często można zobaczyć kozice, a na zboczach Spalonej Kopy mają swoje nory świstaki tatrzańskie. We wschodniej części doliny znajduje się niewielki Zielony Stawek zamknięty moreną, pod którą skalny próg opada do doliny ścianą o wysokości ok. 200 m.
Historia.
Nazwa doliny jest pochodzenia ludowego, pasterskiego. Dawniej była tutaj Hala Spalona obejmująca Dolinę Spaloną, jej zbocza oraz Małą Spaloną Dolinę. Hala ta wymieniana jest w dokumentach z XVII wieku, a wypasali na niej mieszkańcy Zuberca i Malatyny. Dawniej często penetrowali ją zielarze, zbierający masowo tutaj rosnącą goryczkę kropkowaną – roślinę o udokumentowanych własnościach leczniczych. Również obecnie roślina ta licznie porasta górną część doliny. Przed II wojną światową Dolina Spalona była też popularna wśród narciarzy.

</doc>
<doc id="1044632" url="https://pl.wikipedia.org/wiki?curid=1044632" title="Eduardo Moya">
Eduardo Moya

Eduardo Moya Castillo (ur. 1 stycznia 1981 w Monesterio) – hiszpański piłkarz grający w norweskim klubie FK Fyllingsdalen na pozycji prawego obrońcy.

</doc>
<doc id="1044633" url="https://pl.wikipedia.org/wiki?curid=1044633" title="Marcos García Barreno">
Marcos García Barreno

Marcos García Barreno (ur. 21 marca 1987 w Sant Antoni de Portmany) – hiszpański piłkarz występujący na pozycji pomocnika w CD Ibiza Islas Pitiusas.
Życiorys.
Wychowanek Villarreal CF, w swojej karierze grał także w takich zespołach jak Recreativo Huelva, Real Sociedad, Real Valladolid, Xerez CD, SD Ponferradina, CE Sabadell, Górnik Łęczna, Beroe Stara Zagora i Miedź Legnica. Były młodzieżowy reprezentant Hiszpanii, w 2004 roku wraz z kadrą do lat 17 sięgnął po młodzieżowe wicemistrzostwo Europy.

</doc>
<doc id="1044634" url="https://pl.wikipedia.org/wiki?curid=1044634" title="Javier Camuñas Gallego">
Javier Camuñas Gallego

Javier Camuñas Gallego (ur. 17 lutego 1980 w Madrycie) – hiszpański piłkarz, pomocnik lub napastnik, od 2012 gracz Deportivo La Coruña, dokąd jest wypożyczony z Villarrealu. Jest wychowankiem klubu CA Pinto, następnie terminował w rezerwach Rayo Vallecano, a w 2001 trafił do Getafe CF. W 2002 wrócił do Rayo, gdzie grał w pierwszej drużynie, a następnie zaliczył pobyt w takich drużynach jak Ciudad de Murcia i Xerez CD. W 2007 przeszedł do Recreativo Huelva, a w 2009 do Osasuny.

</doc>
<doc id="1044636" url="https://pl.wikipedia.org/wiki?curid=1044636" title="Jesús Vázquez">
Jesús Vázquez

Antonio Jesús Vázquez Muñoz znany też jako Jesús Vázquez (ur. 18 stycznia 1980 roku w Sewilli) – hiszpański piłkarz, grający w Deportivo La Coruña na pozycji pomocnika.
Kariera piłkarska.
Vazquez jest wychowankiem CF Extremadura. W 2002 roku opuścił przeszedł do CD Tenerife, gdzie występował przez cztery kolejne sezony. W 2006 roku trafił do Recreativo Huelva, w którym występował do 2011 roku. Przed sezonem 2011-12 został graczem Deportivo La Coruña.

</doc>
<doc id="1044637" url="https://pl.wikipedia.org/wiki?curid=1044637" title="Quique Álvarez">
Quique Álvarez

Quique Álvarez, właśc. Enrique Ávarez Sanjuán (ur. 20 lutego 1975 w Vigo) – hiszpański piłkarz, grający na pozycji środkowego obrońcy.
Kariera.
Jest wychowankiem szkółki piłkarskiej FC Barcelona. Początkowo występował w drużynie rezerw "C", a następnie w "B". W pierwszej drużynie FCB zaliczył zaledwie jedno spotkanie i w 1997 roku przeniósł się do CD Logroñés, gdzie grał przez rok. W latach 1998–2000 był zawodnikiem UE Lleida, a następnie trafił do Villarreal CF. Tam miał pewne miejsce w podstawowej jedenastce i przez 7 lat wystąpił w 186 meczach i zdobył 5 goli. Zadebiutował też w rozgrywkach Ligi Mistrzów w sezonie 2005/2006 dochodząc z Villarrealem do półfinału. W 2007 roku odszedł do Recreativo Huelva. W 2009 roku zakończył karierę.
W Primera División rozegrał 200 spotkań i zdobył 5 bramek.

</doc>
<doc id="1044638" url="https://pl.wikipedia.org/wiki?curid=1044638" title="Poli (piłkarz)">
Poli (piłkarz)

Poli, właśc. Hipólito Fernández Serrano (ur. 20 marca 1977 w Sewilli) – hiszpański piłkarz grający na pozycji lewego obrońcy. Karierę rozpoczął w CF Extremadura, następnie występował w takich zespołach jak: RCD Mallorca, z którą w 2003 roku wywalczył Puchar Hiszpanii, Deportivo Alavés oraz Recreativo Huelva.
W Primera División rozegrał 191 spotkań.

</doc>
<doc id="1044639" url="https://pl.wikipedia.org/wiki?curid=1044639" title="Iván Morovic Fernández">
Iván Morovic Fernández

Iván Morovic Fernández (ur. 24 marca 1963 w Viña del Mar) – chilijski szachista, arcymistrz od 1986 roku.
Kariera szachowa.
Od pierwszych lat 80. należy do ścisłej czołówki chilijskich szachistów. W roku 1981 zdobył tytuł mistrza kraju. Pomiędzy 1978 a 2012 r. trzynastokrotnie (w tym 9 razy na I szachownicy) wystąpił na szachowych olimpiadach, w roku 1984 zdobywając brązowy medal za indywidualny wynik na III szachownicy. W 1985 r. reprezentował Chile na drużynowych mistrzostwach państw panamerykańskich, na których wraz z drużyną zdobył brązowy medal oraz wystąpił w turnieju międzystrefowym (eliminacji mistrzostw świata) w Tunisie, zajmując XIII miejsce. Rok później otrzymał, jako pierwszy Chilijczyk w historii, tytuł arcymistrza. Dwukrotnie brał udział w turniejach o mistrzostwo świata rozgrywanych systemem pucharowym, w obu przypadkach odpadając w I rundzie: w 1997 w Groningen przegrał z Talem Shakedem, a w 2004 w Trypolisie - z Viorelem Iordachescu. W 2009 r. wystąpił w rozegranym w Chanty-Mansyjsku turnieju o Puchar Świata, w I rundzie przegrywając w Siergiejem Rublewskim.
Największy sukces w karierze osiągnął w 1993 r., samodzielnie zwyciężając w bardzo silnie obsadzonym (XVI kat. FIDE) turnieju w Las Palmas (przed Viswanathanem Anandem, Aleksandrem Chalifmanem, Arturem Jusupowem, Michaelem Adamsem, Zurabem Azmaiparaszwilim, Weselinem Topałowem, Kiryłem Georgijewem, Larrym Christansenem i Manuelem Rivas Pastorem). Do innych znaczących jego sukcesów w turniejach międzynarodowych należą m.in. dz. I m. w Buenos Aires (1978, "Clarin B", wraz z Raimundo Garcią), I m. w mistrzostwach panamerykańskich juniorów do la 18 w Mercedes (1979), dwukrotnie dz. III m. w mistrzostwach świata juniorów do lat 20 w Dortmundzie (1980) oraz Kopenhadze (1982), I m. w Ramat Hasharon (1980), dz. I m. w Corrientes (1985, turniej strefowy, wraz z Miguelem Quinterosem), II m. w Rio de Janeiro (1985), dz. I m. w Santa Catalina (1987, wraz z Manuelem Rivas Pastorem), remis 3 - 3 w meczu z Borisem Spasskim (Viña del Mar, 1989) oraz pokonanie 3½ – 2½ Wiktora Korcznoja (Santiago, 1991), I m. w Las Palmas (1994, "open"), I m. w Santiago de Chile (1995, turniej strefowy), dz. I m. w North Bay (1995, wspólnie z Patrickiem Wolffem), dz. I m. w Buenos Aires (1997, memoriał Miguela Najdorfa, wraz z Emilem Sutowskim), dz. I m. w Hawanie (1998, memoriał Jose Raula Capablanki, wraz z m.in. Robertem Hübnerem), dz. I m. w Pinamarze (2002, wraz z Pablo Zarnickim i Pablo Ricardim) oraz dz. I m. w Santosie (2003, wraz z Gilberto Milosem). W 2003 r. zdobył w Buenos Aires brązowy medal mistrzostw Ameryki.
Najwyższy ranking w karierze osiągnął 1 stycznia 1999 r., z wynikiem 2613 punktów zajmował wówczas 58. miejsce na światowej liście FIDE, jednocześnie zajmując 1. miejsce wśród chilijskich szachistów.

</doc>
<doc id="1044640" url="https://pl.wikipedia.org/wiki?curid=1044640" title="Ivan Morović Fernandez">
Ivan Morović Fernandez



</doc>
<doc id="1044641" url="https://pl.wikipedia.org/wiki?curid=1044641" title="Xavi Jiménez">
Xavi Jiménez

Xavi Jiménez, właśc. Javier Jiménez Santafé (ur. 21 stycznia 1979 w Santa Coloma de Gramenet) – hiszpański piłkarz grający na pozycji pomocnika.
Kariera.
Jiménez jest wychowankiem UDA Gramenet, a następnie występował w takich klubach jak: Villarreal CF, Elche CF, ponownie Villarreal, CD Onda, Gramenet, Recreativo Huelva, Ciudad de Murcia, Albacete Balompié, UE Lleida oraz UE Sant Andreu.
W Segunda División rozegrał 188 spotkań i zdobył 13 bramek.

</doc>
<doc id="1044642" url="https://pl.wikipedia.org/wiki?curid=1044642" title="Carlos Martins">
Carlos Martins

Carlos Jorge Neto Martins (wym. ; ur. 29 kwietnia 1982 roku w Oliveira do Hospital) – portugalski piłkarz, grający na pozycji ofensywnego pomocnika. W 2016 roku zakończył piłkarską karierę.
Kariera klubowa.
Martins jest wychowankiem szkółki piłkarskiej Sportingu. Początkowo miał problemy z przebiciem się do podstawowej jedenastki klubu i na sezon 2001/2002 został wypożyczony do SC Campomaiorense, a w 2003 roku do Académiki Coimbra. W 2003 roku wraz z przyjściem trenera Fernando Santosa i zmianie taktyki stał się podstawowym zawodnikiem w składzie Sportingu. W 2005 roku dotarł do finału Pucharu Portugalii, w 2006 i 2007 wywalczył wicemistrzostwo, a w 2007 dołożył także krajowy puchar. W lutym 2007 roku trener Paulo Bento odsunął zawodnika od składu ze względów dyscyplinarnych. Kontrakt piłkarza wygasał z końcem czerwca 2007 roku i po tym dniu został zawodnikiem Recreativo Huelva.
W Hiszpanii stał się podstawowym zawodnikiem swojej drużyny zaliczając aż 32 występy w meczach ligowych w sezonie 2007/2008. Na początku lipca 2008 roku, podpisał pięcioletni kontrakt z Benficą. Kosztował działaczy portugalskiego klubu 3 miliony euro. W Benfice nigdy nie udało mu się wywalczyć na stałe miejsca w pierwszym składzie, choć trener Jorge Jesus często korzystał z jego usług. 21 marca 2009 roku wywalczył z Benficą Puchar Ligi Portugalskiej wykorzystując decydujący rzut karny w serii jedenastek przeciwko swojemu macierzystemu klubowi - Sportingowi. Na początku sezonu 2009/2010 doznał kontuzji, która wykluczyła go z gry w pierwszej połowie sezonu. 13 sierpnia 2011 roku został wypożyczony do Granady. Po kolejnym dobrym sezonie w Hiszpanii, Andaluzyjczycy chcieli wypożyczyć go na kolejny sezon, jednak Benfice interesował jedynie transfer definitywny w związku z czym piłkarz wrócił do Lizbony.
Latem 2012 roku udany okres przygotowawczy przed sezonem 2012/2013 spowodował, że Benfica przedłużyła kontrakt z zawodnikiem do czerwca 2016 roku. W trakcie sezonu grał jednak niewiele, a w meczu przeciwko GD Estoril-Praia rozegranym 13 maja 2013 roku wszedł na boisko przy stanie 1-1, a w 70. minucie został ukarany żółtą kartką, a osiem minut później drugą, a w konsekwencji czerwoną. Spotkanie zakończyło się remisem, a Benfica straciła szansę na wygranie tytułu. Po tym spotkaniu, a także konflikcie z trenerem Jesusem, Martins dostał polecenie szukania nowego klubu. Martins nie znalazł nowego klubu w efekcie czego cały sezon 2013/2014 spędził w drużynie B. 
16 września 2014 roku rozwiązał swoją umowę z Benficą i podpisał roczny kontrakt z CF Os Belenenses. W nowym klubie zadebiutował dopiero w styczniu 2015 roku w pucharowym meczu przeciwko SC Braga przegranym 1:7.
30 lipca 2015 roku zdobył dwie bramki w meczu eliminacji do Ligi Europy przeciwko IFK Göteborg. 4 września 2016 roku klub ogłosił rozwiązanie kontraktu z zawodnikiem.
Kariera reprezentacyjna.
W 2004 roku był członkiem kadry olimpijskiej na Olimpiadzie w Atenach. W reprezentacji Portugalii Martins zadebiutował 1 września 2006 w przegranym 2:4 towarzyskim meczu z Danią. 

</doc>
<doc id="1044643" url="https://pl.wikipedia.org/wiki?curid=1044643" title="Bino (piosenkarz)">
Bino (piosenkarz)

Bino właściwie Benedetto Arico (ur. 24 kwietnia 1953 w Palermo; zm. 19 października 2010 tamże) – włoski piosenkarz, najbardziej znany z piosenki "Mama Leone" z 1978. Utwór ten wykonywali później m.in. Drupi i Laibach.

</doc>
<doc id="1044646" url="https://pl.wikipedia.org/wiki?curid=1044646" title="Dani Bautista">
Dani Bautista

Dani Bautista, właśc. Daniel Bautista Pina (ur. 25 lutego 1981 w Sewilli) – hiszpański piłkarz, grający w Gironie na pozycji obrońcy. Jest wychowankiem Sevilli. W 2003 przeszedł do SD Eibar, grającego w Segunda División, a następnie na rok trafił do Celty Vigo. W 2005 występował w Ciudad de Murcia, a od lata tamtego roku był piłkarzem Recreativo Huelva. Występował w nim do 2008, kiedy to przeniósł się do Hérculesa. Latem 2010 odszedł do Girony.

</doc>
<doc id="1044648" url="https://pl.wikipedia.org/wiki?curid=1044648" title="Martín Cáceres">
Martín Cáceres

José Martín Cáceres Silva (ur. 7 kwietnia 1987 w Montevideo) – urugwajski piłkarz występujący na pozycji obrońcy w amerykańskim klubie Los Angeles Galaxy.
Kariera.
Poprzednie kluby zawodnika to: Defensor Sporting, Villarreal CF, FC Barcelona, Recreativo Huelva oraz Juventus F.C. Do Barcelony trafił w czerwcu 2008 i podpisał z nią 4-letni kontrakt. Działacze klubu zapłacili za niego 16,5 mln euro. Latem 2009 został wypożyczony do Juventusu z możliwością wykupienia zawodnika na stałe po zakończeniu sezonu. 12 września w zwycięskim 2:0 meczu przeciwko S.S. Lazio zadebiutował w Serie A i strzelił jednego gola. Po zakończeniu sezonu 2009/2010 wrócił do Barcelony. W następnym sezonie został znów wypożyczony, tym razem do klubu FC Sevilla, która wykupiła go z początkiem sezonu 2011/2012 za kwotę 3 mln euro + ewentualne bonusy w wysokości 1,5 mln euro. W zimowym okienku transferowym w 2012 ponownie trafił do Juventusu na zasadzie wypożyczenia, tym razem z Sevilli za 1,2 mln euro.
Razem z reprezentacją Urugwaju w 2010 zajął 4. miejsce na Mistrzostwach Świata 2010 w RPA, a także 1. miejsce na Copa América 2011. Latem działacze "Starej Damy" postanowili wykupić 25-latka. Zapłacili za niego 8 mln euro
Statystyki kariery.
"Stan na 6 lipca 2018"

</doc>
<doc id="1044649" url="https://pl.wikipedia.org/wiki?curid=1044649" title="Elwira Kamińska">
Elwira Kamińska

Elwira Kamińska (ur. 9 grudnia 1912, zm. 30 czerwca 1983) – choreograf, pedagog, współtwórczyni Państwowego Zespołu Pieśni i Tańca "Śląsk". 
Życiorys.
Całe swe życie związała z muzyką i tańcem. Przygotowanie choreograficzne zdobyła w krakowskiej Akademii Muzycznej oraz Konserwatorium w Budapeszcie.
Od stycznia 1953 roku podjęła współpracę ze Stanisławem Hadyną, uczestnicząc w tworzeniu Zespołu "Śląsk".
Na przełomie lat pięćdziesiątych i sześćdziesiątych XX wieku zrealizowała kontrakt artystyczny z Zespołem "Mazowsze", tworząc dla niego całkowicie nowy układ ruchu scenicznego i tańca. 
Zmarła 30 czerwca 1983 roku, w przeddzień jubileuszu trzydziestolecia istnienia "Śląska". Spoczywa na cmentarzu przy ulicy Francuskiej w Katowicach.

</doc>
<doc id="1044650" url="https://pl.wikipedia.org/wiki?curid=1044650" title="Iago Bouzón">
Iago Bouzón

Iago Bouzón Amoedo (ur. 16 czerwca 1983 roku w Redondeli) – hiszpański piłkarz, grający w Omonii Nikozja na pozycji środkowego obrońcy. Iago pochodzi z Galicji i tam też rozpoczął karierę w Celcie Vigo, w barwach której występował w latach 1999-2005, m.in. zaliczając debiut w Lidze Mistrzów. Grał też w Recreativo Huelva.

</doc>
<doc id="1044652" url="https://pl.wikipedia.org/wiki?curid=1044652" title="Rafael Barber">
Rafael Barber

Rafael Barber Rodríguez (ur. 2 sierpnia 1980 w Aielo de Malferi) – hiszpański piłkarz, grający na pozycji pomocnika. Jest wychowankiem Ontinyent CF, następnie przez 3 lata występował w UB Conquense, a w 2005 roku przeszedł do Recreativo.
W Primera División rozegrał 60 spotkań.

</doc>
<doc id="1044654" url="https://pl.wikipedia.org/wiki?curid=1044654" title="Silvestre Varela">
Silvestre Varela

Silvestre Manuel Gonçalves Varela (wym. []; ur. 2 lutego 1985 w Almadzie) – portugalski piłkarz występujący na pozycji skrzydłowego w portugalskim klubie Belenenses SAD.
Kariera piłkarska.
Karierę rozpoczynał w Sportingu. Występował w młodzieżowej reprezentacji Portugalii U-21, a w seniorskiej kadrze zadebiutował 3 marca 2010 roku w zwycięskim 2:0 meczu z Chinami. Podczas Euro 2012 zdobył bramkę na 3:2 dla Portugalii, co dało zwycięstwo w meczu z Danią.

</doc>
<doc id="1044655" url="https://pl.wikipedia.org/wiki?curid=1044655" title="Julio César Cáceres López">
Julio César Cáceres López



</doc>
<doc id="1044656" url="https://pl.wikipedia.org/wiki?curid=1044656" title="Ion Heliade-Rădulescu">
Ion Heliade-Rădulescu

Ion Heliade-Rădulescu [jon heliade-radulesku] (ur. 6 stycznia 1802 w Târgoviște, zm. 9 maja 1872 w Bukareszcie) – wołoski i rumuński polityk, filolog, poeta, prozaik i tłumacz. Jeden z głównych przedstawicieli rumuńskiego odrodzenia narodowego na Wołoszczyźnie. Jeden z propagatorów reromanizacji języka rumuńskiego.
Życie.
Studiował na pierwszej, nowo powstałej wołoskiej szkole wyższej, która mieściła się przy monasterze św. Sawy w Bukareszcie. Od 1820 roku pracował tam jako nauczyciel oraz dyrektor. W 20-40 latach XIX wieku był organizatorem i działaczem rumuńskiego odrodzenia narodowego na Wołoszczyźnie. Wydawał pierwsze pisane po rumuńsku periodyki "Curierul Românesc" (1829-1848) i "Curierul de ambe sexe" (1837-1847). Był współzałożycielem wielu rozmaitych organizacji artystycznych, m.in. Towarzystwa Literackiego (powstało w 1827 r.) i Towarzystwa Filharmonicznego (powstało w 1833 roku). Pełnił również funkcję dyrektora Archiwum Wołoskiego. W ramach projektu "Biblioteka Świata" stworzonego w 1846 r., wydawał rumuńskie przekłady dzieł światowej literatury, np. Dantego, Moliera, Dumasa, Balzaca, Victora Hugo, Byrona, Goethego, Schillera i wielu innych. W czasie Wiosny Ludów w 1848 roku został członkiem rządu tymczasowego na Wołoszczyźnie. Po klęsce poniesionej przez rewolucjonistów przebywał 10 lat na emigracji na wyspie Chios, w Carogrodzie i w Paryżu. Po powrocie do kraju w 1858 roku usiłował znowu brać czynny udział w życiu politycznym i kulturowym nowo powstałych Zjednoczonych Księstw Mołdawii i Wołoszczyzny.
Jego działalność inspirowała przede wszystkim wielu rumuńskich pisarzy romantycznych.
Twórczość.
Dziełem, które przyniosło Heliadovi-Rădulescovi największą sławę, była "Gramatyka rumuńska" (rum. "Gramatica românească," 1828). W dziele tym zaproponował uproszczenie ortografii, oczyszczenie języka ze słów pochodzenia nieromańskiego, wzbogacenie słownictwa za pomocą słów zapożyczonych z łaciny i języków romańskich. Propagował sztuczne upodabnianie języka rumuńskiego do włoskiego o czym świadczy np. praca "Pararely pomiędzy dialektem rumuńskim a włoskim" (rum. "Pararelismu între dialectele românu şi italianu," 1840-1841).

</doc>
<doc id="1044658" url="https://pl.wikipedia.org/wiki?curid=1044658" title="YES2">
YES2

YES2 (ang. Young Engineers' Satellite 2 - satelita młodych inżynierów) – międzynarodowy ładunek satelitarny finansowany przez ESA, stanowiący owoc pracy 100 studentów z 25 uniwersytetów z krajów europejskich (w tym Polski), Kanady i Japonii, wyniesiony na satelicie Foton M-3. Jest to pierwszy ładunek, na którym znalazły się polskie komponenty wytworzone przez prywatnych producentów. Zakładany czas pracy wynosił 7-10 godzin. Eksperyment powiódł się tylko częściowo.
Przebieg misji.
25 września od YES2 oddzielił się lądownik Fotino i za pomocą linki o długości ok. 30 km miał zostać opuszczony w kierunku Ziemi i zdeorbitowany (lądowanie miało nastąpić o 07:55, niedaleko Dierżawinska, w Kazachstanie). Proces opuszczania lądownika na lince nie powiódł się jednak. Rozpoczęty o 05:46:33 przebiegał normalnie w pierwszej fazie, tj. do rozwinięcia 3380 metrów. Faza druga przebiegała pomyślnie do momentu rozwinięcia 8490 metrów. Wtedy też doszło do zakłócenia procesu rozwijania, prędkość spadła z 12 do 5 m/s. Linka została przecięta około godz. 07:20, wtedy gdy powinna być już cała rozwinięta. Fotino pozostał na orbicie zbliżonej do orbity satelity Foton i niedługo później wszedł w atmosferę ziemską. Nie udało się zlokalizować miejsca jego upadku.
Wkład polski.
W misji wzięli udział również studenci z Polski, głównie wydziałów Mechanicznego Energetyki i Lotnictwa oraz Elektroniki i Technik Informacyjnych Politechniki Warszawskiej. Zbudowali oni komorę helową do pomiaru temperatury linki rozwijanej w przestrzeni kosmicznej. Następnie, dzięki dwóm półrocznym stażom, polscy studenci partycypowali w pisaniu oprogramowania satelity, budowie stacji naziemnej, elementów urządzeń komunikacyjnych, sterownika silnika krokowego, mechanicznych elementów naziemnych wspomagających misję, konstruowaniu obudowy podzespołów, elementów struktury statku, tworzenia dokumentacji graficznej, oraz budowie makiety wagowej ("mass dummy unit").

</doc>
<doc id="1044664" url="https://pl.wikipedia.org/wiki?curid=1044664" title="Cyfrowy rejestrator wideo">
Cyfrowy rejestrator wideo

Cyfrowy rejestrator wideo (DVR) – urządzenie nagrywające wideo w cyfrowym formacie na dysku twardym lub na innym medium.
Ze względu na budowę i funkcje można wyróżnić cyfrowe rejestratory wideo na bazie komputera klasy PC oraz urządzenia w specjalnej obudowie wyprodukowane wyłącznie do celów nagrywania wideo w systemie telewizji przemysłowej.
Spotykane obecnie rejestratory cyfrowe wideo:

</doc>
<doc id="1044666" url="https://pl.wikipedia.org/wiki?curid=1044666" title="Racing Club de Lens">
Racing Club de Lens



</doc>
<doc id="1044667" url="https://pl.wikipedia.org/wiki?curid=1044667" title="Giichi Tanaka">
Giichi Tanaka

 – japoński generał i polityk, premier kraju, zwolennik tworzenia mocarstwowej pozycji Japonii kosztem Republiki Chińskiej.
Zarys biografii.
W 1886 ukończył Szkołę Oficerską Sił Lądowych, a w 1892 – Wyższą Szkołę Sił Lądowych. Od 1911 kierował Departamentem Spraw Wojskowych w Ministerstwie Sił Lądowych. Od 1925 przewodniczący partii Seiyūkai. W 1927 został premierem Japonii. Stworzył i następnie ogłosił plan podboju świata przez Japonię.
Był wieloletnim spiskowcem, m.in. współtwórcą planu zamachu na Zhang Zuolina, ojca Zhang Xuelianga, ówczesnego marszałka wojsk mandżurskich. Działał jako członek japońskiej Tajnej Rady. Urząd premiera objął wiosną 1927, zamieniając po kilku godzinach większość polityków na wojskowych. Chciał osiągać swoje cele przy użyciu agresywnej polityki, w czym przeszkodzić mogliby mu politycy. 30 kwietnia 1927 ogłosił idee zakładające m.in. wyższość rasy japońskiej nad pozostałymi, co uzasadniał tym, iż (w wierzeniach shintoistycznych) cesarz jest synem boga. Początkowo dążył do zajęcia całej Azji, a następnie – świata.
Z powodu zawarcia sojuszu pomiędzy Zhang Xueliangiem a Czang Kaj-szekiem, Japończycy powoli przestali wierzyć w powodzenie planu Tanaki, przez co jego gabinet stracił swą pozycję do tego stopnia, iż 1 lipca 1929 podał się do dymisji. Tanaka ogromnie przeżył tę sytuację. Uważał, że tracąc poparcie społeczeństwa japońskiego utracił to, co jest dla niego najważniejsze. Skutkiem tego zaczął chorować. 29 września 1929 zmarł na zawał serca. Po jego śmierci dokument, w którym zawarł swoje poglądy, został nazwany „Testamentem Tanaki”. W następnych latach podjęto wysiłki w celu ich realizacji.

</doc>
<doc id="1044668" url="https://pl.wikipedia.org/wiki?curid=1044668" title="Racing Lens">
Racing Lens



</doc>
<doc id="1044669" url="https://pl.wikipedia.org/wiki?curid=1044669" title="Jacobo Sanz Ovejero">
Jacobo Sanz Ovejero

Jacobo Sanz Ovejero (ur. 10 lutego 1983 roku w Valladolid) – hiszpański piłkarz, grający na pozycji bramkarza w CD Tenerife, do którego jest wypożyczony z PAOK FC. W przeszłości był także zawodnikiem Realu Valladolid, Palencii, Realu Jaén, Getafe CF, Numancii Soria i Asterasie Tripolis.

</doc>
<doc id="1044670" url="https://pl.wikipedia.org/wiki?curid=1044670" title="Louis Félix Marie François Franchet d'Esperey">
Louis Félix Marie François Franchet d'Esperey



</doc>
<doc id="1044671" url="https://pl.wikipedia.org/wiki?curid=1044671" title="José Manuel Suárez Rivas">
José Manuel Suárez Rivas

José Manuel Suárez Rivas (ur. 18 lutego 1974 roku w Sietes) - hiszpański piłkarz, grający od 2008 roku w CD Lealtad na pozycji obrońcy. Jest wychowankiem Realu Oviedo. Następnie występował w Valencii CF, Racingu Santander, Deportivo Alavés, Realu Murcia, angielskim Watfordzie i Numancii.

</doc>
<doc id="1044673" url="https://pl.wikipedia.org/wiki?curid=1044673" title="Grégory Béranger">
Grégory Béranger

Grégory Béranger (ur. 30 sierpnia 1981 w Cannes) – francuski piłkarz, grający w Elche CF. Występuje na pozycji obrońcy.
Jest wychowankiem klubu Cagnes-sur-Mer. Następnie trafił do AS Cannes, wywodzącego się z jego rodzinnej miejscowości. W 2003 roku zadebiutował w trzeciej lidze i grał tam do 2005 roku. Wtedy to przeniósł się do grającego w Segunda División Racingu de Ferrol, gdzie spędził jeden sezon, a w 2006 roku przeszedł do Numancii. Grał tam przez dwa lata, po czym przeszedł do Espanyolu. W sezonie 2009/2010 był wypożyczony do UD Las Palmas. Latem 2010 odszedł do Tenerife.

</doc>
<doc id="1044676" url="https://pl.wikipedia.org/wiki?curid=1044676" title="Sergio Boris">
Sergio Boris

Sergio Boris, właśc. Sergio Boris González Monteagudo (ur. 26 maja 1980 w Avilés) - hiszpański piłkarz, grający w Numancia Soria na pozycji obrońcy.
Jest wychowankiem Realu Oviedo. Najpierw występował w drużynie "B", a w 1998 przesunięto go do pierwszego zespołu i wtedy też zadebiutował w Primera División. Przez 4 lata wystąpił w 110 ligowych meczach Realu i zdobył 1 gola. W 2002 roku przeszedł do Realu Sociedad. W drużynie tej grał przez 3 lata z roczną przerwą na wypożyczenie do drugoligowej Córdoby CF w sezonie 2004/2005. Od 2006 jest piłkarzem Numancii.

</doc>
<doc id="1044677" url="https://pl.wikipedia.org/wiki?curid=1044677" title="Kenji Fukuda">
Kenji Fukuda

 - japoński piłkarz, grający od 2008 r. w AO Ionikos na pozycji skrzydłowego.
Fukuda jest wychowankiem Nagoya Grampus Eight, w barwach której zadebiutował w J-League. W 2001 r. przeszedł do FC Tokio, a w 2004 r. do Vegalta Sendai. Następnie bywał wypożyczany do: paragwajskiego Club Guaraní, meksykańskich CF Pachuca i Club Irapuato oraz hiszpańskich CD Castellón i Numancii Soria.

</doc>
<doc id="1044679" url="https://pl.wikipedia.org/wiki?curid=1044679" title="Rajd Rzeszowski 2006">
Rajd Rzeszowski 2006

15. edycja Rajdu Rzeszowskiego będąca 6. rundą sezonu 2006 Rajdowych Samochodowych Mistrzostw Polski (5. rundą jeśli nie liczyć odwołanego Rajdu Dolnośląskiego) odbyła się w dniach 3-5 sierpnia. W imprezie triumfowała załoga Michał Sołowow/Maciej Baran. Druga na mecie zameldowała się załoga Tomasz Czopik/Łukasz Wroński, a trzecia Stefan Karnabal/Michał Kuśnierz (wszyscy Mitsubishi Lancer Evo IX).

</doc>
<doc id="1044680" url="https://pl.wikipedia.org/wiki?curid=1044680" title="Antonio Guayre">
Antonio Guayre

Antonio Guayre Betancor Perdomo (ur. 3 kwietnia 1980 w Las Palmas de Gran Canaria) – piłkarz, od 2009 roku grający dla hiszpańskiego CD Lugo na pozycji środkowego lub prawego pomocnika.
Guayre jest wychowankiem UD Las Palmas wywodzącego się z jego rodzinnej miejscowości. W jego barwach zadebiutował w sezonie 2000/2001 w Primera División i był czołowym graczem zespołu zdobywając 8 goli w lidze. Po roku przeniósł się do Villarreal CF i stał się jego podstawowym zawodnikiem w kolejnych latach. Największy sukces osiągnął w sezonie 2005/2006 dochodząc do półfinału Ligi Mistrzów. Latem 2006 przeszedł do Celty Vigo, z którą na koniec sezonu spadł do Segunda División. W sezonie 2008/2009 grał w Numancii, a w 2009 roku wrócił do Las Palmas.
W reprezentacji Hiszpanii zadebiutował 9 lutego 2005 w wygranym 5:0 meczu z San Marino.

</doc>
<doc id="1044683" url="https://pl.wikipedia.org/wiki?curid=1044683" title="Dariusz Zawadzki">
Dariusz Zawadzki

Dariusz Zawadzki (ur. 18 czerwca 1982 w Krakowie) – polski piłkarz, grający na pozycji pomocnika. Wicemistrz Europy U-17 w 1999 oraz mistrz Europy U-18 w 2001. Trener Zielonki Wrząsowice
Kariera.
Karierę rozpoczął w Wiśle Kraków. 2 września 1999 roku zadebiutował w pierwszym zespole Wisły, w meczu pierwszej rundy Pucharu Ligi z Ruchem Radzionków. W 2000 roku zdobył w barwach juniorów Wisły Kraków Mistrzostwo Polski.
w 2001 roku był wypożyczony do Arki Gdynia. W kolejnych 3 latach grał w Łódzkim KS-ie, Proszowiance, Cracovii, rezerwach Wisły i Tłokach Gorzyce.
W 2005 roku przeszedł do Kmity Zabierzów. Szybko stał się jej kapitanem i głównym punktem drużyny. Był jednym z głównych autorów awansu Kmity do ówczesnej II ligi w 2006 roku. Po przegranej Kmity w barażach o pozostanie w II lidze Zawadzki przeszedł do Wisły Płock w 2007 roku.
Przed rundą wiosenną sezonu 2008/2009 wzmocnił drugoligową wówczas Sandecję Nowy Sącz. Zespół zajmował po rundzie jesiennej 5. miejsce, jednak zdołał awansować do I ligi. Zawadzki miał w awansie swój udział - w 14 meczach strzelił 2 gole. W rundzie jesiennej sezonu 2009/2010 Zawadzki wystąpił we wszystkich 19 meczach ligowych w barwach Sandecji, strzelił 5 bramek i zaliczył 6 asyst. W przerwie między rundami przeniósł się do Pogoni Szczecin.

</doc>
<doc id="1044686" url="https://pl.wikipedia.org/wiki?curid=1044686" title="Drawski Młyn (stacja kolejowa)">
Drawski Młyn (stacja kolejowa)

Drawski Młyn – stacja kolejowa w Drawskim Młynie, w województwie wielkopolskim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="1044688" url="https://pl.wikipedia.org/wiki?curid=1044688" title="Port lotniczy Marsa Alam">
Port lotniczy Marsa Alam

Port lotniczy Marsa Alam – (IATA : RMF, ICAO : HEMA) międzynarodowy port lotniczy położony ok. 60 km na północ od miejscowości Marsa Alam w Egipcie, w pobliżu Riwiery Morza Czerwonego. 
Historia.
Lotnisko Marsa zostało zbudowane w systemie BOT (build-operate-transfer) zakłada on udzielenie koncesji przez rząd prywatnej firmie, która w zamian za zyski z eksploatacji finansuje budowę. Port lotniczy Marsa Alarm został oddany do użytku 2 października 2001 roku. Koszt budowy pierwszego etapu (do 2001) wyniósł 160 mln funtów (47 mln dolarów). W 2006 lotnisko obsłużyło 500 tys. pasażerów, a w 2009 roku już 938 858 pasażerów (+ 14,5% wzrost porównaniu z 2008 rokiem). 
Do roku 2011 lotnisko nosiło oficjalną nazwę Marsa Mubarak Airport.
Infrastruktura.
Długość pasa startowego wynosi 3240 m, a szerokość 45 m może obsługiwać samoloty Boeing 737, 757, 767 i podobne. Terminal ma powierzchnię 2500m² i przepustowość 600 pasażerów na godzinę. 
W pobliżu lotniska Kharafi zbudował największy w Egipcie prywatny kurort (17 milionów metrów kwadratowych) Port-Ghalib w Marsa Alam.
W lipcu 2007 r.oku ukończono budowę drogi o długości 220 km pomiędzy Edfu i Marsa Alam za14 milionów dolarów. Wcześniej turyści musieli jeździć długą drogę okrężną przez Safagę i Qena, by dotrzeć do Luksoru. 
Zarząd.
Lotnisko jest własnością prywatną i jest zarządzane przez EMAK Marsa Alam dla Management &amp; Operation Airports, filię grupy MA Al-Kharafi z Kuwejtu, która wynegocjowała 40-letnią umowę koncesyjną BOT z egipskim urzędem lotnictwa cywilnego.W zamian firma zobowiązała się rozbudować lotnisko i utrzymywać je oraz zapewnić pełną obsługę lotniska i obiektów. 

</doc>
<doc id="1044689" url="https://pl.wikipedia.org/wiki?curid=1044689" title="Smutna Przełęcz">
Smutna Przełęcz

Smutna Przełęcz (słow. "Smutné sedlo") – położona na wysokości 1963 m n.p.m. przełęcz w słowackich Tatrach Zachodnich. Znajduje się w grani głównej, pomiędzy Rohaczem Płaczliwym (2125 m) a Przednią Kopą (pierwszy ze szczytów Trzech Kop, 2136 m). Z przełęczy widoki na dwa zaskakująco odmienne krajobrazy.
Po północnej stronie zbocza grani opadają do ciemnego, zawalonego granitowym gruzowiskiem kotła lodowcowego Doliny Smutnej, ograniczonej od wschodu stromymi ścianami Rohaczy. Jest to obszar prawdziwie alpejski, niemal pozbawiony roślin. W południowym kierunku widok na rozległą i zieloną, bo porośniętą lasem, kosówką lub trawami Dolinę Żarską ze Schroniskiem Żarskim. Na horyzoncie Niżne Tatry, w dole Liptów. W przeszłości przełęcz ta używana była jako przejście z Liptowa do Doliny Rohackiej. Obecnie jest ważnym węzłem szlaków turystycznych. Pierwsze wejście zimowe: Mariusz Zaruski z towarzyszami w 1911 r. (zobacz opis).
Po wschodniej stronie przełęczy w południowym kierunku, do Doliny Żarskiej opada niewielki grzbiet Pośredniego Gronia, przez który prowadzi szlak turystyczny. Grzbiet ten rozdziela od siebie dwie znajdujące się pod przełęczą odnogi doliny: Wielkie Zawraty i Małe Zawraty z niewielkim Żarskim Stawkiem (Stawkiem pod Żarską Przełęczą).
Tuż powyżej przełęczy, w południowo-wschodniej grani Skrajnej Kopy, a naprzeciwko Zielonego Wierchu Rohackiego, znajdują się niewybitne, ale dość wyraźnie zarysowane Smutne Turniczki. Zimą ze Smutnej Przełęczy, szczególnie do Doliny Smutnej często schodzą duże lawiny i zdarzały się tutaj wypadki.

</doc>
<doc id="1044690" url="https://pl.wikipedia.org/wiki?curid=1044690" title="Smutné sedlo">
Smutné sedlo



</doc>
<doc id="1044691" url="https://pl.wikipedia.org/wiki?curid=1044691" title="P-50">
P-50

P-50 (ros. "П-50") – sowiecka bomba ćwiczebna. Wypełniona jest mieszaniną popiołu drzewnego i piasku która po upadku tworzy obłok dymu rozrzucona przez 2,4 kg materiału wybuchowego.

</doc>
<doc id="1044694" url="https://pl.wikipedia.org/wiki?curid=1044694" title="Tyrolean Airways">
Tyrolean Airways

Tyrolean Airways (druga nazwa: Austrian Arrows) – dawne regionalne austriackie linie lotnicze z siedzibą w Innsbrucku, należące do Austrian Airlines. Linia obsługiwała połączenia do krajów europejskich, afrykańskich oraz na Kaukaz. Głównym hubem był port lotniczy Innsbruck. 1 kwietnia 2015 doszło do fuzji Tyrolean Airways z Austrian Airlines. Aktualne loty obsługiwane są wyłącznie pod marką Austrian Airlines.

</doc>
<doc id="1044695" url="https://pl.wikipedia.org/wiki?curid=1044695" title="Jan Kanty Lorek">
Jan Kanty Lorek

Jan Kanty Lorek (ur. 20 października 1886 w Błażejowicach, zm. 4 stycznia 1967 w Sandomierzu) – polski duchowny rzymskokatolicki, członek Zgromadzenia Księży Misjonarzy, administrator apostolski diecezji sandomierskiej w latach 1936–1946, biskup diecezjalny sandomierski w latach 1946–1967.
Życiorys.
Urodził się 20 października 1886 w Błażejowicach. Kształcił się w Małym Seminarium, a następnie w Instytucie Teologicznym Zgromadzenia Księży Misjonarzy w Krakowie. 27 września 1907 złożył śluby zakonne, a 2 lipca 1911 w katedrze na Wawelu został wyświęcony na prezbitera przez biskupa Anatola Nowaka.
W latach 1912–1916 pełnił funkcję dyrektora zakładu dla sierot w Czernej, a następnie zarządzał Domem Wychowawczym im. Ks. Siemaszki w Krakowie. W latach 1915–1917 był żołnierzem armii niemieckiej, a w latach 1917–1918 duszpasterzem polskich robotników w Niemczech. W 1920 uczestniczył w przygotowaniach do plebiscytu na Śląsku. W 1930 został superiorem i proboszczem parafii Świętego Krzyża w Warszawie.
W związku z brakiem zgody władz państwowych na objęcie diecezji sandomierskiej przez biskupa Czesława Sokołowskiego 26 kwietnia 1936 został mianowany administratorem apostolskim tej diecezji i biskupem tytularnym Modry. Święcenia biskupie otrzymał 7 czerwca 1936 w kościele Świętego Krzyża w Warszawie. Konsekrował go kardynał Aleksander Kakowski, arcybiskup metropolita warszawski, w asyście arcybiskupa Stanisława Galla, biskupa pomocniczego warszawskiego, i Józefa Gawliny, biskupa polowego Wojska Polskiego. Ingres do katedry w Sandomierzu odbył 9 czerwca 1936, a rządy w diecezji objął dzień później. Założył Instytut Wyższej Kultury Religijnej w Sandomierzu i Radomiu, Dom Katolicki w Sandomierzu i Katolicki Uniwersytet Ludowy w Wąchocku. Zapoczątkował renowację katedry sandomierskiej. Był członkiem rady wyższej Towarzystwa św. Wincentego à Paulo w Warszawie. W czasie okupacji niemieckiej pozostał w diecezji, interweniując u władz niemieckich w sprawie aresztowanych (we wrześniu 1939 wykupił 600 zatrzymanych w Opatowie-Zochcinie, u gubernatora Hansa Franka zabiegał o uwolnienie biskupów lubelskich) i organizując pomoc dla osadzonych w obozach koncentracyjnych. W czerwcu 1940, motywowany zapewnieniem okupanta o rezygnacji z przymusowego werbunku na roboty do Niemiec pod warunkiem zebrania się wystarczającej liczby ochotników, wezwał wiernych do zgłaszania się. Został za to upomniany przez polskie władze konspiracyjne, w ocenie których odezwa biskupa służyła niemieckim interesom i wprowadzała Polaków w błąd. 12 marca 1946 został prekonizowany biskupem diecezjalnym diecezji sandomierskiej. Rządy w diecezji objął 19 maja 1946. W okresie kierowania diecezją ustanowił 46 parafii, w tym czasie zostało wzniesionych 58 kościołów.
W Episkopacie Polski zasiadał w Komisji Szkolnej, Komisji ds. Dobroczynnych, Komisji Duszpasterskiej, należał także do Caritasu. Konsekrował biskupów pomocniczych sandomierskich: Franciszka Jopa (1946), Piotra Gołębiowskiego (1957) i Walentego Wójcika (1961). Był współkonsekratorem podczas sakry biskupa pomocniczego gnieźnieńskiego Henryka Grzondziela (1959).
Zmarł 4 stycznia 1967 w Sandomierzu. Został pochowany w podziemiach katedry sandomierskiej.
Ordery i odznaczenia.
Zarządzeniem prezydenta RP Ignacego Mościckiego z 27 listopada 1929 „za zasługi na polu pracy wychowawczej nad młodzieżą” został odznaczony Krzyżem Oficerskim Orderu Odrodzenia Polski.

</doc>
<doc id="1044698" url="https://pl.wikipedia.org/wiki?curid=1044698" title="Primitive Love">
Primitive Love

Primitive Love – tytuł drugiego, anglojęzycznego albumu zespołu Miami Sound Machine, którego wokalistką była Gloria Estefan. Krążek został wydany w 1985 roku. Album, chociaż nie zdołał dotrzeć do pierwszej dziesiątki najpopularniejszych płyt w Stanach Zjednoczonych, dzięki promocji kilku przebojowych singli osiągnął status multiplatynowego krążka, sprzedając się ostatecznie w Stanach w nakładzie trzech milionów egzemplarzy. "Primitive Love" cieszyło się także popularnością w Wielkiej Brytanii i Australii (w obydwu regionach płyta zyskała status platyny). Promocja krążka zaczęła się od wydania na singlu piosenki "Conga". Utwór silnie inspirowany karaibskimi rytmami okazał się być wielkim przebojem, docierając do TOP 10 po obu stronach Atlantyku i sprzedając się w ponad dwóch milionach egzemplarzy. "Conga" stała się także jedną z nielicznych piosenek, którym udało się zająć wysokie pozycje na kilku różnych zestawieniach Billboardu (pop, Adult Contemporary, R&amp;B, Dance, Latin charts). W Stanach Zjednoczonych "Conga" zyskała status złotego krążka. Do dnia dzisiejszego, to jeden z najlepiej rozpoznawanych przebojów Glorii Estefan. Kolejne single: "Bad Boy" oraz "Words Get in the Way" były przebojami TOP 10 w Ameryce (singel "Bad Boy" także zyskał status złotej płyty). Ostatni singel, "Falling in Love" ("uh-oh") nie powtórzył sukcesu swoich poprzedników chociaż zdołał ostatecznie zająć 25 miejsce na amerykańskiej liście bestsellerów.

</doc>
<doc id="1044699" url="https://pl.wikipedia.org/wiki?curid=1044699" title="P-50Sz">
P-50Sz

P-50Sz (ros. "П-50Ш") – sowiecka bomba ćwiczebna służąca do nauki bombardowania bombami hamowanymi. Wewnątrz korpusu bomby mieści się świeca dymna z przymocowanym spadochronem hamującym. W otworze czołowym zamocowany jest zapalnik odległościowy. Po zrzucie i zadziałaniu zapalnika świeca jest wyrzucana z korpusu i opada na spadochronie na ziemię. Punkt upadku jest taki sam jak imitowanej bomby. Rodzaj imitowanej bomby zmienia się regulując nastawę zapalnika.

</doc>
<doc id="1044700" url="https://pl.wikipedia.org/wiki?curid=1044700" title="Manuele Blasi">
Manuele Blasi

Manuele Blasi (ur. 17 kwietnia 1980 w Civitavecchia) – włoski piłkarz grający na pozycji pomocnika.
Kariera klubowa.
Blasi zaczynał karierę w AS Roma. Następnie był wypożyczany kolejno do takich zespołów jak Lecce, Perugia oraz Parma. W 2004 roku został kupiony przez Juventus F.C., skąd na sezon 2006/2007 został wypożyczony do Fiorentiny. W 2007 przeszedł na zasadzie współwłasności do SSC Napoli za 2,5 mln euro, a w 2008 został zawodnikiem tej drużyny na stałe. 31 sierpnia 2009 roku Blasi został wypożyczony do US Palermo, a po sezonie wrócił do Napoli. W Neapolu rozegrał jeden sezon, po czym odszedł do Parmy w rozliczeniu za Blerim Džemaili. Następnie występował w drużynach Lecce, Delfino Pescara 1936, Varese, Chennaiyin, Ischia oraz Civitavecchia. W 2017 roku zakończył karierę.
Kariera reprezentacyjna.
W reprezentacji Włoch zadebiutował 18 sierpnia 2004 w przegranym 2:0 meczu przeciwko Islandii i łącznie rozegrał dla niej osiem spotkań.

</doc>
<doc id="1044702" url="https://pl.wikipedia.org/wiki?curid=1044702" title="COSAB-10">
COSAB-10

COSAB-10 (ros. "ЦОСАБ-10") – sowiecka bomba orientacyjno-sygnalizacyjna Przenoszona jest w kasetach bombowych DJa-SS (sześć sztuk w jednej kasecie). Zrzucona bomba opada na spadochronie świecąc barwnym światłem powstającym przy spalaniu 4,5 kg świecy oświetlającej. Zrzucona z wysokości 5000-8000 m bomba świeci co najmniej 8 minut opadając z prędkością 4 m/s i jest widoczna z odległości 45-75 km (odległość zależna od kolory).
Wersje:

</doc>
<doc id="1044704" url="https://pl.wikipedia.org/wiki?curid=1044704" title="Strach (utwór)">
Strach (utwór)

Strach – utwór zespołu IRA pochodząca z piątej płyty "Znamię". Kompozycja została zamieszczona na piątym miejscu na krążku, trwa 3 minuty i 29 sekund. Jest jednym z krótszych utworów znajdujących się na płycie.
Tekst utworu opowiada o strachu, który zawsze nam towarzyszy, uświadamia, że przed strachem nie można się schować, nie pomoże w tym także ukrywanie się przed nim. Należy przestać się go bać i poczuć wreszcie że się żyję. Autorem tekstu utworu jest wokalista grupy Artur Gadowski.
Utwór charakteryzuje się ostrym hardrockowo-thrashmetalowym brzmieniem. Wyraźnie słychać w tym utworze ostre melodyjne gitarowe riffy, połączone z melodyjną gitarową solówką w wykonaniu kompozytora utworu, gitarzysty Piotra Łukaszewskiego.
Utwór "Strach" bardzo rzadko pojawiał się na koncertach promujących płytę "Znamię". W tym utworze podobnie jak i w innych pochodzących z tego albumu wyraźnie słychać fascynację zespołami typu Metallica.
Utwór nie został nigdy nagrany w wersji koncertowej, od momentu reaktywacji grupy nie jest w ogóle grany podczas koncertów zespołu.
Twórcy.
IRA
Produkcja

</doc>
<doc id="1044705" url="https://pl.wikipedia.org/wiki?curid=1044705" title="Mury miejskie w Warszawie">
Mury miejskie w Warszawie



</doc>
<doc id="1044706" url="https://pl.wikipedia.org/wiki?curid=1044706" title="Bohdan Mroziewicz">
Bohdan Mroziewicz

Bohdan Waldemar Mroziewicz (ur. 6 września 1933 w Piastowie, zm. 4 września 2019 w Warszawie) – profesor elektroniki w specjalności optoelektronika, twórca pierwszej polskiej diody LED oraz pierwszego polskiego lasera półprzewodnikowego, członek korespondent Towarzystwa Naukowego Warszawskiego. Pełnił funkcję członka prezydium Komitetu Elektroniki i Telekomunikacji PAN. Pracował w Instytucie Technologii Elektronowej. Pochowany na cmentarzu Bródzieńskim w Warszawie (kwatera 24D-6-8).

</doc>
<doc id="1044707" url="https://pl.wikipedia.org/wiki?curid=1044707" title="Wojna (utwór)">
Wojna (utwór)

Wojna – utwór zespołu IRA pochodzący z piątej płyty "Znamię". Kompozycja została zamieszczona na szóstym miejscu na krążku, trwa 3 minuty i 28 sekund, i jest jednym z krótszych utworów znajdujących się na płycie.
Tekst utworu napisał wokalista Artur Gadowski. Jest on kołysanką napisaną dla dzieci wokalisty. Tekst opowiada o wojnie, przemocy, o władzy jaką ma wygrany, oraz o bezkarności wygranego.
Utwór utrzymany jest w hardrockowym bardzo szybkim tempie, obdarzonym w melodyjne gitarowe riffy, oraz melodyjną solówką gitarową. Zarówno początek utworu, jak i koniec jest balladowy. W tym utworze gościnnie w chórkach w refrenie zaśpiewali ówczesny menadżer zespołu Grzegorz Zamorski, oraz Dariusz Sadoś. Kompozytorem utworu jest gitarzysta Piotr Łukaszewski
Utwór "Wojna" był dość często grany podczas trasy promującej płytę "Znamię". Mimo to znacznie odbiegał swym brzmieniem od poprzednich charakterystycznych utworów zespołu.
Od momentu powrotu grupy na scenę utwór nie jest grany na koncertach grupy.
Artur Gadowski o utworze „Wojna”:
„Kołysanka, którą tak naprawdę napisałem dla swoich dzieci. Opowiada o tym, co dzieje się za oknem ich sypialni. Widać z niego park, w którym stoi od lat nieczynna fontanna. Zbierają się przy niej młodzi ludzie i robią różne, dziwne rzeczy. Smutne rzeczy. A najciekawsze, że w ogóle nikogo to nie obchodzi.”
Twórcy.
IRA
Muzycy sesyjni
Produkcja

</doc>
<doc id="1044708" url="https://pl.wikipedia.org/wiki?curid=1044708" title="DOSAB-100T">
DOSAB-100T

DOSAB-100T (ros. "ДОСАБ-100Т") – radziecka bomba orientacyjno-sygnalizacyjna. Korpus bomby mieści świecę dymną wyposażoną spadochron i zaostrzoną żerdź metalową. Po zadziałaniu zapalnika świeca jest wyrzucana z korpusu i opada na spadochronie. Przy upadku żerdź wbija się z ziemię i następuje zapłon masy pirotechnicznej o masie 35,5 kg. Zależnie od jej rodzaju emitowany jest dym biały, czarny lub czerwono-malinowy. DOSAB-100T stosowana jest do oznaczania punktów orientacyjnych w dzień.

</doc>
<doc id="1044710" url="https://pl.wikipedia.org/wiki?curid=1044710" title="NOSAB-100T">
NOSAB-100T

NOSAB-100T (ros. "НОСАБ-100Т") – radziecka bomba orientacyjno-sygnalizacyjna. Korpus bomby mieści świecę dymną wyposażoną w spadochron i zaostrzoną żerdź metalową. Po zadziałaniu zapalnika świeca jest wyrzucana z korpusu i opada na spadochronie. Przy upadku żerdź wbija się z ziemię i następuje zapłon masy pirotechnicznej o masie 42 kg. Zależnie od jej rodzaju emitowane jest światło czerwone, zielone lub żółte. NOSAB-100T stosowana jest do oznaczania punktów orientacyjnych w nocy.

</doc>
<doc id="1044712" url="https://pl.wikipedia.org/wiki?curid=1044712" title="Klasyfikacja lantanowców i aktynowców">
Klasyfikacja lantanowców i aktynowców

W literaturze można spotkać różne sposoby klasyfikacji pierwiastków chemicznych o liczbach atomowych od 57 (lantan) do 71 (lutet) oraz od 89 (aktyn) do 103 (lorens). Oto najczęściej spotykane podziały:

</doc>
<doc id="1044713" url="https://pl.wikipedia.org/wiki?curid=1044713" title="Stormbergia">
Stormbergia

Stormbergia ("Stormbergia dangershoeki") – roślinożerny dinozaur z rzędu dinozaurów ptasiomiednicznych (Ornithischia) o niesprecyzowanej bliżej pozycji systematycznej. Przez niektórych paleontologów jest zaliczany do podrzędu Cerapoda, bądź do taksonu Lesothosauria.
Żył w okresie wczesnej jury (ok. 200-189 mln lat temu) na terenach południowej Afryki. Długość ciała ok. 2 m, wysokość ok. 80 cm, masa ok. 25 kg. Jego szczątki znaleziono w Republice Południowej Afryki i w Lesotho.
Stormbergia znana jest z trzech niekompletnych szkieletów i pojedynczych kości.

</doc>
<doc id="1044714" url="https://pl.wikipedia.org/wiki?curid=1044714" title="Jakob Hlasek">
Jakob Hlasek

Jakob Hlasek (ur. 12 listopada 1964 w Pradze) – szwajcarski tenisista pochodzenia czechosłowackiego, zwycięzca French Open 1992 w grze podwójnej, reprezentant w Pucharze Davisa, olimpijczyk.
Kariera tenisowa.
Jako zawodowy tenisista występował w latach 1983–1996.
W grze pojedynczej wygrał 5 turniejów rangi ATP World Tour spośród 14 rozegranych finałów.
W grze podwójnej największym sukcesem Hlaska jest zwycięstwo we French Open razem z Markiem Rossetem w 1992 roku. Szwajcarzy pokonali w finale parę David Adams–Andriej Olchowski. W 1990 roku Szwajcar został mistrzem kończącego sezon turnieju ATP World Tour World Championships wspólnie z Guym Forgetem. Razem z Forgetem był finalistą French Open w 1996 roku. Łącznie w deblu Hlasek triumfował w 20 turniejach ATP World Tour, oraz uczestniczył w 15 finałach.
W latach 1982–1996 Hlasek był także członkiem reprezentacji Szwajcarii w Pucharze Davisa. W 1992 roku Szwajcarzy doszli do finału, w którym ponieśli porażkę 3:1 ze Stanami Zjednoczonymi. Hlasek w reprezentacji zagrał łącznie 79 meczów, z których w 49 zwyciężył.
Hlasek znajdował się w składzie Szwajcarii kiedy ta wygrała mistrzostwa świata drużyn w 1996.
Hlasek dwukrotnie zagrał na igrzyskach olimpijskich, w 1988 roku w Seulu oraz w 1992 roku w Barcelonie. W obu imprezach dochodził do 3 rundy gry pojedynczej. W deblu najdalej doszedł do ćwierćfinału wspólnie z Markiem Rossetem podczas turnieju w Barcelonie. W 1984 roku zagrał w turnieju pokazowym igrzysk olimpijskich w Los Angeles w singlu osiągając ćwierćfinał.
W rankingu gry pojedynczej najwyżej był na 7. miejscu (17 kwietnia 1989), a w klasyfikacji gry podwójnej na 4. pozycji (13 listopada 1989).

</doc>
<doc id="1044716" url="https://pl.wikipedia.org/wiki?curid=1044716" title="Skaza (utwór)">
Skaza (utwór)

Skaza – utwór zespołu IRA pochodzący z piątej studyjnej płyty "Znamię". Kompozycja została zamieszczona na siódmym miejscu na płycie, trwa 3 minuty i 17 sekund, i jest jednym z najkrótszych utworów znajdujących się na albumie.
Pomysł na tekst utworu przyniósł na próbę perkusista Wojciech Owczarek. Tekst piosenki opowiada o zbłądzeniu, o żalu za popełnione grzechy. Tekst napisał wokalista grupy Artur Gadowski. podobnie jak i w innych utworach, także i w tym utworze Gadowski musiał zaśpiewać w zupełnie innej konwencji.
Brzmienie utworu utrzymane jest w thrashmetalowym brzmieniu, przeważają w nim melodyjne, ostre i drapieżne gitarowe riffy. Piosenka posiada także melodyjną gitarową solówkę w wykonaniu gitarzysty Piotra Łukaszewskiego. Kompozytorami utworu są basista Piotr Sujka oraz perkusista Wojciech Owczarek.
Utwór "Skaza" pojawiał się dość często na koncertach grupy podczas trasy promującej płytę, która się odbyła na przełomie września i października 1994 roku.
Od momentu reaktywacji utwór w ogóle nie jest grany na koncertach zespołu.
Piotr Łukaszewski o utworze „Skaza”:
„Utwór skomponowany przez sekcję. Wojtek przyniósł pomysł na tekst. Niby ma ratować kogoś w trudnej sytuacji, ale tak naprawdę, to jest tekst o samym Wojtku. Jinx i Wojtek wymyślili riff do tego numeru i ja w zasadzie go nie zmieniałem. Lubię tę piosenkę, jest taka lekko zeppelinowska, lekko Rage Against The Machine.”
Twórcy.
IRA
Produkcja

</doc>
<doc id="1044717" url="https://pl.wikipedia.org/wiki?curid=1044717" title="Damskie siodło">
Damskie siodło

Damskie siodło – siodło służące kobietom do jazdy konnej z obiema nogami z lewej strony. Siodła damskie dzielą się na skokowe i do jazdy po terenie płaskim. Te które służą do skoków mają tybinkę wysuniętą do przodu, by można jeździć wygodnie w krótkim strzemieniu, oraz wycięty przedni łęk, co ułatwia jazdę w półsiadzie. Siodła do jazdy po terenie płaskim mają słabiej wycięty łęk przedni oraz tybinkę niezbyt silnie wysuniętą do przodu. Niegdyś uważano, że kobieta, a szczególnie "dama", nie powinna jeździć konno siedząc okrakiem. Specyfika jazdy po damsku znacznie różni się od typowej jazdy po męsku. We współczesnym damskim siodle amazonka (kobieta jeżdżąca konno) siedzi wyprostowana w kierunku jazdy (nie bokiem), lewą nogę trzyma w strzemieniu, a prawą ma przełożoną na lewą stronę siodła przez przedni łęk. Siodło takie jest wyposażone w płaskie siedzisko i dwie kule, czyli "widełki" do podpierania się nogami. Jedna kula (wyższa) jest podpórką do prawej nogi (pod kolanem), druga kula mieści się nad kolanem lewej nogi. Współczesna budowa siodła damskiego umożliwia jazdę w kłusie i galopie, a nawet skoki przez przeszkody. Amazonka używa palcatu, którym oddziałuje na prawy bok konia (zamiast nogi) głównie przez nacisk. Współczesne amazonki jeżdżą po damsku w bryczesach, oficerkach lub sztylpach i sztybletach, lecz na wierzch wkładają eleganckie suknie.
Obecnie widoczny jest renesans jazdy w damskim siodle, odbywają się nawet zawody, poświęcone tej dyscyplinie jazdy konnej - coroczne Mistrzostwa Polski Amazonek w Damskim Siodle, wpisane do kalendarza PZJ.
Historia.
Siodło damskie wywodzi się z średniowiecznego siodła fotelowego służącego do transportowania dzieci, kobiet oraz osób duchownych. W siodle takim siedziało się całkowicie bokiem a stopy trzymało się nie w strzemionach, tylko na specjalnej deseczce. Kierowanie koniem oraz jazda w chodzie szybszym niż stęp była całkiem niemożliwa.
Dopiero Anna Czeska udoskonaliła siodło stosując kulę (zakrzywiony bolec do przytrzymywania nogi, patrz. zdjęcie) przez którą przekładało się prawą nogę w kolanie. Jadąc w ten sposób siedziało się już nie całkiem bokiem ale lekko zwróconym ku przodowi oraz znacznie stabilniej, dzięki czemu możliwe stało się kierowanie koniem w zakresie ruszania, stawania oraz kierunku jazdy, nadal jednak jeździło się tylko w stępie. Z czasem przy siodłach zaczęto montować kulę przechodzącą po prawej stronie kolana prawej nogi, jednak po zastosowaniu kuli nad kolanem lewej nogi uznano, że tamta jest niepotrzebna. Kiedy w ostatniej fazie rozwoju damskiego siodła dodano strzemię wypinające się z puśliskiem podczas upadku amazonki z siodła, jazda konna po damsku stała się niemal tak bezpieczna jak jazda w siodle sportowym.
Strój.
Dawna moda nie pozwalała kobietom chodzić w spodniach, a tym bardziej jeździć po męsku. Właśnie dlatego amazonki używały siodeł damskich. Początkowo do jazdy wkładały te same suknie co na co dzień. Z czasem jednak damy zaczęły zamawiać suknie-amazonki, z długim tyłem oraz wszytymi obciążnikami, by wiatr nie podwiewał sukni. W XIX w. drukowane były nawet specjalne żurnale z najlepszymi modelami sukien do jazdy konnej. Dzisiejsze amazonki jeżdżące w stroju klasycznym zakładają spódnice i żakiety o specjalnym kroju. Spódnica taka ma rozcięcie z tyłu. Kiedy się chodzi, można ją zapiąć, a kiedy siada się na konia, rozpina się ją, dzięki czemu nie plącze się ona między amazonką a siodłem. Żakiet do jazdy konnej po damsku przypomina krojem zwykły żakiet do jazdy konnej. Na głowy amazonki wkładają cylindry i meloniki z woalką, a do skoków toczki lub kaski. Stroje amazonek są najczęściej czarne, granatowe lub w szkocką kratę. Jest też wiele amazonek, które wolą jeździć w strojach stylizowanych na historyczne lub eleganckich kolorowych sukniach, które także mają odpowiedni krój. Zdarzają się też osoby noszące zwykłe spodnie.
Ze względu na rosnącą popularność jazdy w damskim siodle i coraz większą liczbę okazji do współzawodnictwa, amazonki przykładają coraz większą wagę do stroju. Polski Związek Jeździecki poświęca też część regulaminu tej dyscyplinie sportu:"Strój do jazdy w damskim siodle składa się z następujących części:
- żakiet czarny, granatowy lub brązowy, tweedowy lub ciemnozielony; długość (na koniu) - do siedziska 
- spódnico-fartuch czarny, granatowy lub brązowy; długość (na koniu) - powyżej kostki (ostroga musi być widoczna);
- bryczesy w kolorze spódnico-fartucha i żakietu;
- bluzka biała lub ecru;
- kamizelka;
- buty jeździeckie (oficerki lub sztyblety i sztylpy),
- rękawiczki skórzane lub zamszowe (w kolorze naturalnej skóry lub ciemnobrązowe – nie czarne i nie białe!);
- cylinder (wys. 115-140mm) lub kask ochronny (amazonki poniżej 22 roku życia obowiązuje kask we wszystkich konkursach);
- plastron (noszony z cylindrem) lub krawat (noszony z melonikiem lub z kaskiem ochronnym);
- szpilka do krawata lub plastrona;
- włosy upięte w kok;
- ostroga (może być „ślepa", bez bodźca), dla kategorii juniorów - ostroga jest nieobowiązkowa;
- siatka na twarz tzw. woalka w kolorze czarnym lub brązowym opinająca całą twarz (dozwolona dla seniorek tylko w połączeniu z cylindrem);
- niedozwolona jest biżuteria.
Przejściowo w konkursach ujeżdżenia dopuszcza się start w strojach nawiązujących do strojów historycznych za zgodą sędziego głównego (z wyjątkiem Mistrzostw Polski)."
Koń.
Koń do jazdy po damsku powinien mieć szerokie łopatki, by siodło nie przekręcało się. Należy też pamiętać, że siodło damskie jest cięższe od zwykłego oraz kończy się dalej, w związku z czym konia o krótkim grzbiecie może trącać po zadzie. Rzadko kiedy siodło dostosowane jest idealnie do konia. Wtedy zakłada się jeszcze pas równowagi, który utrzymuje siodło w odpowiednim położeniu. Pod żadnym pozorem damskim siodłem nie należy siodłać koni młodych (gdyż można uszkodzić im kręgosłup) oraz koni wspinających się, ponieważ jest to bardzo niebezpieczne dla amazonki.
Jazda.
Damskie siodło utrudnia jazdę w kłusie, galopie oraz skoki. Opierając się jedynie lewą stopą w strzemieniu oraz prawym kolanem na kuli nie można uzyskać czystego półsiadu. Jednak gdy amazonka galopuje, może lekko wychylić się do przodu, do pozycji lekkiego półsiadu, który wystarczy do komfortowej jazdy w galopie. W siodle damskim wygodniejszy jest kłus wysiadywany niż anglezowany.
Warto również wspomnieć o wsiadaniu na konia. Na damskie siodło nie wolno wchodzić po strzemieniu, gdyż można w ten sposób uszkodzić terlicę siodła oraz przekręcić samo siodło. Najlepszym sposobem jest wchodzenie z ręki, kiedy to amazonkę podsadza druga osoba. Można też wchodzić ze schodków, krzesła, drabinki itp., ale pod warunkiem, że są na tyle wysokie, iż amazonka może od razu usiąść na siedzisku. Można także wchodzić samodzielnie, co jest bardzo trudne, bowiem najpierw trzeba wskoczyć na konia (nie stając w strzemieniu) do pozycji "po męsku", a dopiero potem usiąść wyprostowanym w pozycji "po damsku". Ostatni sposób jest praktycznie niewykonalny, gdy amazonka ubrana jest w spódnicę do jazdy konnej.
Jeździectwo po damsku w Polsce.
Jeździectwo w po damsku w Polsce było uprawiane przez kobiety jako sport bardzo prężnie między I a II wojną światową. Po II wojnie światowej kobiety w duchu emancypacji przestały jeździć po damsku, zamiast tego początkowo jeździły po męsku w spódnico-spodniach, potem jednak dosiadały koni w spodniach, zupełnie tak jak mężczyźni. Ruch jeździectwa po damsku zaczął odradzać się kilka lat temu. Kilku entuzjastów uruchomiło Stowarzyszenie "W Damskim Siodle", które promuje ten styl jazdy, prowadzi szkolenia oraz organizuje zawody. Prezes tego stowarzyszenia, Jolanta Lipka, napisała książkę "Podstawy współczesnej jazdy konnej po damsku". Siodła damskie zaczynają być dostępne w polskich sklepach, jednak nadal trudno o dobrej jakości damskie siodło w przystępnej cenie. Mimo to ta dyscyplina zyskuje wśród Polek coraz więcej zwolenniczek.

</doc>
<doc id="1044718" url="https://pl.wikipedia.org/wiki?curid=1044718" title="Marek Gróbarczyk">
Marek Gróbarczyk

 (ur. 13 marca 1968 w Nowym Sączu) – polski inżynier, menedżer i polityk. W 2007 minister gospodarki morskiej w rządzie Jarosława Kaczyńskiego, w latach 2015–2020 minister gospodarki morskiej i żeglugi śródlądowej w rządzie Beaty Szydło oraz w pierwszym i drugim rządzie Mateusza Morawieckiego, od 2020 sekretarz stanu w Ministerstwie Infrastruktury. Poseł do Parlamentu Europejskiego VII i VIII kadencji, poseł na Sejm IX kadencji.
Życiorys.
Ukończył studia na Wydziale Eksploatacji Siłowni Okrętowych Wyższej Szkoły Morskiej w Gdyni, studia podyplomowe w zakresie telekomunikacji cyfrowej na Akademii Techniczno-Rolniczej w Bydgoszczy, a także liczne kursy w zakresie zarządzania i finansów.
Pracował na statkach armatorów zachodnich jako oficer, a następnie w firmie budowlanej. Zajmował kierownicze stanowiska w spółkach prawa handlowego, m.in. był członkiem rady nadzorczej Operatora Logistycznego Paliw Płynnych, a od 25 stycznia 2007 pełnił funkcję wiceprezesa zarządu Zakładów Azotowych w Tarnowie-Mościcach S.A.
Od 13 sierpnia 2007 do 16 listopada 2007 sprawował urząd ministra gospodarki morskiej w rządzie Jarosława Kaczyńskiego.
Wstąpił później do Prawa i Sprawiedliwości. W wyborach do Parlamentu Europejskiego został wybrany na europosła w okręgu gorzowskim z pierwszego miejsca na liście, uzyskując 41 409 głosów. 26 listopada 2011 został wybrany przez radę polityczną PiS w skład komitetu politycznego tej partii. W wyborach do Parlamentu Europejskiego w 2014 z powodzeniem ubiegał się o reelekcję na VIII kadencję.
16 listopada 2015 powołany na ministra gospodarki morskiej i żeglugi śródlądowej w rządzie Beaty Szydło, co skutkowało wygaśnięciem jego mandatu eurodeputowanego. 11 grudnia 2017 objął to samo stanowisko ministerialne w nowo utworzonym rządzie Mateusza Morawieckiego.
W wyborach w 2019, będąc liderem listy Prawa i Sprawiedliwości w okręgu szczecińskim, uzyskał mandat posła IX kadencji, otrzymując 58 912 głosów. 15 listopada 2019 ponownie został ministrem gospodarki morskiej i żeglugi śródlądowej, wchodząc w skład drugiego rządu dotychczasowego premiera. W związku z likwidacją resortu został odwołany ze składu rządu 6 października 2020. W listopadzie tego samego roku powrócił do administracji rządowej, obejmując funkcję sekretarza stanu w Ministerstwie Infrastruktury.
Życie prywatne.
Syn Zdzisława i Bronisławy. Jest żonaty, ma dwoje dzieci.

</doc>
<doc id="1044719" url="https://pl.wikipedia.org/wiki?curid=1044719" title="OMAB-25-12D">
OMAB-25-12D

OMAB-25-12D (ros. "ОМАБ-25-12Д") – radziecka, morska bomba orientacyjno-sygnalizacyjna. Bomba ma cienkościenny korpus wypełniony ciekłym barwnikiem. Po upadku na wodę barwnik rozlewa się tworząc plamę o średnicy 30-40 m i trwałości około godziny. Bomba OMAB-25-12D stosowana jest w dzień.

</doc>
<doc id="1044721" url="https://pl.wikipedia.org/wiki?curid=1044721" title="Trimukrodon">
Trimukrodon

Trimukrodon ("Trimucrodon cuneatus") – roślinożerny dinozaur z rzędu dinozaurów ptasiomiednicznych (Ornithischia); jego nazwa znaczy "ząb z trzema rowkami".
Żył w okresie późnej jury (ok. 154-150 mln lat temu) na terenach współczesnej Europy. Jego szczątki znaleziono w Portugalii.
Znany jedynie z kilku zębów. Sklasyfikowany jako bazalny dinozaur ptasiomiedniczny.

</doc>
<doc id="1044724" url="https://pl.wikipedia.org/wiki?curid=1044724" title="OMAB-25-8N">
OMAB-25-8N

OMAB-25-8N (ros. "ОМАБ-25-8Н") – radziecka, morska bomba orientacyjno-sygnalizacyjna. Bomba ma cienkościenny korpus wypełniony mieszaniną karbidu i fosforku wapnia. Po upadku w wyniku reakcji tworzą się fosforowodór i acetylen, które ulegają samozapłonowi, a światło palących się gazów tworzy punkt orientacyjny. Bomba OMAB-25-8N stosowana jest w nocy.

</doc>
<doc id="1044726" url="https://pl.wikipedia.org/wiki?curid=1044726" title="Trimucrodon cuneatus">
Trimucrodon cuneatus



</doc>
<doc id="1044727" url="https://pl.wikipedia.org/wiki?curid=1044727" title="Środek grzybobójczy">
Środek grzybobójczy



</doc>
<doc id="1044728" url="https://pl.wikipedia.org/wiki?curid=1044728" title="Trimucrodon">
Trimucrodon



</doc>
<doc id="1044731" url="https://pl.wikipedia.org/wiki?curid=1044731" title="Javier Campos Moreno">
Javier Campos Moreno

Javier Benito Campos Moreno (ur. 6 marca 1959 w Santiago) – chilijski szachista, arcymistrz od 2005 roku.
Kariera szachowa.
Od końca lat 70. XX wieku należy do czołówki chilijskich szachistów, dwukrotnie zdobywając tytuł indywidualnego mistrza kraju (1979, 1980) oraz czterokrotnie (1980, 1982, 1992, 1994) reprezentując barwy Chile na szachowych olimpiadach (w tym 2 razy na I szachownicy).
W 1988 r. zwyciężył w pierwszej edycji turnieju w León. W 1999 r. podzielił I m. (wspólnie z Jurijem Jakowiczem) w Terrassie. W 2002 r. zwyciężył w otwartym turnieju w Barcelonie, w 2005 podzielił II m. (za Olegiem Korniejewem, wspólnie z m.in. Wiktorem Moskalenko i George-Gabrielem Grigore) w kolejnym "openie" rozegranym w Sitges, natomiast na przełomie 2006 i 2007 r. podzielił II m. (za Mateuszem Bartlem, wspólnie z Azərem Mirzəyevem) w Gironie.
Najwyższy ranking w dotychczasowej karierze osiągnął 1 lipca 2001 r., z wynikiem 2524 punktów zajmował wówczas drugie miejsce wśród chilijskich szachistów.

</doc>
<doc id="1044732" url="https://pl.wikipedia.org/wiki?curid=1044732" title="Środki grzybobójcze">
Środki grzybobójcze



</doc>
<doc id="1044733" url="https://pl.wikipedia.org/wiki?curid=1044733" title="Tomasz Owczarek">
Tomasz Owczarek

Tomasz Owczarek (ur. 7 czerwca 1980 w Kłodzku) – polski piłkarz grający na pozycji obrońcy lub pomocnika.
Wychowanek klubu AKS Niwka Sosnowiec. W 1996 roku został zawodnikiem GKS Katowice, w którego barwach 28 lipca zadebiutował w I lidze w wygranym 2:1 meczu z Rakowem Częstochowa. W katowickim zespole, w którym pełnił funkcję zmiennika, występował przez trzy i pół roku. W rundzie jesiennej sezonu 1999/2000, po spadku drużyny do II ligi, zagrał w dwóch pojedynkach. Następnie przeszedł do Wisły Kraków, lecz występował jedynie w jej drugim zespole. Przez prawie trzy lata nie mógł dojść do porozumienia w sprawach finansowych z krakowskim klubem. W tym czasie grał w amatorskiej lidze halowej w Sosnowcu.
W sezonie 2003/2004 ponownie reprezentował barwy GKS Katowice – zagrał w 25 meczach I ligi, wystąpił także w dwóch pojedynkach kwalifikacji Pucharu UEFA z macedońskim FK Cementarnica 55. W latach 2004–2005 był podstawowym piłkarzem Korony Kielce, z którą wywalczył awans do najwyższej klasy rozgrywkowej. Następnie utracił miejsce w pierwszym zespole i przeszedł do Ruchu Chorzów. W październiku 2005 roku podczas spotkania z Radomiakiem Radom doznał kontuzji kolana, która wykluczyła go z gry na kilka miesięcy. 
Wiosną 2006 roku Owczarek występował w czwartoligowych rezerwach Korony Kielce, w sezonie 2006/2007 był piłkarzem Górnika Polkowice, zaś w latach 2007–2008 reprezentował barwy Polonii Bytom, w której pełnił funkcję kapitana. W grudniu 2008 roku uczestniczył w strajku piłkarzy bytomskiego klubu, przez co został zawieszony. Latem 2009 podpisał roczny kontrakt ze Zniczem Pruszków, który rozwiązał pół roku później za porozumieniem stron. W latach 2010–2011 ponownie był piłkarzem GKS Katowice, choć większość czasu poświęcił na rehabilitację po operacji kolana. W sierpniu 2011 roku został graczem AKS Niwka Sosnowiec. W klubie tym pełni również funkcję trenera grup młodzieżowych.

</doc>
<doc id="1044734" url="https://pl.wikipedia.org/wiki?curid=1044734" title="Zrozumiałość">
Zrozumiałość

Zrozumiałość - miara prawidłowo zrozumiałej części do całości mówionego komunikatu. Zadowalająca zrozumiałość wymaga dostatecznej słyszalności i dostatecznej przejrzystości.

</doc>
<doc id="1044735" url="https://pl.wikipedia.org/wiki?curid=1044735" title="DAB-100-90FM">
DAB-100-90FM

DAB-100-90FM (ros. "ДАБ-100-90ФМ") – radziecka bomba dymna. Zawiera 61,8 kg substancji dymotwórczej i po upadku tworzy zasłonę dymną o długości do 1500 m i długotrwałości 2-6 minut.

</doc>
<doc id="1044736" url="https://pl.wikipedia.org/wiki?curid=1044736" title="Bad Taste Records">
Bad Taste Records



</doc>
<doc id="1044737" url="https://pl.wikipedia.org/wiki?curid=1044737" title="Technozaur">
Technozaur

Technozaur ("Technosaurus") – rodzaj wymarłego przedstawiciela kladu Archosauriformes o niepewnej pozycji systematycznej. Żył w noryku (późny trias) na terenach współczesnej Ameryki Północnej. Jego szczątki znaleziono w USA w stanie Teksas; jego nazwa pochodzi od Texas Tech University, w pobliżu którego znaleziono jego kości.
Opisany w 1984 r. przez Sankara Chatterjee na podstawie kości przedszczękowej z zachowanymi zębami, fragmentów żuchwy (w tym niekompletnej kości zębowej z zachowanymi zębami), kręgu piersiowego i skamieniałości zidentyfikowanej przez Chatterjee jako kość skokowa; pierwotnie uznany został za niewielkiego roślinożernego dinozaura z rzędu dinozaurów ptasiomiednicznych (Ornithischia), co czyniłoby go jednym z najstarszych znanych przedstawicieli tego rzędu. Jednak zdaniem innych naukowców badających skamieniałości technozaura nie zostało udowodnione, że wszystkie wyżej wymienione kości należą do tego samego zwierzęcia. Zdaniem Paula Sereno (1991) technozaurowi, również uznanemu przez niego za niewielkiego dinozaura ptasiomiednicznego, można przypisać jedynie fragment żuchwy (niekompletną kość zębową). Jego zdaniem kość przedszczękowa i reszta żuchwy należały do prozauropoda; poza tym nie można stwierdzić, do jakiego zwierzęcia należał kręg, zaś skamieniałość uznana przez Chatterjee za kość skokową jest niemożliwa do identyfikacji.
Zdaniem Irmisa i współpracowników (2007) nie ma podstaw by zakładać, że kręg i domniemana kość skokowa należały do technozaura; w odróżnieniu od Sereno uznali oni jednak, że kość przedszczękowa i kość zębowa należały do tego samego zwierzęcia, które ich zdaniem mogło być przedstawicielem Dinosauriformes podobnym do silezaura. Natomiast reszta żuchwy według autorów należała do rauizucha podobnego do szuwozaura. W późniejszej publikacji autorzy stwierdzili, że "Technosaurus" (do którego, ich zdaniem, należały jedynie opisane przez Chatterjee kości: przedszczękowa i zębowa) jest ważnym rodzajem, jednak nie jest możliwa jego bliższa klasyfikacja – z całą pewnością można go zaliczyć tylko do Archosauriformes. Autorzy uznali jednak za mało prawdopodobne, by był on zauropodomorfem lub dinozaurem ptasiomiednicznym, podkreślają natomiast podobieństwo jego zachowanych kości do odpowiadających im kości silezaura. Langer i współpracownicy (2010) oraz Nesbitt i współpracownicy (2010) sugerują, że technozaur należał do rodziny Silesauridae.

</doc>
<doc id="1044738" url="https://pl.wikipedia.org/wiki?curid=1044738" title="DAB-100-80">
DAB-100-80

DAB-100-80 (ros. "ДАБ-100-80") – radziecka bomba dymna. Zawiera 50,6 kg substancji dymotwórczej.

</doc>
<doc id="1044739" url="https://pl.wikipedia.org/wiki?curid=1044739" title="Edward Flak">
Edward Flak

Edward Flak (ur. 13 maja 1948 w Sierakowie Śląskim, zm. 11 listopada 2020 w Oleśnie) – polski prawnik i polityk mniejszości niemieckiej, adwokat, samorządowiec, poseł na Sejm I kadencji.
Życiorys.
Syn Pawła i Marty. Ukończył w 1970 studia prawnicze na Uniwersytecie Wrocławskim. Podjął praktykę w zawodzie adwokata. Od 1992 do 1993 pełnił funkcję posła na Sejm RP I kadencji z okręgu częstochowskiego. Bezskutecznie ubiegał się o reelekcję w wyborach 1993, 1997 i 2001.
W latach 1990–1994 i 1998–2006 sprawował urząd burmistrza Olesna. Od 1994 do 1998 przewodniczył radzie miejskiej. W latach 1998–2002 zasiadał w sejmiku opolskim I kadencji, w 2006 bezskutecznie ubiegał się o mandat radnego województwa. Należał do liderów Towarzystwa Społeczno-Kulturalnemu Niemców na Śląsku Opolskim.
Odznaczony Brązowym Krzyżem Zasługi (2001).
Pochowany na cmentarzu komunalnym w Oleśnie.

</doc>
<doc id="1044742" url="https://pl.wikipedia.org/wiki?curid=1044742" title="Przejrzystość (akustyka)">
Przejrzystość (akustyka)

Przejrzystość – właściwość dźwięku pozwalająca słuchaczowi rozróżniać podstawowe składowe informacyjne. Jest ona zależna od tego, w jakim stopniu dźwięk jest wolny od wszelkiego rodzaju zniekształceń.

</doc>
<doc id="1044743" url="https://pl.wikipedia.org/wiki?curid=1044743" title="Satsuma (1906)">
Satsuma (1906)

 – pancernik Imperialnej Marynarki Japońskiej, zaprojektowany i zbudowany w Japonii w Stoczni Marynarki w Yokosuka. 
Historia.
"Satsuma" był pierwszym okrętem na świecie, który był projektowany i którego budowę rozpoczęto według idei "all-big-gun" (posiadania samej ciężkiej artylerii), ale z powodu braku wystarczającej liczby dział do wyposażenia, zastosowano ostatecznie mieszaną artylerię główną dwóch kalibrów. Planowano uzbroić go w aż 12 dział kalibru 305 mm w 4 wieżach dwudziałowych i 4 jednodziałowych, ostatecznie uzbrojenie ograniczono do 4 dział 305 mm i 12 dział 254 mm. Z tego powodu określany jest jako semidrednot (półdrednot). Pierwszym okrętem zbudowanym według tej idei (drednotem) był rozpoczęty nieco później, aczkolwiek ukończony szybciej HMS "Dreadnought". 
"Satsuma" był największym pancernikiem na świecie w momencie wodowania, a także pierwszym pancernikiem zbudowanym w Japonii, choć wiele elementów pochodziło z Wielkiej Brytanii, a szczególnie części głównego uzbrojenia, które były produkowane w Tyneside przez firmę Armstrong. Został wyposażony w arsenale w Kure. Nazwa "Satsuma" pochodzi od prowincji Satsuma, obecnie części prefektury Kagoshima. Jego bliźniaczym okrętem miał być pancernik "Aki", lecz w toku budowy został przeprojektowany i w efekcie różnił się od "Satsumy".
Wojna rosyjsko-japońska (1904 – 1905), a zwłaszcza bitwa pod Cuszimą (1905) wykazały, że zunifikowany kaliber największych dział jest najlepszą drogą do atakowania nieprzyjaciela z dużych dystansów, umożliwiając koordynowanie strzelania całymi salwami z identycznymi parametrami i jednocześnie zmniejszając zagrożenie ze strony torped. 
Zarówno "Satsuma", jak i inny pancernik koncepcji "all-big-gun" – USS "South Carolina" (BB-26), zostały zaprojektowane przed HMS "Dreadnought", ale nie miały innej, wielkiej zalety brytyjskiego okrętu – zastosowania do napędzania okrętu turbin parowych zamiast maszyn parowych potrójnego rozprężania, co pozwalało na zwiększenie prędkości. "Satsuma" maksymalnie na próbach rozwinął 18,95 węzłów przy mocy 18.507 indykowanych KM.
"Satsuma" uczestniczył w I wojnie światowej, patrolując linie żeglugowe na południe od Japonii, na Morzu Południowochińskim i Morzu Żótłym oraz asystując przy okupacji ex-niemieckich Karolinów i uczestnicząc w oblężeniu Qingdao.
Pancernik został wycofany ze służby zgodnie z ustaleniami "Traktatu waszyngtońskiego". Został użyty jako okręt-cel i zatopiony artylerią pancerników "Mutsu" i "Nagato" 7 września 1924 w Zatoce Tokijskiej, 30 mil na północny wschód od Miyakejima
Opis.
Okręt miał konstrukcję gładkopokładową, z dziobem kliprowym. Spaliny z kotłów o mieszanym opalaniu (węgiel i ropa) odprowadzane były przez dwa wysokie, proste kominy na śródokręciu, pośrodku długości okrętu (półbliźniaczy "Aki" miał trzy kominy). W pewnej odległości przed przednim kominem znajdowała się nadbudówka dziobowa połączona z palowym masztem, a za drugim kominem była nadbudówka rufowa, połączona z palowym masztem rufowym. Oba maszty miały bomy do łodzi.
Główne uzbrojenie stanowiły 4 działa kalibru 305 mm w dwudziałowych wieżach w osi symetrii na pokładzie dziobowym i rufowym. Artylerię główną uzupełniało 12 dział kalibru 254 mm w dwudziałowych wieżach, ustawionych na śródokręciu po trzy na każdej z burt, po obu stronach kominów i nadbudówki rufowej. Oprócz prowadzenia ognia w kierunku burt, dziobowa para wież mogła w pewnym zakresie kątów strzelać do przodu, a rufowa - do tyłu. Artylerię średnią stanowiło 12 dział 120 mm w kazamatach pod poziomem pokładu górnego, co utrudniało ich użycie podczas złej pogody. Po 4 działa na burtę były umieszczone w kazamatach na śródokręciu, a po jednym - w nieopancerzonych kazamatach na dziobie i na rufie. 
Artylerię pomocniczą stanowiły 4 działa 76 mm L/40 i 4 krótkolufowe działa 76 mm L/28, a podczas I wojny światowej dodano dwa działa przeciwlotnicze tego kalibru. 

</doc>
<doc id="1044745" url="https://pl.wikipedia.org/wiki?curid=1044745" title="Polski Front Narodowy">
Polski Front Narodowy

Polski Front Narodowy – nieistniejąca polska skrajna, nacjonalistyczna partia polityczna. Liderem partii był Janusz Bryczkowski.
Historia.
Partia powstała jako mutacja Narodowego Frontu Polski Wojciecha Podjackiego.
Polski Front Narodowy powstał na początku 1994 r. jako Front Narodowej Samoobrony, założony przez grupę działaczy Samoobrony opozycyjnych wobec Andrzeja Leppera, których łączyła działalność w Zjednoczeniu Patriotycznym Grunwald. Polskiemu Frontowi Narodowemu podlegała młodzieżowa organizacja Legion Polski, prowadząca działalność o bojówkarskim charakterze.
PFN wzbudzał wiele kontrowersji, głównie za sprawą wypowiedzi jej lidera Janusza Bryczkowskiego ("Demokrację należy zastąpić dyktaturą opartą na faszyzmie, bo nikt nic lepszego nie wymyślił", "Jestem narodowym socjalistą i podejmuję walkę z tym systemem żydowskim, o jakiej się nie śniło jeszcze w Tym Kraju"). Na zaproszenie PFN przyjechał do Polski Władimir Żyrinowski.
Polski Front Narodowy wystartował w wyborach parlamentarnych w 1993, zdobywając 565 głosów, co stanowiło 0,01%.
Największa afera związana z PFN miała miejsce we wrześniu 1995, kiedy po obozie nad jeziorem Śniardwy trzech działaczy Legionu Młodych pobiło w Legionowie około trzydziestu bezdomnych, z czego dwóch zmarło. W 1998 roku sąd skazał dwóch sprawców na karę 25, a trzeciego na 15 lat pozbawienia wolności. Wydarzenie w Legionowie spowodowały odcięcie od Bryczkowskiego działaczy Legionu Polskiego i w konsekwencji rozwiązanie PFN.

</doc>
<doc id="1044747" url="https://pl.wikipedia.org/wiki?curid=1044747" title="Wit Majewski">
Wit Majewski

Wit Wiktor Majewski (ur. 21 lipca 1943 w Janowie) – polski polityk, działacz związkowy, nauczyciel akademicki, poseł na Sejm I, II i III kadencji.
Życiorys.
Ukończył w 1966 studia na Wydziale Prawa Uniwersytetu Warszawskiego, w 1974 uzyskał stopień doktora nauk politycznych. Od 1967 pracuje w Instytucie Nauk Politycznych UW, w latach 1974–1980 jako wicedyrektor, następnie na stanowisku adiunkta. Pod koniec lat 70. był drugim sekretarzem POP PZPR na Wydziale Dziennikarstwa i Nauk Politycznych UW.
Uczestniczył w obradach Okrągłego Stołu w podzespole do spraw nauki, oświaty i postępu technicznego. W latach 90. pełnił funkcję wiceprzewodniczącego Ogólnopolskiego Porozumienia Związków Zawodowych i członka zarządu głównego Związku Nauczycielstwa Polskiego. Sprawował mandat posła na Sejm I, II i III kadencji wybieranego z listy Sojuszu Lewicy Demokratycznej. Był członkiem Ruchu Ludzi Pracy. W 1999 dołączył do SLD, z ramienia tego ugrupowania w 2001 bezskutecznie ubiegał się o poselską reelekcję w okręgu siedleckim.

</doc>
<doc id="1044750" url="https://pl.wikipedia.org/wiki?curid=1044750" title="IAB-500">
IAB-500

IAB-500 (ros. "ИАБ-500") – radziecka bomba pozoracyjna. Korpus bomby wypełniony jest 242 kg paliwa płynnego zmieszanego z rozdrobnionym fosforem i niewielką ilością materiału wybuchowego. Po zadziałaniu zapalnika eksplozja materiału wybuchowego tworzy obłok paliwowo-powietrzny który zapalając się tworzy kulę ognistą imitującą kule ognistą wybuchu jądrowego. Wytwarzany podczas spalania dym tworzy obłok przypominający grzyb atomowy. Bomba IAB-500 przenoszona jest przez samoloty lotnictwa taktycznego

</doc>
<doc id="1044752" url="https://pl.wikipedia.org/wiki?curid=1044752" title="IAB-3000">
IAB-3000

IAB-3000 (ros. "ИАБ-3000") – radziecka bomba pozoracyjna. Korpus bomby wypełniony jest 1148 kg paliwa płynnego zmieszanego z rozdrobnionym fosforem i niewielką ilością materiału wybuchowego. Po zadziałaniu zapalnika eksplozja materiału wybuchowego tworzy obłok paliwowo-powietrzny który zapalając się tworzy kulę ognistą imitującą kule ognistą wybuchu jądrowego. Wytwarzany podczas spalania dym tworzy obłok przypominający grzyb atomowy. Bomba IAB-300 przenoszona jest przez samoloty lotnictwa strategicznego.

</doc>
<doc id="1044755" url="https://pl.wikipedia.org/wiki?curid=1044755" title="Sacisaurus">
Sacisaurus

Sacisaurus – rodzaj archozaura z grupy Dinosauriformes żyjącego w późnym triasie na obecnych terenach Ameryki Południowej. Został opisany w oparciu o niekompletną lewą kość żuchwy (MCN PV10041), zawierającą większość kości zębowej, trzy zęby wykazujące przystosowania do roślinożerności oraz bezzębną część rostralną, mogącą stanowić odrębną parę skostnień. W datowanych na późny karnik lub wczesny noryk osadach formacji Caturrita w Agudo, w południowej Brazylii, odkryto również kilka kości czaszki, kręgów, łopatkę, kość miedniczna, kości kończyn tylnych oraz liczne zęby. Nazwa rodzajowa "Sacisaurus" pochodzi od imienia Saci – jednonogiej istoty z brazylijskiej mitologii – oraz greckiego słowa "sauros", oznaczającego „jaszczur”, i odnosi się do faktu, iż odnaleziono tylko jedną kość udową zwierzęcia. Epitet gatunkowy "agudoensis" pochodzi od miejsca odkrycia szczątków.
"Sacisaurus" osiągał niewielkie rozmiary – jego długość nie przekraczała 1 m. Długie tylne kończyny sugerują dobrze rozwiniętą zdolność do biegu. Krawędzie liściokształtnych zębów pokryte były licznymi ząbkowaniami. Panewka stawu biodrowego jest niemal całkowicie zamknięta. "Sacisarus" miał na czubku żuchwy dwa elementy tworzące strukturę przypominającą kość przedzębową występującą u dinozaurów ptasiomiednicznych i przez wielu naukowców uznawaną za jedną z ich cech charakterystycznych. Liczne cechy morfologiczne sugerują bliskie pokrewieństwo "Sacisaurus" z innym karnickim dinozauromorfem – żyjącym na obecnych terenach Polski silezaurem. Ferigolo i Langer stwierdzili, że obydwa te taksony mogą być dwoma najbardziej bazalnymi przedstawicielami dinozaurów ptasiomiednicznych. Późniejsze analizy potwierdziły hipotezę o bliskim pokrewieństwie "Sacisaurus" i silezaura – w 2010 roku grupie obejmującej te dwa rodzaje i technozaura oraz prawdopodobnie eucelofyza, pseudolagozucha i "Lewisuchus" (później opisano również kolejnych jej przedstawicieli) Langer i współpracownicy nadali nazwę Silesauridae. Pozycja filogenetyczna tego kladu pozostaje jednak niepewna – prawie wszystkie analizy filogenetyczne sugerują, iż jest bardziej bazalny niż dinozaury, jednak zdaniem Ferigolo i Langera jego przynależności do dinozaurów ptasiomiednicznych również nie można wykluczyć.

</doc>
<doc id="1044756" url="https://pl.wikipedia.org/wiki?curid=1044756" title="Namiestnictwo (ZHP)">
Namiestnictwo (ZHP)

Namiestnictwo to w ZHP zespół programowo-metodyczny działający przy hufcu, mający służyć pomocą drużynowym i funkcyjnym danej grupy metodycznej. Powoływane jest przez właściwą Komendę Hufca. Ze względu na grupy metodyczne można wyróżnić namiestnictwa: zuchowe, harcerskie, starszoharcerskie, wędrownicze.
Odpowiednikiem namiestnictw w chorągwiach są referaty, zaś w Głównej Kwaterze są to wydziały.
Zadaniem namiestnictwa jest koordynacja i wspieranie pracy drużyn, wspieranie rozwoju drużynowych oraz kadry drużyn, przygotowanie i realizacja rocznego planu pracy namiestnictwa, który jest integralną częścią planu pracy hufca, pozyskiwanie nowej kadry, organizacja Harcerskiej Akcji Letniej i Zimowej, reprezentowanie drużynowych w hufcu.
Na czele namiestnictwa stoi namiestnik mianowany rozkazem właściwego Komendanta Hufca. Niekiedy mianowanie wynika z wyboru dokonanego przez członków namiestnictwa.
Podobną rolę pełni krąg metodyczny.

</doc>
<doc id="1044757" url="https://pl.wikipedia.org/wiki?curid=1044757" title="SOUD">
SOUD

SOUD, Połączony System Przetwarzania Danych o Przeciwniku (ros. "Система Объединенного Учета Данных о Πротивнике" – СОУД), znany także pod nazwą PSED (Połączony System Ewidencji Danych o Przeciwniku) – zintegrowany system gromadzenia, przetwarzania i wymiany danych wywiadowczych służb specjalnych państw bloku komunistycznego utworzony w 1977. Polska Rzeczpospolita Ludowa podpisała umowę o przystąpieniu do SOUD w dn. 22 września 1977 r.
Jego członkami były: ZSRR, Ludowa Republika Bułgarii, Czechosłowacka Republika Socjalistyczna, Republika Kuby, Mongolska Republika Ludowa, Niemiecka Republika Demokratyczna, Polska Rzeczpospolita Ludowa, Węgierska Republika Ludowa i Demokratyczna Republika Wietnamu.
Siedzibą SOUD była Moskwa, gdzie znajdował się główny komputer systemu. W założeniu państwa uczestniczące w projekcie miały mieć zapewniony dostęp do gromadzonych danych w ciągu 4 godzin. Inne centrum SOUD znajdowało się w NRD, a główna stacja nasłuchu radioelektronicznego zainstalowana była w bazie Lourdes niedaleko Hawany na Kubie. Sygnatariusze porozumienia dotyczącego SOUD zobligowani byli do przekazywania danych do centrali w Moskwie z częstotliwością raz na dwa tygodnie. Dotyczyły one w szczególności danych personalnych i innych charakterystyk osób pozostających z różnych powodów w kręgu zainteresowania służb specjalnych państw komunistycznych, przede wszystkim krajowych opozycjonistów, ale także cudzoziemców.
W PRL za wymianę danych w ramach systemu SOUD odpowiedzialny był utworzony w czerwcu 1977 Wydział V Biura „C” Służby Bezpieczeństwa. W ZSRR system podlegał 16. Wydziałowi KGB i 6. Wydziałowi GRU.
Pełną interoperacyjność system osiągnął w 1979. Jedną z pierwszych jego akcji była osłona kontrwywiadowcza Letnich Igrzysk Olimpijskich w Moskwie w 1980. Placówka wschodnioniemiecka zaprzestała działalności w chwili zjednoczenia Niemiec w 1990. Od tej chwili aż do 1996 SOUD pozostał strukturą wywiadu Federacji Rosyjskiej, kiedy to jego kompetencje podzielono pomiędzy SWR i FAPSI.
PSED w PRL.
W PRL PSED został powołany zarządzeniem ministra spraw wewnętrznych nr 0011/78 z dn. 21.03.1978 r.
Do rejestracji w kartotekach zgłaszano następujące kategorie:
I – ośrodki wywiadu, skład osobowy, agenci służb specjalnych itd.;
II – ośrodki dywersji ideologicznej, skład osobowy, kierownictwo i pracownicy tych ośrodków prowadzący wrogą działalność przeciwko krajom socjalistycznym;
III – organizacje terrorystyczne, członkowie tych organizacji, terroryści działający indywidualnie, porywacze;
IV – organizacje syjonistyczne i inne oraz członkowie tych organizacji;
V – osoby wykonujące zadania służb specjalnych, ośrodków dywersji ideologicznej, organizacji syjonistycznych, klerykalnych, emigracyjnych;
VI – osoby stanowiące bazę działalności przeciwnika, tzw. oferenci;
VII – obcokrajowcy i „bezpaństwowcy” w trakcie współpracy z którymi nastąpiły wpadki;
VIII – osoby proponujące fałszywe informacje;
IX – osoby dokonujące akcji prowokacyjnych na terytorium krajów socjalistycznych;
X – osoby wydalone z PRL lub te, którym ze względu na bezpieczeństwo państwa zakazany jest wjazd do PRL;
XI – osoby, które popełniły szczególnie niebezpieczne przestępstwa przeciwko państwu, ukrywają się za granicą i są poszukiwane.
Rejestracji dokonywano w kartotece i dziennikach prowadzonych w Wydziale V Biura „C”. Rejestracje były dokonywane głównie przez jednostki MSW, tj. Departament I, II i III.
Z założenia nie rejestrowano w PSED obywateli polskich, jednak odstępowano od tej zasady uzasadniając to wymogami pracy operacyjnej. Informacje dot. zgłoszonych osób był przechowywane w PSED do momentu ukończenia przez mężczyzn 80., a przez kobiety 75. roku życia.
Dane do Moskwy przekazywano co dwa tygodnie za pomocą rosyjskojęzycznych formularzy, biegła znajomość języka rosyjskiego była podstawą zatrudnienia w Wydziale V Biura „C”.
Na podstawie pisma Dyrektora Biura „C” Kazimierza Piotrowskiego ze stycznia 1990 r. zniszczono większość dokumentacji związanej z PSED-em. Do dnia dzisiejszego zachowała się kartoteka Wydziału V Biura „C” oraz dzienniki rejestracyjne PSED, które znajdują się w Instytucie Pamięci Narodowej w Warszawie.

</doc>
<doc id="1044758" url="https://pl.wikipedia.org/wiki?curid=1044758" title="Władysław Serafin">
Władysław Serafin

Władysław Serafin (ur. 24 lipca 1950 w Piasecznie) – polski polityk, związkowiec, rolnik, poseł na Sejm X, I i II kadencji.
Życiorys.
W 1970 ukończył zasadniczą szkołę zawodową w Warszawie. Pracował jako ślusarz remontowy w Polskich Zakładach Optycznych. Zajął się prowadzeniem indywidualnego gospodarstwa rolnego. Od 1989 pełnił funkcję wiceprezesa Krajowego Związku Rolników, Kółek i Organizacji Rolniczych, w 1999 stanął na czele tej organizacji. Był też wiceprzewodniczącym Komitetu Zawodowych Organizacji Rolniczych Unii Europejskiej (COPA).
W 1966 wstąpił do Związku Młodzieży Wiejskiej. Od 1969 do rozwiązania należał do Polskiej Zjednoczonej Partii Robotniczej. W latach 1975–1983 zasiadał w Miejsko-Gminnej Radzie Narodowej Góry Kalwarii. Jako przedstawiciel strony rządowo-koalicyjnej brał udział w obradach Okrągłego Stołu w podzespole do spraw środków masowego przekazu oraz w grupie roboczej do spraw ustawy o związkach zawodowych rolników indywidualnych. W 1989 został wybrany na posła X kadencji z ramienia PZPR w okręgu lublinieckim. Zasiadał w prezydium Parlamentarnego Klubu Lewicy Demokratycznej. W latach 1991–1997 był posłem I i II kadencji z ramienia Polskiego Stronnictwa Ludowego wybranym w okręgach częstochowskich: nr 9 (1991–1993) i nr 9 (1993–1997). Bezskutecznie ubiegał się o mandat w Sejmie w wyborach parlamentarnych między 1997 a 2011. Od 1998 zasiadał w radzie powiatu kłobuckiego, w 2006 nie został ponownie wybrany. W 2004 i 2009 bez powodzenia kandydował do Parlamentu Europejskiego.
W 2009 dwukrotnie przeszedł zawał. W 2010 po śmierci jednego z radnych wszedł ponownie w skład rady powiatu kłobuckiego, obejmując funkcję jej przewodniczącego. W wyborach samorządowych w tym samym roku zdobył mandat radnego sejmiku śląskiego IV kadencji.
16 lipca 2012 „Puls Biznesu” ujawnił nagranie rozmowy między byłym prezesem Agencji Rynku Rolnego Władysławem Łukasikiem i Władysławem Serafinem, w której pierwszy z nich sugerował nepotyzm i niegospodarność w spółkach Skarbu Państwa, jakich mieli się dopuszczać działacze PSL uznawani za związanych z Markiem Sawickim. W konsekwencji Marek Sawicki dwa dni później podał się do dymisji z zajmowanego stanowiska ministra rolnictwa i rozwoju wsi. 5 czerwca 2013 Władysław Serafin został usunięty z PSL. W 2014 nie startował w kolejnych wyborach samorządowych.
1 marca 2017 został zatrzymany, a następnie tymczasowo aresztowany na okres trzech miesięcy w sprawie dotyczącej wielomilionowych wyłudzeń ze SKOK. Politykowi przedstawiono m.in. zarzuty związane z wyłudzeniem kredytu ze SKOK Wołomin. Następnie aresztowanie zostało przedłużone, a Władysław Serafin ogłosił protest głodowy. Polityk nie przyznał się do popełnienia przestępstw, które mu zarzucono. Jego proces rozpoczął się w październiku 2018. Również w tym samym miesiącu uchylono tymczasowe aresztowanie.

</doc>
<doc id="1044763" url="https://pl.wikipedia.org/wiki?curid=1044763" title="Słowa (utwór)">
Słowa (utwór)

Słowa – utwór zespołu IRA pochodzący z piątej studyjnej płyty "Znamię". Kompozycja została zamieszczona na siódmym miejscu na krążku, trwa 2 minuty i 25 sekund, i jest najkrótszym utworem znajdującym się na płycie.
Tekst utworu adresowany jest do kobiety. Opowiada o kłótni między mężczyzną a kobietą. Później echo wypowiedzianych słów kobiety nie opuszcza mężczyzny. Tekst do utworu napisał wokalista grupy Artur Gadowski.
Brzmienie piosenki utrzymane jest w thrashmetalowym brzmieniu, gdzie słychać melodyjne ostre gitarowe riffy oraz dynamiczną gitarową solówkę w wykonaniu kompozytora utworu, gitarzysty Piotra Łukaszewskiego
Podobnie jak i w innych utworach Artur w tym utworze śpiewa inną konwencją wokalną. Piosenka była bardzo rzadko grana podczas trasy promującej płytę "Znamię".
Od momentu reaktywacji grupy, utwór nie jest w ogóle grany na koncertach.
Twórcy.
IRA
Produkcja

</doc>
<doc id="1044767" url="https://pl.wikipedia.org/wiki?curid=1044767" title="Władysław Żabiński">
Władysław Żabiński

Władysław Żabiński (ur. 27 czerwca 1942 w Olszynach) – polski polityk, ogrodnik, rolnik, samorządowiec, działacz opozycji antykomunistycznej w PRL, poseł na Sejm X, I i II kadencji.
Życiorys.
Wykształcenie i praca zawodowa.
W 1960 ukończył Zasadniczą Szkołę Rolniczą w Wojniczu. Pracował w zawodzie ogrodnika. Od 1970 prowadzi indywidualne 4-hektarowe gospodarstwo rolne (hodowlane) w Sukmaniu. Od 1987 do 1992 był członkiem Krajowego Duszpasterstwa Rolników. Należy do Małopolskiego Stowarzyszenia Agrarnego. Jest honorowym członkiem Straży Granicznej oraz Samarytańskiego Towarzystwa im. Jana Pawła II w Zakliczynie. Pełni funkcję prezesa Polskiego Związku Hodowców Jeleniowatych.
W 1997 został mu nadany tytuł honorowego obywatela gminy Zakliczyn.
Działalność publiczna.
Od 1968 należał do Zjednoczonego Stronnictwa Ludowego. W latach 70. zasiadał w Gminnej Radzie Narodowej w Wojniczu oraz Wojewódzkiej Radzie Narodowej w Tarnowie. Uczestniczył w strajkach chłopskich w 1981. Był jednym z sygnatariuszy porozumień rzeszowsko-ustrzyckich, a następnie współtworzył powstały w wyniku ich podpisania Niezależny Samorządny Związek Zawodowy Rolników Indywidualnych „Solidarność”. Przewodniczył zarządowi województwa tarnowskiego związku. W czasie stanu wojennego został internowany na okres od grudnia 1981 do lutego 1982.
W 1989 został wybrany na posła X kadencji z ramienia ZSL w okręgu dębickim. Wybór uzyskał już w pierwszej turze (jako jedna z trzech osób reprezentujących koalicję rządzącą w okręgach) przy nieformalnym poparciu ze strony „Solidarności”.
W latach 1991–1997 był posłem I kadencji z listy Komitetu Wyborczego „Piast”, powołanego przez partie ludowe i II kadencji z listy Polskiego Stronnictwa Ludowego. W Sejmie reprezentował okręgi tarnowskie: nr 31 i nr 46. W wyborach parlamentarnych w 1997 bezskutecznie kandydował do Senatu z ramienia komitetu „Zawsze Polska” w województwie tarnowskim, a w wyborach w 2001 także bez powodzenia ubiegał się o mandat w Sejmie z listy PSL (otrzymał 3585 głosów).
Po opuszczeniu PSL związał się z Samoobroną Rzeczpospolitej Polskiej, z ramienia której w 2006 został radnym powiatu tarnowskiego.
W 2007 przeszedł do Stronnictwa „Piast”. Objął funkcje wiceprezesa tej partii oraz prezesa jej władz wojewódzkich. Jako przedstawiciel tego ugrupowania w przedterminowych wyborach parlamentarnych w tym samym roku bez powodzenia kandydował z listy Prawa i Sprawiedliwości w okręgu tarnowskim (otrzymał 8164 głosy). W wyborach do Parlamentu Europejskiego w 2009 bezskutecznie startował z komitetu Libertas w okręgu małopolsko-świętokrzyskim (dostał 1184 głosy). W wyborach samorządowych w 2010 bez powodzenia ubiegał się o reelekcję w radzie powiatu z listy Powiatowego Ruchu Samorządowego.
Odznaczenia.
W 2010, "za wybitne zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 1999 otrzymał Złoty Krzyż Zasługi, a w 2016 Krzyż Wolności i Solidarności.

</doc>
<doc id="1044769" url="https://pl.wikipedia.org/wiki?curid=1044769" title="Paweł Kapsa">
Paweł Kapsa

Paweł Kapsa (ur. 24 lipca 1982 w Staszowie) – polski piłkarz, występujący na pozycji bramkarza w austriackim klubie SK Bischofshofen. Występował w juniorskich reprezentacjach Polski.
Kariera juniorska.
Paweł Kapsa jako dziecko był wyróżniającym się piłkarzem. Jego ulubioną pozycją był bramkarz, mimo tego bywał królem strzelców rozgrywek juniorskich.
Kariera klubowa.
KSZO Ostrowiec Świętokrzyski (1998/99-2001/02).
Kapsa piłkarską karierę rozpoczynał w KSZO Ostrowiec Świętokrzyski.
W sezonie 2000/01 rozegrał jedno spotkanie w seniorskiej drużynie KSZO, w Pucharze Ligi z Górnikiem Łęczna. Mecz skończył się zwycięstwem KSZO 2:1. W sezonie 2001/02 12 sierpnia zadebiutował w 1 lidze (obecnej Ekstraklasie), w meczu 4 kolejki z Polonią Warszawa. Mecz się zakończył zwycięstwem drużyny ze stolicy 1:0. W tym sezonie jeszcze 8-krotnie pojawił się na boiskach 1 ligi w tym dwa razy wchodził podczas meczu jako rezerwowy za pierwszego bramkarza KSZO, Waldemara Piątka. Dodatkowo zagrał 3 razy w Pucharze Ligi i raz w Pucharze Polski. W sumie strzelono mu w 12 meczach (w dwóch wszedł jako zmiennik) 25 bramek.
Wisła Płock (2002/03-2003/04).
Po spadku KSZO do drugiej ligi Kapsa odszedł do Wisły Płock, gdzie początkowo pierwszym bramkarzem był Sylwester Wyłupski. Kwota transferu nie została ujawniona. Podczas gry w Wiśle występował zazwyczaj z numerem 21.
W sezonie 2002/03 rozegrał w sumie 16 meczów w seniorskiej kadrze, w tym 8 w lidze i 8 w Pucharze Polski. Strzelono mu 4 bramki w ekstraklasie, w tym jedną w meczu z Legią Warszawa. Mecz ten został zweryfikowany jako walkower, gdyż w Wiśle na boisku od 59. do 65. minuty grało 6 obcokrajowców (ówczesne przepisy pozwalały na 5). W pucharze stracił 5 bramek, w tym 3 w finale Pucharu Polski z Wisłą Kraków. W sezonie 2003/04 zagrał 14 razy w Ekstraklasie, w tym raz zmieniając Jakuba Wierzchowskiego. Drugi bramkarz Wisły, Jakub Wierzchowski, zagrał w jednym meczu mniej od Kapsy. Wisła Płock zakończyła rozgrywki na 5. miejscu. 28 sierpnia 2003 Kapsa zadebiutował w Pucharze UEFA z łotewskim FK Ventspils. Wisła to spotkanie zremisowała 2:2. Pierwszy mecz, na Łotwie, skończył się remisem 1:1. Z uwagi na regułę bramek na wyjeździe do dalszej rundy zespół z Łotwy awansował. W Pucharze Polski zespół Wisły Płock odpadł w II rundzie, od której rozpoczynał grę. Przegrał z drugim zespołem Odry Opole. W całym meczu bronił Jakub Wierzchowski.
Widzew Łódź (2004/05).
Po wygaśnięciu kontraktu z Wisłą Płock przed sezonem 2004/05 Kapsa przeniósł się do Widzewa Łódź, który spadł z I ligi. W Widzewie jednak przegrywał rywalizację o miejsce w składzie z bardziej doświadczonym Borisem Peškovičem i rozegrał 3 mecze, w tym 2 w II lidze oraz jeden mecz w Pucharze Polski. W przerwie zimowej Boris Peškovič odszedł do Pogoni Szczecin. Oczekiwano, że młody 22-letni Kapsa zostanie pierwszym bramkarzem Widzewa Łódź. 7 grudnia 2004 Kapsa, prowadząc samochód pod wpływem alkoholu, potrącił pieszego w centrum Łodzi. Za ten wypadek groziło piłkarzowi nawet 4,5 roku pozbawienia wolności. Kapsa nie trafił do więzienia. Po wypadku został zawieszony przez klub w prawach zawodnika. Widzew został bez bramkarza, mającego ligowe doświadczenie, dlatego wypożyczył Adama Piekutowskiego z Wisły Kraków. Po powrocie do drużyny Kapsa przegrywał rywalizację z Piekutowskim. Widzew ostatecznie zajął 5. miejsce w lidze, premiujące grą w barażu o I ligę. Łodzianie nie uzyskali awansu, ulegając w barażowym dwumeczu Odrze Wodzisław, która przez to utrzymała się w Ekstraklasie.
KSZO Ostrowiec Świętokrzyski (2005/06-2006/07).
W 2005 roku Kapsa powrócił jako wolny zawodnik do swojego macierzystego klubu. Przez dwa sezony był podstawowym bramkarzem klubu i rozegrał 65 meczów w II lidze.
W sezonie 2005/06 zagrał w 32 meczach ligowych na 34 rozgrywane kolejki oraz w 3 spotkaniach Pucharu Polski; w jego drużynie w tamtym sezonie więcej meczów rozegrał jedynie Jacek Berensztajn i Maciej Rogalski (po 36). W lidze puścił 39 bramek, a w Pucharze Polski – 4 (wszystkie w meczach z Legią Warszawa). W meczu Lechia – KSZO, sprowokowany przez gdańskich kibiców, pokazał im wyprostowany środkowy palec, co spowodowało początkowo niechęć kibiców Lechii po przejściu do gdańskiego klubu. KSZO zakończył sezon na 9. miejscu.
W sezonie 2006/07 zagrał w 33 meczach ligowych na 34 rozgrywane kolejki oraz w 1 spotkaniu Pucharu Polski z Turem Turek, które KSZO przegrał. Rozegrał najwięcej spotkań w kadrze KSZO w sezonie 2006/07. W lidze puścił 30 bramek, a w Pucharze Polski – jedną (w przegranym 0:1 meczu z Turem Turek). KSZO zakończył sezon na 11. miejscu. KSZO Ostrowiec Świętokrzyski został karnie zdegradowany do III ligi za udział w korupcji.
Lechia Gdańsk (2007/08 - 2010/2011).
Po karnej degradacji KSZO do III ligi Kapsa odszedł za darmo do drugoligowej Lechii Gdańsk, która w poprzednim sezonie zajęła najwyższe, niedające awansu, miejsce w lidze.
W sezonie 2007/08 zagrał w 24 meczach ligowych na 34 rozgrywane kolejki oraz w 3 spotkaniach Pucharu Polski. W lidze puścił 19 bramek, w Pucharze Polski zaś 4. Dwukrotnie został ukarany czerwoną kartką – w 18. kolejce meczu z Arką Gdynia (44. minuta) oraz w 24. kolejce w meczu z Odrą Opole (7. minuta). Kapsa początkowo rywalizował o miejsce w składzie z Mateuszem Bąkiem, debiutując w 10. kolejce po tym jak Mateusz Bąk doznał kontuzji. Ostatecznie w sezonie 2007/08 został uznany przez tygodnik Lechia.gda.pl najlepszym bramkarzem Lechii Gdańsk w sezonie, niewiele wyprzedzając Dominika Sobańskiego. Lechia skończyła sezon na pierwszym miejscu w tabeli i po raz pierwszy od sezonu 1987/88 (nie licząc Lechii/Olimpii) zagrała w najwyższej klasie rozgrywkowej w Polsce.
W sezonie 2008/09 zagrał w 18 meczach ligowych na 30 rozgrywanych kolejek. Rozegrał także jedno spotkanie w Pucharze Polski, 3 w Pucharze Ekstraklasy oraz jedno w Młodej Ekstraklasie. W lidze puścił 26 bramek, w Pucharze Polski – 1, w Pucharze Ekstraklasy – 2, w Młodej Ekstraklasie – 1. Według tygodnika Lechia.gda.pl bramkarzem jesieni 2008 został Mateusz Bąk, drugi w rankingu był Paweł Kapsa, obaj dostali wysokie noty. Na wiosnę, ze względu na kontuzję Mateusza Bąka, Kapsa był podstawowym bramkarzem Lechii, dodatkowo trafił raz do 11. kolejki. Lechia skończyła sezon na 11. miejscu.
W sezonie 2009/10 Kapsa rozpoczął grę w Ekstraklasie od ósmej kolejki – meczu z Zagłębiem Lubin. Wcześniej zagrał w dwóch meczach Młodej Ekstraklasy – z Cracovią (2:3) i Polonią (4:4). Później rozegrał wszystkie pozostałe mecze zarówno w lidze jak i w Pucharze Polski. W meczu 28. kolejki z GKS Bełchatów wszedł jako zmiennik Sebastiana Małkowskiego. W sumie w 23 meczach stracił 23 bramki w lidze oraz 5 bramek w 5 meczach pucharowych. W styczniu 2010 podpisał nowy kontrakt z Lechią Gdańsk, obowiązujący do końca sezonu 2011/12 Serwis lechia.gda.pl na koniec rundy wiosennej sezonu 2009/10 wypowiadał się pochlebnie o Kapsie, stwierdzając że był jednym z najlepszych zawodników Lechii Gdańsk, jednak miał też kilka nieudanych interwencji.
Sezon 2010/11 Kapsa zaczął jako podstawowy bramkarz gdańskiej Lechii. Zagrał pierwsze 9 kolejek, tracąc 5 bramek (w tym dwie w meczu z Jagiellonią Białystok). Przełomowym meczem było spotkanie z Wisłą Kraków w Krakowie, które gdańszczanie przegrali 2:5 a Kapsa popełnił w nim wiele błędów, których efektem były bramki dla gospodarzy. Po tym meczu Kapsa został przeniesiony do drużyny Młodej Ekstraklasy, gdzie rozegrał zaledwie dwa spotkania a później do trzecioligowych rezerw Lechii, gdzie zagrał w spotkaniu z Gryfem Słupsk. Pierwszym bramkarzem gdańskiego zespołu został Sebastian Małkowski, który wcześniej bronił w rezerwach Lechii. Jednakże po meczu z broniącą się przed spadkiem Cracovią przegranym przez Lechię 0:3, Paweł Kapsa wrócił do pierwszego składu, gdzie utrzymał się do końca sezonu.
Przed sezonem 2011/2012 Kapsa nie został zgłoszony do kadry pierwszego zespołu Lechii Gdańsk. Jego kontrakt z Lechią wygasł 31 grudnia 2011 roku.
Alki Larnaka (od 2011/2012).
W styczniu Kapsa jako wolny zawodnik przeszedł do cypryjskiej Alki Larnaka. Kapsa zadebiutował w nowym zespole 12 lutego 2012 w meczu 20 kolejki z Anagennisi Dery. W sumie w 5 meczach (w jednym z nich wszedł w połowie meczu) stracił 8 bramek.
Kariera trenerska.
Kapsa był również trenerem bramkarzy juniorów Lechii Gdańsk.
Kariera reprezentacyjna.
Reprezentował Polskę w różnych kategoriach wiekowych, 6 razy w reprezentacjach do lat 16 i 17, siedmiokrotnie w reprezentacji do lat 18 oraz siedmiokrotnie w najstarszej kategorii juniorskiej U-21. Wraz z kadrą U-16 został wicemistrzem Europy U-16 w 1999 roku, zaś z drużyną U-18 wygrał Mistrzostwa Europy w 2001 roku.
W drużynie U-21 rozegrał co najmniej siedem spotkań.
Życie prywatne.
Jest żonaty, ma córkę Kornelię, urodzoną 21 września 2009 w Gdańsku. Brat Kapsy, Mariusz, również piłkarz, gra na pozycji pomocnika w zespołach z niższych lig polskich .

</doc>
<doc id="1044770" url="https://pl.wikipedia.org/wiki?curid=1044770" title="Ekspedycja 17">
Ekspedycja 17

Ekspedycja 17 – siedemnasta ekspedycja na Międzynarodową Stację Kosmiczną, która rozpoczęła się w kwietniu, a zakończyła się w październiku 2008.
Załoga składała się z czterech osób, ale na stacji jednocześnie przebywały trzy osoby. Siergiej Wołkow i Oleg Kononienko dotarli na stację za pośrednictwem statku Sojuz TMA-12, natomiast Garrett Reisman oraz Gregory Chamitoff zostali dostarczeni przez amerykańskie wahadłowce.
Przebieg misji.
Obaj astronauci: Siergiej Wołkow i Oleg Kononienko wystartowali 8 kwietnia 2008 na pokładzie statku Sojuz TMA-12 razem z południowokoreańską astronautką Yi So-yeon. Po raz pierwszy od długiego czasu załoga Sojuza składała się z samych nowicjuszy.
10 kwietnia 2008 o 12:57 UTC statek Sojuz TMA-12 zadokował do śluzy powietrznej Pirs. O 15:40 UTC luk pomiędzy statkiem a ISS został otwarty, dzięki czemu nowa stała załoga, jak i astronautka z Korei Południowej, weszła na pokład stacji. 
Po półrocznej pracy w kosmosie części ekspedycji 16, wraz z południowokoreańską astronautką powróciła na Ziemię na pokładzie Sojuza TMA-11. Na stacji pozostał jednak Garrett Reisman z ekspedycji 16.
Progress M-64.
Bezzałogowy, rosyjski statek transportowy Progress M-64 wystartował 14 maja 2008 o 20:22 UTC z kosmodromu Bajkonur. Po raz pierwszy pojazd został wyposażony w cyfrowy system sterowania. 16 maja 2008 o 21:39 UTC Progress pomyślnie zadokował do ISS przywożąc 2,1 tony wody, powietrza i pożywienia.
Do stacji zadokowany był też europejski statek transportowy ATV Jules Verne.
Przybycie Kibō z Discovery.
31 maja 2008 z Cape Canaveral na Florydzie wystartował wahadłowiec Discovery w ramach misji STS-124, której głównym celem było dostarczenie na stację japońskiego laboratorium kosmicznego Kibō wraz z robotycznym manipulatorem przymontowanym do tego modułu. Prom kosmiczny przywiózł również nowego członka załogi, który zastąpił Reismana, Gregory’ego Chamitoffa.
Pierwszy spacer kosmiczny.
10 lipca 2008 odbył się pierwszy spacer kosmiczny podczas tej ekspedycji. Wzięli w nim udział kosmonauci Siergiej Wołkow i Oleg Kononienko, którzy wyszli w otwartą przestrzeń kosmiczną na 6 godzin i 18 minut. Celem EVA była inspekcja statku Sojuz TMA-12 oraz demontaż sworznia wybuchowego, którego zadaniem jest oddzielenie lądownika przed wejściem w atmosferę. Sworzeń miał zostać sprowadzony na Ziemię i dokładnie zbadany, gdyż uznano, iż usterka podobnych bolców mogła być skutkiem balistycznego lotu Sojuza TMA-10 i TMA-11.
Drugie wyjście.
15 lipca 2008 o 17:08 kosmonauci Wołkow i Kononienko po raz drugi opuścili stację. W czasie spaceru kosmicznego zamontowali oni eksperyment Wsplesk na zewnątrz stacji i zdemontowali eksperyment Biorisk. Następnie przygotowali port cumowniczy modułu Zwiezda do zadokowania rosyjskiego Mini-Research Module 2, który miał przybyć w sierpniu 2009. Spacer kosmiczny zakończył się po 5 godzinach i 54 minutach o 23:02 UTC.

</doc>
<doc id="1044774" url="https://pl.wikipedia.org/wiki?curid=1044774" title="Judson Laipply">
Judson Laipply

Judson (Jud) Laipply (ur. 1976) – amerykański tancerz z Cleveland w Ohio. Zasłynął ze swego przedstawienia "Evolution of Dance", które w sierpniu 2007 było na pierwszym miejscu pod względem oglądalności i na trzecim pod względem liczby komentarzy na YouTube.com.
Lista utworów z „Evolution of Dance”.
Trzydzieści utworów w ścieżce dźwiękowej, w nawiasach podano długość trwania w filmie.

</doc>
<doc id="1044775" url="https://pl.wikipedia.org/wiki?curid=1044775" title="Pejszanzaur">
Pejszanzaur

Pejsanzaur ("Peishansaurus philemys") – roślinożerny dinozaur z rzędu dinozaurów ptasiomiednicznych (Ornithischia).
Żył w okresie późnej kredy (ok. 83-71 mln lat temu) na terenach centralno-wschodniej Azji. Jego szczątki znaleziono w Chinach (w regionie autonomicznym Sinciang).
Słabo poznany dinozaur – znany jedynie z fragmentu szczęki z kilkoma zębami. Należał do ankylozaurów lub pachycefalozaurów.

</doc>
<doc id="1044777" url="https://pl.wikipedia.org/wiki?curid=1044777" title="Swingin’ with Raymond">
Swingin’ with Raymond

Swingin' with Raymond – pochodzący z 1995 roku, ósmy oficjalny album brytyjskiej anarchopunkowej grupy Chumbawamba.

</doc>
<doc id="1044778" url="https://pl.wikipedia.org/wiki?curid=1044778" title="Naprzód Janów Katowice">
Naprzód Janów Katowice



</doc>
<doc id="1044781" url="https://pl.wikipedia.org/wiki?curid=1044781" title="Standard Oil">
Standard Oil

Standard Oil Co. Inc. – byłe amerykańskie przedsiębiorstwo petrochemiczne, którego działalność obejmowała wydobycie i przerób ropy naftowej i gazu ziemnego, a także ich transport, dystrybucję i marketing. Standard Oil było także producentem wyrobów chemicznych. Założone w 1870 przez Johna D. Rockefellera jako korporacja w Cleveland, w stanie Ohio. W swoim czasie było największym przedsiębiorstwem rafineryjnym na świecie. Jego długa i kontrowersyjna historia jako pierwszej oraz największej wielonarodowej korporacji zakończyła się w 1911 roku, kiedy to Sąd Najwyższy Stanów Zjednoczonych wydał wyrok w sprawie działań przedsiębiorstwa sprzecznych z obowiązującym prawem antymonopolowym. Ważną rolę w tej sprawie odegrała książka Idy M. Tarbell "The History of the Standard Oil Company", która ukazała się w 1904.
Działalność.
Standard Oil zostało założone jako spółka w skład której wchodził dobrze znany przemysłowiec John D. Rockefeller, jego brat William Rockefeller, Henry Flagler, chemik Samuel Andrews oraz nieoficjalnie, Stephen V. Harkness i Oliver Burr Jennings, który poślubił siostrę żony Williama Rockefellera. Standard Oil uzyskało osobowość prawną w 1870 roku w stanie Ohio. Z początkowych 10000 akcji, John D. Rockefeller posiadał 2667, Harkness – 1334, William Rockefeller, Henry Flagler i Samuel Andrews – po 1333, Jennings – 1000 oraz firma Rockefeller, Andrews&amp;Flagler – 1000. Stosując efektywne taktyki biznesowe, później krytykowane przez opinię publiczną, przedsiębiorstwo w szybkim czasie zniszczyło lub wykupiło inne konkurencyjne przedsiębiorstwa w Cleveland w ciągu 2 miesięcy roku 1872, a następnie stało się największym przedsiębiorstwem w północno-wschodniej części Stanów Zjednoczonych.
We wczesnych latach, John D. Rockefeller był jedyną najistotniejszą figurą w kształtującym się dopiero przemyśle naftowym. Szybko rozdzielał uprawnienia i zadania narzucone przez politykę działania swojej firmy systemowi oddziałów, pozostając ich największym udziałowcem. Władza w firmie była scentralizowana w głównej siedzibie spółki w Cleveland, ale decyzje w biurze były podejmowane wspólnie.
Przedsiębiorstwo Standard Oil Company zdominowało rynek produktów ropopochodnych, początkowo dzięki integracji poziomej w sektorze rafineryjnym, a następnie zastosowaniu integracji pionowej. Przedsiębiorstwo wprowadziło do zarządzania organizacjami biznesowymi pojęcie trustu, jako połączenie wielu niezależnych przedsiębiorstw pod wspólnym kierownictwem jednego zarządu. Standard Oil Trust usprawniło produkcję i logistykę, obniżyło koszty oraz zmniejszyło liczbę konkurentów na rynku. Krytycy antytrustowi oskarżyli Standard Oil o używanie agresywnych polityk cenowych w celu wytępienia konkurencji oraz stworzenie monopolu, który wystraszył konsumentów.
W odpowiedzi na legislację stanową próbującą ograniczać skalę działalności firmy, Rockefeller i jego wspólnicy wynaleźli nowy innowacyjny typ organizacji biznesu, aby móc efektywnie zarządzać swoimi szybko rosnącymi nieskoordynowanymi przedsiębiorstwami. 2 stycznia 1882 roku, połączyli oni w jedną całość różne kombinaty działające niezależnie w kilkudziesięciu stanach pod jednym zarządem. Poprzez tajne porozumienie, 37 udziałowców przeniosło swoje prawa (w zaufaniu) na 9 członków zarządu. Byli to John i William Rockefeller, Olivier H. Payne, Charles Pratt, Henry Flagler, John D. Archbold, William G. Warden, Jabez A. Bostwick i Benjamin Brewster. Organizacja (trust) stworzona przez Standard Oil Company była na tyle efektywna, iż inne przedsiębiorstwa zaczęły taki styl zarządzania adaptować w swoich strukturach.
W 1885 roku Standard Oil of Ohio przeniósł swoją siedzibę z Cleveland do Nowego Jorku na ulicę Broadway 26. Równocześnie członkowie zarządu Standard Oil of Ohio zarejestrowali spółkę Standard Oil Company of New Jersey (SOCNJ), aby móc korzystać z zalet mniej restrykcyjnego prawa korporacyjnego stanu.
W 1890 roku Kongres Stanów Zjednoczonych przegłosował ustawę antytrustową Shermana, która była źródłem amerykańskiego ustawodawstwa antymonopolowego. Ustawa zabraniała zawierać jakiekolwiek kontrakty, umowy lub projekty jawne lub niejawne mające na celu powstrzymywanie wolnego handlu. Standard Oil Company w niedługim czasie zostało oskarżone o łamanie prawa antymonopolowego, a pozew przeciw firmie wniósł prokurator generalny stanu Ohio, David K. Watson.
W okresie od 1882 do 1906 roku Standard Oil wypłaciło 548 436 000 dolarów dywidend na poziomie 65,4% przychodu całkowitego. Całkowity przychód w tym czasie wyniósł 838 783 800 dolarów. Wypłaty dywidend przekroczyły tym samym wartość reinwestycji, które osiągnęły poziom 290 347 800 dolarów.
W 1909 roku amerykański Departament Sprawiedliwości pozwał Standard Oil w ramach federalnego prawa antymonopolowego Sherman Antitrust Act z 1890 r. i zarzucił firmie utrzymywanie monopolu w handlu międzynarodowym i krępowanie konkurencji.
Standard Oil Trust było kontrolowane przez małą grupę kilku rodzin. Rockefeller wyznał w 1910 roku: "Sądzę, że prawdą jest iż rodziny Pratt, Payne-Whitney (akcje pułkownika Payne’a), Harkness-Flagler (którzy weszli do spółki razem) oraz rodzina Rockefellerów kontrolowały większość udziałów spółki w trakcie całej jej historii aż do teraz".
W 1911 r. przedsiębiorstwo zostało uznane za monopol i zostało zmuszone do podziału na mniejsze spółki. Na mocy wyroku Sądu Najwyższego Stanów Zjednoczonych. Standard Oil Company, prowadzona w formie trustu, została podzielona na 34 mniejsze spółki, w tym:
We wrześniu 1913 roku około 1200 górników wspomaganych przez Zjednoczonych Robotników Kopalń zorganizowało strajk przeciwko niskim płacom, niebezpiecznym warunkom pracy i feudalnym stosunkom panującym w górniczych miasteczkach należących do przedsiębiorstwa Colorado Fuel &amp; Iron Corporation powiązanego ze Standard Oil Trust. W kwietniu 1914 doszło do ataku prywatnej policji korporacyjnej Johna Rockefellera i oddziałów Gwardii Narodowej na protestujących górników w miejscowości Ludlow w stanie Kolorado. W wyniku masakry zginęło 26 górników i członków ich rodzin.
Pełne międzynarodowe prawa do nazwy Standard Oil posiada firma ExxonMobil.
Działalność w Polsce.
W 1920 Standard Oil Company, które dysponowało dobrze rozwiniętą siecią handlową w byłym zaborze pruskim, przejęło część akcji spółki Standard-Nobel S.A., działającej na terenie Polski i wydobywającej ropę w zagłębiu borysławskim. Pięć lat później dokonano fuzji z Olej Skalny S.A. i utworzono Standard-Nobel w Polsce S.A. Eksploatowano wtedy też złoża w zagłębiu bitkowskim i Piasecznej. Standard-Nobel w Polsce S.A. była pionierem w budowie sieci ulicznych stacji benzynowych na terenie kraju. W 1937 spółka została przejęta przez Vacuum Oil Company S.A.

</doc>
<doc id="1044784" url="https://pl.wikipedia.org/wiki?curid=1044784" title="Odra Miasteczko Śląskie">
Odra Miasteczko Śląskie



</doc>
<doc id="1044787" url="https://pl.wikipedia.org/wiki?curid=1044787" title="SVR">
SVR



</doc>
<doc id="1044790" url="https://pl.wikipedia.org/wiki?curid=1044790" title="Orzeł Nakło Śląskie">
Orzeł Nakło Śląskie



</doc>
<doc id="1044796" url="https://pl.wikipedia.org/wiki?curid=1044796" title="Samotne Wyspy">
Samotne Wyspy



</doc>
<doc id="1044797" url="https://pl.wikipedia.org/wiki?curid=1044797" title="Pusty dom (film 2004)">
Pusty dom (film 2004)

Pusty dom (kor.: 빈집, MOCT: "Bin-jip", także jako "3-Iron") – japońsko-południowokoreański film z 2004 w reżyserii Kim Ki-duka.
Opis fabuły.
Główny bohater Tae-suk (postać grana przez Jae Hee) rozwozi po okolicy ulotki reklamujące jedzenie na wynos, które przykleja przy dziurkach od kluczy. Później wraca do mieszkań, w których właściciele nie usunęli ulotek, zakładając że są puste. Wprowadza się do tych mieszkań podczas nieobecności właścicieli i przy okazji pierze ich odzież i dokonuje drobnych napraw. Pewnego dnia włamuje się do mieszkania, które wbrew pozorom jest zamieszkane – przez Sun-hwa – ofiarę przemocy domowej (w tej roli Lee Seung-yeon). Oboje rozpoczynają cichy, wręcz niemy związek, i wędrują z jednego mieszkania do innego.
Miłość pomiędzy skrzywdzoną kobietą i milczącym nieznajomym jest bez słów. Cisza jest narracją filmu ze względu na bardzo ograniczone dialogi.

</doc>
<doc id="1044798" url="https://pl.wikipedia.org/wiki?curid=1044798" title="Roman Nowicki">
Roman Nowicki

Roman Nowicki (ur. 10 lutego 1936 w Kościanie) – polski polityk, inżynier, działacz społeczny, poseł na Sejm II kadencji.
Życiorys.
Dzieciństwo spędził w Przasnyszu. Ukończył w tym mieście szkołę podstawową oraz uczęszczał do liceum ogólnokształcącego. Został następnie absolwentem Technikum Budowlanego w Sopocie. W 1967 ukończył studia na Wydziale Budownictwa Lądowego Politechniki Warszawskiej. W 1957 rozpoczął pracę w budownictwie.
Sprawował mandat posła II kadencji, wybranego z listy Sojuszu Lewicy Demokratycznej w okręgu Ostrołęka. W latach 2001–2002 pełnił funkcję radnego sejmiku mazowieckiego. W 2004 przeszedł z SLD do Socjaldemokracji Polskiej, zasiadł we władzach krajowych tej partii.
W 2002 zorganizował Kongres Budownictwa Polskiego. Organizował Związek Bezdomnych i Fundację Bezdomnych, w której objął stanowisko prezesa zarządu. Został też wiceprezesem Warszawskiej Izby Samorządu Gospodarczego.
Odznaczony Krzyżem Komandorskim (1997) i Krzyżem Komandorskim z Gwiazdą (2002) Orderu Odrodzenia Polski oraz Orderem Uśmiechu (2003).

</doc>
<doc id="1044799" url="https://pl.wikipedia.org/wiki?curid=1044799" title="Hyun-kyoon Lee">
Hyun-kyoon Lee



</doc>
<doc id="1044800" url="https://pl.wikipedia.org/wiki?curid=1044800" title="From This Day">
From This Day

From This Day – singel zespołu Machine Head wydany w 1999 roku.

</doc>
<doc id="1044802" url="https://pl.wikipedia.org/wiki?curid=1044802" title="Mapowanie bezpośrednie">
Mapowanie bezpośrednie

Mapowanie bezpośrednie ("ang. Direct Mapped") – jeden ze sposobów odwzorowywania pamięci głównej w bloku pamięci podręcznej. Do pamięci podręcznej zostaje przeniesiona strona z pamięci głównej. Zaletami takiego mapowania są prostota konstrukcji i szybkie wyszukiwanie informacji. Wadą jest konieczność wczytywania całych stron z pamięci głównej i zastępowania nimi pamięci podręcznej w przypadku, gdy wymagane jest pobranie informacji z linijek innej strony, nawet jeżeli wiadomo, że za chwilę będzie trzeba się z powrotem odwołać do danych ze strony wcześniejszej.

</doc>
<doc id="1044803" url="https://pl.wikipedia.org/wiki?curid=1044803" title="AGITAB-500-300">
AGITAB-500-300

AGITAB-500-300 (ros. "АГИТАБ-500-300", агитационная авиационная бомба) – radziecka oraz rosyjska lotnicza bomba agitacyjna. Może przenosić 45-75 kg ulotek rozrzucanych po rozcaleniu skorupy. Stosowana podczas wojny w Czeczenii.

</doc>
<doc id="1044804" url="https://pl.wikipedia.org/wiki?curid=1044804" title="Gazobudowa Zabrze">
Gazobudowa Zabrze



</doc>
<doc id="1044806" url="https://pl.wikipedia.org/wiki?curid=1044806" title="AGITAB-250-85">
AGITAB-250-85

AGITAB-250-85 (ros. "АГИТАБ-250-85", "агитационная авиационная бомба") – radziecka lotnicza bomba agitacyjna. Może przenosić 25-46 kg ulotek rozrzucanych po rozcaleniu skorupy. Posiada ją Wojsko Polskie.

</doc>
<doc id="1044807" url="https://pl.wikipedia.org/wiki?curid=1044807" title="Krzyżanowskizaur">
Krzyżanowskizaur

Krzyżanowskizaur ("Krzyzanowskisaurus hunti") – znany z niewielkiej liczby skamieniałości archozaur o niepewnej pozycji systematycznej. Żył w późnym triasie (ok. 218-211 mln lat temu) na terenach Ameryki Północnej. Jego szczątki znaleziono w USA (w stanach Arizona i Nowy Meksyk).
Zwierzę to znane jest tylko z kilku zębów. Autor opisu, Andrew B. Heckert, uznał, że należą one do nowego gatunku z rodzaju "Revueltosaurus" i na ich podstawie w 2002 r. opisał go pod nazwą "Revueltosaurus hunti". Gatunek, na którym oparto opis rodzaju - "R. callenderi" - również był wówczas znany z nielicznych skamieniałości; na ich podstawie uznano go za małego, roślinożernego dinozaura z rzędu dinozaurów ptasiomiednicznych (Ornithischia), o długości ciała ok. 1 m, wysokości ok. 30 cm i masie ok. 3 kg. Jednak późniejsze odkrycia większej liczby skamieniałości "R. callenderi" dostarczyły dowodów na to, że w istocie nie jest to w ogóle dinozaur, lecz przedstawiciel innej linii rozwojowej archozaurów - Crurotarsi, obejmującej krokodyle i archozaury bliżej spokrewnione z nimi niż z ptakami (Parker i in., 2005).
Heckert raz jeszcze zbadał zęby "R. hunti" i stwierdził, że wykazują one cechy typowe dla dinozaurów ptasiomiednicznych, wskazując, że ten gatunek jednak należał właśnie do tej grupy archozaurów, a nie do Crurotarsi, jak "R. callenderi". W związku z tym "R. hunti" nie mógł już jednak dłużej być zaliczany do tego samego rodzaju, co "R. callenderi"; w 2005 r. Heckert nadał mu więc nową nazwę rodzajową – "Krzyzanowskisaurus". Niektórzy naukowcy (Irmis i in., 2007; Nesbitt i in., 2007) nie zgodzili się jednak z jego interpretacją, twierdząc, że zęby krzyżanowskizaura mają wiele wspólnych cech budowy z zębami "R. callenderi"; wskazywali też, że razem z zębami krzyżanowskizaura znaleziono kości czaszki oraz płytki kostne identyczne z odpowiadającymi im kośćmi "R. callenderi" (pierwotnie płytki te zostały uznane za należące do młodych aetozaurów z rodzaju "Stagonolepis", patrz: Heckert &amp; Lucas, 2002). Zdaniem tych naukowców uzasadnia to zaliczenie krzyżanowskizaura do rodzaju "Revueltosaurus" i tym samym prawdopodobnie do Crurotarsi, a w każdym razie podważa jego przynależność do dinozaurów ptasiomiednicznych. Pozycja systematyczna tego słabo znanego archozaura pozostaje przedmiotem sporów.

</doc>
<doc id="1044812" url="https://pl.wikipedia.org/wiki?curid=1044812" title="Mieczysław Struk">
Mieczysław Struk

Mieczysław Emil Struk (ur. 1 stycznia 1961 w Jastarni) – polski samorządowiec. Od 2010 marszałek województwa pomorskiego.
Życiorys.
Syn Franciszka i Anny. Urodził się w Jastarni, w rodzinie od pokoleń związanej z Mierzeją Helską. Ukończył studia na Wydziale Turystyki i Rekreacji Akademii Wychowania Fizycznego we Wrocławiu oraz studia doktoranckie na Wydziale Zarządzania i Ekonomiki Usług Uniwersytetu Szczecińskiego. Ukończył także studia podyplomowe organizacji i zarządzania oraz integracji europejskiej na Uniwersytecie Gdańskim.
Przez ostatnie dwa lata działalności rad narodowych (1988–1990) sprawował funkcję naczelnika Jastarni, powołany został przez wojewodę Mieczysława Cygana z Polskiej Zjednoczonej Partii Robotniczej. W latach 1990–2002 zajmował stanowisko burmistrza tej miejscowości. W 1998, 2002 i 2006 wybierany na radnego sejmiku pomorskiego. W latach 2002–2005 przewodniczył zarządowi Komunalnego Związku Gmin we Władysławowie. W 2005 został powołany na urząd wicemarszałka województwa w zarządzie kierowanym Jana Kozłowskiego, utrzymał tę funkcję również po wyborach w 2006. 22 lutego 2010 po rezygnacji Jana Kozłowskiego objął stanowisko marszałka województwa. W kolejnych wyborach w 2010, 2014 i 2018 utrzymywał mandat radnego województwa. Pozostawał także marszałkiem na IV, V i VI kadencję.
Należał do Stronnictwa Konserwatywno-Ludowego. Od 2001 związany z Platformą Obywatelską. Został też członkiem Zrzeszenia Kaszubsko-Pomorskiego.
W 2019 przeciwko politykowi skierowano akt oskarżenia obejmujący sześć zarzutów dotyczących złożenia fałszywych oświadczeń majątkowych za lata 2013–2016. Polityk od początku nie przyznawał się do winy. 4 stycznia 2021 sąd rejonowy w I instancji uniewinnił go od czterech zarzucanych mu czynów, co do pozostałych dwóch warunkowo umorzył postępowanie na okres 2 lat, orzekając świadczenie 10 tys. zł. 18 sierpnia 2021 tego samego roku Sąd Okręgowy w Gdańsku, po rozpatrzeniu apelacji wniesionych przez strony, utrzymał wyrok w części uniewinniającej, uniewinnił samorządowca od kolejnego czynu, a także warunkowe umorzenie postępowania co do ostatniego czynu (niewykazania kwoty 38 tys. zł na rachunku bankowym), przy czym okres próby skrócił do 1 roku, a świadczenie obniżył do 8 tys. zł.
W 2021 został przewodniczącym PO w województwie pomorskim, wygrywając wybory na tę funkcję z posłanką Agnieszką Pomaską.
Uprawia żeglarstwo, 27 sierpnia 2011 uratował życie dwójce pływaków na Zatoce Puckiej.

</doc>
<doc id="1044813" url="https://pl.wikipedia.org/wiki?curid=1044813" title="EMC Corporation">
EMC Corporation

EMC Corporation (obecnie jako marka produktów Dell EMC) – byłe amerykańskie przedsiębiorstwo produkujące komputerowe systemy zarządzania i przechowywania danych.
Działalność.
Siedziba spółki zlokalizowana była w Hopkinton w amerykańskim stanie Massachusetts. EMC dostarcza głównie systemy do przechowywania danych cyfrowych. Jest dostawcą rozwiązań Enterprise Storage, czyli komputerowych systemów współdzielenia, zarządzania i ochrony danych, opartych o inteligentne macierze dyskowe EMC Symmetrix, Clariion, urządzenia sieciowe Connectrix, Celerra, Centera.
Rozwiązania EMC to produkty z zakresu SAN, NAS oraz CAS tworzące zintegrowaną infrastrukturę sieciową, umożliwiające zarządzanie przechowywaną informacją, konsolidację macierzy i serwerów.
Przedsiębiorstwo stworzone zostało w 1979 przez Richarda Egana i Rogera Marino, wtedy jeszcze współlokatorów z akademika. Nazwa i logo stylizowane są na słynny wzór podany przez Einsteina E=mc².
Przedsiębiorstwo na całym świecie zatrudniało ponad 40 000 pracowników (dane na wrzesień 2010 r.), swoje fabryki posiadało m.in. w USA, Chinach, Indiach, Singapurze i Irlandii. Jest notowana na nowojorskiej giełdzie papierów wartościowych (NYSE).
Dnia 12 października 2015 firma Dell ogłosiła, że nabywa EMC w transakcji o wysokości 67 miliardów dolarów, co stanowiło rekord kwoty za nabycie innej spółki w branży IT.
Partnerzy EMC.
Współpraca na szczeblu międzynarodowym z firmami: Accenture, ACS, Atos Origin, Capgemini, CSC, Deloitte Consulting, EDS, Fujitsu Services, HCL, Perot Systems, Tata Consultancy Services, Unisys czy Wipro.
Ważniejsi partnerzy technologiczni to Brocade, Cisco, Dell, HP, IBM, Intel, Microsoft, Novell, Oracle, SAP, Sun Microsystems, VMware.

</doc>
<doc id="1044815" url="https://pl.wikipedia.org/wiki?curid=1044815" title="FAB-250 M-54">
FAB-250 M-54

FAB-250 M-54 (ros. "ФАБ-250 М-54") – radziecka bomba burząca.

</doc>
<doc id="1044816" url="https://pl.wikipedia.org/wiki?curid=1044816" title="Paul Garred">
Paul Garred

Paul Garred (ur. 23 maja 1985 w Seaford) – brytyjski perkusista, były członek zespołu The Kooks.
Edukację rozpoczął w Seaford w szkole, gdzie jego matka pracowała jako nauczycielka. W wieku 16 lat zaczął grać w amatorskiej kapeli Stairwell. Później uczył się w BRIT School w Croydon, gdzie poznał Luke’a Pritcharda i Hugh Harrisa. Wraz z nimi zapisał się na Brighton Institute of Music, gdzie poznali Maxa Rafferty’ego, z którym założyli zespół The Kooks.

</doc>
<doc id="1044817" url="https://pl.wikipedia.org/wiki?curid=1044817" title="Spichlerz w Stargardzie">
Spichlerz w Stargardzie

Spichlerz w Stargardzie został zbudowany w Stargardzie w 1685 roku z cegły nad Młynówką, jest najstarszym tego typu zabytkiem spośród 4 istniejących na Pomorzu Zachodnim.
Spichlerz został zaprojektowany na planie prostokąta o wymiarach 15 x 28 m jako jednokondygnacyjna budowla, obecnie jest trzypiętrowy, przykryty dwuspadowym dachem. Skupowane w średniowieczu zboże z ziemi stargardzkiej i pyrzyckiej było transportowane Iną oraz lądem. Do rozładunku służyło urządzenie wyciągowe, zainstalowane w szczycie spichlerza od strony wschodniej, a oprócz tego do zsypywania ziarna wykorzystywano otwory w elewacjach bocznych i w szczycie od strony rzeki. Zboże było transportowane dalej rzeką do Inoujścia.
W XVIII wieku w spichlerzu mieściła się faktoria solna, która pośredniczyła w handlu z Wielkopolską, a w wieku XIX ponownie składowano w nim zboże. 
Spichlerz jako obiekt gospodarczy nie posiada dekoracji. 
W 1945 roku w czasie bombardowań spichlerz został spalony. Odbudowano go w latach 1975-1980, a wnętrza przystosowano na potrzeby lokalu gastronomicznego.
 Budynek wpisany jest do rejestru zabytków pod nr rej.: A-1476 z 18.11.1959

</doc>
<doc id="1044818" url="https://pl.wikipedia.org/wiki?curid=1044818" title="WYSIWYG (album)">
WYSIWYG (album)

WYSIWYG – pochodzący z 1997 roku album brytyjskiej anarchopunkowej grupy Chumbawamba.

</doc>
<doc id="1044820" url="https://pl.wikipedia.org/wiki?curid=1044820" title="FAB-3000 M-46">
FAB-3000 M-46

FAB-3000 M-46 (ros. "ФАБ-3000 М-46") – radziecka bomba burząca.

</doc>
<doc id="1044823" url="https://pl.wikipedia.org/wiki?curid=1044823" title="Hexinlusaurus">
Hexinlusaurus

Hexinlusaurus ("Hexinlusaurus multidens") – mały, roślinożerny dinozaur z rzędu dinozaurów ptasiomiednicznych (Ornithischia).
Żył w epoce środkowej jury (ok. 171-161 mln lat temu) na terenach wschodniej Azji. Długość ciała ok. 2 m, wysokość ok. 60 cm, masa ok. 45 kg. Jego szczątki znaleziono w Chinach (w prowincji Syczuan), w skałach formacji Shaximiao.
Wcześniej był uznawany za jeden z gatunków janduzaura - "Yandusaurus multidens". Później (Barrett, Butler &amp; Knoll, 2005) uznano go za odrębny rodzaj.

</doc>
<doc id="1044828" url="https://pl.wikipedia.org/wiki?curid=1044828" title="OFAB-100-120">
OFAB-100-120

OFAB-100-120 (ros. "ОФАБ-100-120") – radziecka bomba odłamkowo-burząca. Poprzez montaż spadochronu hamującego może być w warunkach polowych przekształcona w bombę hamowaną OFAB-100-120TU.

</doc>
<doc id="1044829" url="https://pl.wikipedia.org/wiki?curid=1044829" title="Supercharger">
Supercharger

Supercharger – czwarty studyjny album Machine Head, thrashmetalowego zespołu z Oakland. Płyta została wydana przez wytwórnię Roadrunner Records w 2001 roku.
Według danych z kwietnia 2002 album sprzedał się w nakładzie 44,994 egzemplarzy na terenie Stanów Zjednoczonych.

</doc>
<doc id="1044833" url="https://pl.wikipedia.org/wiki?curid=1044833" title="Ekstraliga czeska w hokeju na lodzie (2007/2008)">
Ekstraliga czeska w hokeju na lodzie (2007/2008)

15. sezon Extraligi czeskiej rozegrany został na przełomie 2007 i 2008 roku. W rozgrywkach wzięło udział 14 zespołów. Obrońcą tytułu była drużyna Sparta Praga. Mistrzem Czech została drużyna Slavia Praga.
System rozgrywek.
W skład ligi wchodziło 14 klubów zawodowych. Rozegrały zespoły grają 54 spotkania (26 razy u siebie i 26 razy na wyjeździe). Pierwsze sześć zespołów awansowało bezpośrednio do fazy playoff, kolejne cztery zespoły w dwóch parach grały o awans do fazy play-off, zaś drużyny z miejsc 11. - 14. walczyły o uniknięcie gry w barażach. Ostatnia drużyna w tej fazie rozgrywek zagrała mecz barażowy z mistrzem pierwszej ligi.
Sezon zasadniczy.
Tabela.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Play-off.
Faza play-off w rozgrywkach Ekstraligi czeskiej w hokeju na lodzie w sezonie 2007/2008 składały się z czterech rund. W pierwszej rundzie obowiązywała zasada do trzech zwycięstw, zaś w kolejnych trzech do czterech zwycięstw.
Play-out.
Tabela.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"

</doc>
<doc id="1044835" url="https://pl.wikipedia.org/wiki?curid=1044835" title="Luke Pritchard">
Luke Pritchard

Luke Pritchard (ur. 2 marca 1985 w Londynie) – wokalista i muzyk brytyjskiego indie rockowego zespołu The Kooks.
Pritchard urodził się w Londynie. Jego ojciec, muzyk Bob Pritchard, zmarł kiedy Luke miał 3 lata. Uczęszczał do Bedales School, Brit School of Performing Arts and Technology, i Brighton Institute of Modern Music, gdzie wraz z Maxem Raffertym, Hugh Harrisem i Paulem Garredem w 2003 r. założył kapelę The Kooks. Spotkał tam również swoją przyszłą dziewczynę Katie Meluę, o której napisał większość piosenek z pierwszego albumu The Kooks. Spotykał się też z Mischą Barton.
Pritchard zaczynał swoją muzyczna karierę w zespole Covernote, razem ze swoimi bliskimi znajomymi Thomasem Lightfootem, Brianem Sladem, Jamesem Dampierem i Edem Bartlettem, grając wiele coverów oraz koncertując w miejscowych lokalach w Camden w Londynie.
Na ogół Pritchard gra na akustycznej gitarze Gibson oraz James Trussart Deluxe Steelcaster. Gra również na gitarze akustycznej Maton BG808L.

</doc>
<doc id="1044837" url="https://pl.wikipedia.org/wiki?curid=1044837" title="Ogród (utwór)">
Ogród (utwór)

Ogród – ballada rockowa zespołu IRA pochodząca oraz zamykająca szóstą płytę "Ogrody". Kompozycja została zamieszczona na jedenastym ostatnim miejscu na krążku, i jest zarazem najdłuższym utworem znajdującym się na płycie, trwa 5 minut i 14 sekund.
Tekst piosenki opowiada o sennych i spełniających się marzeniach, o magicznym miejscu jakim jest tajemniczy ogród opisywany w tym utworze.
Kompozytorem utworu jest Piotr Łukaszewski, który skomponował muzykę do tekstu wokalisty Artura Gadowskiego.
Początek utworu zaczyna się „balladowo”, po chwili jednak mamy okazję usłyszeć mocny gitarowy riff, po czym brzmienie znów zostaje wyciszone i staje się spokojniejsze. Zwrotki są utrzymane w dość łagodnym brzmieniu, natomiast w refrenach utworu brzmienie staje się nieco mocniejsze. Utwór posiada także bardzo melodyjną solówkę gitarową w wykonaniu Łukaszewskiego.
"Ogród" był dość często grany podczas trasy koncertowej promującej najnowszy krążek, która odbyła się na przełomie września i października 1995 roku. Od nazwy tego utworu, wymyślono tytuł dla krążka, który nazwano "Ogrody".
Po reaktywacji grupy pod koniec 2001 roku, utwór nie jest w ogóle grany na koncertach zespołu.
Twórcy.
IRA
Produkcja

</doc>
<doc id="1044838" url="https://pl.wikipedia.org/wiki?curid=1044838" title="Sekta II">
Sekta II

Sekta II (ang. "The Skulls II") – amerykański filmowy dreszczowiec wyprodukowany w 2002 roku.
Fabuła.
Ryan Sommers zostaje członkiem elitarnego bractwa studenckiego o nazwie Skulls, w istocie tajemniczej sekty. Na terenie kampusu jest świadkiem mordu na młodej dziewczynie, Diannie Rollins, jego koledzy wmawiają mu jednak, iż były to jedynie popisy z jej strony. Gdy dowiaduje się, że dziewczyna rzeczywiście nie żyje, postanawia działać. Liczyć może jedynie na pomoc Kelly, odrzuconej przez kolegów studentki.

</doc>
<doc id="1044839" url="https://pl.wikipedia.org/wiki?curid=1044839" title="The Skulls II">
The Skulls II



</doc>
<doc id="1044840" url="https://pl.wikipedia.org/wiki?curid=1044840" title="Hejszanzaur">
Hejszanzaur

Hejszanzaur ("Heishansaurus pachycephalus") – roślinożerny dinozaur z rzędu dinozaurów ptasiomiednicznych (Ornithischia).
Znaczenie jego nazwy – jaszczur z Hei Shan (Czarnej Góry)
Żył w okresie późnej kredy (ok. 83-65 mln lat temu) na terenach wschodniej Azji. Jego szczątki znaleziono w Chinach (w prowincji Gansu).
Słabo poznany dinozaur, z powodu źle zachowanych jego skamieniałości.
Prawdopodobnie należał do ankylozaurów lub pachycefalozaurów.

</doc>
<doc id="1044842" url="https://pl.wikipedia.org/wiki?curid=1044842" title="Dekanat czarnoleski">
Dekanat czarnoleski

Dekanat czarnoleski – jeden z 29 dekanatów w rzymskokatolickiej diecezji radomskiej.
Składa się z następujących parafii:

</doc>
<doc id="1044846" url="https://pl.wikipedia.org/wiki?curid=1044846" title="Którędy do raju">
Którędy do raju

Którędy do raju – utwór zespołu Ira pochodzący z szóstej płyty "Ogrody". Kompozycja została zamieszczona na trzecim miejscu na krążku, trwa równe 5 minut i jest jednym z dłuższych utworów na płycie.
Tekst utworu opowiada o mężczyźnie, który w chwili własnej śmierci boi się, że Bóg nie wybaczy mu popełnionych wcześniej grzechów. Nachodzą go także wątpliwości, czy to wszystko jest prawdą, czy to nie zwykły wymysł ludzi, aby było im łatwiej odejść. Autorem tekstu do utworu jest wokalista grupy Artur Gadowski. Kompozytorem jest gitarzysta grupy Piotr Łukaszewski.
Brzmienie utworu jest zachowane w ostrym rockowym klimacie; można usłyszeć melodyjne gitarowe riffy oraz solówkę gitarową.
"Którędy do raju" jest także 3. utworem z płyty "Ogrody", do którego został nakręcony teledysk.
Utwór był bardzo często grany podczas trasy promującej krążek i cieszył się sporym powodzeniem. Do dziś jest przez wielu fanów oczekiwanym utworem na koncercie.
Po reaktywacji grupy, utwór, jak zresztą większość z płyty, w ogóle nie jest grany na koncertach.
Twórcy.
IRA
Produkcja

</doc>
<doc id="1044848" url="https://pl.wikipedia.org/wiki?curid=1044848" title="Dekanat Radom-Wschód">
Dekanat Radom-Wschód

Dekanat Radom-Wschód – jeden z 29 dekanatów w rzymskokatolickiej diecezji radomskiej. 

</doc>
<doc id="1044849" url="https://pl.wikipedia.org/wiki?curid=1044849" title="AO-1">
AO-1

AO-1 (ros. "АО-1") – radziecka bomba odłamkowa małego wagomiaru. Przenoszona w bombach kasetowych RBK-500-375 AO-10.

</doc>
<doc id="1044851" url="https://pl.wikipedia.org/wiki?curid=1044851" title="Gongbuzaur">
Gongbuzaur

Gongbuzaur ("Gongbusaurus") – mały, roślinożerny dinozaur z rzędu dinozaurów ptasiomiednicznych (Ornithischia)
Żył w okresie późnej jury (ok. 156 mln lat temu) na terenach wschodniej Azji. Długość ciała ok. 1,3-1,5 m, wysokość ok. 50 cm, masa ok. 20-30 kg. Jego szczątki znaleziono w Chinach (w prowincji Syczuan), w skałach formacji Shaximiao.
Opisany na podstawie dwóch zębów. Zaliczany do fabrozaurów lub do hipsylofodonów.
Gatunki gongbuzaura:

</doc>
<doc id="1044854" url="https://pl.wikipedia.org/wiki?curid=1044854" title="Telewidz">
Telewidz

Telewidz – utwór zespołu IRA pochodzący z szóstej płyty "Ogrody". Kompozycja została zamieszczona na czwartym miejscu na krążku, trwa 3 minuty i 21 sekund i jest drugim utworem co do najkrótszych. Krótsze jest tylko "Nie tracę wiary" (2:57).
Tekst utworu opowiada o człowieku który zaślepiony oglądaniem telewizji nie zwraca uwagi na to co się dzieje wokół niego. Żyje w zupełnie innym świecie, w którym jest mu dobrze. Tekst do utworu napisał wokalista grupy Artur Gadowski.
Utwór utrzymany jest w ostrym rockowym brzmieniu, gdzie słychać melodyjne gitarowe riffy, oraz solówkę gitarową w wykonaniu gitarzysty Piotra Łukaszewskiego, oraz solo na gitarze basowej kompozytora tekstu, Piotra Sujki. Jest to jedyna kompozycja Sujki na "Ogrodach".
Utwór był sporadycznie grany na koncertach promujących płytę. Podobnie jak i większość utworów nie odniósł żadnego sukcesu i od tamtej pory nie jest wykonywany na żywo na koncertach.
Twórcy.
IRA
Produkcja

</doc>
<doc id="1044855" url="https://pl.wikipedia.org/wiki?curid=1044855" title="Zgórmysyny">
Zgórmysyny

Zgórmysyny — polska grupa muzyczna zajmująca się poezją śpiewaną.

</doc>
<doc id="1044856" url="https://pl.wikipedia.org/wiki?curid=1044856" title="Elwir">
Elwir

Elwir – imię męskie, wywodzące się od imienia Elwira, jako jego męski odpowiednik.
Elwir imieniny obchodzi: 27 stycznia, 10 lutego, 14 czerwca, 25 sierpnia i 21 listopada (wtedy kiedy Elwira)
Odpowiednik żeński: Elwira
Znane osoby noszące imię Elwir:

</doc>
<doc id="1044857" url="https://pl.wikipedia.org/wiki?curid=1044857" title="Skalne cerkwie w Iwanowie">
Skalne cerkwie w Iwanowie

Skalne cerkwie w Iwanowie (buł. Ивановски скални църкви "(Iwanowski skałni cyrkwi)") – zespół wykutych w skale monolitycznych kościołów, kaplic i klasztorów położonych w pobliżu wsi Iwanowo, 20 km na południe od miasta Ruse. W 1979 zespół został wpisany na listę światowego dziedzictwa UNESCO.
Obiekty sakralne wykute zostały w skałach tworzących wysoki brzeg rzeki Rusenski Łom, 32 metry ponad poziomem rzeki. W ich wnętrzu w dobrym stanie zachowały się średniowieczne freski pokrywające ściany i sklepienia. Freski z Iwanowa, podobnie jak malowidła w cerkwi Bojańskiej i monastyrze Zemen, stanowią apogeum bułgarskiego malowidła sakralnego.
Historia.
Monastyr Archanioła Michała został wykuty w wapiennej skale w latach 1218–1235 na polecenie Joachima, późniejszego patriarchy Bułgarii. Cerkiew Przemienienia Pańskiego została wykuta jeszcze przed powstaniem klasztoru, po powrocie Joachima z góry Athos i osiedleniu się mnicha nad brzegiem Rusenskiego Łomu, dopływu Dunaju.
Carowie Bułgarii Iwan Aleksander i Iwan Asen II składali dary ze złota na rzecz kompleksu klasztornego, co upamiętniają umieszczone na ścianach kilku cerkwi malowidła przedstawiające darczyńców.
W ciągu czterech stuleci do klasztoru Archanioła Michała dobudowano liczne kaplice, cerkwie i cele dla mnichów. W apogeum rozwoju w Iwanowie istniało około 40 skalnych cerkwi oraz około 300 innych budowli sakralnych. W czasach późnego średniowiecza zespół klasztorny św. Joachima został podniesiony do rangi patriarchatu i stał się w XIV wieku ważnym najważniejszym w Bułgarii ośrodkiem rozwoju hezychazmu. Podstawą tej doktryny religijnej było wyrzeczenie się przez człowieka wszelkich namiętności dla pełnego zjednoczenia z Bogiem. Klasztor utrzymywał bliskie kontakty z bułgarską stolicą w Weliko Tyrnowo. Podbój Bułgarii przez Imperium Osmańskie nie spowodował natychmiastowego upadku monastyru, ale przyczynił się do stopniowego spadku jego znaczenia.
Jaskinie były zamieszkane przez mnichów do XVII wieku. Od tego czasu liczne freski pokrywające skalne ściany zostały zniszczone na skutek erozyjnego działania rzeki, a także najazdów Turków osmańskich w czasie okupacji kraju.
Zachowane kościoły.
Zespół skalnych cerkwi w Iwanowie zawdzięcza swoją sławę XIII-wiecznym freskom, które zachowały się w 5 kościołach i stanowią cenny przykład bułgarskiej sztuki średniowiecznej. Najstarsze jaskinie mieszczą się na prawym brzegu rzeki i wraz z siedmioma cerkwiami tworzą pierwotny zespół monastyru Archanioła Michała. Jego centrum stanowi "Zatrupanata crkwa" („Zasypana cerkiew”) o idealnie wygładzonych ścianach. Na jednej ze ścian widnieje wizerunek cara Iwana Asena II, którego hojności monastyr zawdzięczał swe powstanie.
Najlepiej zachowaną cerkwią jest świątynia Bogurodzicy, dawne baptysterium, położona po wschodniej stronie ławry. Jej ściany i sufit ozdobiono scenami Męki Chrystusa. Freski przedstawiają "Wjazd do Jerozolimy", "Ostatnią Wieczerzę", "Zdradę i powieszenie się Judasza", "Zaparcie się św. Piotra" oraz "Chrystusa przed Piłatem". Są jednym z najcenniejszych przykładów sztuki z okresu Paleologów.
Najpóźniejsze freski z XIV wieku znajdują się w "Saborenata crkwa" („Zrujnowanej cerkwi”). Przedstawiają postać św. Teodory, patronki kościoła, pierwszej żony Iwana Aleksandra, która ufundowała wiele klasztorów i sama została zakonnicą.
Na ścianach skalnych cerkwi zachowały się również liczne inskrypcje, z których najlepiej znana jest inskrypcja mnicha Ivo Gramatika z lat 1308–1309.

</doc>
<doc id="1044858" url="https://pl.wikipedia.org/wiki?curid=1044858" title="Edivaldo Martins Fonseca">
Edivaldo Martins Fonseca

Edivaldo, właśc. Edivaldo Martins Fonseca (ur. 13 kwietnia 1962 w Volta Redonda, zm. 13 stycznia 1993 w Boituvie) – brazylijski piłkarz grający na pozycji napastnika.
Życiorys.
Pierwszym klubem Edivaldo w karierze było Atlético Mineiro, w którym zadebiutował w 1982 roku. Następnie grał w takich klubach jak: Taquaritinga, ponownie Atlético Mineiro, São Paulo FC, meksykański CF Puebla, SE Palmeiras, japońska Gamba Osaka i ponownie Taquaritinga. Będąc zawodnikiem tego ostatniego klubu zginął w wypadku samochodowym w wieku niespełna 31 lat.
W reprezentacji Brazylii Edivaldo zadebiutował 17 kwietnia 1986 roku w wygranym 3:0 meczu z Finlandią. Był w kadrze Brazylii na Mundial w Meksyku.

</doc>
<doc id="1044859" url="https://pl.wikipedia.org/wiki?curid=1044859" title="Walter Casagrande">
Walter Casagrande

Casagrande, właśc. Wálter Casagrande Júnior (ur. 15 kwietnia 1963 w São Paulo) - brazylijski piłkarz, napastnik. Grał na Mistrzostwach Świata w Piłce Nożnej 1986. Występował w takich klubach jak: Corinthians Paulista, Caldense, Corinthians Paulista, São Paulo, Corinthians Paulista, FC Porto (Puchar Europy w 1987), Ascoli Calcio, Torino Calcio (Puchar Włoch w 1993), CR Flamengo, Corinthians Paulista, Paulista F.C.

</doc>
<doc id="1044860" url="https://pl.wikipedia.org/wiki?curid=1044860" title="Júnior (ur. 1954)">
Júnior (ur. 1954)

Júnior, właśc. Leovegildo Lins da Gama Júnior (ur. 29 czerwca 1954 w João Pessoa) – brazylijski piłkarz. Grał na mistrzostwach świata w 1982 roku i na mistrzostwach w 1986 roku. W swojej karierze występował w takich klubach jak: CR Flamengo z Rio de Janeiro (1974–1984), Torino Calcio (1984–1987), Delfino Pescara 1936 (1987–1989) oraz ponownie Flamengo (1989–1993). Pięciokrotny mistrz świata w piłce plażowej.

</doc>
<doc id="1044861" url="https://pl.wikipedia.org/wiki?curid=1044861" title="Édson Boaro">
Édson Boaro

Édson Boaro (ur. 3 lutego 1959 roku w São José do Rio Pardo) – brazylijski piłkarz, obrońca. Grał na MŚ 1986. Występował w takich klubach jak: Ponte Preta (1978-1984), Corinthians Paulista (1984-1989), SE Palmeiras (1989-1992), Guarani FC (1992), Noroeste, Paysandu SC, Remo Pará (1993), Botafogo (1994-1995) i São José do Rio Pardo (1995-1998).

</doc>
<doc id="1044866" url="https://pl.wikipedia.org/wiki?curid=1044866" title="Paulo Vitor">
Paulo Vitor

Paulo Vitor, właśc. Paulo Víctor Barbosa de Carvalho (ur. 7 czerwca 1957 w Belém) – brazylijski piłkarz, bramkarz. Grał na Mistrzostwach Świata w Piłce Nożnej 1986. Występował w takich klubach jak: CEUB, Operário Várzea Grande, Brasília, Vila Nova-GO, Vitória FC, Fluminense FC, América-RJ, Coritiba, Sport Recife, São José, Grêmio Maringá, Remo Pará, Paysandu SC i Volta Redonda.

</doc>
<doc id="1044867" url="https://pl.wikipedia.org/wiki?curid=1044867" title="Edson (ur. 1959)">
Edson (ur. 1959)



</doc>
<doc id="1044868" url="https://pl.wikipedia.org/wiki?curid=1044868" title="BLU-3 Pineapple">
BLU-3 Pineapple

BLU-3 Pineapple – amerykańska bomba kulkowa małego wagomiaru. Przenoszona w bombach kasetowych CBU-2A. Bomba ma kształt walca. Do jego górnej części przymocowane są cztery stateczniki. W pozycji złożonej przylegają one do bocznej ściany korpusu bomby. W ściance korpusu jest zatopionych 250 stalowych kulek. Na BLU-3 wzorowana jest polska bomba LBOk-1.

</doc>
<doc id="1044870" url="https://pl.wikipedia.org/wiki?curid=1044870" title="Josimar">
Josimar

Josimar, właśc. Josimar Higino Pereira (ur. 19 września 1961 w Rio de Janeiro) – brazylijski piłkarz grający na pozycji prawego obrońcy.
Pierwszym jego klubem w karierze było Botafogo, w którym zadebiutował w 1982 roku. Następnie grał w takich klubach jak: Sevilla FC, CR Flamengo, SC Internacional, Novo Hamburgo, Bangu AC, Uberlândia, Ceará, Jorge Wilstermann, Fast oraz wenezuelski Mineros Guayana, w barwach którego zakończył karierę w 1997 roku. W swojej karierze zwyciężył w Campeonato Carioca (1989) i w Campeonato Cearense w 1992.
W reprezentacji Brazylii Josimar zadebiutował 12 czerwca 1986 roku w wygranym 3:0 meczu Mistrzostw Świata w Meksyku z Irlandią Północną, w którym zdobył gola. W kadrze narodowej od 1986 do 1989 roku rozegrał 16 spotkań i strzelił 2 gole. Był w kadrze Brazylii na Copa América 1987 i Copa América 1989, które Brazylia wygrała.

</doc>
<doc id="1044871" url="https://pl.wikipedia.org/wiki?curid=1044871" title="Full Motion Video">
Full Motion Video



</doc>
<doc id="1044874" url="https://pl.wikipedia.org/wiki?curid=1044874" title="Kolegiata wieluńska">
Kolegiata wieluńska



</doc>
<doc id="1044876" url="https://pl.wikipedia.org/wiki?curid=1044876" title="Falcão">
Falcão



</doc>
<doc id="1044879" url="https://pl.wikipedia.org/wiki?curid=1044879" title="Alemão (ur. 1961)">
Alemão (ur. 1961)

Alemão, właśc. Ricardo Rogério de Brito (ur. 22 listopada 1961 w Lavras) – brazylijski piłkarz. Grał na Mistrzostwach Świata w 1986 i 1990. 36 razy wystąpił w reprezentacji Brazylii, zdobył w niej 6 bramek. Był zawodnikiem takich klubów jak: Fabril Esporte Clube, Botafogo de Futebol e Regatas, Atlético Madryt, SSC Napoli, Atalanta BC, São Paulo FC i Volta Redonda Futebol Clube, gdzie zakończył karierę w 1996 roku. Największe sukcesy osiągnął z Napoli - w 1989 roku zdobył Puchar UEFA, a w 1990 wywalczył mistrzostwo Włoch. W 1994 roku wraz z São Paulo wygrał Recopa Sudamericana i Copa CONMEBOL.

</doc>
<doc id="1044880" url="https://pl.wikipedia.org/wiki?curid=1044880" title="Júlio César (ur. 1963)">
Júlio César (ur. 1963)



</doc>
<doc id="1044882" url="https://pl.wikipedia.org/wiki?curid=1044882" title="Bárna">
Bárna

Bárna – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Bárna liczy 1130 mieszkańców (2009) i zajmuje obszar 15,39 km².

</doc>
<doc id="1044884" url="https://pl.wikipedia.org/wiki?curid=1044884" title="Elżbieta Kowalska">
Elżbieta Kowalska



</doc>
<doc id="1044885" url="https://pl.wikipedia.org/wiki?curid=1044885" title="John Brown (służący)">
John Brown (służący)

John Brown (ur. 8 grudnia 1826; zm. 27 marca 1883) – wieloletni służący królowej Wielkiej Brytanii Wiktorii.
Życiorys.
John Brown urodził się w szkockim Aberdeenshire jako syn Johna Browna seniora i Margaret Leys.
Ten prosty Szkot został zatrudniony jeszcze przez księcia małżonka Alberta, był młodszy od królowej Wiktorii o siedem lat. Miał swobodne, szczere maniery i nie zwracał nadmiernej uwagi na pozycję społeczną zajmowaną przez Wiktorię. Królowa zaś zatrzymała go przy sobie, notując w dzienniku, że pozostanie „na stałe” i „będzie pożyteczny na inne sposoby... gdyż można mu ufać”.
John Brown był odpowiedzialny za bezpieczeństwo królowej i wiele innych spraw. Władczyni zwierzała się swojemu służącemu, czytywała mu fragmenty swojego dziennika, zmieniała suknie, jeśli on tylko o to poprosił, zmuszała rodzinę, by podawała mu rękę.
Stopniowo John Brown stał się niezbędny Wiktorii. Królowa odmawiała wręcz uczestnictwa w niektórych uroczystościach oficjalnych, jeśli nie było go przy jej boku. Pojawiło się coraz więcej plotek na temat ich związku. Było pewne, że więzy łączące tych dwoje ludzi były bardzo osobiste i uczuciowe.
Pojawiały się nawet plotki o ich potajemnym małżeństwie (królowa Wiktoria zwana była czasem „Jej Wysokością Panią Brown”). W opublikowanym 2 września 2006 r. w Daily Mail artykule Petronella Wyatt opisuje, jak jej ojciec, Woodrow Wyatt, spotkał w latach 80. XX w. królową-matkę Elżbietę, która często odwiedzała dom Wyattów. Podczas jednego z obiadów rozmowa zeszła na królową Wiktorię i Johna Browna. Królowa Matka twierdziła, że w archiwach Windsoru odnalazła dokumenty świadczące o tajemnym małżeństwie królowej. Zapytana, co zrobiła z odkryciem, odpowiedziała, że spaliła dokumenty. Jeden odnaleziony dziennik, uznawany za wyznanie złożone na łożu śmierci przez kapelana królowej, informuje o małżeństwie królowej. Nie znajduje to jednak potwierdzenia w źródłach.
Gdy John Brown umarł w 1883 roku, królowa zażądała, by każdego ranka kładziono kwiat na jego poduszce i zleciła, by pochowano ją z jego fotografią i kosmykiem jego włosów w ręku.

</doc>
<doc id="1044886" url="https://pl.wikipedia.org/wiki?curid=1044886" title="Edivaldo">
Edivaldo



</doc>
<doc id="1044887" url="https://pl.wikipedia.org/wiki?curid=1044887" title="Mauro Galvão">
Mauro Galvão

Mauro Geraldo Galvão (ur. 19 grudnia 1961 w Porto Alegre) - brazylijski piłkarz. Jako rezerwowy znalazł się w kadrze Brazylii na Mistrzostwa Świata 1986. Grał na Mistrzostwa Świata w Piłce Nożnej 1990. Występował w takich zespołach jak: SC Internacional, Bangu AC, Botafogo, AC Lugano, Grêmio i CR Vasco da Gama. W reprezentacji Brazylii wystąpił 24 razy. Zdobył srebrny medal na Igrzyskach Olimpijskich w Los Angeles.

</doc>
<doc id="1044888" url="https://pl.wikipedia.org/wiki?curid=1044888" title="Cered">
Cered

Cered – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Cered liczy 1246 mieszkańców (2009) i zajmuje obszar 38,58 km².

</doc>
<doc id="1044890" url="https://pl.wikipedia.org/wiki?curid=1044890" title="Egyházasgerge">
Egyházasgerge

Egyházasgerge – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Egyházasgerge liczy 763 mieszkańców (2009) i zajmuje obszar 15,37 km².

</doc>
<doc id="1044891" url="https://pl.wikipedia.org/wiki?curid=1044891" title="Elzo">
Elzo

Elzo Aloísio Coelho (ur. 22 stycznia 1961) – brazylijski piłkarz. Grał na Mistrzostwach Świata w Piłce Nożnej 1986 w Meksyku. Grał w takich klubach jak: Ginásio Pinhalense, Internacional Limeira, SC Internacional, Clube Atlético Mineiro, SL Benfica, SE Palmeiras, AE Catuense i AA Caldense.

</doc>
<doc id="1044892" url="https://pl.wikipedia.org/wiki?curid=1044892" title="Etti Jundiaí Futebol Limitada">
Etti Jundiaí Futebol Limitada



</doc>
<doc id="1044893" url="https://pl.wikipedia.org/wiki?curid=1044893" title="Silas (piłkarz)">
Silas (piłkarz)

Silas, właśc. Paulo Silas do Prado Pereira (ur. 27 sierpnia 1965 w Campinas) – brazylijski piłkarz. Grał na MŚ 1986 i MŚ 1990. Występował w takich klubach jak: São Paulo Futebol Clube, Sporting CP, Central Montevideo, AC Cesena, UC Sampdoria, Sport Club Internacional, Club de Regatas Vasco da Gama, Kashiwa Reysol, San Lorenzo de Almagro, São Paulo Futebol Clube, Kyoto Purple Sanga, Clube Athletico Paranaense, Rio Branco Esporte Clube, América Futebol Clube (MG), Associação Portuguesa de Desportos i Internacional Limeira.

</doc>
<doc id="1044894" url="https://pl.wikipedia.org/wiki?curid=1044894" title="Etes">
Etes

Etes – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Etes liczy 1493 mieszkańców (2009) i zajmuje obszar 15,8 km².

</doc>
<doc id="1044895" url="https://pl.wikipedia.org/wiki?curid=1044895" title="Ipolytarnóc">
Ipolytarnóc

Ipolytarnóc () – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Ipolytarnóc liczy 481 mieszkańców (2009) i zajmuje obszar 13,66 km².

</doc>
<doc id="1044896" url="https://pl.wikipedia.org/wiki?curid=1044896" title="Valdo (brazylijski piłkarz)">
Valdo (brazylijski piłkarz)

Valdo, właśc. Valdo Cândido de Oliveira Filho (ur. 12 stycznia 1964 w Siderópolis) – brazylijski piłkarz grający na pozycji ofensywnego pomocnika. Grał na MŚ 1986 i MŚ 1990. 45 razy wystąpił w reprezentacji Brazylii i strzelił 4 gole.

</doc>
<doc id="1044897" url="https://pl.wikipedia.org/wiki?curid=1044897" title="Tomasz Jędrzejak">
Tomasz Jędrzejak

Tomasz Jędrzejak (ur. 14 lipca 1979 w Ostrowie Wielkopolskim, zm. 14 sierpnia 2018 w Przybysławicach) – polski żużlowiec, indywidualny mistrz Polski (2012). Znany był pod pseudonimem Ogór.
Kariera.
Naukę rozpoczynał w szkółce żużlowej rodzimego klubu Iskry Ostrów Wielkopolski. W 1995 zdał egzamin i zdobył licencję żużlową.
W 1999 zdobył pierwszy medal mistrzostw Polski, kiedy to został Młodzieżowym Mistrzem Polski Par Klubowych. W kolejnym sezonie, już jako zawodnik Włókniarza Częstochowa został młodzieżowym drużynowym mistrzem Polski. Następnie jako senior zdobył dwukrotnie (2000, 2001) brązowy medal w Mistrzostwach Polski par klubowych.
W 2002 przeniósł się do Atlasu Wrocław, gdzie startował przez dwa lata. W pierwszym sezonie w barwach Atlasu wywalczył z kolegami brązowy medal w Drużynowych mistrzostwach Polski. W 2003 żużlowiec zdobył brązowy medal w Indywidualnych mistrzostwach Polski.
Z klubem z Wrocławia ponownie związał się w 2007. W tym samym roku został wyznaczony jako „rezerwa toru” w zawodach Grand Prix Europy we Wrocławiu, jednak nie miał okazji do startu. Po sezonie 2009 odszedł z WTS-u, aby reprezentować Unię Tarnów. W latach 2011–2017 ponownie reprezentował klub z Wrocławia. W 2012 osiągnął swój największy sukces zostając indywidualnym mistrzem Polski na torze w Zielonej Górze. W 2018 reprezentował barwy Stali Rzeszów.
14 sierpnia 2018 został znaleziony martwy we własnym domu, gdzie miał popełnić samobójstwo. Pochowany na cmentarzu w Ostrowie Wielkopolskim.

</doc>
<doc id="1044898" url="https://pl.wikipedia.org/wiki?curid=1044898" title="Karancsalja">
Karancsalja

Karancsalja – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Karancsalja liczy 1597 mieszkańców (2009) i zajmuje obszar 12,54 km².

</doc>
<doc id="1044899" url="https://pl.wikipedia.org/wiki?curid=1044899" title="Acácio">
Acácio

Acácio, właśc. Acácio Cordeiro Barreto (ur. 20 stycznia 1959 w Campos dos Goytacazes) – brazylijski piłkarz grający na pozycji bramkarza
Pierwszym jego klubem w karierze było Americano, w którym zadebiutował w 1968 roku. Następnie grał w takich klubach jak: Serrano, CR Vasco da Gama, portugalskie FC Tirsense i SC Beira-Mar oraz Madureira Rio de Janeiro, w barwach którego zakończył karierę w 1995 roku. W swojej karierze zwyciężył z Vasco w Campeonato Carioca (1982, 1987, 1988) i w Campeonato Brasileiro Série A w 1989.
W reprezentacji Brazylii Acácio zadebiutował 15 marca 1989 roku w wygranym 1:0 towarzyskim meczu z Ekwadorem. W kadrze narodowej rozegrał łącznie 6 spotkań. Był w kadrze Brazylii na Mistrzostwa Świata we Włoszech oraz Copa América 1989, który Brazylia wygrała.

</doc>
<doc id="1044900" url="https://pl.wikipedia.org/wiki?curid=1044900" title="Karancsberény">
Karancsberény

Karancsberény – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Karancsberény liczy 955 mieszkańców (2009) i zajmuje obszar 23,14 km².

</doc>
<doc id="1044901" url="https://pl.wikipedia.org/wiki?curid=1044901" title="Skit (muzyka)">
Skit (muzyka)

Skit – utwór muzyczny, jest przerywnikiem między utworami, często znajdujący się na płytach gatunku rap. Jest on krótkim, liczącym od kilku do kilkudziesięciu sekund utworem, w którym wstawiane są różne dźwięki, dialogi i innego rodzaju niż w zwykłych piosenkach nagrania. Czasami skity są po prostu krótkimi piosenkami. 
Najczęściej mają one na celu krótkie przerywanie płyty lub dodanie większej liczby utworów, by zachęcić słuchacza do kupna albumu. Niekiedy mają również na celu przekazanie pewnych wartości lub mają za zadanie rozbawić słuchacza. Mogą również mieć za zadanie wprowadzać słuchacza do kolejnego utworu. 
Pojęcie ma także związek z gatunkiem muzyka alternatywna.

</doc>
<doc id="1044902" url="https://pl.wikipedia.org/wiki?curid=1044902" title="Zbigniew Zysk">
Zbigniew Zysk

Zbigniew Zysk (ur. 25 kwietnia 1950 w Olsztynie, zm. 4 listopada 2020 tamże) – polski polityk, rzeczoznawca majątkowy i samorządowiec, poseł na Sejm II kadencji.
Życiorys.
Syn Bolesława i Józefy. Posiadał wykształcenie wyższe. W latach 80. był wiceprezesem zarządu Spółdzielni Mieszkaniowej „Pojezierze” w Olsztynie. Działał w Stronnictwie Demokratycznym, z ramienia którego sprawował funkcję wiceprzewodniczącego Miejskiej Rady Narodowej w Olsztynie (1988–1990). Kandydował w wyborach parlamentarnych w 1989 w okręgu olsztyńskim, przegrywając z Teresą Dobielińską-Eliszewską.
W latach 1990–1994 pełnił funkcję wiceprezydenta Olsztyna. W 1993 został wybrany na posła z listy Unii Pracy (pozostając członkiem SD). Po odejściu z Klubu Parlamentarnego UP zasiadał w kole poselskim Nowa Demokracja, później pozostał posłem niezrzeszonym. W 1996 założył własną partię pod nazwą „Partia Demokratyczna Przedsiębiorczość Polska” (wyrejestrowaną w 1999). Bez powodzenia ubiegał się o reelekcję w wyborach w 1997 z ramienia Unii Prawicy Rzeczypospolitej. W 2001 przez krótki okres związany z Platformą Obywatelską. Od 2003 kierował warmińsko-mazurskim okręgiem Inicjatywy dla Polski, następnie był członkiem władz regionalnych Partii Centrum. W 2006 bezskutecznie kandydował do Sejmiku Województwa Warmińsko-Mazurskiego z ramienia Polskiego Stronnictwa Ludowego.
Prowadził własną działalność gospodarczą. Był rzeczoznawcą majątkowym, wchodził w skład zarządu głównego Polskiego Stowarzyszenia Rzeczoznawców Wyceny Nieruchomości. Zmarł na skutek COVID-19 w okresie światowej pandemii tej choroby.

</doc>
<doc id="1044903" url="https://pl.wikipedia.org/wiki?curid=1044903" title="Karancskeszi">
Karancskeszi

Karancskeszi – wieś i gmina w północnej części Węgier, w pobliżu miasta Salgótarján. Gmina liczy 1849 mieszkańców (styczeń 2011) i zajmuje obszar 31,69 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.

</doc>
<doc id="1044904" url="https://pl.wikipedia.org/wiki?curid=1044904" title="Carlos Mozer">
Carlos Mozer

Mozer, właśc. José Carlos Nepomuceno Mozer (ur. 19 września 1960 roku w Rio de Janeiro) – brazylijski piłkarz grający na pozycji środkowego obrońcy. 32 razy wystąpił w reprezentacji Brazylii, m.in. na MŚ 1990. Był zawodnikiem takich klubów jak: Clube de Regatas do Flamengo, SL Benfica, Olympique Marsylia, ponownie Benfica i Kashima Antlers.

</doc>
<doc id="1044906" url="https://pl.wikipedia.org/wiki?curid=1044906" title="Karancslapujtő">
Karancslapujtő

Karancslapujtő – wieś i gmina w północnej części Węgier, w pobliżu miasta Salgótarján. Gmina Karancslapujtő liczy 2607 mieszkańców (styczeń 2011) i zajmuje obszar 19,35 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.

</doc>
<doc id="1044909" url="https://pl.wikipedia.org/wiki?curid=1044909" title="Bismarck (piłkarz)">
Bismarck (piłkarz)

Bismarck, właśc. Bismarck Barreto Faria (ur. 11 listopada 1969 w São Gonçalo) – brazylijski piłkarz grający na pozycji pomocnika.
Życiorys.
Pierwszym klubem Bismarcka w karierze było CR Vasco da Gama z Rio de Janeiro, w którym zadebiutował w 1987 roku. Następnie grał w takich klubach jak: japońskie Verdy Kawasaki i Kashima Antlers, rodzime Fluminense FC i Goiás EC, a także japoński Vissel Kobe, w barwach którego zakończył karierę w 2003 roku. W swojej karierze zwyciężył w Campeonato Carioca (1987 i 1988) i w Campeonato Brasileiro Série A w 1989, a także w japońskiej J-League w 1993, 1994 (Verdy Kawasaki) i 1998 roku (Kashima Antlers).
W reprezentacji Brazylii Bismarck zadebiutował 12 kwietnia 1989 roku w wygranym 2:0 meczu z Paragwajem. W kadrze narodowej od 1989 do 1990 roku rozegrał 13 spotkań i strzelił jednego gola. Był w kadrze Brazylii na Mistrzostwa Świata we Włoszech.

</doc>
<doc id="1044910" url="https://pl.wikipedia.org/wiki?curid=1044910" title="Karancsság">
Karancsság

Karancsság – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Karancsság liczy 1190 mieszkańców (2009) i zajmuje obszar 21,39 km².

</doc>
<doc id="1044911" url="https://pl.wikipedia.org/wiki?curid=1044911" title="Renato Gaúcho">
Renato Gaúcho

Renato Gaúcho, właśc. Renato Portaluppi (ur. 9 września 1962 w Guaporé) – brazylijski piłkarz i trener. Podczas kariery występował na pozycji napastnika.
Kariera piłkarska.
Grêmio Porto Alegre (1981–1987).
Karierę piłkarską Renato Gaúcho rozpoczął w juniorskich zespołach Clube Esportivo de Bento Gonçalves w 1979 roku. W 1981 trafił do juniorów Grêmio Porto Alegre. W Grêmio 15 marca 1981 w przegranym 1-3 meczu z Internacionalem Limeira zadebiutował w lidze brazylijskiej. W swoim pierwszym sezonie w Grêmio zdobył mistrzostwo Brazylii, chociaż udział Renato w tym był skromny, gdyż rozegrał tylko dwa spotkania z Limeirą i Ponte Preta Campinas. Na szczeblu stanowym Renato wywalczył wicemistrzostwo stanu Rio Grande do Sul – Campeonato Gaúcho 1981. W następnym sezonie Grêmio było blisko powtórzenia sukcesu z 1981 roku. Zdobyło wicemistrzostwo Brazylii przegrywając w finale ligi po dodatkowym, trzecim meczu z CR Flamengo. Renato uczestniczył tylko w trzecim spotkaniu finałowym. W całym sezonie rozegrał tylko trzy mecze ligowe z Grêmio Maringa, Fluminense Rio de Janeiro oraz wspomniany finał z Flamengo. Również w lidze stanowej Grêmio było drugie, ustępując tylko swojemu odwiecznemu rywalowi - SC Internacional.
Przełomowy dla Renato był sezon 1983. W lidze Grêmio odpadł już w trzecim etapie rozgrywek przegrywając walkę o wejście do ćwierćfinału ze São Paulo FC i Sportem Recife. Renato 16 marca 1983 w zremisowanym 1-1 meczu z Botafogo FR strzelił swoją pierwszą bramkę w lidze. W całym sezonie rozegrał 11 spotkań, w których strzelił 4 bramki. Lepiej powodziło się Grêmio w Copa Libertadores 1983. Klub z Porto Alegre wygrał po raz pierwszy w swojej historii te rozgrywki, pokonując w finale urugwajski CA Peñarol. Renato w drodze do finału strzelił bramki w meczu grupowym z Bloomingiem Santa Cruz i półfinałowym z Estudiantes La Plata. Uczestniczył również w obu spotkaniach finałowych. 11 grudnia 1983 Grêmio wystąpiło w Pucharze Interkontynentalnym z Hamburgerem SV. Spotkanie w zakończyło się zwycięstwem po dogrywce brazylijskiego klubu. Bohaterem meczu został Renato, który strzelił obie bramki dla Grêmio w 37 i 93 min. Renato został uznany "Piłkarzem meczu" i w nagrodę dostał samochód. Jedynie na szczeblu stanowym Grêmio wypadło słabiej zajmując trzecie miejsce.
W 1984 roku Renato zajął z Grêmio trzecie miejsce w lidze przegrywając w półfinale ligi z CR Vasco da Gama. Renato zakończył sezon z 5 bramkami w 20 meczach. W Copa Libertdores Grêmio dotarło do finału, gdzie uległo argentyńskiemu CA Independiente. W lidze stanowej zajął drugie miejsce. Sezon 1985 był zdecydowanie słabszy od wcześniejszych. Grêmio odpadło już w drugim etapie ligi, zajmując ostatecznie 23. miejsce w lidze. Renato Gaúcho rozegrał tylko 10 spotkań w lidze, w których strzelił 4 bramki. Niepowodzenie w lidze Grêmio powetowało sobie w lidze stanowej, którą wygrało po pięcioletniej przerwie. Był to też początek absolutnej dominacji Grêmio w lidze stanowej, co potwierdziły następne lata. Trochę lepszy od poprzedniego był także sezon 1986. Grêmio zajęło w lidze 16. miejsce, odpadając w 1/8 z Corinthians São Paulo. Także dla Renato był to słaby sezon, gdyż strzelił tylko 2 bramki w 17 meczach. Tak jak rok wcześniej Renato powetował sobie niepowodzenia na szczeblu krajowym mistrzostwem stanu. W 1987 roku Renato opuścił Grêmio i przeniósł się do CR Flamengo. Ogólny bilans jego siedmioletniego pobytu w klubie z Porto Alegre to 47 bramek w 143 meczach.
Lata 1987–1995.
We Flamengo Renato zadebiutował w lidze 13 września 1987 w przegranym 0-2 meczu z São Paulo FC. W 1987 roku Flamengo zdobył mistrzostwo Brazylii. Jednak wskutek konfliktu z Brazylijską Federacją Piłkarską - CBF Flamengo zostało pozbawione tego tytułu. Renato Gaúcho tak jak w poprzednim sezonie rozegrał w lidze 19 spotkań, w których strzelił 2 bramki. Na szczeblu stanowym Flamengo zdobyło tytuł wicemistrzowski. Latem 1988 roku Renato Gaúcho zdecydował się na transfer do Europy. Wybór padł na włoską AS Romę. Sezon spędzony w Romie był dla Renato nieudany. Roma zajęła w Serie A siódme miejsce, a Renato rozegrawszy 23 spotkania nie strzelił w nich żadnej bramki.
Renato powrócił w 1989 roku do Flamengo. Ponowny debiut w lidze brazylijskiej nastąpił 7 września 1989 w zremisowanym 0-0 meczu z Clube Atlético Mineiro. Flamengo zakończyło sezon w drugim etapie ligi, co było równoznaczne z zajęciem 9. miejsca w lidze. Również następny sezon dla Flamengo nie był zbytnio udany. Flamengo zajęło w lidze 9. miejsce a Renato strzelił 7 bramek w 16 meczach. Sezon został uratowany zdobyciem przez Flamengo Copa do Brasil po pokonaniu w finale Goiás EC, co dało klubowi z Rio awans do Copa Libertadores 1991. Renato nie uczestniczył już w tych rozgrywkach, gdyż odszedł z Flamengo do lokalnego rywala - Botafogo. W Botafogo zadebiutował 6 lutego 1991 w wygranym 2-0 meczu z Portuguesą São Paulo. W Botafogo Renato spędził dwa sezony. Z Botafogo zajmował 12 i 2. miejsce w lidze (po porażce w finale ligi z Flamengo). Ogółem w barwach Botafogo w lidze Renato rozegrał 37 spotkań, w których strzelił 8 bramek. Drugą część 1992 roku Renato spędził w Cruzeiro EC, z którym zdobył mistrzostwo stanu Minas Gerais – Campeonato Mineiro oraz Supercopa Sudamericana 1992. W tych drugich rozgrywkach Renato z sześcioma bramkami został królem strzelców.
W 1993 roku wrócił do Flamengo, w którym powtórnie zadebiutował 20 maja 1993 w wygranym 4-3 meczu z Grêmio Porto Alegre. Był to połowicznie udany debiut, gdyż Renato najpierw strzelił bramkę, by potem dostać czerwoną kartkę. Renato sezon zakończył 1 bramką w 28 spotkaniach i ósmym miejscem broniącego tytułu Flamengo. W 1994 roku Renato powrócił do Belo Horizonte, lecz nie do Cruzeiro, ale do Atlético Mineiro. W nowym klubie zadebiutował 17 stycznia 1994 w wygranym 1-0 towarzyskim meczu z Valerio. W lidze brazylijskiej w barwach Atlético Mineiro Renato zadebiutował 21 sierpnia 1994 przegranym 1-3 meczu z Paysandu SC Belém. Ostatni raz w barwach Atlético Mineiro Renato wystąpił 27 listopada 1994 w przegranym 1-3 meczu z União São João Araras. Atlético Mineiro zakończyło sezon na czwartym miejscu w lidze i drugim w lidze stanowej. Bilans Renato w klubie z Belo Horizonte to 36 meczów i 10 bramek (13 meczów i 2 bramki w lidze).
Ostatnie lata kariery (1995–1999).
W 1995 roku Renato powrócił do Rio de Janeiro. Został zawodnikiem Fluminense FC. Początek miał świetny w nowych barwach, gdyż Fluminense zdobył mistrzostwo stanu Rio de Janeiro. W lidze zadebiutował 20 sierpnia 1995 w wygranym 1-0 meczu z Criciúmą. Fluminense w lidze grało przeciętnie i zajęło dopiero piętnaste miejsce. Renato rozegrał w lidze 15 meczów i strzelił 4 bramki. Następny sezon miał stracony z powodu kontuzji. W 1997 roku Renato po raz czwarty został zawodnikiem Flamengo. We Flamengo 3 grudnia 1997 w przegranym 1-4 meczu z CR Vasco da Gama Renato po raz ostatni wystąpił w lidze. Ogółem w latach 1981–1997 Renato wystąpił w lidze brazylijskiej 192 meczach, w których strzelił 47 bramek. Bilans jego ostatnie pobytu we Flamengo to 29 spotkań i 7 bramek. Łączny jego bilans we Flamengo to 213 spotkań i 68 bramek.
Karierę Renato Gaúcho zakończył w Bangu AC. W barwach "Alvirrubro" zadebiutował 5 lutego 1999 w wygranym 4-0 towarzyskim meczu z São Lourenço. Dwa dni później w wygranym 4-0 towarzyskim meczu z Itajubą Renato strzelił swą pierwszą bramkę dla Bangu. W lidze stanowej Rio de Janeiro Renato zadebiutował 6 marca 1999 w przegranym 0-4 meczu z CR Vasco da Gama. Ostatni raz w Bangu jak i w karierze Renato wystąpił 14 marca 1999 w przegranym 0-2 meczu z Flamengo. Jego bilans w Bangu to 2 mecze (7 meczów i 2 bramki łącznie z towarzyskimi potyczkami).
Kariera reprezentacyjna.
W reprezentacji Brazylii Renato Gaúcho zadebiutował 1 września 1983 w wygranym 5-0 meczu przeciwko reprezentacji Ekwadoru podczas Copa América 1983, na której Brazylia zajęła drugie miejsce. W turnieju Renato wystąpił w sześciu meczach z: Ekwadorem, Argentyną i po dwa razy z Paragwajem i Urugwajem w finale. W 1985 roku uczestniczył w eliminacjach Mistrzostwa Świata 1986. W 1986 roku Renato odpadł w ostatniej fazie selekcji na mundial, nie znajdując uznania w oczach selekcjonera Tele Santany.
Do reprezentacji powrócił na moment w 1987 na mecz z RFN. Na dobre powrócił do reprezentacji w 1989 roku na mecz z Resztą Świata, który był pożegnaniem Zico. W tym samym roku znalazł się w kadrze na Copa América 1989. Na turnieju rozgrywanym w Kraju kawy, Brazylia zdobyła po czterdziestoletniej przerwie mistrzowski tytuł. Renato wystąpił na turnieju w pięciu meczach z Peru, Kolumbią, Argentyną oraz dwa razy z Paragwajem. W następnym roku znalazł się kadrze na eliminacjach Mistrzostwa Świata 1990. Podczas turnieju rozgrywanego na włoskich stadionach Renato był rezerwowym i wystąpił w pęciu ostatnich minutach przegranego 0-1 meczu z Argentyną w drugiej rundzie, który eliminował Brazylię z turnieju.
W 1991 roku Renato po raz trzeci uczestniczył w Copa América. Brazylia nie obroniła wywalczonego dwa lata wcześniej tytułu ustępując Argentyną. Na turnieju w Chile wystąpił w sześciu meczach z Boliwią, Urugwajem, Kolumbią, Argentyną, Kolumbią (bramka) i Chile. W następnych Renato rzadko występował w reprezentował. Ostatni w barwach Brazylii wystąpił 16 grudnia 1993 w wygranym 1-0 towarzyskim meczu reprezentacji Meksyku. Ogółem w barwach "canarinhos" w latach 1983–1993 wystąpił w 41 meczach i strzelił 4 bramki.
Kariera trenerska.
Jeszcze przed zakończeniem kariery piłkarskiej Renato Gaúcho został trenerem piłkarskim. Karierę trenerską zaczął jako grający-trener Fluminense Rio de Janeiro w 1996. Po zakończeniu kariery piłkarskiej pierwszym klubem, który prowadził była Madureira Rio de Janeiro. W latach 2002 i 2003 ponownie był trenerem Fluminense FC, z którym zajął czwarte miejsce w lidze brazylijskiej 2002 oraz drugie w lidze stanowej. Od 18 lipca 2005 do 12 kwietnia 2007 Renato Gaúcho był trenerem CR Vasco da Gama. Z Vasco da Gama zajmował kolejno 12 i 6. miejsce w lidze brazylijskiej oraz 9 i 4. miejsce w lidze stanowej Rio de Janeiro.
24 kwietnia 2007 został po raz kolejny trenerem Fluminense FC. Już parę tygodni później świętował swój największy sukces w karierze trenerskiej w postaci zdobycia Pucharu Brazylii 2007. Rok 2007 zakończył czwartym miejscem Fluminense w lidze brazylijskiej przegrywając podium z CR Flamengo gorszym bilansem zwycięstw. Rok 2008 rozpoczął od zajęcia z Fluminense trzeciego miejsca w lidze stanowej. Dzięki zdobyciu Pucharu Brazylii Fluminense mogło po ponad dwudziestoletniej przerwie wystartować w Copa Libertadores. Po wyeliminowaniu Arsenalu Sarandí Buenos Aires i Libertadu Asunción w grupie, Fluminense kolejno eliminując Atlético Nacional w 1/8, São Paulo FC w ćwierćfinale oraz Boca Juniors w półfinale, dotarł do finału, którym spotkał się z ekwadorskim LDU Quito. Fluminense przegrał pierwszy mecz w Quito 2-4. W rewanżu wygrał 3-1, lecz uległ w rzutach karnych 1-3. Fluminense w 2008 roku słabo spisywał się lidze brazylijskiej przez co 10 sierpnia 2008 został zwolniony.
Od 18 września do 7 grudnia 2008 Renato Gaúcho po raz drugi był trenerem CR Vasco da Gama, z którym zajął 18. miejsce w lidze i spadł do drugiej ligi. 20 lipca 2009 po raz szósty został trenerem Fluminense. Fluminense zajmował ostatnie miejsce w lidze. Nie była to udana kadencja, gdyż Fluminense po kierunkiem Renato wygrało jedno spotkanie, trzy zremisowało i pięć przegrało, co spowodowało, że 30 sierpnia został zwolniony. Jedynym sukcesem w tej kadencji było wyeliminowanie CR Flamengo w I rundzie Copa Sudamericana 2009. Od grudnia 2009 do kwietnia 2010 Gaúcho był trenerem EC Bahia, z której odszedł do Grêmio Porto Alegre.

</doc>
<doc id="1044912" url="https://pl.wikipedia.org/wiki?curid=1044912" title="Kazár">
Kazár

Kazár – wieś i gmina w północnej części Węgier, w pobliżu miasta Salgótarján. Gmina liczy 1965 mieszkańców (styczeń 2011) i zajmuje obszar 30,39 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.

</doc>
<doc id="1044913" url="https://pl.wikipedia.org/wiki?curid=1044913" title="Kishartyán">
Kishartyán

Kishartyán – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Kishartyán liczy 606 mieszkańców (2009) i zajmuje obszar 8,95 km².

</doc>
<doc id="1044914" url="https://pl.wikipedia.org/wiki?curid=1044914" title="Spring Valley (Minnesota)">
Spring Valley (Minnesota)

Spring Valley – amerykańskie miasto w hrabstwie Fillmore w stanie Minnesota. Według spisu ludności z 2006 roku, liczy 2428 mieszkańców. Zajmuje powierzchnię około 6,5 km².
Od lat 70., XIX wieku mieszkał tu Almanzo Wilder z rodzicami i rodzeństwem. W 1879, Almanzo wyprowadził się, by powrócić na krótko (1889-1891) wraz z żoną Laurą Ingalls Wilder i córką Rose.

</doc>
<doc id="1044915" url="https://pl.wikipedia.org/wiki?curid=1044915" title="Hypeman">
Hypeman

Hypeman – w muzyce hip-hopowej jest to osoba towarzysząca raperowi w trakcie występów na żywo. Podczas grania utworów hypeman pomaga raperowi, dokańczając jego zdania, „podbijając” rymy lub powtarzając niektóre wersy, by piosenka była bardziej urozmaicona i brzmiała podobnie jak jej oryginalna wersja.

</doc>
<doc id="1044916" url="https://pl.wikipedia.org/wiki?curid=1044916" title="Tita">
Tita

Tita, właśc. Milton Queiroz da Paixão (ur. 1 kwietnia 1958 w Rio de Janeiro) – brazylijski piłkarz grający na pozycji napastnika. 31 razy wystąpił w reprezentacji Brazylii. Grał z nią na MŚ 1990.

</doc>
<doc id="1044918" url="https://pl.wikipedia.org/wiki?curid=1044918" title="Zespół Pfeiffera">
Zespół Pfeiffera

Zespół Pfeiffera (ang. Pfeiffer syndrome) – rzadki, uwarunkowany genetycznie, dziedziczony w sposób autosomalny dominujący zespół wad wrodzonych, charakteryzujący się kraniosynostozą, szerokimi i nieprawidłowo ustawionymi kciukami i paluchami, oraz częściową syndaktylią palców dłoni i stóp. Niekiedy występuje wodogłowie, któremu towarzyszyć może ciężki wytrzeszcz ("proptosis"), ankyloza łokci, nieprawidłowości narządów wewnętrznych i spowolnienie rozwoju. 
W zależności od ciężkości objawów wyróżnia się trzy typy zespołu Pfeiffera. Typ 1 (klasyczny) objawia się stosunkowo łagodnie brachycefalią, hipoplazją środkowej części twarzy i nieprawidłowościami budowy palców dłoni i stóp. Inteligencja jest prawidłowa, a rokowanie dobre. Typ 2 cechuje charakterystyczna czaszka "typu trójlistnej koniczyny" (ang. cloverleaf skull), skrajnie nasilony wytrzeszcz gałek ocznych, nieprawidłowości budowy palców dłoni i stóp, synostoza lub ankyloza łokci, opóźnienie rozwoju i powikłania neurologiczne. Typ 3 jest zbliżony do typu 2, ale czaszka nie ma charakterystycznego dla typu 2 kształtu. Granice między fenotypami tych trzech odmian choroby nie są ostre i mogą występować fenotypy pośrednie. Częstość zespołu szacowana jest na 1:100 000. Etiologia choroby jest poznana, zespół wywołują mutacje w genach kodujących receptory czynnika wzrostu fibroblastów FGFR-1 lub FGFR-2. Możliwa jest diagnostyka prenatalna zespołu, na podstawie oceny ultrasonograficznej płodu (stwierdzenie kraniosynostozy, hiperteloryzmu i "proptosis" oraz wad budowy kończyn) lub metodami diagnostyki molekularnej. Chorobę opisał niemiecki genetyk Rudolf Pfeiffer w 1964 roku.

</doc>
<doc id="1044920" url="https://pl.wikipedia.org/wiki?curid=1044920" title="Litke">
Litke

Litke () – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Litke liczy 867 mieszkańców (2009) i zajmuje obszar 18,16 km².

</doc>
<doc id="1044921" url="https://pl.wikipedia.org/wiki?curid=1044921" title="Dawid Igorewicz">
Dawid Igorewicz

Dawid Igorewicz (ur. w 1059, zm. w 1112) – syn księcia włodzimiersko-wołyńskiego Igora Jarosławica, książę wołyński po śmierci Jaropełka Piotra, wnuk Jarosława Mądrego.
W 1084 otrzymał od wielkiego księcia kijowskiego Wsiewołoda I w udziale miasto Dorohobuż na Wołyniu, a w 1085 - miasto Wołodymyr. W porozumieniu z księciem kijowskim Świętopełkiem Izjasławiczem postanowili odebrać Księstwo Halickie Wołodarowi i Wasylkowi Rościsławiczom. Prześladowany i oślepiony Wasylko uciekł do Polski. Po pewnym czasie schwytano go i zmuszono do powrotu do Włodzimierza, jednak gdy wojska Świętopełka II Michała obległy miasto, Dawid zmuszony był go oddać, aby ustrzec się bitwy, a księstwo i tak utracił.
W 1099 Dawid zawarł przymierze z połowskim chanem Boniakiem i przy jego pomocy zdobył Włodzimierz i Łuck. Na zjeździe w Wyteczewie jednak za oślepienie Wasylka pozbawiono go księstwa, a w zamian otrzymał miasta Busk, Ostróg, Dubno, Czartorysk, a niedługo potem i Dorohobuż, w którym zmarł.

</doc>
<doc id="1044922" url="https://pl.wikipedia.org/wiki?curid=1044922" title="Mátraszele">
Mátraszele

Mátraszele – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Mátraszele liczy 1050 mieszkańców (2009) i zajmuje obszar 16,97 km².

</doc>
<doc id="1044923" url="https://pl.wikipedia.org/wiki?curid=1044923" title="Międzynarodowy Dzień Osób Leworęcznych">
Międzynarodowy Dzień Osób Leworęcznych

Międzynarodowy Dzień Osób Leworęcznych – święto osób leworęcznych obchodzone 13 sierpnia. Organizuje je od 1992 roku międzynarodowa organizacja „Klub Leworęcznych” (ang. The Left Handers Club), powstała w 1990, której siedziba znajduje się w Wielkiej Brytanii.
W Polsce po raz pierwszy obchodzone w 2006 roku.

</doc>
<doc id="1044925" url="https://pl.wikipedia.org/wiki?curid=1044925" title="Mihálygerge">
Mihálygerge

Mihálygerge – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Mihálygerge liczy 612 mieszkańców (2009) i zajmuje obszar 11,06 km².

</doc>
<doc id="1044926" url="https://pl.wikipedia.org/wiki?curid=1044926" title="Zé Carlos (1962–2009)">
Zé Carlos (1962–2009)

Zé Carlos, właśc. José Carlos da Costa Araújo (ur. 7 lutego 1962 w Rio de Janeiro, zm. 24 lipca 2009 tamże) – brazylijski piłkarz grający na pozycji bramkarza. Występował pod przydomkiem "Zé Carlos".
W reprezentacji Brazylii zagrał 3 razy. Był w kadrze na MŚ 1990. Grał w takich klubach jak: Americano de Campos, CR Flamengo, Rio Branco, Cruzeiro Esporte Clube, Vitória, XV de Piracicaba, América i Tubarão, a także w portugalskich SC Farense, Vitória SC oraz FC Felgueiras.

</doc>
<doc id="1044927" url="https://pl.wikipedia.org/wiki?curid=1044927" title="Pozytywny">
Pozytywny

Pozytywny – utwór zespołu IRA pochodzący z szóstej płyty "Ogrody". Piosenka została zamieszczona na dziewiątym miejscu na krążku, trwa 4 minuty i 36 sekund i należy do jednego z dłuższych utworów znajdujących się na płycie.
Tekst utworu opowiada o przezwyciężeniu strachu. Autorem tekstu, jak i kompozytorem utworu jest gitarzysta Piotr Łukaszewski.
Brzmienie utworu jest zachowane w rockowym klimacie, połączonym z dźwiękami instrumentu klawiszowego. Słychać je wyraźnie szczególnie na początku utworu, wraz z otwierającą utwór solówką gitarową. W utworze tym gościnnie na instrumentach klawiszowych wystąpił Sławomir Piwowar.
Utwór "Pozytywny" był sporadycznie grany podczas trasy promującej płytę. Podobnie jak i większość utworów z płyty nie odniósł żadnego sukcesu.
Od momentu reaktywacji zespołu pod koniec 2001 roku, utwór "Pozytywny" w ogóle nie jest grany na koncertach.
Twórcy.
IRA
'Muzycy sesyjni
Produkcja

</doc>
<doc id="1044928" url="https://pl.wikipedia.org/wiki?curid=1044928" title="Rákóczibánya">
Rákóczibánya

Rákóczibánya – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Rákóczibánya liczy 787 mieszkańców (2009) i zajmuje obszar 4,57 km².

</doc>
<doc id="1044930" url="https://pl.wikipedia.org/wiki?curid=1044930" title="Ságújfalu">
Ságújfalu

Ságújfalu – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Ságújfalu liczy 1084 mieszkańców (2009) i zajmuje obszar 12,03 km².

</doc>
<doc id="1044933" url="https://pl.wikipedia.org/wiki?curid=1044933" title="Sóshartyán">
Sóshartyán

Sóshartyán – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Sóshartyán liczy 941 mieszkańców (2009) i zajmuje obszar 12,14 km².

</doc>
<doc id="1044936" url="https://pl.wikipedia.org/wiki?curid=1044936" title="Szalmatercs">
Szalmatercs

Szalmatercs – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Szalmatercs liczy 490 mieszkańców (2009) i zajmuje obszar 7,58 km².

</doc>
<doc id="1044937" url="https://pl.wikipedia.org/wiki?curid=1044937" title="Szilaspogony">
Szilaspogony

Szilaspogony – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Szilaspogony liczy 341 mieszkańców (2009) i zajmuje obszar 14,4 km².

</doc>
<doc id="1044938" url="https://pl.wikipedia.org/wiki?curid=1044938" title="Mankato (Minnesota)">
Mankato (Minnesota)

Mankato – miasto w hrabstwie Blue Earth, w stanie Minnesota.
Założone zostało w 1852 przez Parsonsa Kinga Johnsona i Henry'ego Jacksona.
W mieście ma siedzibę Uniwersytet Stanu Minnesota (ang. Minnesota State University, Mankato). 

</doc>
<doc id="1044939" url="https://pl.wikipedia.org/wiki?curid=1044939" title="Vizslás">
Vizslás

Vizslás – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Vizslás liczy 1333 mieszkańców (2009) i zajmuje obszar 10,12 km².

</doc>
<doc id="1044940" url="https://pl.wikipedia.org/wiki?curid=1044940" title="Zabar">
Zabar

Zabar – wieś i gmina w północnej części Węgier, w pobliżu miasta Salgótarján. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Gmina Zabar liczy 556 mieszkańców (2009) i zajmuje obszar 18,17 km².

</doc>
<doc id="1044942" url="https://pl.wikipedia.org/wiki?curid=1044942" title="Andreas Jonas Czirbesz">
Andreas Jonas Czirbesz

Andre Jonas Czirbesz (ur. 1732, zm. 1813 w Nowej Wsi Spiskiej) – węgierski ewangelicki pastor, historyk i przyrodnik, pierwszy odnotowany zdobywca Krywania, na który wszedł 4 sierpnia 1772 r.
Jest autorem pierwszego opublikowanego syntetycznego opisu Tatr: "Kurzgefasste Beschreibung des karpatischen Gebirges" (1772-73). W 1773 opublikował uzupełnienie do swojej poprzedniej pracy, noszące tytuł: "Beschreibung einer karpathischen Bergreise, auf den so genannten Kriwan, samt den dabey gemachten Beobachtungen".

</doc>
<doc id="1044944" url="https://pl.wikipedia.org/wiki?curid=1044944" title="Kres dolny">
Kres dolny



</doc>
<doc id="1044945" url="https://pl.wikipedia.org/wiki?curid=1044945" title="Chilijscy arcymistrzowie szachowi">
Chilijscy arcymistrzowie szachowi

Lista chilijskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Chile reprezentowali tylko w pewnym okresie swojego życia.

</doc>
<doc id="1044946" url="https://pl.wikipedia.org/wiki?curid=1044946" title="Ruś Halicko-Wołyńska">
Ruś Halicko-Wołyńska



</doc>
<doc id="1044948" url="https://pl.wikipedia.org/wiki?curid=1044948" title="Somoskőújfalu">
Somoskőújfalu

Somoskőújfalu – wieś i gmina w północnej części Węgier, w pobliżu miasta Salgótarján. Gmina liczy 2186 mieszkańców (styczeń 2011) i zajmuje obszar 2,33 km².
Położenie.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Salgótarján, wchodzącego w skład komitatu Nógrád.
Wiek XX.
W latach 1920–1924 wieś należała do Czechosłowacji pod nazwą "Šomošová Nová Ves". Ponieważ traktat w Trianon (1920) nie określił dokładnie przebiegu granicy w okolicach miasta Salgótarján, spór w komisji delimitacyjnej rozstrzygnęła dopiero Rada Ligi Narodów w kwietniu roku 1923, przyznając wieś Węgrom. Ponownie w granicach Węgier znalazła się w lutym 1924.

</doc>
<doc id="1044950" url="https://pl.wikipedia.org/wiki?curid=1044950" title="Nie usłyszy nikt">
Nie usłyszy nikt

Nie usłyszy nikt – utwór zespołu IRA pochodzący z szóstej płyty "Ogrody". Piosenka została zamieszczona na dziesiątym, przedostatnim miejscu na krążku, trwa 4 minuty i 7 sekund i należy do jednego z dłuższych utworów na płycie.
Brzmienie utworu zachowane jest w ostrym rockowym klimacie, mamy okazję usłyszeć melodyjne gitarowe riffy, na wstępie słyszymy dźwięki gitary basowej, po czym słyszymy dźwięki gitar. Utwór posiada także melodyjną gitarową solówkę. Kompozytorem utworu był gitarzysta Piotr Łukaszewski, tekst do utworu napisał Artur Gadowski. Utwór był grany podczas trasy promującej najnowszy krążek. Od momentu reaktywacji grupy nie mamy okazji jednak usłyszeć tego utworu na koncertach.

</doc>
<doc id="1044951" url="https://pl.wikipedia.org/wiki?curid=1044951" title="Antyfidanty">
Antyfidanty

Antyfidanty – związki chemiczne hamujące żerowanie fitofagów lub składanie jaj, lecz nie odstraszające i nie zabijające ich.
Ich stosowanie zaliczane jest do biologicznych (ekologicznych) metod ochrony roślin i plonów. Pierwotne antyfidanty były uzyskiwane z roślin, które broniąc się przed zgryzaniem przez szkodniki, produkowały związki chemiczne mu szkodzące, na co ewolucyjną reakcją szkodnika było zwiększanie na nie tolerancji. W efekcie między rośliną a jej pasożytem (także inną rośliną rosnącą w pobliżu) wytwarza się stan równowagi. W obu populacjach można zawsze znaleźć: po stronie broniącego się osobniki produkujące więcej/mniej antyfidanta, natomiast po stronie atakującego osobniki bardziej/mniej na niego odporne.
Zgodnie z nowoczesnymi zasadami ochrony roślin, nie dąży się do całkowitej eliminacji szkodnika, lecz jedynie do ograniczenia jego ilości poniżej progu szkodliwości gospodarczej. Antyfidanty spełniają swoją rolę ochronną nie szkodząc organizmom postronnym. Pierwszymi antyfidantami zastosowanymi w ochronie roślin, były glikozydy wyizolowane z łodyg psiankowatych: demisyna, solanina oraz tomatyna. Zostały one wykorzystane przeciw stonce ziemniaczanej. Fentinacetat (związek z grupy fungicydów) stosowany przeciw zarazie ziemniaczanej ma równocześnie właściwości antyfidanta zmniejszającego szkody wywołane przez stonkę ziemniaczaną. Stosunkowo uniwersalnym antyfidantem jest acetoanilid dwumetylotriazenowy chroniący między innymi kapustę przed gąsienicami bielinka rzepnika.

</doc>
<doc id="1044952" url="https://pl.wikipedia.org/wiki?curid=1044952" title="Kres górny">
Kres górny



</doc>
<doc id="1044953" url="https://pl.wikipedia.org/wiki?curid=1044953" title="Jan Jakub Wecsile">
Jan Jakub Wecsile

Jan Jakub Wecsile, również Kuba Wecsile (ur. 1975) – polski dialogista (debiut – "Iniemamocni"), scenarzysta seriali (m.in. "Hela w opałach", "Niania") i autor tłumaczeń.
W wieku 5 lat zagrał rolę brata Kaśki w serialu Tylko Kaśka.
Współpracuje głównie ze studiem Master Film, SDI Media Polska i Studiem PRL.
Autor dialogów do filmu Robaczki z Zaginionej Doliny powstałych na zlecenie Kino Świat bez zgody twórców filmu – po ich reakcji wszystkie kopie z dodatkową ścieżką dialogową zostały wycofane z dystrybucji.

</doc>
<doc id="1044955" url="https://pl.wikipedia.org/wiki?curid=1044955" title="Franciszek Rowiński">
Franciszek Rowiński

Bp Franciszek Karol Rowiński (ur. 1918 r.; zm. 5 sierpnia 1990 r. w Chicago) – pierwszy biskup Polskiego Narodowego Kościoła Katolickiego w Stanach Zjednoczonych i Kanadzie (PNKK) w latach 1978–1985. 
Franciszek Rowiński został wyświęcony na biskupa 9 maja 1959 r. w katedrze pw. Wszystkich Świętych w Chicago. Od 1959 r. ordynariusz diecezji zachodniej kościoła. Decyzją XV synodu PNKK w roku 1978 r. wybrany 4. Pierwszym Biskupem PNKK.

</doc>
<doc id="1044958" url="https://pl.wikipedia.org/wiki?curid=1044958" title="Fotoukład">
Fotoukład

Fotoukład, Fotosystem – kompleks barwnikowo-lipidowo-białkowy absorbujący światło. Fotoukład tworzą centrum reakcji fotoukładu oraz towarzyszące mu układy antenowe absorbujące światło (fotony) i przekazujące energię do centrum reakcji. W centrum reakcji z dimera chlorofilu a wybijany jest elektron i przekazywany na kolejne przenośniki elektronów.
W błonach tylakoidów można wyróżnić dwa rodzaje fotoukładów:

</doc>
<doc id="1044962" url="https://pl.wikipedia.org/wiki?curid=1044962" title="Naumachia (zespół muzyczny)">
Naumachia (zespół muzyczny)

Naumachia (dawniej Overture) – polska grupa grająca muzykę z pogranicza black i death metalu. Została utworzona w Wyszkowie w 1999 roku, z inicjatywy Armanda. Na początku działalności przez zespół przewinęło się wielu muzyków, mimo to Soyak, Koshen i Armand zawsze stanowili trzon zespołu. Pod koniec sierpnia 2000 r. zespół nagrał 3-częściowe demo w Selani Studio, w Olsztynie. 
W październiku 2003 grupa nagrała album "Wrathorn". W związku z nagraniem, zespołem zainteresowała się polska wytwórnia Empire Records, z którą w niedługim czasie podpisana została umowa. Zespół pojawił się na scenie Metalmanii 2005 razem z takimi zespołami jak Napalm Death, Arcturus, Cradle of Filth, Amon Amarth, Dark Funeral i Katatonia. Podpisana została również umowa z francuską wytwórnią Adipocere Records. Pod koniec listopada 2005, w Hertz Studio nagrany został album "Callous Kagathos", który wydany został przez Empire Records w styczniu 2007. W 2009 roku nakładem Witching Hour Productions ukazał się trzeci album studyjny formacji zatytułowany "Black Sun Rising". Materiał znalazł się na 13. miejscu plebiscyty Musicarena.pl w kategorii Najlepszy album.

</doc>
<doc id="1044967" url="https://pl.wikipedia.org/wiki?curid=1044967" title="Superliga rosyjska w hokeju na lodzie (2007/2008)">
Superliga rosyjska w hokeju na lodzie (2007/2008)

Superliga rosyjska w hokeju na lodzie sezon 2007/2008
Sezon zasadniczy.
Tabela.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Play off.
1/8 finału.
Saławat Jułajew Ufa – Amur Chabarowsk 3 – 1
Mietałłurg Magnitogorsk – Nieftiechimik Niżniekamsk 3 – 2
CSKA Moskwa – Traktor Czelabińsk 3 – 0
Chimik Obwód moskiewski – Siewierstal Czerepowiec 2 – 3
Łokomotiw Jarosław – Łada Togliatti 3 – 1
SKA Sankt Petersburg – Spartak Moskwa 3 – 2
Ak Bars Kazań – MWD Obwód moskiewski 3 – 0
Awangard Omsk – Dinamo Moskwa 1 – 3
Ćwierćfinały.
Saławat Jułajew Ufa – Siewierstal Czerepowiec 3 – 0
Mietałłurg Magnitogorsk – Dinamo Moskwa 3 – 2
CSKA Moskwa – Ak Bars Kazań 0 – 3
Łokomotiw Jarosław – SKA Sankt Petersburg 3 – 1
Półfinały.
Saławat Jułajew Ufa – Ak Bars Kazań 3 – 1
Mietałłurg Magnitogorsk – Łokomotiw Jarosław 0 – 3
Finał.
Saławat Jułajew Ufa – Łokomotiw Jarosław 3 – 2

</doc>
<doc id="1044968" url="https://pl.wikipedia.org/wiki?curid=1044968" title="Mark 83 Butterfly Bomb">
Mark 83 Butterfly Bomb

M83 Butterfly Bomb – amerykańska bomba odłamkowa małego wagomiaru przenoszona w bombach kasetowych, wzorowana na niemieckiej SD-2 Splitterbombe.

</doc>
<doc id="1044969" url="https://pl.wikipedia.org/wiki?curid=1044969" title="Endrefalva">
Endrefalva

Endrefalva – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Endrefalva liczy 1321 mieszkańców (2009) i zajmuje obszar 13,23 km².

</doc>
<doc id="1044972" url="https://pl.wikipedia.org/wiki?curid=1044972" title="Indeks (dokument)">
Indeks (dokument)

Indeks – dokument potwierdzający bycie studentem, odpowiednik „dzienniczka ucznia”, jeden z najbardziej charakterystycznych symboli okresu studiów. Nazwa ta jest bardzo często wykorzystywana przy nadawaniu nazw miejscom związanym z życiem studenckim (np. klubom studenckim, czasopismom studenckim itp.).
W ciągu ostatnich lat na wielu uczelniach wprowadzono systemy elektroniczne (np. Uniwersytecki System Obsługi Studiów), które zastępują tradycyjne indeksy, bądź funkcjonują równolegle z nimi.
Zawartość indeksu.
Indeks zawiera takie informacje jak:
Indeks studenci otrzymują najczęściej po zakończeniu uroczystości rozpoczęcia pierwszego roku studiów. Po zakończeniu semestru indeks składa się w dziekanacie wydziału, na którym się studiuje w celu uzyskania potwierdzenia zaliczenia semestru lub roku oraz prawa do kontynuowania studiów.
Po zakończeniu ostatniego semestru studiów, uzyskaniu absolutorium i obronie pracy magisterskiej lub dyplomowej, w indeksie zostaje wpisany temat pracy, ocena pracy, ocena egzaminu końcowego (obrony) i informacja o uzyskanym tytule zawodowym. Po wpisaniu tych informacji, indeks zostaje zwrócony absolwentowi.
Wzorcowa budowa indeksu.
Według wzorca podanego przez Ministerstwo Nauki i Szkolnictwa Wyższego indeks powinien być wydany przy zachowaniu następujących parametrów:
Indeksy w innych typach szkół.
Poza studentami uczelni, indeksy otrzymują również:

</doc>
<doc id="1044974" url="https://pl.wikipedia.org/wiki?curid=1044974" title="Ludányhalászi">
Ludányhalászi

Ludányhalászi – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Ludányhalászi liczy 1589 mieszkańców (2009) i zajmuje obszar 21,2 km².

</doc>
<doc id="1044975" url="https://pl.wikipedia.org/wiki?curid=1044975" title="Hypertag">
Hypertag

Hypertag – technologia umieszczania reklam, która pozwala na pobieranie ich w postaci elektronicznej na urządzenia wyposażone w Bluetooth. Dzięki niej można pobierać z reklamy (np. najnowszego filmu) plakat w wersji JPG lub zwiastun tego filmu na np. telefon komórkowy.

</doc>
<doc id="1044976" url="https://pl.wikipedia.org/wiki?curid=1044976" title="Festiwal Otwarte Ogrody">
Festiwal Otwarte Ogrody

Festiwal Otwarte Ogrody odbywa się cyklicznie od 2005 r. w miejscowościach wokół Warszawy posiadających status "miasta-ogrodu" lub powołujących się na tę tradycję założeń architektonicznych.
Po raz pierwszy Otwarte Ogrody zrealizowano w podwarszawskim mieście-ogrodzie Podkowa Leśna w 2005 roku w 80. rocznicę powstania miasta.
Festiwal realizuje idee działania na rzecz ochrony dziedzictwa naturalnego i kulturalnego oraz zrównoważonego rozwoju miast-ogrodów położonych w zielonym paśmie wokół Warszawy oraz willowych dzielnic stolicy. 
Mieszkańcy zabytkowych willi organizują koncerty, wystawy, wycieczki, warsztaty - w ten sposób prezentując miasto-ogród od wewnątrz, jego historię i współczesny potencjał.
W ramach Otwartych Ogrodów organizowane są również przez stowarzyszenia i grupy mieszkańców różnego rodzaju warsztaty i prezentacje praktyk działań społeczności lokalnych, z ekologii, rewitalizacji miast i terenów zielonych, "zdrowe żywienie" itp. W Festiwalu chętnie biorą udział działacze społeczni, nauczyciele, studenci. Patronat władz samorządowych wspiera organizacyjnie mieszkańców w decyzji otworzenia swego prywatnych ogrodów dla przyjezdnych gości.
Festiwal jest realizowany w ramach programu Rady Europy, Europejskie Dni Dziedzictwa, których celem jest promocja na co dzień zamkniętych lub zagrożonych zabytków.

</doc>
<doc id="1044977" url="https://pl.wikipedia.org/wiki?curid=1044977" title="Magyargéc">
Magyargéc

Magyargéc – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Magyargéc liczy 888 mieszkańców (2009) i zajmuje obszar 12,35 km².

</doc>
<doc id="1044978" url="https://pl.wikipedia.org/wiki?curid=1044978" title="Nagylóc">
Nagylóc

Nagylóc – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Nagylóc liczy 1618 mieszkańców (2009) i zajmuje obszar 39,12 km².

</doc>
<doc id="1044980" url="https://pl.wikipedia.org/wiki?curid=1044980" title="Nógrádmegyer">
Nógrádmegyer

Nógrádmegyer – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Nógrádmegyer liczy 1707 mieszkańców (2009) i zajmuje obszar 22,77 km².

</doc>
<doc id="1044982" url="https://pl.wikipedia.org/wiki?curid=1044982" title="AN-M81">
AN-M81

AN-M81 – amerykańska bomba odłamkowa wagomiaru 260 funtów. Była stosowana podczas II wojny światowej przez lotnictwo US Navy i USAAC.
Bomba AN-M81 składała się z metalowej tulei wypełnionej materiałem wybuchowym, na którą nakręcona była spirala z kwadratowego pręta stalowego (fragmentacja tej spirali była głównym źródłem odłamków). Oba końce tulei były zakończone gwintami na które nakręcano głowicę i część ogonową bomby. Bomba była uzbrajana zapalnikami: głowicowym i tylnym. Do tylnej części bomby przymocowany był skrzynkowy statecznik. Bomba miała dwa ucha nośne służące do podwieszenia na uchwycie bombowym.

</doc>
<doc id="1044983" url="https://pl.wikipedia.org/wiki?curid=1044983" title="Nógrádsipek">
Nógrádsipek

Nógrádsipek – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
W pobliżu osady znajdują się pozostałości XIII-wiecznego zamku.
Gmina Nógrádsipek liczy 667 mieszkańców (2009) i zajmuje obszar 20,12 km².

</doc>
<doc id="1044985" url="https://pl.wikipedia.org/wiki?curid=1044985" title="Nógrádszakál">
Nógrádszakál

Nógrádszakál – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Nógrádszakál liczy 580 mieszkańców (2009) i zajmuje obszar 18,79 km².

</doc>
<doc id="1044986" url="https://pl.wikipedia.org/wiki?curid=1044986" title="Zapach (liczba kwantowa)">
Zapach (liczba kwantowa)



</doc>
<doc id="1044987" url="https://pl.wikipedia.org/wiki?curid=1044987" title="Piliny">
Piliny

Piliny – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Piliny liczy 596 mieszkańców (2009) i zajmuje obszar 16,04 km².

</doc>
<doc id="1044988" url="https://pl.wikipedia.org/wiki?curid=1044988" title="De lege artis">
De lege artis



</doc>
<doc id="1044989" url="https://pl.wikipedia.org/wiki?curid=1044989" title="Rimóc">
Rimóc

Rimóc – wieś i gmina w północnej części Węgier, w pobliżu miasta Szécsény. Gmina liczy 1774 mieszkańców (styczeń 2011) i zajmuje obszar 29,26 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.

</doc>
<doc id="1044990" url="https://pl.wikipedia.org/wiki?curid=1044990" title="Szécsényfelfalu">
Szécsényfelfalu

Szécsényfelfalu – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Szécsényfelfalu liczy 462 mieszkańców (2009) i zajmuje obszar 8,22 km².

</doc>
<doc id="1044992" url="https://pl.wikipedia.org/wiki?curid=1044992" title="Varsány">
Varsány

Varsány – wieś i gmina w północnej części Węgier, w pobliżu miasta Szécsény. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Szécsény, wchodzącego w skład komitatu Nógrád.
Gmina Varsány liczy 1705 mieszkańców (2009) i zajmuje obszar 25,58 km².

</doc>
<doc id="1044995" url="https://pl.wikipedia.org/wiki?curid=1044995" title="Małgorzata Puzio">
Małgorzata Puzio

Małgorzata Puzio-Miękus (ur. 1963) – polska aktorka telewizyjna i dubbingowa.
W latach 1999–2000 była prezenterką pogody w TVP1. W Telewizji Polskiej była przez 5 lat jedną z gospodyń kącika kulinarnego w "Pytaniu na śniadanie" oraz grała rolę Jedyneczki w programie dla dzieci TVP1. Jest autorką i prowadzącą programów telewizyjnych pt. „Mazowieckie smaki i smaczki” dla TVP3 (2006 i 2008). Napisała scenariusze kulinarne do programów „Alfabet kulinarny Kurta Schellera” i „Na ostrzu noża” z Bożeną Dykiel.
Prowadzi kanał na serwisie Youtube pt. BezPrzepisu, wydaje książki kulinarne i prowadzi Teatr Dzieci-Dzieciom oraz Maskarada w Radzyminie i Markach.

</doc>
<doc id="1044996" url="https://pl.wikipedia.org/wiki?curid=1044996" title="M126 (bomba)">
M126 (bomba)

M126 – amerykańska termitowa bomba zapalająca małego wagomiaru zrzucana w bombach kasetowych M36. Ładunek bojowy bomby M126 ma masę 0,29 kg

</doc>
<doc id="1044997" url="https://pl.wikipedia.org/wiki?curid=1044997" title="M126">
M126



</doc>
<doc id="1044998" url="https://pl.wikipedia.org/wiki?curid=1044998" title="Polska Narodowa „Spójnia” w Ameryce">
Polska Narodowa „Spójnia” w Ameryce

Polska Narodowa „Spójnia” w Ameryce (ang. "Polish National Union of America „Spójnia”") – świecka organizacja ubezpieczeniowa i ideowa związana z Polskim Narodowym Kościołem Katolickim w Stanach Zjednoczonych i Kanadzie (PNKK). "Spójnia" współdziała z PNKK w pracy religijno-społecznej i narodowej. Organem prasowym "Spójni" jest tygodnik "Straż", na którego łamach od stycznia 1976 r. regularnie ukazuje się w j.polskim serwis informacyjny, zatytułowany "Nasza Kronika z Polski"
Historia.
Polska Narodowa „Spójnia” w Ameryce jako organizacja bratniej pomocy rozpoczęła działalność w 1908 r. z inicjatywy bp Franciszka Hodura i obecnie posiada 250 oddziałów w 12 okręgach w Stanach Zjednoczonych Ameryki. W 1911 r. na II Sejmie "Spójni" zadecydowano o założeniu domu starców. W 1929 r. zakupiono farmę w Waymart o obszarze 418 akrów, gdzie założono "Dom Starców i Kalek". W 1939 r. na farmie w Waymart zbudowano także Schronisko Dziecka Polskiego. W 1972 r. "Spójnia" ufundowała Kościół-Pomnik w Żarkach, poświęcony pamięci bp Franciszka Hodura. Uroczyste poświęcenie tej świątyni odbyło się w dniu 23 lipca 1972 r. przy współudziale biskupów i księży z USA i Polski, arcybiskupa Utrechtu oraz 170-osobowej rzeszy wiernych z USA.
Działalność.
Zgodnie z ust. 1 art. VII Konstytucji PNKK delegaci „Spójni” mają prawo uczestnictwa w Synodach na tych samych zasadach, co inne organizacje przykościelne. Profil ideowy "Spójni" został określony w Konstytucji tej organizacji:" "Choćbyśmy byli najbogatszym społeczeństwem na ziemi pod względem materialnym, ale gdy nie będziemy posiadać hartu duszy, przeświadczenia o odpowiedzialności za czyny nasze przed Bogiem, własnym sumieniem i społeczeństwem, nie będzie nas ożywiać wiara w sprawiedliwość społeczną, poczucie godności osobistej i narodowej – zginiemy marnie, jak zginęło tyle organizacji i narodów, które się wyzbyły ważnych ideałów."" Odpowiednikiem "Spójni" na terenie Polski jest Społeczne Towarzystwo Polskich Katolików.

</doc>
<doc id="1044999" url="https://pl.wikipedia.org/wiki?curid=1044999" title="Objaw Piskaçka">
Objaw Piskaçka



</doc>
<doc id="1045000" url="https://pl.wikipedia.org/wiki?curid=1045000" title="Madaras">
Madaras



</doc>
<doc id="1045001" url="https://pl.wikipedia.org/wiki?curid=1045001" title="Alecu Russo">
Alecu Russo

Alecu Russo, właśc. Alexandru Rusu (ur. 17 marca 1819, zm. 5 lutego 1859) – mołdawski i rumuński pisarz oraz polityk.
Życie.
Alexandru Russo pochodził ze starej, zamożnej rodziny mołdawskich bojarów. Nazwisko rodowe występuje w dokumentach w dwóch różnych postaciach Rusul oraz Rusu. Ojciec pisarza nosił nazwisko Iancu Rusu. Z bliżej nieznanych powodów Alexandru postanowił zmienić nazwisko na "Russo".
Alecu Russo Dzieciństwo spędził w rodzimej Besarabii, należącej wówczas do Rosji. Nauki pobierał w Szwajcarii, w Instytucie François Navilla działającym nieopodal Genewy (1829-1835) oraz w Wiedniu (1835-1836). Podczas ośmioletnich studiów zagranicą nauczył się biegle mówić po francusku i niemiecku. Po powrocie do Mołdawii został działaczem rumuńskiego ruchu narodowego, brał udział w Wiośnie Ludów w 1848 r. Współpracował m.in. z Mihailem Kogălniceanem, Vasilem Alecsandrim i Constantinem Negruzzim. Po klęsce rewolucjonistów przebywał na emigracji w Paryżu. Po ogłoszeniu amnestii w 1851 r. wrócił z Francji i zamieszkał w Jassach. Był zwolennikiem planu zjednoczenia Mołdawii z Wołoszczyzną.
Pochowany w cerkwi Bărboi w Jassach.
Twórczość.
Twórczość literacka Alecu Russa była za jego życia prawie w ogóle nieznana. Alecu Russa "odkrył" popularny w "Zjednoczonych Księstwach" pisarz Vasile Alecsandri. W 1855 Russo wydał swoje "Wspomnienia" (rum. "Amintiri"). Tomik ten zawiera ewokacje z dzieciństwa oraz z Mołdawii z lat jego młodości. Russo we swych wspomnieniach łączy realistyczne opisy niektórych wydarzeń i kraju z romantyczną atmosferą całego dzieła. Również w 1855 r. ukazał się wybór artykułów pt. "Uwagi" (rum. "Cugetări"), w którym znajdują się artykuły dotyczące zagadnień z zakresu filologii i folkloru. W artykułach "Poezja ludowa" (rum. "Poezia popolară," 1846) i w "Studiach mołdawskich" (rum. "Studie moldovană," 1851-1852) przejawia się zamiłowanie Russa do słownictwa ludowego. Dziełem, które przyniosło Russowi w Rumunii sławę, była napisana po francusku "Pieśń o Rumunii" (1850). Dzieło to zostało wydane po raz pierwszy w rumuńskim przekładzie Nicolae Bălcesca, pt. "Cântirea României" w czasopiśmie "România viitoare", potem także w przekładzie samego Russa w czasopiśmie "România literara" w 1855 r. Przy pisaniu "Pieśni o Rumunii" Russo niewątpliwie inspirował się twórczością N. Bălcesca, wszak budowa i język dzieła jest wielce oryginalna. Utwór "Poezja w prozie" jest zbudowany z 65 strof. Rumunia jest przedstawiona w "Pieśni" za pomocą alegorii, bardzo pięknej ale cierpiącej kobiety.

</doc>
<doc id="1045006" url="https://pl.wikipedia.org/wiki?curid=1045006" title="M36 (bomba)">
M36 (bomba)

M36 – amerykańska bomba kasetowa. W korpusie tej bomby mieściły się 182 bomby zapalające małego wagomiaru typu M126.

</doc>
<doc id="1045008" url="https://pl.wikipedia.org/wiki?curid=1045008" title="Minimalny supersymetryczny model standardowy">
Minimalny supersymetryczny model standardowy

Minimalny supersymetryczny model standardowy (MSSM z ang. "Minimal Supersymmetric Standard Model") – minimalne rozszerzenie modelu standardowego (SM) dające model supersymetryczny.
Minimalność MSSM polega na tym, że jest to rozszerzenie modelu standardowego realizowane przez wprowadzenie najmniejszej możliwej liczby pól, by otrzymać supersymetryczny lagranżjan: superpartnerzy wszystkich pól SM oraz drugi dublet Higgsa wraz z dodatkowymi higgsinami (ponieważ superpotencjał musi być holomorficzny, co wyklucza pojawienie się wyrazów zawierających pola cząstek i antycząstek i wyjaśnienie mas wszystkich kwarków za pomocą jednego dubletu Higgsa jak w modelu standardowym).
Minimalność obejmuje też pominięcie członów lagranżjanu łamiących parzystość R, które bez dodatkowych ograniczeń mogłyby powodować szybki rozpad protonu.
MSSM pomija też masy neutrin.
Cząstki.
Najprostsze matematycznie sformułowanie MSSM obejmuje następujące multiplety superpól:
Do 122 stanów bozonowych i 122 stanów fermionowych w niegrawitacyjnej części SM należy doliczyć dwa stany grawitina i dwa stany grawitonu.
Po uwzględnieniu złamania symetrii elektrosłabej i różnych form mieszania otrzymujemy następujące cząstki nieodróżnialne:
Wchłaniając (analogicznie jak cząstki W i Z wchłaniają składowe dubletu Higgsa) dwa stany goldstina (pochodzące ze spontanicznego złamania supersymetrii), bezmasowe grawitino staje się masywnym grawitinem o 4 składowych.
Lagranżjan MSSM.
Lagranżjan zawiera wyrazy supersymetrycznie:
oraz wyrazy odpowiadające za miękkie naruszenie supersymetrii.

</doc>
<doc id="1045011" url="https://pl.wikipedia.org/wiki?curid=1045011" title="Postsynchronizacja">
Postsynchronizacja

Postsynchronizacja – technika polegająca na dogrywaniu ścieżki dźwiękowej (dialogów, efektów dźwiękowych, muzyki) do nagranego uprzednio materiału filmowego. Stosowana wtedy, gdy z przyczyn technicznych nie jest możliwe jednoczesne nagranie materiału filmowego i dźwięku, np. w sytuacji gdy przeszkadza szum wiatru czy odgłos samochodów. Szczególnym rodzajem postsynchronizacji jest dubbing.

</doc>
<doc id="1045015" url="https://pl.wikipedia.org/wiki?curid=1045015" title="Lee Child">
Lee Child

Lee Child, właśc. Jim Grant (ur. 29 października 1954 w Coventry) – brytyjski pisarz, autor cyklu powieści sensacyjnych, których bohaterem jest Jack Reacher, były major amerykańskiej żandarmerii wojskowej i wagabunda.
Życiorys.
Dzieciństwo spędził w Handsworth Wood, peryferyjnej dzielnicy Birmingham, gdzie jego rodzice oraz trzej bracia przeprowadzili się, gdy Jim miał 4 lata. Jego ojciec był urzędnikiem państwowym.
W 1974, mając 20 lat, podjął studia prawnicze na University of Sheffield, nigdy jednak nie zamierzał wykonywać zawodu prawnika. Podczas studiów i po ich zakończeniu pracował w teatrze. W latach 1977–1995 był m.in. asystentem reżysera, reżyserem i dyrektorem programowym w Granada Television (filii ITV) w Manchesterze. Przez kolejne dwa lata był przedstawicielem zarządu firmy do rozmów ze związkami zawodowymi. W wyniku restrukturyzacji Granady został zwolniony i postanowił zająć się pisarstwem jako „najczystszą formą rozrywki”. Pierwszą powieść, "Killing Floor" ("Poziom śmierci"), której bohaterem jest Jack Reacher, opublikował jesienią 1997. W lecie następnego roku wraz z żoną i córką przeniósł się do Stanów Zjednoczonych. Na jego wczesną twórczość mieli wpływ znani autorzy literatury przygodowej i sensacyjnej: Enid Blyton, W.E. Johns i Alistair MacLean.
Na przełomie 2008/2009 był pisarzem-rezydentem na Uniwersytecie Sheffiled. Dla 52. studentów uczelni ufundował stypendia Jacka Reachera. Obecnie mieszka na Manhattanie. Oprócz apartamentu nowojorskiego ma też dom na południu Francji.
W 2009 został prezesem organizacji Mystery Writers of America.
Rodzina.
Jego żona, Jane, jest Amerykanką i działaczką ruchu zielonych. Poznali się na studiach w Sheffield i w 1975 zawarli związek małżeński. Mają córkę – Ruth. Jeden z jego braci, o czternaście lat młodszy, Andrew Grant, również zajmuje się pisaniem powieści sensacyjno-kryminalnych.
Ekranizacje.
W lipcu 2011 Tom Cruise podpisał umowę z wytwórnią Paramount Pictures na zagranie roli Jacka Reachera w filmie o roboczym tytule: "One Shot", realizowanym na podstawie powieści Childa pod tym samym tytułem. Reżyserem i scenarzystą obrazu jest Christopher McQuarrie. Film wszedł na ekrany w grudniu 2012 i ostatecznie nosi tytuł: ". Lee Child wystąpił w nim w epizodycznej roli policjanta dyżurnego.
W październiku 2016 wszedł na ekrany film ", będący adaptacją powieści "Nigdy nie wracaj". Autorem scenariusza i reżyserem jest Edward Zwick. W postać tytułową ponownie wcielił się Tom Cruise.
Dnia 4 lutego 2022 na Amazon Prime zadebiutował pierwszy sezon serialu "Reacher." Jest on oparty na pierwszej powieści cyklu – "Poziom śmierci." Tytułową rolę zagrał Alan Ritchson.

</doc>
<doc id="1045016" url="https://pl.wikipedia.org/wiki?curid=1045016" title="IV Liceum Ogólnokształcące im. Tytusa Chałubińskiego w Radomiu">
IV Liceum Ogólnokształcące im. Tytusa Chałubińskiego w Radomiu

IV Liceum Ogólnokształcące z Oddziałami Dwujęzycznymi im. dra Tytusa Chałubińskiego w Radomiu – liceum ogólnokształcące w Radomiu, jedna z najstarszych szkół średnich w Polsce.
Historia.
W 1905 roku z inicjatywy Prospera Jarzyńskiego, pierwszego dyrektora ówczesnego gimnazjum męskiego im. św. Stanisława Kostki, została powołana do życia Szkoła Handlowa Siedmioklasowa Miejska w Radomiu. Szkoła wielokrotnie zmieniała swoją nazwę i adres. W latach 1917–1922 placówka nosiła nazwę „Ośmioklasowa Szkoła Realna Miejska w Radomiu”. W następnym roku posługiwała się nazwą „Ośmioklasowe Gimnazjum Miejskie w Radomiu”. W 1924 roku została przemianowana na „Gimnazjum Męskie Magistratu m. Radomia”. W okresie od 1 grudnia 1925 roku do 1 maja 1927 roku było to „Państwowe Gimnazjum im. J. Kochanowskiego w Radomiu – Oddziały matematyczno-przyrodnicze”.
Zarządzeniem Ministra Wyznań Religijnych i Oświecenia Publicznego z 1937 zostało utworzone „I Państwowe Liceum i Gimnazjum im. Tytusa Chałubińskiego w Radomiu” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie matematycznym i przyrodniczym.
W latach 1905–1939 znajdowała się w budynku przy dzisiejszej ulicy Traugutta 61, w okresie II wojny światowej prowadzono tajną naukę, a po wojnie liceum przeniosło się do gmachu dawnego (bo XVIII-wiecznego) Kolegium Pijarów na Rynku i tu pozostało do 1972 roku. Ostatnia przeprowadzka była podyktowana złym stanem zajmowanego budynku; nowy adres to ulica Mariacka 25, gdzie szkoła znajduje się do dnia dzisiejszego. Jest jedną z najstarszych szkół średnich w Polsce i członkiem Stowarzyszenie Na Rzecz Najstarszych Szkół w Polsce. 

</doc>
<doc id="1045017" url="https://pl.wikipedia.org/wiki?curid=1045017" title="3 Dywizja Piechoty im. Romualda Traugutta">
3 Dywizja Piechoty im. Romualda Traugutta



</doc>
<doc id="1045019" url="https://pl.wikipedia.org/wiki?curid=1045019" title="2 Dywizja Piechoty im. Henryka Dąbrowskiego">
2 Dywizja Piechoty im. Henryka Dąbrowskiego



</doc>
<doc id="1045020" url="https://pl.wikipedia.org/wiki?curid=1045020" title="Świętopełk Izjasławicz">
Świętopełk Izjasławicz



</doc>
<doc id="1045023" url="https://pl.wikipedia.org/wiki?curid=1045023" title="MSSM">
MSSM



</doc>
<doc id="1045024" url="https://pl.wikipedia.org/wiki?curid=1045024" title="Minimalny Standardowy Model Supersymetryczny">
Minimalny Standardowy Model Supersymetryczny



</doc>
<doc id="1045026" url="https://pl.wikipedia.org/wiki?curid=1045026" title="VAB (hangar)">
VAB (hangar)



</doc>
<doc id="1045028" url="https://pl.wikipedia.org/wiki?curid=1045028" title="Friesland">
Friesland



</doc>
<doc id="1045029" url="https://pl.wikipedia.org/wiki?curid=1045029" title="Al Arabiya">
Al Arabiya



</doc>
<doc id="1045031" url="https://pl.wikipedia.org/wiki?curid=1045031" title="BLU-10">
BLU-10

BLU-10 – amerykańska napalmowa bomba zapalająca wagomiaru 250 funtów. Bomba ma korpus wykonany ze stopu aluminium napełniany w warunkach polowych 96 kg napalmu. BLU-10 nie posiada stateczników.
Wersje:

</doc>
<doc id="1045035" url="https://pl.wikipedia.org/wiki?curid=1045035" title="Noord-Brabant">
Noord-Brabant



</doc>
<doc id="1045036" url="https://pl.wikipedia.org/wiki?curid=1045036" title="Noord-Holland">
Noord-Holland



</doc>
<doc id="1045039" url="https://pl.wikipedia.org/wiki?curid=1045039" title="Zuid-Holland">
Zuid-Holland



</doc>
<doc id="1045040" url="https://pl.wikipedia.org/wiki?curid=1045040" title="August legnicki">
August legnicki

August (ur. 21 sierpnia 1627, zm. 14 maja 1679 w Siemisławicach koło Przeworna) – hrabia legnicki.
August był synem piastowskiego księcia Jana Chrystiana i jego drugiej małżonki Anny Jadwigi von Sitzsch. Drugie małżeństwo Jana Chrystiana uznane zostało za morganatyczne (a więc bez praw do dziedziczenia). Status matki Jana Chrystiana podniósł się dopiero w wyniku nadania tytułu baronowej przez cesarza Ferdynanda II 7 grudnia 1627. Wkrótce, 18 lutego 1628 również Augusta uhonorowano tytułem barona.
Młodość barona ze względu na wybuch wojny trzydziestoletniej upłynęła w Toruniu i Ostródzie (gdzie w 1639 zmarli jego rodzice).
W 1675 zmarł ostatni piastowski książę legnicko-brzeski Jerzy Wilhelm. August zdecydował się wówczas, pomimo wątpliwych praw do dziedzictwa, podnieść swoje pretensje do spadku. Zasadniczym dowodem miał być fakt, że układ z 24 czerwca 1626 pozbawiający potomstwo Anny Jadwigi von Sitzsch prawa do dziedziczenia miał obowiązywać tylko do śmierci potomków z pierwszego małżeństwa.
Roszczenia Augusta ostatecznie zostały odrzucone, a tytułem odszkodowania cesarz Leopold I przyznał baronowi dość wysoką roczną rentę.
Z dziedzictwa Piastów zostały Augustowi wyłącznie dwa majątki: okręg Przeworno, oraz Kantorowice koło Brzegu.
12 stycznia 1664 August został podniesiony do godności hrabiego legnickiego.
Hrabia legnicki August zmarł 14 maja 1679 w swoim zamku w Siedmiosławicach (Siemisławicach) i 28 września 1679 został pochowany w kościele Świętej Trójcy w Przewornie.
Był dwukrotnie żonaty. Pierwszą małżonką była wdowa po baronie Karolu z Zaradek Elżbieta z Ruppy, z którą August dochował się trójki dzieci (zmarłego w dzieciństwie Chrystiana Augusta, oraz córek: Anny Ludwiki Elżbiety i Joanny Elżbiety). Po śmierci Elżbiety 25 kwietnia 1660 August ożenił się z Elżbietą Charlottą, księżniczką Nassau-Dillenburg. Drugie małżeństwo pozostało bezdzietne.

</doc>
<doc id="1045043" url="https://pl.wikipedia.org/wiki?curid=1045043" title="Zespół paznokieć-rzepka">
Zespół paznokieć-rzepka

Zespół paznokieć-rzepka – choroba genetyczna o dziedziczeniu autosomalnym dominującym, spowodowana mutacjami w genie "LMX1B" w "locus" 9q34.1 kodującym białko homeodomeny LIM.
Objawy i przebieg.
Zespół objawia się dysplazją paznokci i aplazją lub hipoplazją rzepki. Inne składowe zespołu które mogą wystąpić to:
Nazewnictwo.
Z zespołem paznokieć-rzepka jest związane następujące nazewnictwo (synonimy):
Historia.
Jednym z pierwszych, którzy opisali zespół był J.W. Turner, który opisał dwa przypadki choroby w 1933 roku. Aschner w pracy przeglądowej o genetyce układu szkieletowego znalazł w piśmiennictwie 8 przypadków rodzin, u których wada rozwojowa rzepki była dziedziczona przez pokolenia, w tym towarzyszył jej wrodzony defekt rozwoju paznokci u wszystkich członków trzech rodzin. W 1950 roku Hawkins i Smith dodali do cech zespołu dysplazję nerek i wyrośla kostne kości biodrowej. Wkrótce stwierdzono, że dziedziczenie choroby jest sprzężone z dziedziczeniem grupy krwi w układzie AB0.

</doc>
<doc id="1045045" url="https://pl.wikipedia.org/wiki?curid=1045045" title="Zespół Turnera-Kiesera">
Zespół Turnera-Kiesera



</doc>
<doc id="1045047" url="https://pl.wikipedia.org/wiki?curid=1045047" title="The academy is...">
The academy is...



</doc>
<doc id="1045049" url="https://pl.wikipedia.org/wiki?curid=1045049" title="Kościół Starokatolicki we Włoszech">
Kościół Starokatolicki we Włoszech

Kościół Starokatolicki we Włoszech ("it: Chiesa vetero cattolica in Italia") – niezależny Kościół starokatolicki działający na terenie Włoch. Jedyna parafia (i zarząd) Kościoła – Oratorium Wszystkich Świętych znajduje się w Minervino di Lecce.

</doc>
<doc id="1045050" url="https://pl.wikipedia.org/wiki?curid=1045050" title="Drzwi antywłamaniowe">
Drzwi antywłamaniowe

Drzwi antywłamaniowe – drzwi konstrukcyjnie wzmocnione, z rozwiązaniami utrudniającymi ich wyważenie lub zniszczenie.
Są to najczęściej drzwi stalowe lub obite dwustronnie blachą do 2 mm, zaopatrzone w cztery bolce służące zabezpieczeniu przed wyłamaniem. Zwykle wyposażone są w zamki atestowane i elektroniczne środki sygnalizacji blokad i nieuprawnionego otworzenia.
Odporność drzwi na włamanie określają klasy odporności:
Certyfikaty potwierdzające ww. właściwość wystawiają jednostki certyfikujące prowadzące działalność w zakresie oceny zgodności (na podstawie ustawy z dnia 13.04.2016 r. o systemach oceny zgodności i nadzoru rynku (), które posiadają dla tego zakresu badań aktywną akredytację Polskiego Centrum Akredytacji. 

</doc>
<doc id="1045051" url="https://pl.wikipedia.org/wiki?curid=1045051" title="Miara spektralna">
Miara spektralna

Miara spektralna – przeliczalnie addytywna miara wektorowa, określona na σ-ciele podzbiorów pewnej przestrzeni topologicznej o wartościach w zbiorze operatorów rzutowych pewnej ośrodkowej przestrzeni Hilberta, przyporządkowująca całej przestrzeni operator jednostkowy. John von Neumann zbudował współczesną mechanikę kwantową na teorii miar spektralnych.
Definicja.
Niech formula_1 będzie przestrzenią topologiczną, formula_2 σ-ciałem podzbiorów tej przestrzeni. Dalej, niech formula_3 będzie ośrodkową przestrzenią Hilberta i niech formula_4 oznacza przestrzeń operatorów liniowych i ciągłych przestrzeni formula_5
Funkcję formula_6 nazywamy miarą spektralną w przestrzeni formula_1 wtedy i tylko wtedy, gdy:
Przykład.
Niech formula_1 będzie przestrzenią zwartą oraz formula_26 – σ-ciałem zbiorów borelowskich tej przestrzeni. Jeśli formula_27 jest miarą oraz formula_28 oznacza przestrzeń funkcji przestrzeni formula_29 całkowalnych z kwadratem w sensie formula_30 to funkcja dana wzorem formula_31 jest miarą spektralną, gdzie formula_32 oznacza funkcję charakterystyczną.

</doc>
<doc id="1045053" url="https://pl.wikipedia.org/wiki?curid=1045053" title="Rozkład spektralny">
Rozkład spektralny



</doc>
<doc id="1045054" url="https://pl.wikipedia.org/wiki?curid=1045054" title="Minnesota (rzeka)">
Minnesota (rzeka)

Minnesota River – rzeka w Ameryce Północnej w amerykańskim stanie Minnesota.
Bieg.
Minnesota River jest prawym dopływem Missisipi. Ma długość 534 km. Wypływa z jeziora Big Stone Lake. W górnym biegu rzeki znajduje się sztuczne jezioro Lac qui Parle.

</doc>
<doc id="1045055" url="https://pl.wikipedia.org/wiki?curid=1045055" title="ZAB-100-114">
ZAB-100-114

ZAB-100-114 − radziecka termitowa bomba zapalająca.

</doc>
<doc id="1045056" url="https://pl.wikipedia.org/wiki?curid=1045056" title="Shirley Bassey">
Shirley Bassey

"Dame" Shirley Bassey, właśc. Shirley Veronica Bassey (ur. 8 stycznia 1937 w Cardiff) – walijska piosenkarka, znana głównie z wykonania piosenek tytułowych do filmów o Jamesie Bondzie: "Goldfinger" (1964), "Diamenty są wieczne" (1971) oraz "Moonraker" (1979).
W 1997 we współpracy z Propellerheads nagrała przebój „History Repeating”. W Polsce wystąpiła w 1985 z recitalem podczas Międzynarodowego Festiwalu Piosenki w Sopocie.

</doc>
<doc id="1045058" url="https://pl.wikipedia.org/wiki?curid=1045058" title="Międzynarodowy Konkurs Chórów „Gaude Cantem”">
Międzynarodowy Konkurs Chórów „Gaude Cantem”

Międzynarodowy Konkurs Chórów w ramach Święta Pieśni „Gaude Cantem” im. Kazimierza Fobera – festiwal chóralny odbywa się od 2005 w Bielsku-Białej. Wywodzi się z odbywającego się w latach 1997–2005 konkursu regionalnego pod nazwą "Święto Pieśni „Gaude Cantem”".
Zespoły prezentują 3 utwory a cappella, które muszą być stylistycznie zróżnicowane. Poza przeglądem konkursowym wszystkie zespoły biorą udział w koncertach, które odbywają się w Bielsku-Białej oraz w innych miastach powiatu bielskiego.
Kategorie uczestników.
W konkursie uczestniczyć mogą wyłącznie amatorskie zespoły chóralne. Przeprowadzenie konkursu w danej kategorii uwarunkowane jest zakwalifikowaniem do przeglądu co najmniej dwóch chórów.
Cele konkursu.
Według organizatorów celami festiwalu są:
Nagrody.
Zdobywca Grand Prix i zwycięzcy w poszczególnych kategoriach uhonorowani Złotymi Dyplomami oraz najlepszy dyrygent otrzymują nagrody pieniężne.

</doc>
<doc id="1045059" url="https://pl.wikipedia.org/wiki?curid=1045059" title="Błonianka Błonie">
Błonianka Błonie

KS Błonianka Błonie – polski klub sportowy założony w 1917 roku, mający swą siedzibę w Błoniu k. Warszawy.

</doc>
<doc id="1045060" url="https://pl.wikipedia.org/wiki?curid=1045060" title="Burn My Eyes">
Burn My Eyes

Burn My Eyes – debiutancki album amerykańskiej grupy muzycznej Machine Head. Płyta została wydana przez wytwórnię Roadrunner Records 9 sierpnia 1994 roku. Producentem płyty był Colin Richardson. Album ten był najlepszym debiutem wytwórni Roadrunner Records w 1994.
Według danych z kwietnia 2002 album sprzedał się w nakładzie 145 240 egzemplarzy na terenie Stanów Zjednoczonych.
Lista utworów.
11. "Alan's on Fire" (cover Poison Idea) – 4:00

</doc>
<doc id="1045065" url="https://pl.wikipedia.org/wiki?curid=1045065" title="Western &amp; Southern Financial Group Masters 2007">
Western &amp; Southern Financial Group Masters 2007

Western &amp; Southern Financial Group Masters 2007 – tenisowy turniej ATP rangi ATP Masters Series z cyklu Western &amp; Southern Financial Group Masters &amp; Women’s Open rozgrywany w dniach 11–19 sierpnia 2007 roku w Cincinnati na kortach twardych o puli nagród 2 450 000 dolarów amerykańskich.

</doc>
<doc id="1045066" url="https://pl.wikipedia.org/wiki?curid=1045066" title="Apolipoproteina">
Apolipoproteina

Apolipoproteina – białkowa część lipoproteiny, która odpowiedzialna jest za wiązanie lipidów. W zależności od klasy lipoprotein mogą stanowić od 1% składu cząsteczki lipoproteiny (chylomikrony) po 45 – 55% w przypadku lipoprotein o dużej gęstości.
Różnią się one między sobą budową cząsteczkową, składem aminokwasowym oraz właściwościami przeciwmiażdżycowymi, właściwościami immunologicznymi, ruchliwością elektroforetyczną oraz funkcjami klinicznymi.
Rozróżnia się 5 głównych klas (A, B, C, D, E) i wiele podklas apoliporotein. Wśród tych wielu klas i podklas opisano również wiele przypadków genetycznego polimorfizmu (np. apolipoproteina A-I Milano).
Klasa lipoprotein o dużej gęstości zawiera prawie wszystkie rodzaje lipoprotein z wyjątkiem apo-B.
Apolipoproteiny są syntetyzowane w jelitach i wątrobie, na ich produkcję ma wpływ wiele czynników, takie jak skład diety, hormony (insulina, glukagon, estrogeny, androgeny, tyroksyna), alkohol, leki (np. statyny).

</doc>
<doc id="1045071" url="https://pl.wikipedia.org/wiki?curid=1045071" title="August hrabia Legnicki">
August hrabia Legnicki



</doc>
<doc id="1045075" url="https://pl.wikipedia.org/wiki?curid=1045075" title="Emil Nalborczyk">
Emil Nalborczyk

Emil Nalborczyk (ur. 18 września 1932 w Andrychowie, zm. 20 marca 2006 w Warszawie) – fizjolog roślin, profesor zwyczajny w Szkole Głównej Gospodarstwa Wiejskiego. Doktor honoris causa Uniwersytetu Warmińsko-Mazurskiego w Olsztynie w 2002 r.
Od 1980 profesor. W latach 1984-1989 był przewodniczącym Komitetu Fizjologii, Genetyki i Hodowli Roślin PAN. Współpracował również z Instytutem Fizjologii Roślin PAN, należał do Rady Naukowej Ogrodu Botanicznego – Centrum Zachowania Różnorodności Biologicznej PAN w Powsinie. Od 2003 r. był wiceprezesem Polskiej Akademii Nauk.
Był honorowym członkiem International Institute of Tropical Agriculture, członkiem korespondentem niemieckiego towarzystwa hodowli roślin Gesellschaft für Pflanzenbauwissenschaften, członkiem European Amaranth Association oraz International Lupin Asscociation. W latach 2000-2002 przewodniczył Polskiemu Komitetowi Narodowemu ds. Współpracy z Międzynarodowym Programem „Zmiany Globalne Geosfery i Biosfery”.
Sprowadził do Polski z Chile uprawne odmiany amarantusa.
Profesor Emil Nalborczyk był promotorem 21 przewodów doktorskich i 110 prac magisterskich (jego doktorantami i magistrantami byli również obcokrajowcy, m.in. z Brazylii, Niemiec, Syrii). Sześciu spośród jego doktorantów zostało profesorami, także w USA, Niemczech i Norwegii.
Pod jego auspicjami w październiku 1999 r. odbyły się w Pałacu Kultury i Nauki w Warszawie pierwsze warsztaty dla redaktorów anglojęzycznych czasopism naukowych (Workshop in Scientific Communication), prowadzone przez panią prof. Elisabeth Heseltine z Europejskiego Stowarzyszenia Redaktorów Naukowych (European Association of Science Editors). Dzięki wsparciu prof. Nalborczyka, opublikowano później poradnik dla redaktorów i autorów, pt. „Scientific Communication – czyli jak pisać i prezentować prace naukowe” (zredagowany przez Walerię Młyniec i Sylwię Ufnalską).
Za zasługi dla nauki odznaczony Krzyżem Oficerskim Orderu Odrodzenia Polski i Krzyżem Kawalerskim Orderu Odrodzenia Polski.

</doc>
<doc id="1045078" url="https://pl.wikipedia.org/wiki?curid=1045078" title="Oliwiarka">
Oliwiarka

Oliwiarka (albo olejarka) – narzędzie, którego zadaniem jest smarowanie mechanizmów przy pomocy oleju. Najprostsze rozwiązanie tego narzędzia (na zdjęciu obok) to niewielki metalowy zbiorniczek z aplikatorem w kształcie cienkiej rurki; denko zbiorniczka jest sprężystą membraną. Naciskanie denka powoduje wytłaczanie ze zbiorniczka przez rurkę kropel oleju.
Większe oliwiarki mają we wnętrzu uruchamiany zewnętrzną dźwignią tłoczek, który umożliwia wypychanie ze zbiorniczka nieco większych ilości oleju.
Podobne narzędzie przeznaczone do wtłaczania do mechanizmów nie oleju, tylko smaru, nazywa się smarownicą.

</doc>
<doc id="1045079" url="https://pl.wikipedia.org/wiki?curid=1045079" title="Naumachia">
Naumachia

Naumachia (łac. z gr. ναυμαχία "naumachía", dosł. "wojna morska") – w starożytnym Rzymie urządzane dla szerokiej publiczności widowisko przedstawiające bitwę morską, często odbywające się w specjalnie przystosowanym amfiteatrze. Także amfiteatralna konstrukcja wyposażona w rozległy basen dla rozgrywania pokazowych bitew. Miejscem stoczenia kilku naumachii było np. rzymskie Koloseum.
Naumachie wystawiano na sztucznych lub naturalnych jeziorach (np. na jeziorach w Górach Albańskich w pobliżu Rzymu). Zazwyczaj były przedstawieniami zwycięskich bitew flot antycznych. Rolę "naumachiarii" odgrywali skazani na śmierć przestępcy i jeńcy. Walczących dzielono na dwie grupy, ubierano w odpowiednie stroje uczestników rzeczywistej bitwy. Najczęściej niemal wszyscy uczestnicy takiego starcia ginęli, a ocalałych uciekinierów dobijali żołnierze z kohort pretorianów strzegących jego przebiegu. Niekiedy, podobnie jak w walkach gladiatorów, cesarz mógł pokonanym okazać łaskę.
Pierwszą naumachię urządził w 46 r. p.n.e. Juliusz Cezar w specjalnie wybudowanym basenie na Polu Marsowym, zaopatrzonym w wodę przez połączenie z Tybrem. Fundatorem drugiej naumachii był August, organizując ją w 2 roku n.e. z okazji poświęcenia świątyni Marsa Mściciela (Ultora). Najsłynniejsze i dokładnie opisane przez Tacyta, Swetoniusza i Kasjusza Diona widowisko odbyło się na wodach Jeziora Fucyńskiego w roku 52 n.e. na polecenie cesarza Klaudiusza. Wzięło w nim udział 100 okrętów i 19 tysięcy ludzi. Łączy się z nim przypisywane gladiatorom zawołanie Ave Caesar, morituri te salutant! (por. "Żywoty cezarów", Boski Klaudiusz 21).
Naumachie organizowali niemal wszyscy cesarze z dynastii julijsko-klaudyjskiej i flawijskiej od Cezara do Domicjana. Jeśli organizowano je w czasach późniejszych, to nie zachowały się o tym żadne przekazy pisarzy starożytnych. W czasach nowożytnych wielkie naumachie odbywały się kilkakrotnie, m.in. dla uczczenia króla Henryka II w Rouen w październiku 1550 roku czy w Mediolanie na cześć cesarza Napoleona w roku 1807.
W zmienionej formie odzyskały popularność w czasach renesansu i baroku. W ogrodach urządzano przedstawienia o tematyce mitologicznej, które wymagały scenerii wodnej, towarzyszyły im pokazy sztucznych ogni.
W XVIII-wiecznych parkach naumachie jako budowle stanowiły element dekoracyjny, zwłaszcza w parkach krajobrazowych.

</doc>
<doc id="1045082" url="https://pl.wikipedia.org/wiki?curid=1045082" title="Tadeusz Anders">
Tadeusz Anders

Tadeusz Konstanty Anders (ur. 12 czerwca 1902 w Błoniu, zm. 7 lipca 1995 w Nowym Jorku) – podpułkownik artylerii Polskich Sił Zbrojnych.
Życiorys.
Tadeusz Konstanty Anders urodził się w majątku Błonie (obecnie na terenie Krośniewic), znajdującym się wówczas na terytorium Królestwa Polskiego będącego częścią Imperium Rosyjskiego. Jego ojciec Albert Anders (1863–1942) pracował jako administrator majątków ziemskich. Matką była Elżbieta z domu Tauchert (1868–1930). Oboje rodzice urodzili się w Boglewicach (obecnie powiat grójecki). Byli wyznania ewangelickiego. Rodzice ochrzcili go w Kościele Ewangelicko-Augsburskim w Chodczu (obecnie powiat włocławski). Miał trzech braci, którzy jak on zostali zawodowymi żołnierzami Wojska Polskiego: generała Władysława Andersa (1892–1970), Jerzego Edwarda (1896–1977) i Karola (1893–1971) oraz starszą siostrę Joannę (1891–1958).
W 1918 działał w Polskiej Organizacji Wojskowej na terenie Mińska Litewskiego. Od września 1919 w Korpusie Kadetów Nr 2 w Modlinie. Brał udział w wojnie polsko-bolszewickiej w 1920 w szeregach 15 pułku ułanów, a w maju 1921 w III powstaniu śląskim. Po ukończeniu nauki 25 czerwca 1922 zdał egzamin maturalny i otrzymał świadectwo dojrzałości. Następnie w Oficerskiej Szkole Artylerii w Toruniu.
24 września 1924 roku Prezydent RP Stanisław Wojciechowski mianował go podporucznikiem ze starszeństwem z 1 lipca 1923 roku i 46. lokatą w korpusie oficerów artylerii, a Minister Spraw Wojskowych wcielił do 29 pułk artylerii polowej w Grodnie. Do stopnia porucznika awansowany 1 lipca 1925. Przeniesiony do 11 dywizjonu artylerii konnej. W latach 1931–1934 był instruktorem w Szkole Podchorążych Rezerwy Artylerii we Włodzimierzu Wołyńskim. Awansowany do stopnia kapitana artylerii 1 stycznia 1934. Następnie służył w 4 dywizjonie artylerii konnej w Suwałkach na stanowisku adiutanta. W szeregach tego dywizjonu wziął udział w kampanii wrześniowej 1939. Uczestniczył w walkach z Niemcami na szlaku bojowym prowadzącym od Suwałk po Lubelszczyznę, 4 dak wchodził w skład Brygady Kawalerii „Edward”. Działania bojowe zakończył w bitwie pod Kockiem.
Po kapitulacji 6 października 1939 SGO „Polesie” pod Kockiem uniknął niewoli niemieckiej. Przedostał się do Francji i tam służył w Wojsku Polskim. Następnie służył w 2 Korpusie Polskim, przechodząc jego szlak bojowy. W grudniu 1944 roku został dowódcą 7 pułku artylerii konnej. Awansowany do stopnia majora, a następnie podpułkownika.
Po wojnie wraz z 2 Korpusem znalazł się w Wielkiej Brytanii, skąd wyjechał do Stanów Zjednoczonych gdzie osiadł na stałe. Zmarł 7 lipca 1995 w Nowym Jorku. Został pochowany na cmentarzu przy Narodowym Sanktuarium Matki Bożej Częstochowskiej w Doylestown.

</doc>
<doc id="1045083" url="https://pl.wikipedia.org/wiki?curid=1045083" title="DeSmet">
DeSmet



</doc>
<doc id="1045084" url="https://pl.wikipedia.org/wiki?curid=1045084" title="Desmet">
Desmet



</doc>
<doc id="1045085" url="https://pl.wikipedia.org/wiki?curid=1045085" title="Industrial Workers of the World">
Industrial Workers of the World



</doc>
<doc id="1045087" url="https://pl.wikipedia.org/wiki?curid=1045087" title="Josip Kobzon">
Josip Kobzon



</doc>
<doc id="1045089" url="https://pl.wikipedia.org/wiki?curid=1045089" title="ZB-360">
ZB-360

ZB-360 (ros. "ЗБ-360") – radziecka bomba zapalająca zawierająca 234 kg napalmu. Bomba ZB-360 przeznaczona jest do niszczenia celów powierzchniowych i dlatego w odróżnieniu od bomb ZAB nie ma grubościennej głowicy. Rozrzucenie mieszaniny zapalającej następuje głównie pod wpływem uderzenia bomby o ziemię.

</doc>
<doc id="1045090" url="https://pl.wikipedia.org/wiki?curid=1045090" title="QFT">
QFT



</doc>
<doc id="1045091" url="https://pl.wikipedia.org/wiki?curid=1045091" title="IWW">
IWW



</doc>
<doc id="1045092" url="https://pl.wikipedia.org/wiki?curid=1045092" title="ZB-500">
ZB-500

ZB-500 (ros. "ЗБ-500") − radziecka bomba zapalająca zawierająca 215 kg napalmu. Bomba ZB-500 przeznaczona jest do niszczenia celów powierzchniowych i dlatego w odróżnieniu od bomb ZAB nie ma grubościennej głowicy. Rozrzucenie mieszaniny zapalającej następuje głównie pod wpływem uderzenia bomby o ziemię.

</doc>
<doc id="1045095" url="https://pl.wikipedia.org/wiki?curid=1045095" title="Łucja Charewiczowa">
Łucja Charewiczowa

Łucja Henryka Charewiczowa z domu Strzelecka, ps. „Cezaryna Mikułowska” (ur. 12 sierpnia 1897 w Cieszanowie, zm. 17 grudnia 1943 w Auschwitz-Birkenau) – polska historyczka związana ze Lwowem, działaczka społeczna.
Życiorys.
Urodziła się 12 sierpnia 1897 w Cieszanowie jako Łucja Strzelecka. Była córką Jana (sekretarz Rady Powiatowej w Cieszanowie) i Cezaryny z domu Mikułowskiej, siostrą Bolesława (lekarz powiatowy weterynarii, ojciec Andrzeja) i Jadwigi Szajowskiej (1907-1985, nauczycielka, poetka).
Studiowała na Wydziale Humanistycznym Uniwersytetu Jana Kazimierza we Lwowie u boku prof. Jana Ptaśnika (kierownik Katedry Historii Średniowiecznej Powszechnej). Uzyskała stopień doktora, w 1937 została zatwierdzona jej habilitacja przez ministra wyznań religijnych i oświecenia publicznego Wojciecha Świętosławskiego i została wtedy docentką historii miast i ich kultury na Wydziale Humanistycznym UJK. Pracowała jako starsza asystentka wolontariuszka w Zakładzie Historii Powszechnej Średniowiecznej na Wydziale Humanistycznym UJK. Od 1931 pełniła stanowisko kustoszki Muzeum Historycznego Miasta Lwowa. W ramach kursu historycznego prof. Stanisława Zakrzewskiego prowadziła wykład pt. "Pojęcie nauki historycznej, jego rozwój na podstawie literatury lat ostatnich", przewidziany na kursach wakacyjnych dla nauczycielstwa szkół średnich, ogólnokształcących oraz zakładów kształcenia nauczycieli w 1931. Należała do Towarzystwa Miłośników Miasta Lwowa. Była autorką wielu prac na temat przeszłości Lwowa. Prowadziła także odczyty. Na początku lat 30. była redaktorką miesięcznika „Rodzina Wojskowa”, wydawanego przy Lwowskim Okręgu Stowarzyszenia „Rodzina Wojskowa”. W połowie 1935 została mianowana członkinia Okręgowej Komisji Wyborczej nr 70 we Lwowie przed wyborami parlamentarnymi w 1935. Została członkinią-założycielką powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”, propagatorka badań nad historią kobiet.
Była zamężna ze Zdzisławem Henrykiem Sas-Charewiczem (ur. 1896), oficerem Wojska Polskiego.
Podczas II wojny światowej w 1940 przeniosła się do Warszawy. Tam pracowała w Bibliotece Ordynacji Zamojskiej. Działała w konspiracji. Uczestniczyła w tajnym nauczaniu. W lipcu 1943 została osadzona na Pawiaku. 5 października 1943 została osadzona w niemieckim obozie koncentracyjnym w Auschwitz-Birkenau, gdzie otrzymała numer obozowy 64373. Tam 17 grudnia 1943 poniosła śmierć, według jednego źródła zamordowana, według innego zmarła na tyfus.

</doc>
<doc id="1045097" url="https://pl.wikipedia.org/wiki?curid=1045097" title="Cute Is What We Aim For">
Cute Is What We Aim For

Cute Is What We Aim For – kwartet grający power pop. Zespół powstał w styczniu 2005 roku w Buffalo, New York i obecnie grają dla wytwórni Atlantic Records. W 2006 roku zadebiutowali albumem "The Same Old Blood Rush with a New Touch" wydanym przez Fueled by Ramen.

</doc>
<doc id="1045099" url="https://pl.wikipedia.org/wiki?curid=1045099" title="Olejarka">
Olejarka



</doc>
<doc id="1045100" url="https://pl.wikipedia.org/wiki?curid=1045100" title="Stanisław Kostka Bieliński">
Stanisław Kostka Bieliński

Stanisław Kostka Bieliński herbu Junosza (zm. 1812 w Witebsku) – marszałek nadworny koronny od 1793, marszałek sejmu grodzieńskiego 1793, ostatniego sejmu I Rzeczypospolitej, cześnik koronny od 1778, podkomorzy nadworny koronny od 1761, starosta garwoliński, członek Komisji Policji Koronnej w 1793 roku. 
Syn wojewody chełmińskiego Michała Bielińskiego i Tekli z Pepłowskich. 
W 1761 roku został podkomorzym nadwornym koronnym. Był elektorem Stanisława Augusta Poniatowskiego z ziemi czerskiej w 1764 roku. W 1765 roku był szambelanem Stanisława Augusta Poniatowskiego. Konsyliarz konfederacji Andrzeja Mokronowskiego w 1776 roku. W 1778 roku mianowany cześnikiem koronnym. Fortunę rodzinną roztrwonił prowadząc hulaszczy tryb życia.
W latach 1784-1786 zasiadał w Radzie Nieustającej. Członek Komisji Wojskowej Obojga Narodów w 1788 roku. Był komisarzem cywilnym w tej komisji z Prowincji Wielkopolskiej w 1792 roku.
Jako jeden z pierwszych przystąpił do konfederacji targowickiej, delegowany przez nią w 1792 roku jako asesor w Sądach Kryminalnych Jurysdykcji Marszałkowskiej Koronnej. Członek konfederacji grodzieńskiej 1793 roku.Poseł na sejm grodzieński 1793 roku z ziemi warszawskiej. 
W 1793 roku został wskazany przez posła rosyjskiego Jakoba Sieversa do objęcia funkcji marszałka sejmu, ponieważ poprzedni kandydat Piotr Ożarowski żądał za swoje usługi zbyt wysokiej sumy pieniędzy. Współczesny mu Jędrzej Kitowicz uważał, że Stanisław Kostka Bieliński miał na tym stanowisku "składnie i rozumnie zarzynać na śmierć Ojczyznę". Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem.
W czasie obrad był bezpośrednio sterowany przez zausznika Sieversa instygatora Karola Boscampa-Lasopolskiego. Uznał milczenie posłów, zastraszonych obecnością artylerii rosyjskiej w pobliżu Nowego Zamku w Grodnie za ich zgodę na II rozbiór Polski. W dowód uznania, dzięki rosyjskiej protekcji został mianowany marszałkiem nadwornym koronnym, z kasy poselstwa rosyjskiego wypłacono mu 100 000 złotych pensji wraz z prezentem w postaci sygnetu z brylantami. W 1798 uzyskał tytuł hrabiowski od Fryderyka Wilhelma III. Sędzia sądu sejmowego sejmu grodzieńskiego 1793 roku z Ministerium.
W 1775 roku odznaczony Orderem Świętego Stanisława, w 1785 mianowany kawalerem Orderu Orła Białego.

</doc>
<doc id="1045105" url="https://pl.wikipedia.org/wiki?curid=1045105" title="The Burning Red">
The Burning Red

The Burning Red – trzeci album amerykańskiej grupy Machine Head. Album został wydany przez wytwórnię Roadrunner Records 10 sierpnia 1999 roku.
Według danych z kwietnia 2002 album sprzedał się w nakładzie 134,458 egzemplarzy na terenie Stanów Zjednoczonych.

</doc>
<doc id="1045106" url="https://pl.wikipedia.org/wiki?curid=1045106" title="Gurvand z Rennes">
Gurvand z Rennes

Gurvand, Wrhwant, Gurwant lub Gurwent (łac. "Vurfandus", zm. 876), książę Bretanii w latach 874-876, konkurent Paskwetena z Vannes.
Życiorys.
Gurvand był członkiem spisku, który doprowadził do zamordowania księcia Salomona w 874 r. Wkrótce potem rozpoczął wojnę domową z innym uczestnikiem spisku, Paskwetenem. Udało mu się uzyskać silne oparcie w północno-zachodniej Bretanii z ośrodkiem w Rennes. W 874 r. na czele 200 ludzi walczył z wikingami. Zmarł w 876 r.
Jego żoną była córka księcia Erispoe. Miał z nią dwóch synów i córkę. Córka poślubiła Berengara z Rennes. Jeden z jego synów, Judicael, kontynuował walkę o tron Bretanii z bratem Paskwetena (który również zmarł w 876 r.), Alanem.

</doc>
<doc id="1045113" url="https://pl.wikipedia.org/wiki?curid=1045113" title="Picratol">
Picratol

Picratol - amerykański materiał wybuchowy, mieszanina 52% pikrynianu amonu i 48% trotylu. Stosowany do elaboracji bomb lotniczych.

</doc>
<doc id="1045114" url="https://pl.wikipedia.org/wiki?curid=1045114" title="AN-M59">
AN-M59

AN-M59 – amerykańska bomba burząca wagomiaru 500 funtów. Była stosowana podczas II wojny światowej przez lotnictwo US Navy i USAAC.
Korpus bomby AN-M59 był grubszy niż korpus bomby burzącej AN-M65. Dzięki temu AN-M59 mogła być używana do zwalczania lekkich fortyfikacji i słabo opancerzonych okrętów. Bomba była uzbrojona zapalnikiem tylnym AN-M102A2.

</doc>
<doc id="1045124" url="https://pl.wikipedia.org/wiki?curid=1045124" title="Sumik kanałowy">
Sumik kanałowy

Sumik kanałowy, sum kanałowy ("Ictalurus punctatus") – gatunek ryby z rodziny sumikowatych (Ictaluridae). Poławiany jako ryba konsumpcyjna i akwariowa (zwłaszcza forma albinotyczna). Osiąga maksymalnie 132 cm długości i masę ciała do 26 kg.
Występowanie.
W akwenach wschodnich i środkowych obszarów Ameryki Północnej. Preferuje głębokie, czyste, dobrze natlenione wody jezior i rzek nad piaszczystym lub skalistym dnem ale spotykany jest również w ciepłych, zarośniętych wodach kanałów, starorzeczy, stawów i wolno płynących rzek.
Introdukowany w kanałach południowej Anglii.

</doc>
<doc id="1045125" url="https://pl.wikipedia.org/wiki?curid=1045125" title="Tropan">
Tropan

Tropan ("8-metylo-8-aza-bicyklo[3.2.1]oktan") – azotowy związek heterocykliczny. Zawiera skondensowane pierścienie pirolidyny i piperydyny. Wchodzi w skład alkaloidów tropanowych, takich jak kokaina, skopolamina i atropina. Alkaloidy tropanowe występują w roślinach z rodziny psiankowatych i krasnodrzewowatych.

</doc>
<doc id="1045128" url="https://pl.wikipedia.org/wiki?curid=1045128" title="Low fantasy">
Low fantasy

Low fantasy – konwencja literacka, będąca podgatunkiem fantasy, charakteryzująca się realizmem zbliżonym do świata rzeczywistego, bardzo często nawiązując do istniejących w nim realiów. Jest skrajnie odległa od innych podgatunków, np. high fantasy, ale zbieżna m.in. z dark fantasy.
Środki literackie charakterystyczne dla światów fantasy są bardzo zmarginalizowane – zazwyczaj brak jest fikcyjnych ras, takich jak elfy czy krasnoludy, a magia jest jedynie zjawiskiem incydentalnym; bohaterowie nie mają żadnych nadnaturalnych zdolności, lecz są zwykłymi ludźmi odznaczającymi się jedynie szczególnymi cechami charakteru. Powodowani są prostymi, naturalnymi pobudkami, w przeciwieństwie do postaci występujących w monumentalnych powieściach typu "Władca Pierścieni" J.R.R. Tolkiena.
Za prekursora konwencji uważany jest Robert E. Howard ze swoim cyklem o Conanie, którego fabuła osadzona jest na Ziemi ok. 14 000 – 10 000 p.n.e. w fikcyjnej erze hyboryjskiej, w krainie mającej być pierwowzorem mitologicznej Hiperborei – znanej starożytnym Grekom, a główny bohater jest synem kowala, który chce się zemścić na mordercach swoich rodziców. Jednak jego cykl kieruje się bardziej w stronę heroic fantasy lub odmiany zwanej „magia i miecz”.
Low fantasy nie jest odrębnym gatunkiem i jego definicja nie jest ściśle określona, ale może mieć cechy wspólne z innymi odmianami, jak np. dark fantasy czy magia i miecz (sword and sorcery).

</doc>
<doc id="1045129" url="https://pl.wikipedia.org/wiki?curid=1045129" title="Microsoft Windows Vista SP1">
Microsoft Windows Vista SP1



</doc>
<doc id="1045130" url="https://pl.wikipedia.org/wiki?curid=1045130" title="Stanley (serial animowany)">
Stanley (serial animowany)

Stanley – serial animowany produkcji amerykańskiej, emitowany na kanale Disney Channel, w bloku programowym Playhouse Disney.
Fabuła.
Serial opowiada o młodym chłopcu o imieniu Stanley. Razem ze swoją rybką Dennisem może za pomocą magicznej księgi przenosić się w inne miejsca. Kreskówka ma na celu naukę o zwierzętach.
Wersja polska.
Wersja polska: Sun Studio Polska
W wersji polskiej udział wzięli:
i inni

</doc>
<doc id="1045131" url="https://pl.wikipedia.org/wiki?curid=1045131" title="Maks (Dom dla zmyślonych przyjaciół pani Foster)">
Maks (Dom dla zmyślonych przyjaciół pani Foster)



</doc>
<doc id="1045132" url="https://pl.wikipedia.org/wiki?curid=1045132" title="Hellalive">
Hellalive

Hellalive – album koncertowy amerykańskiej grupy Machine Head. 
Płyta została wydana przez wytwórnię Roadrunner Records 11 marca 2003. Materiał został zarejestrowaney podczas koncertu w Brixton Academy w Londynie 8 grudnia 2001, z wyjątkiem utworów "None But My Own" oraz "The Burning Red", które zostały nagrane 7 lipca 2002 roku podczas występu Machine Head na festiwalu With Full Force w Niemczech (wówczas nie było już w składzie Ahrue Lustera, a jego miejsce zajął Phil Demmell).
Miksowanie albumu wykonał Colin Richardson.

</doc>
<doc id="1045135" url="https://pl.wikipedia.org/wiki?curid=1045135" title="Sam (edytor tekstu)">
Sam (edytor tekstu)

Sam to edytor tekstu napisany przez Roba Pike w Bell Labs (z pomocą Kena Thompsona i innych uniksowych programistów) we wczesnych latach 80. Edytor został zaprojektowany z myślą o systemie operacyjnym Plan 9.

</doc>
<doc id="1045136" url="https://pl.wikipedia.org/wiki?curid=1045136" title="Kwark piękny">
Kwark piękny



</doc>
<doc id="1045137" url="https://pl.wikipedia.org/wiki?curid=1045137" title="Apolipoproteina A-I">
Apolipoproteina A-I

Apolipoproteina A- I, (apoA-I) – zbudowany z 243 aminokwasów polipeptyd, należący do grupy apolipoprotein, który jest białkową częścią lipoprotein, zwłaszcza lipoprotein o dużej gęstości (HDL).
Jest syntetyzowana w wątrobie i jelicie, krąży w osoczu związana w 90 – 95% z lipoproteinami o dużej gęstości oraz w 5 – 10% w postaci ubogolipidowej. Uważa się, że jest głównym białkiem odpowiedzialnym za przeciwmiażdżycowe działanie HDL.
Istnieje wiele podtypów apoA-I, z których istotną klinicznie jest apolipoproteina A-I Milano.

</doc>
<doc id="1045145" url="https://pl.wikipedia.org/wiki?curid=1045145" title="Polly">
Polly

Polly – utwór grungowego zespołu Nirvana. Napisany został przez lidera zespołu Kurta Cobaina i umieszczony na albumie "Nevermind". Jest jednym z dwóch akustycznych utworów z albumu.
Historia.
Kurt Cobain napisał utwór w 1988. Na początku nazywał się "Hitchhiker", później 
"Cracker", ostatecznie Cobain zdecydował dać jej nazwę od imienia dziewczynki, o której mówi utwór.
"Polly" opisuje prawdziwą historię gwałtu. W 1987 roku Kurt Cobain przeczytał w gazecie o brutalnym gwałcie na 14-latce, która wracała z koncertu punk rockowego 
w Tacoma w stanie Waszyngton. Utwór został zainspirowany tą historią. Na albumie "In Utero" znajduje się utwór "Rape Me", będący również nawiązaniem do historii związanej z "Polly".

</doc>
<doc id="1045146" url="https://pl.wikipedia.org/wiki?curid=1045146" title="Judicaël z Rennes">
Judicaël z Rennes

Judicael z Rennes (bre. "Yezekael", zm. 888 lub 889 pod Questembert) – książę Bretanii od 877, syn księcia Bretanii Gruvanda z Rennes i jego nieznanej z imienia żony, córki księcia Erispoe.
Życiorys.
Po śmierci ojca w 877 odziedziczył jego pretensje do tronu Bretanii. Gurvand walczył o władzę z Paskwetenem z Vannes, który również zmarł w 877. Jego następcą został Alan I Wielki, który kontynuował wojnę domową, mając za przeciwnika Judicaela, który kontrolował zachodnią Bretanię.
Pod koniec życia Judicael i Alan sprzymierzyli się przeciwko Normanom. W 888 lub 889 pokonali najeźdźców pod Questembert. W bitwie tej zginął Judicael. Alan został jedynym władcą Bretanii.

</doc>
<doc id="1045148" url="https://pl.wikipedia.org/wiki?curid=1045148" title="Zelman Cowen">
Zelman Cowen

Zelman Cowen (ur. 7 października 1919 w Melbourne, zm. 8 grudnia 2011 tamże) – australijski prawnik żydowskiego pochodzenia, znawca prawa konstytucyjnego państw Wspólnoty Narodów. W latach 1977–1982 gubernator generalny Australii.
Życiorys.
Kariera naukowa.
Ukończył prawo na uniwersytecie w Melbourne. W czasie II wojny światowej służył w australijskiej marynarce wojennej, po czym wyjechał do Europy, gdzie pracował na Uniwersytecie Oksfordzkim i jednocześnie był doradcą prawnym brytyjskich władz okupacyjnych w Niemczech. W 1951 powrócił do kraju i został dziekanem wydziału prawa swojej macierzystej uczelni. Pełnił tę funkcję przez 15 lat, równocześnie odwiedzając z gościnnymi wykładami uczelnie amerykańskie, a także pracując jako doradca władz Ghany i Hongkongu oraz brytyjskiego Ministerstwa ds. Kolonii. W 1966 został wicekanclerzem Uniwersytetu Nowej Anglii w Armidale, a cztery lata później przeniósł się na podobne stanowisko na Uniwersytecie Stanu Queensland w Brisbane.
Gubernator generalny Australii.
W 1977 premier Malcolm Fraser zaproponował mu objęcie, formalnie najwyższego w państwie, stanowiska gubernatora generalnego. Po pełnej zawirowań kadencji Johna Kerra, szukano kogoś, kto po pierwsze nie byłby kojarzony z żadną opcją polityczną i nie przejawiał ambicji w tej dziedzinie, a po drugie dobrze rozumiałby rzeczywistą rolę ustrojową gubernatora generalnego. Cowen – wówczas najbardziej renomowany australijski prawnik-konstytucjonalista, idealnie spełniał oba kryteria. Jego dodatkowym atutem była nieukrywana nigdy żydowskość, co po dekadach polityki Białej Australii miało podkreślać otwarcie na świat i multikulturalizm australijskiego społeczeństwa. Cowen w pełni spełnił wysuwane wobec niego oczekiwania – pięć lat jego urzędowania przebiegło pod znakiem względnej stabilizacji w australijskiej polityce, zaś on sam nie budził większych emocji.
Późniejsze życie.
Po odejściu ze stanowiska w 1982, ponownie wyjechał na oksfordzką uczelnią i stanął na czele Oriel College. W 1990 wrócił do Australii i osiadł w rodzinnym Melbourne, gdzie stał się aktywistą gminy żydowskiej. W czasie kampanii przed referendum w sprawie ewentualnego ustanowienia w Australii republiki w 1999, udzielił ostrożnego poparcia obozowi republikańskiemu.
Cowen przez ponad 15 lat zmagał się z chorobą Parkinsona. Zmarł w grudniu 2011 w swoim domu w Melbourne, przeżywszy 92 lata. Pochowano go z najwyższymi honorami państwowymi.

</doc>
<doc id="1045149" url="https://pl.wikipedia.org/wiki?curid=1045149" title="Through the Ashes of Empires">
Through the Ashes of Empires

Through the Ashes of Empires – piąty album amerykańskiej grupy Machine Head.

</doc>
<doc id="1045150" url="https://pl.wikipedia.org/wiki?curid=1045150" title="Unix manual">
Unix manual



</doc>
<doc id="1045152" url="https://pl.wikipedia.org/wiki?curid=1045152" title="BRAB-500 M-55">
BRAB-500 M-55

BRAB-500 M-55 (ros. "БРАБ-500 М-55") – radziecka bomba przeciwpancerna przeznaczona do zwalczania silnie umocnionych celów. Bomba tego typu mogła przebić kilkucentymetrową warstwę stali, lub ponad metrową warstwę żelbetu.

</doc>
<doc id="1045153" url="https://pl.wikipedia.org/wiki?curid=1045153" title="Jarosław Macionczyk">
Jarosław Macionczyk

Jarosław Macionczyk (ur. 22 stycznia 1979 w Wodzisławiu Śląskim) – polski siatkarz, grający na pozycji rozgrywającego. 
Życie prywatne.
Urodził się 22 stycznia 1979 roku w Wodzisławiu Śląskim. Naukę rozpoczął w 1986 roku w rybnickiej Szkole Podstawowej nr 15. Maturę zdał w Liceum Zawodowym przy Zespole Szkół Mechaniczno-Elektrycznych. W 2002 roku został absolwentem Prywatnego Policealnego Studium Menadżerskiego w Rybniku. Żona Anna oraz synowie Ignacy i Antoni.
Kariera w piłce siatkowej.
Karierę sportową rozpoczynał w zespołach młodzieżowych w Górniku Radlin. Przeszedł wszystkie szczeble młodzieżowych rozgrywek z tym klubem. W tym okresie był również zawodnikiem szerokiego składu pierwszego zespołu Górnika Radlin występującego wówczas w rozgrywkach ekstraklasy. Po skończeniu wieku juniora został wypożyczony do drugoligowego AZS Politechniki Śląskiej Gliwice. Po dwuletnim wypożyczeniu wrócił do Radlina na dwa sezony. W sezonie 2002/2003 walczył w finale 1.ligi seri B przeciwko AZS Politechnika Warszawska, a następnie w barażu z zespołem z NKS Nysa.
W sezonie 2003/2004 po raz pierwszy wystąpił w Polskiej Lidze Siatkówki jako gracz AZS-u Nysa. W rozgrywkach tych zadebiutował w pierwszej kolejce ligowej, w przegranym meczu w trzech setach z Panapolem AZS-em Częstochowa. Był podstawowym zawodnikiem swojego zespołu. Z drużyną zajął 7. miejsce w końcowej klasyfikacji ligi, pokonując w ostatniej rundzie play-off Politechnikę Warszawską.
W kolejnym sezonie z nyskim AZS-em w ekstraklasie uplasował się na 9. pozycji. W meczach barażowych o utrzymanie się w lidze zwyciężył Górnik Radlin, natomiast przegrał rywalizację z drużyną z niższej klasy rozgrywek. Tym samym spadł z klubem z Polskiej Ligi Siatkówki.
W przerwie sezonowej przeszedł do ligowego rywala zespołu z Nysy i beniaminka tych rozgrywek, Energetyka Jaworzno. Wówczas jaworznianie przegrali rywalizację z radomską drużyną i walczyli o niższe miejsca w lidze.
25 września 2006 roku został zawodnikiem beniaminka Polskiej Ligi Siatkówki, Jadaru Sport Radom. O miejsce w podstawowym składzie rywalizował z Tomášem Malčíkiem. W sezonie 2010/2011 zasilił kadrę drużyny z Gdańska. W tym samym sezonie zespół awansował do PlusLigi. Rok później przeniósł się do drużyny z Bielska-Białej, gdzie grał przez dwa lata. W sezonie 2012/2013 awansował z tym zespołem do PlusLigi. Kolejnym zespołem Macionczyka był Kęczanin, z którym największym sukcesem było zajęcie VIII miejsca w I lidze. Był kapitanem drużyny. Następnie podpisał kontrakt z Aluronem, w którym został kapitanem zespołu. Od sezonu 2017/2018 jest zawodnikiem BBTS-u Bielsko-Biała.
Sukcesy klubowe.
Mistrzostwo I ligi:

</doc>
<doc id="1045154" url="https://pl.wikipedia.org/wiki?curid=1045154" title="Górne Peru">
Górne Peru

Górne Peru (Alto Perú) – jednostka podziału administracyjnego najpierw Wicekrólestwa Peru, a później Wicekrólestwa La Platy, odpowiadająca w przybliżeniu terytorium obecnej Boliwii.
Górne Peru, jako część Wicekrólestwa La Platy, obejmowało następujące intendencje: 
Można zauważyć, że odpowiadały one Płaskowyżowi Andyjskiemu lub obszarowi Puny, zamieszkanemu przez następujące grupy etniczne: Kolla, Ajmara (głównie w La Paz), Uro (nad Jeziorem Titicaca) i inne grupy andyjskie, które w miejsce języka ajmara mówiły lub zostały zmuszone do przyjęcia języka keczua po podbojach inkaskich na obszarze Cochabamba, Chuquisaca i Potosí.
Z powodów historycznych, geograficznych i etnicznych Górne Peru było bardzo powiązane z Peru andyjskim i nadpacyficznym. Natomiast obszary podporządkowane Moxos (czytaj: Mohos), czyli Beni, El Acre i Chiquitos oraz w dużej mierze Santa Cruz, okazały się odmienne od Górnego Peru, dlatego termin Górne Peru odnosi się obecnie tylko do Płaskowyżu Boliwijskiego. 
Wszystkie te terytoria, oddzieliwszy się od Zjednoczonych Prowincji La Platy, utworzyły Republikę Boliwii.
W 1561 utworzono w Mieście La Plata (obecne Sucre) Królewską Audiencję Charcas, sprawującą nadrzędną władzę sądowniczą nad Górnym Peru. Doprowadziła do tego potrzeba stworzenia nowego regionalnego ośrodka administracyjnego, z którego można było wydajniej kontrolować obszar największej produkcji srebra.
Od lipca do grudnia 1822 roku region Górnego Peru (La Paz, Santa Cruz i Departament Nadmorski – Pustynia Atacama) był okupowany przez siły portugalskie z Kapitanii Mato Grosso, które na prośbę lokalnych gubernatorów wkroczyły do Górnego Peru. Gubernatorzy ci woleli okupację innego państwa o ustroju monarchicznym, niż włączenie do kruchej republiki. W tym samym roku wycofano wojska portugalskie, gdy monarcha brazylijski zdecydował o zaniechaniu interwencji w wewnętrzne sprawy sąsiada: "o Brasil não interfere em assuntos externos".

</doc>
<doc id="1045155" url="https://pl.wikipedia.org/wiki?curid=1045155" title="I liga brazylijska w piłce nożnej (1999)">
I liga brazylijska w piłce nożnej (1999)

Brazylia 1999
Mistrzem Brazylii został klub Corinthians Paulista, natomiast wicemistrzem Brazylii - klub Clube Atlético Mineiro.
Do Copa Libertadores w roku 2000 zakwalifikowały się następujące kluby:
Do Copa Mercosur w roku 2000 zakwalifikowały się następujące kluby:
Cztery ostatnie w tabeli spadkowej kluby spadły do drugiej ligi (Campeonato Brasileiro Série B):
Na miejsce spadkowiczów awansowały dwa najlepsze kluby drugiej ligi:
Pierwsza liga zmniejszona została z 22 do 20 klubów.
Powyższe zasady spadku i awansu z powodu pozwu sądowego klubu Gama Brasília nie zostały zachowane. W następnym sezonie zamiast normalnych mistrzostw rozegrano turniej pod nazwą Copa João Havelange, a w roku 2001 w pierwszej lidze, powiększonej do 28 klubów znaleźli się zarówno spadkowicze z 1999 roku, jak i kluby, które w 1999 roku wywalczyły sobie awans do I ligi.
Campeonato Brasileiro Série A - sezon 1999.
Tabela końcowa fazy ligowej sezonu 1999.
Tabela spadkowa.
O spadku z ligi decydowała tabela sumująca średnią liczbę punktów w meczu uzyskaną w fazach ligowych sezonów z lat 1998 i 1999.
Klub Gama Brasília zaprotestował przeciwko decyzji o swoim spadku do II ligi. Przyczyną tego było przyznanie punktów klubom SC Internacional i Botafogo FR za mecze z klubem São Paulo w związku z grą nieuprawnonego zawodnika. Decyzja ta, podjęta po zakończeniu rozgrywek zmieniła postać grupy spadkowej w taki sposób, że klub Gama znalazł się teraz w strefie spadkowej.
Z tego powodu działacze pokrzywdzonego klubu wytoczyli proces brazylijskiej federacji piłkarskiej, co uniemożliwiło zorganizowanie normalnych mistrzostw Brazylii w 2000 roku.
Finał.
Mistrzem Brazylii w roku 1999 został klub Corinthians Paulista, natomiast wicemistrzem Brazylii - klub Clube Atlético Mineiro.
Kwalifikacje do Copa Libertadores 2000.
W turnieju wzięły udział kluby, które w tabeli końcowej zajęły miejsca od 9. do 16. Ponieważ klub Gama Brasília spadł do II ligi, jego miejsce zajął klub Grêmio Porto Alegre. Natomiast klub SE Palmeiras miał już zapeniony udział w Pucharze Wyzwolicieli jako obrońca tytułu, więc jego miejsce zajął zwycięzca pojedynku między klubami Portuguesa São Paulo i Sport Recife.
Runda wstępna.
Sport Recife - Portuguesa São Paulo 3:1 i 0:3 (mecze 13.11 i 16.11)
Pierwsza runda.
Grêmio Porto Alegre - Santos FC 2:1 i 1:0
SC Internacional - CR Flamengo 1:0 i 1:1
Botafogo FR - Coritiba FBC 1:1 i 1:2
Portuguesa São Paulo - Athletico Paranaense Kurytyba 3:1 i 0:2 (mecze 19.11 i 22.11)
Druga runda.
Grêmio Porto Alegre - SC Internacional 1:1 i 1:1 (mecze 20.11 i 25.11)
Coritiba FBC - Athletico Paranaense Kurytyba 1:4 i 2:1 (mecze 25.11 i 28.11)
Ponte Preta Campinas - CR Vasco da Gama 3:2 i 1:2 (mecze 27.11 i 01.12)
Guarani FC - Cruzeiro EC 3:1 i 0:3 (mecze 28.11 i 01.12)
Trzecia runda.
SC Internacional - Athletico Paranaense Kurytyba 1:1 i 1:2 (mecze 01.12 i 04.12)
CR Vasco da Gama - Cruzeiro EC 3:1 i 2:4 (mecze 04.12 i 08.12)
Czwarta runda.
Athletico Paranaense Kurytyba - São Paulo 4:2 i 1:2 (mecze 11.12 i 16.12)
Cruzeiro EC - Vitória Salvador 3:1 i 2:1 (mecze 11.12 i 16.12)
Finał.
Athletico Paranaense Kurytyba - Cruzeiro EC 3:0 i 1:2 (mecze 18.12 i 22.12)
Do Copa Libertadores 2000 zakwalifikował się klub Athletico Paranaense Kurytyba.

</doc>
<doc id="1045156" url="https://pl.wikipedia.org/wiki?curid=1045156" title="Racław rugijski">
Racław rugijski

Racław Mądry (ur. przed 1105 r.; zm. 1141 r.) – król lub książę Rugii.
Znane są imiona przodków Racława. Jego ojcem był Warcisław, dziadkiem Krut (lub Crito), a pradziadkiem Gryn (lub Grimmus). Racław walczył bez powodzenia z księciem obodryckim Henrykiem. Jego żoną zapewne była nieznana z imienia córka księcia Warcisława I. Z tego małżeństwa pochodziło 3 synów:

</doc>
<doc id="1045158" url="https://pl.wikipedia.org/wiki?curid=1045158" title="Fachowcy">
Fachowcy

Fachowcy – cykl kilkuminutowych skeczy radiowych, których autorami, a zarazem głównymi bohaterami byli Jonasz Kofta i Stefan Friedmann. Emitowany był na antenie Programu III Polskiego Radia w audycjach "Ilustrowany Tygodnik Rozrywkowy" oraz "Ilustrowany Magazyn Autorów".
Główni bohaterowie:
Fabuła rozgrywa się zazwyczaj w miejscu „pracy” fachowców. W humorystyczny sposób dialogi ukazują „etos pracy socjalistycznej”, osadzonej w rzeczywistości lat 70. XX wieku w Polsce. Na zasadzie kontrastu głównej pary bohaterów powstaje wiele zabawnych konfliktów, gdy osobnik o niższym statusie dowodzi wykształconym. Czasem w rozmowach przewija się nazwisko "Maruszeczko" – majstra z konkurencyjnej ekipy. Wyjątkowo w jednym odcinku występuje też „profesor” Stanisławski, do którego trafia para głównych bohaterów.
Majster występuje też solo w humorystycznym słuchowisku radiowym "Eksploracja" o lądowaniu kosmitów na Ziemi.
Ukazały się także książki będące pisaną wersją radiowych skeczy.

</doc>
<doc id="1045160" url="https://pl.wikipedia.org/wiki?curid=1045160" title="De Smet">
De Smet

Miejscowości w USA :

</doc>
<doc id="1045161" url="https://pl.wikipedia.org/wiki?curid=1045161" title="Ninian Stephen">
Ninian Stephen

Ninian Martin Stephen (ur. 15 czerwca 1923 w Henley-on-Thames, zm. 29 października 2017 w Melbourne) – australijski prawnik, w latach 1982–1989 gubernator generalny Australii.
Życiorys.
Jego rodzice – z pochodzenia Anglicy – wyemigrowali do Australii, gdy był małym dzieckiem. Ukończył prawo na uniwersytecie w Melbourne. Przerwał studia na czas II wojny światowej i walczył na Borneo oraz Nowej Gwinei. W 1952 został członkiem adwokatury stanu Wiktoria. W latach 60. stał się znanym specjalistą w dziedzinie prawa handlowego i konstytucyjnego.
W 1970 został sędzią Sądu Najwyższego swojego stanu, a dwa lata później sędzią federalnego Sądu Najwyższego. W 1982 otrzymał nominację na gubernatora generalnego. Jego powołanie miało związek z faktem, iż kadencja jego poprzednika, profesora prawa, sir Zelmana Cowena, była oceniana bardzo dobrze i liczono, że nominacja kolejnego apolitycznego prawnika da podobny efekt. Tak też się stało, zaś wyrazem uznania dla Stephena było przedłużenie jego kadencji o 18 miesięcy.
Po odejściu ze stanowiska przeszedł na emeryturę. W latach 1993–1997 zasiadał w Międzynarodowym Trybunale Karnym ds. byłej Jugosławii i ds. Rwandy (oba sądy dysponowały wspólną izbą apelacyjną). Jest jednym z nielicznych posiadaczy aż pięciu orderów – brytyjskich i australijskich – z których każdy uprawnia go tytułu: „Sir”.

</doc>
<doc id="1045162" url="https://pl.wikipedia.org/wiki?curid=1045162" title="Worcester (Południowa Afryka)">
Worcester (Południowa Afryka)

Worcester – miasto w Południowej Afryce, w Prowincji Przylądkowej Zachodniej, na północny wschód od Kapsztadu. W 2001 roku miasto liczyło 66 348 mieszkańców.
74,0% populacji stanowią koloredzi (49 118), 21,7% biali (14 404), 3,6% czarni Afrykańczycy (2360) a pozostałe 0,7% Azjaci (466). Dla 94,4% mieszkańców głównym językiem jest afrikaans.
W mieście rozwinął się przemysł spożywczy oraz włókienniczy.

</doc>
<doc id="1045165" url="https://pl.wikipedia.org/wiki?curid=1045165" title="EDS (motoryzacja)">
EDS (motoryzacja)

EDS (niem. Elektronische Differentialsperre) lub EDL (ang. Electronic Differential Lock) elektroniczna blokada mechanizmu różnicowego. Jeden z typów układów kontroli trakcji pełniący funkcje podobne do mechanizmu blokady układu różnicowego, czyli umożliwienie przeniesienie napędu na koło o dobrej przyczepności gdy drugie koło utraciło przyczepność, ale bez blokowania mechanizmu różnicowego. Poprawia bezpieczeństwo i pewność prowadzenia auta.
System rozpoznaje poślizg kół napędzanych poprzez analizę sygnałów z czujników ABS-u. Jeśli obroty kół są różne, to wyhamowuje koło obracające się szybciej. Dzięki temu koła napędowe pojazdu nie wpadają w poślizg, co umożliwia np. ruszenie z miejsca pojazdem, gdy koła napędowe stoją na nawierzchni o różnym współczynniku przyczepności. System EDS działa przy prędkości mniejszej niż ok. 40 km/h. System EDS nie może być montowany bez systemu ABS, ponieważ korzysta z czujników i systemu hamowania ABS-u.
EDS jest często stosowany w samochodach przeznaczonych do jazdy po drogach asfaltowych, ale wykonanych na podobieństwo pojazdów o charakterze terenowym. Stosuje się tam EDS, aby auto w terenie radziło sobie tak, jak samochód terenowy z blokadą mechaniczną układu różnicowego. Negatywną cechą EDS jest to, że podczas jazdy w trudnym terenie mogą ulec przegrzaniu hamulce. W takim przypadku EDS wykryje nadmierną temperaturę hamulca i wyłączy EDS, aby nie doprowadzić do uszkodzenia hamulców. Przegrzanie hamulców może nastąpić nawet po ok. 200 metrach jazdy terenowej. System EDS jest zazwyczaj elementem elektronicznej kontroli pracy silnika (np. ESP, ASR), który potrafi zmienić moc silnika wykrywając różnice w obrotach kół napędzanych i nienapędzanych.

</doc>
<doc id="1045169" url="https://pl.wikipedia.org/wiki?curid=1045169" title="Uitenhage">
Uitenhage

Uitenhage – miasto w Republice Południowej Afryki, w prowincji Przylądkowej Wschodniej, w zespole miejskim Port Elizabeth. Liczy około 285 tys. mieszkańców. W mieście znajduje się duża fabryka firmy Volkswagen produkująca samochody.

</doc>
<doc id="1045170" url="https://pl.wikipedia.org/wiki?curid=1045170" title="Zbiór gwiaździsty">
Zbiór gwiaździsty



</doc>
<doc id="1045171" url="https://pl.wikipedia.org/wiki?curid=1045171" title="Zbiór ściągalny">
Zbiór ściągalny



</doc>
<doc id="1045172" url="https://pl.wikipedia.org/wiki?curid=1045172" title="De Aar">
De Aar

De Aar (wymowa afrikaans: []) – miasto w Republice Południowej Afryki, w prowincji Przylądkowej Północnej. Około 30 tys. mieszkańców, w tym 57% Koloredów, 33% Afrykanów i 8% białych. 69% ludności posługuje się językiem afrikaans, a 25% językiem xhosa. 

</doc>
<doc id="1045173" url="https://pl.wikipedia.org/wiki?curid=1045173" title="Bogowie i generałowie">
Bogowie i generałowie



</doc>
<doc id="1045174" url="https://pl.wikipedia.org/wiki?curid=1045174" title="Pogoń Szczecin Nowa">
Pogoń Szczecin Nowa



</doc>
<doc id="1045175" url="https://pl.wikipedia.org/wiki?curid=1045175" title="Alan I Wielki">
Alan I Wielki

Alan I Wielki (zm. 907), hrabia Vannes i książę Bretanii ("dux Brittonium") od 876 r. do śmierci. Był prawdopodobnie jedyną osobą tytułującą się królem Bretanii ("rex Brittaniæ"), która posiadała formalną zgodę cesarza.
Życiorys.
Alan był drugim synem hrabiego Ridoredha z Vannes, W 876 r. zastąpił swojego zmarłego brata, Paskwetena, jako książę Bretanii i hrabia Vannes. Strefą jego wpływów była południowo-wschodnia Bretania. Od początku swojego panowania musiał toczyć wojnę z konkurentem do tronu, Judicaelem z Rennes, który kontrolował zachodnią Bretanię. Po kilku latach walk Alan i Judicael zawarli sojusz przeciwko wikingom. W 888 lub 889 r. Judicael zginął w bitwie z wikingami pod Questembert. W 890 r. Alan pokonał wikingów pod Saint Lo spychając ich do pobliskiej rzeki, gdzie wielu z nich utonęło.
Po śmierci Judicaela Alan został samodzielnym władcą Bretanii. Jego władza rozciągała się nie tylko na bretońskie ziemie Léonu, Domnonée, Cornouaille i Vannetais, ale także na frankijskie hrabstwa Rennes, Nantes, Coutances i Avranches, oraz na zachodnie partie Poitou (tzw. Pays de Retz) i Andegawenii. Wschodnią granicą jego posiadłości była rzeka Vire. Alan musiał toczyć walki o Nantais z hrabią Andegawenii Fulkiem I, ale udało mu się utrzymać sporną prowincję w swoich rękach.
Według "Kroniki anglosaskiej" po śmierci króla zachodniofrankijskiego Karlomana w 884 r., jego następca, król Karol Otyły, nadał Bretanii status niezależnego królestwa, ale ten fakt jest mało prawdopodobny. W każdym razie do końca swojego panowania Alan używał królewskich regaliów i nosił tytuł królewski.
Potęga Alana ugruntowała się podczas słabych rządów Odona i Karola Prostaka. Przez ten czas Bretania była stale atakowana przez wikingów. Alan zmarł w 907 r. Po jego śmierci wyniszczoną Bretanię opanowali wikingowie, którzy pozostali tam do 936 r., kiedy władzę na półwyspie uzyskał wnuk Alana po kądzieli, Alan II Krzywobrody. Żaden z następców Alana nie nosił już tytułu królewskiego.
Rodzina.
Żoną Alana była Oreguena. Alan miał z nią następujące dzieci:

</doc>
<doc id="1045177" url="https://pl.wikipedia.org/wiki?curid=1045177" title="CBU-55">
CBU-55

CBU-55 – amerykańska bomba kasetowa. Składa się z kasety SUU-49 i trzech bomb paliwowo-powietrznych BLU-73.
Wersje:

</doc>
<doc id="1045178" url="https://pl.wikipedia.org/wiki?curid=1045178" title="Orkney (Południowa Afryka)">
Orkney (Południowa Afryka)

Orkney – miasto w północnej części Republiki Południowej Afryki, w prowincji Północno-Zachodniej, nad rzeką Vaal. 13 435 mieszkańców (2011).

</doc>
<doc id="1045180" url="https://pl.wikipedia.org/wiki?curid=1045180" title="Okno atmosferyczne">
Okno atmosferyczne

Okno atmosferyczne – zakres spektralny promieniowania elektromagnetycznego słabo pochłaniany przez atmosferę. Dla atmosfery ziemskiej przypada on dla fal o długości 8 – 14 μm (w zakresie promieniowania podczerwonego). Okno atmosferyczne umożliwia emisję promieniowania cieplnego z powierzchni i atmosfery Ziemi w przestrzeń kosmiczną na poziomie ok. 100 W/m². W zakresach fal słabo pochłanianych przez atmosferę możliwa jest obserwacja powierzchni Ziemi z kosmosu (np. za pomocą kamer IR umieszczonych na satelitach).

</doc>
<doc id="1045184" url="https://pl.wikipedia.org/wiki?curid=1045184" title="Ladysmith (Południowa Afryka)">
Ladysmith (Południowa Afryka)

Ladysmith – miasto w Republice Południowej Afryki, w prowincji KwaZulu-Natal.
W mieście rozwinął się przemysł spożywczy.

</doc>
<doc id="1045186" url="https://pl.wikipedia.org/wiki?curid=1045186" title="SAB-100MN">
SAB-100MN

SAB-100MN (ros. "САБ-100МН") – radziecka bomba oświetlająca. Po zadziałaniu zapalnika z korpusu bomby wyrzucane jest siedem ładunków oświetlających opadających na spadochronach.

</doc>
<doc id="1045187" url="https://pl.wikipedia.org/wiki?curid=1045187" title="Harrismith">
Harrismith

Harrismith – miasto we wschodniej części Republiki Południowej Afryki, w prowincji Wolne Państwo. Około 35 tys. mieszkańców.
W mieście rozwinął się przemysł włókienniczy. Znajduje się tu również port lotniczy Harrismith.

</doc>
<doc id="1045194" url="https://pl.wikipedia.org/wiki?curid=1045194" title="Ermelo (Południowa Afryka)">
Ermelo (Południowa Afryka)

Ermelo – miasto w Południowej Afryce, w prowincji Mpumalanga, na wschód od Johannesburga. Według spisu ludności z 2011 roku liczyło 83 865 mieszkańców.
W mieście rozwinął się przemysł spożywczy oraz chemiczny.

</doc>
<doc id="1045195" url="https://pl.wikipedia.org/wiki?curid=1045195" title="Rysownica">
Rysownica



</doc>
<doc id="1045196" url="https://pl.wikipedia.org/wiki?curid=1045196" title="Andre Jonas Czirbesz">
Andre Jonas Czirbesz



</doc>
<doc id="1045199" url="https://pl.wikipedia.org/wiki?curid=1045199" title="Emalahleni (miejscowość)">
Emalahleni (miejscowość)

Emalahleni (dawniej Witbank) – miasto w Republice Południowej Afryki, w prowincji Mpumalanga, na północ od Johannesburga. Około 311,5 tys. mieszkańców.
W mieście rozwinął się przemysł chemiczny oraz hutniczy.

</doc>
<doc id="1045204" url="https://pl.wikipedia.org/wiki?curid=1045204" title="Total harmonic distortion">
Total harmonic distortion



</doc>
<doc id="1045205" url="https://pl.wikipedia.org/wiki?curid=1045205" title="Nigel">
Nigel

Nigel – miasto w Republice Południowej Afryki, w prowincji Gauteng, na południowy wschód od Johannesburga. 38 318 mieszkańców (2011).

</doc>
<doc id="1045206" url="https://pl.wikipedia.org/wiki?curid=1045206" title="Genbu">
Genbu



</doc>
<doc id="1045208" url="https://pl.wikipedia.org/wiki?curid=1045208" title="Orbita heliosynchroniczna">
Orbita heliosynchroniczna

Orbita heliosynchroniczna – jest to taka orbita, że kąt między płaszczyzną orbity a kierunkiem do Słońca jest zawsze taki sam w ciągu roku, czyli nad danym obszarem satelita (na tej orbicie) przelatuje zawsze o tym samym czasie miejscowym (uzależnionym tylko od szerokości geograficznej), tzn. jest to orbita, której płaszczyzna jest bliska płaszczyźnie biegunowej, a jej wysokość zapewnia dwukrotny przelot satelity w ciągu doby ponad miejscami powierzchni Ziemi mającymi taką samą szerokość geograficzną.
Zsynchronizowanie orbity satelity z ruchem Słońca zapewnia stałość oświetlenia obszarów położonych na tych samych szerokościach geograficznych, co ma znaczenie np. przy obrazowaniu wielospektralnym.

</doc>
<doc id="1045210" url="https://pl.wikipedia.org/wiki?curid=1045210" title="Macierz gęstości">
Macierz gęstości

Macierz gęstości (ang. density matrix) lub operator gęstości (ang. density operator) to matematyczna reprezentacja stanu układu kwantowego. Jest ogólniejsza od reprezentacji wektorowej, gdyż oprócz stanów czystych (reprezentowanych przez wektor) obejmuje również półklasyczne stany mieszane.
Formalizm operatorów gęstości został wprowadzony przez Johna von Neumanna w 1927.
Tworzenie macierzy gęstości.
Dla stanu czystego reprezentowanego przez wektor formula_1 odpowiadający mu operator to
czyli operator rzutowy rzutujący na jednowymiarową podprzestrzeń formula_1 przestrzeni Hilberta formula_4
Z kolei dla stanu mieszanego składającego się z (nieinterferujących ze sobą) składników formula_5 odpowiadający mu operator gęstości to
gdzie formula_7 to prawdopodobieństwa znalezienia poszczególnego składnika. Muszą one spełniać formula_8 dla każdego "i" oraz formula_9 Jest to operator o wartościach własnych formula_7 stowarzyszonych (odpowiednio) z wektorami własnymi formula_11
Własności.
Dla układu kwantowego opisywanego w przestrzeni Hilberta formula_12 operator gęstości to dowolny operator liniowy ciągły formula_13 spełniający poniższe warunki
Gdy układ jest opisywany w skończenie wymiarowej przestrzeni Hilberta, macierz gęstości jest rzeczywiście reprezentowana przez macierz operatora liniowego.
Zbiór wszystkich macierzy gęstości przestrzeni Hilberta formula_18 jest oznaczany jako formula_19 Jest to zbiór wypukły, co oznacza, że każdy operator gęstości może być przedstawiony jako kombinacja wypukła:
gdzie formula_21 formula_22 dla każdego formula_23 oraz formula_24
Przedstawienie to jest niejednoznaczne, co oznacza że stan mieszany układu kwantowego może być zrealizowany jako próbka stanów czystych na wiele sposobów.
Stany czyste są punktami ekstremalnymi zbioru macierzy gęstości i jako takie mają jednoznaczne przedstawienie.
Równanie von Neumanna dla macierzy gęstości.
Tak jak dla funkcji falowych istnieje równanie Schrödingera, również dla macierzy gęstości istnieje odpowiednie równanie zwane równaniem von Neumanna (lub Liouville’a-von Neumanna)
gdzie formula_26 to komutator hamiltonianu z macierzą gęstości.
Dzięki temu, że powyższe równanie jest liniowe, w wyprowadzeniu można ograniczyć się do stanów czystych. Istotna jest także samosprzężoność hamiltonianu.
Obliczanie wartości oczekiwanej.
Dla operatora obserwabli formula_28 wartość średnia na wektorze formula_1 to
W przypadku mieszania stanów wartość średnią operatora należy uśrednić po wszystkich stanach podlegających mieszaniu wagowaną przez prawdopodobieństwa ich wystąpienia
Do wnętrza powyższego wyrażenia możemy wstawić operator jednostkowy:
Możemy przestawić formula_7 pod znak sumy oraz zmienić indeks sumowania w (), dzięki czemu otrzymujemy:
Formuła Borna-von Neumana.
W wyniku pomiaru obserwabli formula_37 na układzie opisanym przez operator gęstości formula_38 otrzymujemy rozkład prawdopodobieństwa na przestrzeni możliwych wyników opisany wzorem
gdzie formula_40 to rozkład spektralny obserwabli formula_41
Przykład.
W odniesieniu do spektroskopii NMR operator macierzy gęstości formula_42 opisuje średnią statystyczną układu spinów po wszystkich stanach formula_43 w których się one znajdują:
formula_44 Elementy diagonalne macierzy formula_45 oraz formula_46 odpowiadające stanom własnym energii Zeemana formula_47 odpowiadają spinom będącym na głównych poziomach energetycznych spinów w polu magnetycznym, są to tzw. populacje. Elementy poza diagonalne formula_48 formula_49 w macierzy nazwane są koherencjami, odpowiadają one superpozycjom stanów.

</doc>
<doc id="1045211" url="https://pl.wikipedia.org/wiki?curid=1045211" title="Violeta Chamorro">
Violeta Chamorro

Violetta Barrios de Chamorro (ur. 18 października 1929 w Rivas) − prezydent Nikaragui w latach 1990–1997, polityk, dziennikarz, wydawca, pierwsza i jak dotąd jedyna kobieta piastująca urząd prezydenta Nikaragui, wdowa po Pedro Joaquinie Chamorro – wydawcy lewicowego dziennika „La Prensa”, walczącego z dyktaturą Somozy, zamordowanego na jego zlecenie.
Życiorys.
Jej ojciec był zamożnym rolnikiem i posiadaczem ziemskim. Uczęszczała do katolickiej szkoły żeńskiej w San Antonio (Teksas) i Blackstone College w Southside (Wirginia). Gdy ojciec zmarł, zrezygnowała z nauki w college’u. W 1950 wzięła ślub z Pedro Chamorro Cardenalem. Para doczekała się czworga dzieci. Po 1957 przenieśli się do Kostaryki, skąd reemigrowali w 1960. 
Po śmierci męża w 1978 (został zamordowany z rozkazu Anastasio Somozy Debayle) przejęła kierownictwo „La Prensy” i doprowadziła do zdyskredytowania w oczach Nikaraguańczyków tego zabójstwa. Gdy dyktatura klanu Somozów została obalona, Chamorro weszła w lipcu 1979 w skład władz sandinistów, jednak w kwietniu 80. XX wieku odeszła z niej oficjalnie ze względu na zły stan zdrowia (w rzeczywistości na znak protestu przeciwko niedemokratyzowaniu ustroju) i jej gazeta zaczęła poważnie krytykować sandinistów. Ona sama została błyskawicznie oskarżona przez sandinistowski rząd o przyjmowanie pieniędzy z USA i wspieranie rosnących wpływów tego kraju w Nikaragui. „La Prensa” stała się czołowym pismem Nikaragui, a zarazem jedynym organem prasowym przeciwników nowej, lewicowej władzy. Mimo to w czasie wojny domowej między FSLN a contras Chamorro wsparła pieniężnie rząd, chociaż nie uchroniło ją to przed oskarżeniami ze strony rządu Daniela Ortegi Saavedry, którzy zarzucali jej przyjmowanie pieniędzy od Stanów Zjednoczonych i uzależnianie od nich Nikaragui. 
24 lutego 1990 zwyciężyła w wyborach prezydenckich, zdobywając 55,2% głosów. Kandydowała jako członkini Narodowej Unii Opozycyjnej (UNO) (koalicji 14 antysandinistowskich partii politycznych). Urząd prezydenta, szefa rządu i ministra obrony objęła w kwietniu tego roku. Dojście do władzy Chamorro skłoniło USA do zniesienia sankcji gospodarczych i złożenia obietnicy jak najszybszego wsparcia dla Nikaragui. O pani prezydent twierdzi się, że przyniosła pokój w miejsce dziesięcioletniej wojny domowej. Zlikwidowała obowiązek służby wojskowej, zmniejszyła uzbrojenie o 75%, zliberalizowała gospodarkę i wzmocniła instytucje państwowe. Była krytykowana za neoliberalne reformy, które uderzyły w najuboższych mieszkańców kraju. Po zakończeniu prezydentury (nie podjęła starań o reelekcję) wycofała się z polityki.
Jest członkiem Rady Kobiet-Światowych Przywódców.

</doc>
<doc id="1045213" url="https://pl.wikipedia.org/wiki?curid=1045213" title="Kronika (ujednoznacznienie)">
Kronika (ujednoznacznienie)

literatura średniowieczna:
tytuły prasowe:
programy radiowe:
programy telewizyjne:
inne:

</doc>
<doc id="1045217" url="https://pl.wikipedia.org/wiki?curid=1045217" title="Karol Daniel Kadłubiec">
Karol Daniel Kadłubiec

Karol Daniel Kadłubiec (ur. 22 lipca 1937 w Karpętnej) – polski etnograf i historyk literatury, badacz kultury, folkloru i języka Śląska Cieszyńskiego. 
Życiorys.
Syn Jana Kadłubca, polskiego nauczyciela i działacza społecznego. Początkowo uczył się w niemieckiej szkole ludowej. Po 1945 roku uczęszczał do polskiej szkoły podstawowej w Bystrzycy oraz do polskiego liceum w Czeskim Cieszynie (Český Těšín). Po jego ukończeniu w 1955 roku rozpoczął studia slawistyczne na Uniwersytecie Karola w Pradze. Dyplom magisterski uzyskał w 1960 roku za rozprawę poświęconą bajkom śląskim. W Pradze doktoryzował się pod opieką naukową prof. Karela Horálka w 1968 roku. Następnie w 1973 roku uzyskał tytuł kandydata nauk, a w latach 1978 (na Uniwersytecie Warszawskim) oraz 1988 (Uniwersytet Karola w Pradze) habilitował się. W 1994 roku uzyskał tytuł profesora.
Praca w Republice Czeskiej.
Pracował w Katedrze Języków Obcych Instytutu Pedagogicznego ostrawskiej Wyższej Szkoły Pedagogicznej (od 1991 – Uniwersytet Ostrawski) od 1964 roku, później na Uniwersytecie Karola, od 1991 roku był kierownikiem Zakładu Badań Etnikum Polskiego Uniwersytetu Ostrawskiego (przekształconego później w Instytutu) z siedzibą w Czeskim Cieszynie. W latach 1990–1992 był kierownikiem Katedry Polonistyki i Folklorystyki, która powstała z jego inicjatywy. W tej instytucji w roku 2002 przeszedł na emeryturę, jednak w 2007 roku powrócił do niej jako "visiting professor", a następnie "professor emeritus". 
Jest członkiem Polskiego Związku Kulturalno-Oświatowego na terenie Republiki Czeskiej (kierownik Miejscowego Koła w Mistrzowicach, działacz Zarządu Głównego i inicjator Sekcji Folklorystycznej).
Praca w Polsce.
Równocześnie działał naukowo i organizacyjnie w Polsce. W 1991 roku wraz z prof. Ireną Bukowską-Floreńską, Haliną Rusek i Alojzym Kopoczkiem organizował kierunek etnologiczny w cieszyńskiej filii Uniwersytetu Śląskiego w Katowicach. W latach 1995–2005 kierował Zakładem Folklorystyki Ogólnej i Stosowanej. Kierował także Radą Programową Zespołu Pieśni i Tańca „Śląsk”. Aż do emerytury kierował Zakładem Antropologii i Folklorystyki w Katedrze Pedagogiki, Psychologii i Antropologii Wydziału Humanistyczno-Społecznego Akademii Techniczno-Humanistycznej w Bielsku Białej. Z jego inicjatywy w 2013 roku w Ustroniu otwarta została letnia Wolna Szkoła Nauk Filozoficznych i Społecznych im. prof. Jana Szczepańskiego. 
Publikacje.
Jest autorem kilku książek oraz około 600 artykułów naukowych.

</doc>
<doc id="1045219" url="https://pl.wikipedia.org/wiki?curid=1045219" title="South Troy">
South Troy



</doc>
<doc id="1045220" url="https://pl.wikipedia.org/wiki?curid=1045220" title="Daniel Kadłubiec">
Daniel Kadłubiec



</doc>
<doc id="1045221" url="https://pl.wikipedia.org/wiki?curid=1045221" title="Bleik">
Bleik

Bleik – wieś rybacka w Norwegii położona w gminie Andøy, w regionie Nordland. Jej populacja w 2018 roku wynosiła 461 osób.

</doc>
<doc id="1045222" url="https://pl.wikipedia.org/wiki?curid=1045222" title="SUGRA">
SUGRA



</doc>
<doc id="1045223" url="https://pl.wikipedia.org/wiki?curid=1045223" title="Zakład Islamu Europejskiego Wydziału Orientalistycznego Uniwersytetu Warszawskiego">
Zakład Islamu Europejskiego Wydziału Orientalistycznego Uniwersytetu Warszawskiego

Zakład Islamu Europejskiego UW – jednostka Wydziału Orientalistycznego Uniwersytetu Warszawskiego. Zakład powstał 17 maja 1994 r. z Pracowni Islamu Europejskiego Instytutu Orientalistycznego, utworzonej w 1993 r. 
Przedmiotem zainteresowań badawczych Zakładu są następujące zagadnienia dotyczące europejskich społeczności muzułmańskich:
Zakład obejmuje swoimi badaniami takie szczegółowe zagadnienia jak: historia i problemy współczesne społeczności muzułmańskich na Bałkanach i geneza konfliktu w b. Jugosławii, sytuacja prawna islamu w państwach europejskich, Turcy w Bułgarii, islam w Albanii, społeczności muzułmańskie w Polsce (w tym Tatarzy), na Litwie i Białorusi, islam w Rosji i na Kaukazie, wspólnoty muzułmańskie w Niemczech, Austrii i Wielkiej Brytanii, procesy zachodzące w społeczności muzułmańskiej we Francji, a także obraz islamu w prasie polskiej. 

</doc>
<doc id="1045224" url="https://pl.wikipedia.org/wiki?curid=1045224" title="Alan II Krętobrody">
Alan II Krętobrody

Alan II Krętobrody (ur. ok. 900, zm. 952), książę Bretanii, hrabia Vannes, Poher i Nantes, syn Mathuedoiego, hrabiego Poher, i jego nieznanej z imienia żony, córki króla Bretanii Alana I Wielkiego.
Życiorys.
Po śmierci Alana Wielkiego, kiedy Bretanię opanowali wikingowie, Alan wraz z ojcem uciekli na dwór króla Anglii Edwarda Starszego. Po 29 latach bezkrólewia Alan II powrócił do Bretanii w 936 roku. Wylądował w Dol i został tam powitany przez mnicha Jana de Landévennec. Wsparcia Alanowi udzielił następca Edwarda Starszego, Athelstan. Do 937 r. Alan opanował większość Bretanii, spychając wikingów nad Loarę. W 938 r. został okrzyknięty księciem Bretanii. 1 sierpnia 939 r. umocnił swoje panowanie, pokonując wikingów pod Trans. Alan ogłosił dzień swego zwycięstwa świętem narodowym.
Alan był bliskim sojusznikiem króla Ludwika IV Zamorskiego, który razem z nim przebywał na wygnaniu w Anglii. Alan zrzekł się praw do Cotentin, Avranchin i Mayenne, w zamian za co Ludwik orzekł, że Bretania nigdy nie była częścią jego królestwa. Alan był również sprzymierzeńcem Tybalda I, hrabiego Blois.
Książę zmarł i został pochowany w swojej stolicy, Nantes, w bazylice Notre Dame. Jego następcą został jego małoletni syn Drogo. Alan miał również dwóch nieślubnych synów – Hoela i Guerecha, późniejszych książąt Bretanii.

</doc>
<doc id="1045227" url="https://pl.wikipedia.org/wiki?curid=1045227" title="Tensor krzywizny Ricciego">
Tensor krzywizny Ricciego



</doc>
<doc id="1045228" url="https://pl.wikipedia.org/wiki?curid=1045228" title="PSED">
PSED



</doc>
<doc id="1045229" url="https://pl.wikipedia.org/wiki?curid=1045229" title="Drogon (książę Bretanii)">
Drogon (książę Bretanii)

Drogon (zm. 958), książę Bretanii, syn księcia Alana II Krętobrodego. Księciem Bretanii został w młodym wieku po śmierci swojego ojca w 952.
Życiorys.
Podczas jego panowania rzeczywistą władzę sprawowali dwaj regenci. Byli nimi Tybald I, hrabia Blois (który powierzył administrację Wicohenowi, arcybiskupowi Dol, i Juhelowi Berengarowi, hrabiemu Rennes), oraz Fulko II Dobry, hrabia Andegawenii.
Drogon zmarł w 958.

</doc>
<doc id="1045231" url="https://pl.wikipedia.org/wiki?curid=1045231" title="Białko S">
Białko S

Białko S – glikoproteina produkowana przy udziale witaminy K przez hepatocyty (główne źródło), komórki śródbłonka, megakariocyty, komórki Leydiga jąder.
Znajduje się w osoczu krwi. Występuje w dwóch formach: wolnej oraz związanej z białkiem wiążącym składnik komplementu C4b (C4b-binding protein; C4BP) (60-70% całego białka S). Białko S wiąże się odwracalnie wiązaniem niekowalencyjnym z łańcuchem β C4BP (łańcuch α służy do interakcji z białkiem komplementu C4b).
Białko S zostało po raz pierwszy opisane w 1979 roku przez Washa. Nazwa pochodzi od pierwszej litery miasta w którym dokonano odkrycia – Seattle.
Genetyka.
Ludzki genom zawiera dwa geny kodujące białko S, z których tylko jeden jest aktywny ("PROS1"). Zarówno gen "PROS1" ("PSα") jak i pseudogen "PROS2" ("PSβ") są zlokalizowanie na chromosomie 3 w locus 3p11.1-q11.2.
Funkcja.
Najlepiej poznaną funkcją białka S jest jego udział w procesie krzepnięcia krwi. Jako kofaktor aktywowanego białka C uczestniczy w inaktywacji czynników Va i VIIIa. Tylko forma wolna posiada aktywność kofaktora.
Białko S uczestniczy również w procesie usuwania komórek poddanych apoptozie. Poprzez swoją zdolność do wiązania z posiadającymi ujemny ładunek fosfolipidami występującymi na powierzchni komórek apoptotycznych stymuluje ich fagocytozę zachodzącą przy udziale makrofagów. Umożliwia w ten sposób usunięcie tych komórek bez towarzyszącej reakcji zapalnej. W prawidłowych komórkach ujemnie naładowane fosfolipidy są usuwane z powierzchni na skutek działalności ATP-zależnego enzymu.

</doc>
<doc id="1045232" url="https://pl.wikipedia.org/wiki?curid=1045232" title="Jan Šmíd">
Jan Šmíd

Jan Šmíd (ur. 4 marca 1921 w Pradze, zm. 13 grudnia 2002 tamże) – czeski pisarz, dziennikarz i grafik.
Ukończył studia na Wydziale Dziennikarstwa Uniwersytetu Karola w Pradze. Z racji swoich zainteresowań związał się z pismem "Svět motorů", z którym współpracował w latach 1959–1981.
Debiutował w roku 1957 roku powieścią sensacyjną pt. "Cztery stopnie powyżej równika", która wydana została pod pseudonimem Jaime Pessoa. Pisał kryminały, powieści historyczne oraz satyryczne. Jedna z nich, "Czyste radości mojego życia" („Čisté radosti mého života”) z 1977 roku, ukazała się w Polsce w tłumaczeniu Emilii Witwickiej (Wyd. Spółdzielnia Wydawnicza „Czytelnik”, Warszawa 1980 i Wyd. Książnica, Katowice, 2004, ).
Od roku 1990 był prezesem Czeskiego Stowarzyszenia Autorów Literatury Kryminalnej.
Prócz pisania Jan Šmíd zajmował się też sportem: uprawiał lekkoatletykę, boks, strzelał i jeździł konno.

</doc>
<doc id="1045238" url="https://pl.wikipedia.org/wiki?curid=1045238" title="Józef Błaszczyk">
Józef Błaszczyk



</doc>
<doc id="1045242" url="https://pl.wikipedia.org/wiki?curid=1045242" title="Metoda Solvaya">
Metoda Solvaya

Metoda Solvaya – metoda otrzymywania węglanu sodu opracowana w latach 60. XIX w. przez Ernesta Solvaya. Proces ten polega na wykorzystaniu ciągu następujących reakcji chemicznych:
co sumarycznie daje:
Ze względu na wykorzystanie amoniaku w procesie, soda otrzymana metodą Solvaya nazywana jest "sodą amoniakalną".
Surowce.
Z reakcji sumarycznej wynika, że surowcami są węglan wapnia i sól kamienna (chlorek sodu), amoniak jest surowcem pomocniczym, koks używany jako paliwo do wypalania wapna palonego z wapniaka. Natomiast w procesie Leblanca surowcem głównym jest węgiel.
Do produkcji 1t sody amoniakalnej zużywa się:
oraz, jako materiały pomocnicze:
Proces wytwarzania.
Proces wytwarzania sody amoniakalnej składa się z następujących głównych procesów i operacji:
Odpady.
Gorąca ciecz odpływająca z kolumn odpędowych w procesie produkcji sody amoniakalnej kierowana jest do wielkich osadników ziemnych, w których osadza się zawiesina, a klarowny roztwór soli odprowadza się do zbiorników wodnych. Ciecz z kolumn odpędowych ma następujący skład (kg/m³):
Do osadników ziemnych kieruje się osady z oczyszczania solanki i osad CaCO3 z kaustyfikacji sody i ewentualnie inne odpady. Osadniki te noszą nazwę „białych mórz”. 
„Białe morza” stanowią poważny problem ekologiczny, powodują one bowiem silne zasolenie okolicznych wód gruntowych i skażenie naturalnych zbiorników wodnych oraz gleby chlorkiem wapnia. W Stanach Zjednoczonych "białe morza" powstałe z odpadów najdłużej działającej fabryki Solvaya (w Solvay, Nowy Jork) spowodowały skażenie Jeziora Onondaga, które jest zaliczane obecnie do najbardziej zatrutych jezior w tym kraju. Po zamknięciu tej fabryki w 1989 r. w Stanach Zjednoczonych nie produkuje się już sody tą metodą, w wielu innych krajach metoda ta jest jednak wciąż stosowana. Większość fabryk stosujących tę technologię lokuje się nad brzegami oceanów, dzięki czemu oczyszczoną wstępnie solankę można odprowadzać wprost do morza i nie ma potrzeby tworzenia „białych mórz”. W ten sposób funkcjonuje m.in. wielka fabryka w Saurashtra, Gudźarat, Indie i w Osborne, w Australii.
W Polsce największe zgromadzenie „białych mórz” występuje w okolicach Jaworzna. Z czasem wokół „białych mórz” tworzy się specyficzny, nienaturalny ekosystem, który był przedmiotem kilku publikacji naukowych. Przykładem udanego zagospodarowania i rekultywacji terenów po byłej fabryce sody są tereny po Krakowskich Zakładach Sodowych Solvay (m.in. centrum handlowe, tereny rekreacyjne Osadniki Sodowe Solvay, Centrum Jana Pawła II „Nie lękajcie się”).

</doc>
<doc id="1045243" url="https://pl.wikipedia.org/wiki?curid=1045243" title="Apolipoproteina A-I Milano">
Apolipoproteina A-I Milano

Apolipoproteina A-I Milano, apoA-IM, ApoA-1 Milano – polipeptyd, naturalny wariant apolipoproteiny A-I, w którym w pozycji 173 arginina została zastąpiona przez cysteinę.
Jej występowanie zostało opisane u 50 osób pochodzących z Limone sul Garda we Włoszech. Cysteina zwykle nie jest składnikiem apoA-I i jej pojawienie prowadzi do tworzenia cząsteczek dimerów – homodimerów składających się z 2 łańcuchów apoA-I M(apoA-IM/apoA-IM), lub heterodimerów zbudowanych z jednego łańcucha apoA-IM) i jednego apolipoproteiny-II (apoA-IM/apo-II). Sytuacja ta powoduje, że u osób z tym wariantem apoliporoteiny stwierdza się niskie poziomy HDL i podwyższony poziom trójglicerydów, co uważane jest podnoszące ryzyko rozwoju miażdżycy. Jednakże u tych osób nie stwierdzano rozwoju miażdżycy, a nawet okazało się, że ryzyko jej rozwoju jest mniejsze. Dało to asumpt do dalszych badań, które wyjaśniły ten pozorny paradoks. Stwierdzono bowiem w badaniach "in vitro", że obecność apoA-IM umożliwia tak samo skuteczne usuwanie cholesterolu z komórek i jednocześnie jest skuteczniejsze, niż apo-I, jeśli chodzi o zwiększenie wydalania cholesterolu z makrofagów.
Obserwacje te zostały wykorzystane następnie w badaniach nad nowymi lekami przeciwmiażdżycowymi. Obecnie trwają badania, będące w fazie przedklinicznej, nad syntetycznymi cząsteczkami HDL (sHDL).
Syntetyczną cząsteczkę HDL tworzy się z oczyszczonych apolipoprotein oraz fosfolipidów. Z uwagi, że najważniejszą i najskuteczniejszą w prewencji miażdżycy są cząsteczki apolipoproteiny A-I do tworzenia sHDL właśnie te cząsteczki najlepiej nadają się do stworzenia leku przeciwmiażdżycowego. Skoro jednak apoA-IM ma silniejsze działanie niż apoA-I do dalszych badań stworzono sHDL zawierające rekombinowane apoA-IM/apoA-IM (postać homodimeru), które znane jako ETC-216.
ETC-216 jest więc syntetycznym HDL (sHDL) zawierającym rekombinowane homodimery apolipoproteiny A-I Milano. Część fosfolipidowa została stworzona przez POPC (palmitoil-oleoilfosfatydylcholina).
Obecnie ETC-216 jest w fazie badań przedklinicznych i do tej pory wykazano korzystne jej działanie w zmniejszeniu progresji zmian miażdżycowych w aorcie i tętnicach szyjnych u myszy i królików. Wykazano także jego skuteczność w zapobieganiu restenozie w tętnicach biodrowych i udowych. Korzystne badania nad zwierzętami spowodowało, że ETC-216 został dopuszczony do I fazy badań klinicznych, w których wykazano regresję zmian miażdżycowych potwierdzanych ultrasonografią wewnątrznaczyniową.

</doc>
<doc id="1045244" url="https://pl.wikipedia.org/wiki?curid=1045244" title="Pearson Language Assessments">
Pearson Language Assessments



</doc>
<doc id="1045245" url="https://pl.wikipedia.org/wiki?curid=1045245" title="ETC-216">
ETC-216



</doc>
<doc id="1045246" url="https://pl.wikipedia.org/wiki?curid=1045246" title="Pearson language assessments">
Pearson language assessments



</doc>
<doc id="1045247" url="https://pl.wikipedia.org/wiki?curid=1045247" title="Pearson language assessment">
Pearson language assessment



</doc>
<doc id="1045250" url="https://pl.wikipedia.org/wiki?curid=1045250" title="Hoel I Bretoński">
Hoel I Bretoński

Hoel I (zm. 981), książę Bretanii, nieślubny syn księcia Alana II Krętobrodego i Judyty. 
Życiorys.
Księciem został po śmierci swojego przyrodniego brata Drogona w 958 r. Wcześniej został hrabią Nantes.
W 975 r. rozpoczęła się wojna o władzę nad Bretanią między Hoelem a hrabią Rennes Conanem. W 981 r. Conan wygrał bitwę pod Conquereuil, w której zginął Hoel, nie opanował jednak Bretanii, gdzie władzę objął brat zabitego księcia, Guerech. Conan został księciem Bretanii dopiero w 988 r.
Z nieznaną nam z imienia konkubiną Hoel miał dwóch synów:

</doc>
<doc id="1045251" url="https://pl.wikipedia.org/wiki?curid=1045251" title="Józef Błaszczyk (związkowiec)">
Józef Błaszczyk (związkowiec)

Józef Błaszczyk (ur. 3 lutego 1945 w Rudzie) – polski polityk, działacz związkowy, poseł na Sejm III kadencji.
Życiorys.
Ukończył w 1971 Technikum Budowlane w Chorzowie. Pracował m.in. w KWK Bielszowice. Od 1983 pełnił kierownicze funkcje związkowe, w latach 1985–2002 był przewodniczącym zarządu regionu Ogólnopolskiego Porozumienia Związków Zawodowych. Zajął się prowadzeniem własnej działalności gospodarczej.
Pełnił funkcję posła na Sejm III kadencji wybranego z listy Sojuszu Lewicy Demokratycznej w okręgu katowickim. W 2001 bezskutecznie ubiegał się o reelekcję z listy SLD, w 2005 bez powodzenia kandydował do Sejmu z ramienia Socjaldemokracji Polskiej. Później został członkiem zarządu głównego Stowarzyszenia Parlamentarzystów Polskich i wiceprzewodniczącym regionu śląskiego tej organizacji. Został również członkiem zarządu Związku Polskich Spadochroniarzy VII Oddział Katowice.

</doc>
<doc id="1045252" url="https://pl.wikipedia.org/wiki?curid=1045252" title="Tomasz Morykoni">
Tomasz Morykoni

Józef vel Tomasz Morykoni (ur. 1751 - zm. ?) – generał major wojsk litewskich i generał major ziemiański.
Podstarości wiłkomierski. W 1772 major w wojsku litewskim, później generał. W 1789 komisarz do zbierania ofiary 10 grosza na wojsko. W czasie Insurekcji Kościuszkowskiej powołany na generała ziemiańskiego powiatu wiłkomierskiego. Wystawił własnym sumptem oddział jazdy. Wziął udział w wyprawie Michała Ogińskiego na Inflanty. Potem był dowódcą zgrupowania, z którym dotarł do Warszawy i walczył w obronie Pragi.

</doc>
<doc id="1045253" url="https://pl.wikipedia.org/wiki?curid=1045253" title="Międzynarodowy Konkurs Chórów &quot;Gaude Cantem&quot; w Bielsku-Białej">
Międzynarodowy Konkurs Chórów &quot;Gaude Cantem&quot; w Bielsku-Białej



</doc>
<doc id="1045256" url="https://pl.wikipedia.org/wiki?curid=1045256" title="Ictalurus punctatus">
Ictalurus punctatus



</doc>
<doc id="1045257" url="https://pl.wikipedia.org/wiki?curid=1045257" title="Dekanat iłżecki">
Dekanat iłżecki

Dekanat iłżecki – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045259" url="https://pl.wikipedia.org/wiki?curid=1045259" title="Benedetto Bravo">
Benedetto Bravo

Benedetto Bravo (ur. 26 listopada 1931) – filolog klasyczny i historyk starożytności, profesor nauk humanistycznych, profesor emeritus na Uniwersytecie Warszawskim.
Życiorys.
Ukończył studia na Uniwersytecie w Pizie i w Scuola Normale Superiore di Pisa w 1953 r. Lektor języka włoskiego w Paryżu w okresie 1956–1960. Doktorat i habilitację uzyskał na Uniwersytecie Warszawskim w 1966 i 1979 r., profesurę tytularną w 1994 r. Zatrudniony w Instytucie Historycznym UW kolejno jako asystent od 1962 r., starszy asystent, adiunkt, docent, profesor nadzwyczajny od 1991 r., profesor zwyczajny od 1999 r.
Specjalizuje się w historii starożytnej Grecji okresu archaicznego i klasycznego.
Mąż Ewy Wipszyckiej, ojciec Pawła Bravo.

</doc>
<doc id="1045262" url="https://pl.wikipedia.org/wiki?curid=1045262" title="Gacek alpejski">
Gacek alpejski

Gacek alpejski ("Plecotus macrobullaris") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1965 roku rosyjski zoolog Aleksander Kuzjakin jako podgatunek "Plecotus auritus" i nadając mu nazwę "Plecotus auritus macrobullaris". Holotyp pochodził z pobliża Władykaukazu, w Osetii Północnej, w Rosji. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Gacek alpejski występuje w Pirenejach, Alpach, na Półwyspie Bałkańskim, w Grecji, Anatolii, Kaukazie, południowo-wschodniej Syrii i zachodnim Iranie; obecny także na Korsyce i Krecie.
Morfologia.
Długość ciała (bez ogona) 46–55 mm, długość ogona 41–53 mm, długość ucha 34–38 mm, długość przedramienia 37–46 mm; masa ciała 6–10 g. Od pozostałych europejskich gatunków gacka różni się białym futrem na brzusznej stronie ciała, równowąskim prąciem i trójkątną plamką na dolnej wardze. Wzór zębowy: I formula_1 C formula_2 P formula_1 M formula_4 = 36. 

</doc>
<doc id="1045268" url="https://pl.wikipedia.org/wiki?curid=1045268" title="Guerech">
Guerech

Guerech (zm. 988), książę Bretanii, nieślubny syn księcia Alana II Krętobrodego i Judyty.
Życiorys.
Był opatem klasztoru w Saint-Benoît-sur-Loire, kiedy w 981 r., po śmierci swojego brata, księcia Hoela I, został księciem Bretanii. Od początku swego panowania musiał walczyć z konkurentem do władzy nad księstwem, Conanem, hrabią Rennes. Szukając sprzymierzeńców złożył w 983 r. hołd lenny Lotarowi, królowi zachodniofrankijskiemu.
Guerech zmarł w 988 r. i został pochowany w opactwie w Redon. Conan z Rennes został księciem Bretanii. Syn Guerecha z jego małżeństwa z Aremburgą, Alan, został hrabią Nantes. Zmarł w 990 r.

</doc>
<doc id="1045272" url="https://pl.wikipedia.org/wiki?curid=1045272" title="Adrenaline">
Adrenaline

Adrenaline – debiutancki album amerykańskiej grupy Deftones.
Na okładce płyty widnieje zdjęcie przedstawiające gruszkę medyczną.
Twórcy.
Wszyscy czterej członkowie grupy byli autorami muzyki na płycie.

</doc>
<doc id="1045273" url="https://pl.wikipedia.org/wiki?curid=1045273" title="Kalikst Poniński">
Kalikst Poniński

Kalikst Walenty Poniński herbu Łodzia (ur. 1753 w Jeziorach k. Sieradza, zm. 13 czerwca 1817 w Ponince) – książę, generał major wojsk koronnych, członek konfederacji targowickiej w 1792 roku, emfiteutyczny starosta bracławski, dziedziczny komandor maltański (w zakonie od 1786 roku).
Brat zdrajcy Adama Ponińskiego, stryj generała Adama Ponińskiego. W latach 1766–1770 był kadetem w Szkole Rycerskiej w Warszawie. Ufundował regiment pieszy im. Ponińskich i w latach 1775–1785 szefował mu w randze generała. Szefostwo i rangę sprzedał Piotrowi Ożarowskiemu. Poseł na sejm 1780 roku z województwa bracławskiego. Poseł na sejm 1778 roku z województwa poznańskiego.
W roku 1773 uzyskał od Sejmu Rzeczypospolitej tytuł książęcy. Był Komandorem Maltańskim od 1774. W 1780 został kawalerem Orderu Świętego Stanisława. Na Sejmie Wielkim zabiegał o złagodzenie wyroku dla brata Adama. Zmarł w swoich włościach w okolicy Połonnego na Wołyniu. W 1791 roku odznaczony Orderem Orła Białego.
Od 1779 roku był członkiem polskiej loży wolnomularskiej Parfait Silence.
Pochowany w Połonnym.

</doc>
<doc id="1045275" url="https://pl.wikipedia.org/wiki?curid=1045275" title="Mam przyjaciół">
Mam przyjaciół

Mam przyjaciół – utwór zespołu IRA pochodzący z szóstej płyty "Ogrody". Kompozycja została zamieszczona na drugim miejscu na krążku, trwa 4 minuty i 13 sekund i jest piątym utworem co do najdłuższych, znajdujących się na płycie.
Tekst utworu opowiada o grupie przyjaciół, takich na dobre i na złe. Autorem tekstu jest wokalista grupy Artur Gadowski.
Brzmienie utworu jest zachowane w łagodniejszym rockowym klimacie połączone z melodyjną solówką gitarową. Utwór skomponował gitarzysta Piotr Łukaszewski. Utwór był zaprezentowany fanom podczas trasy promującej płytę "Ogrody", spotkał się z umiarkowanym przyjęciem. 
Obecnie jak zdecydowana większość utworów z tej płyty, utwór w ogóle nie jest grany na koncertach grupy.
Twórcy.
IRA
'Muzycy sesyjni
Produkcja

</doc>
<doc id="1045276" url="https://pl.wikipedia.org/wiki?curid=1045276" title="RBK-500 PTAB-2.5">
RBK-500 PTAB-2.5

RBK-500 PTAB-2.5 (ros. "РБК-500 ПТАБ-2.5") – radziecka bomba kasetowa wagomiaru 500 kg. Wewnątrz bomby mieści się 60 bomb przeciwczołgowych PTAB-2.5.

</doc>
<doc id="1045280" url="https://pl.wikipedia.org/wiki?curid=1045280" title="Maria Anna Habsburg (królowa Portugalii)">
Maria Anna Habsburg (królowa Portugalii)

Maria Anna Józefa Habsburg (ur. 7 września 1683 w Linzu; zm. 14 sierpnia 1754 w Lizbonie) – arcyksiężniczka Austrii, królowa Portugalii.
Maria Anna była córką cesarza Leopolda I i jego żony, cesarzowej Eleonory Magdaleny. Miała dziesięcioro rodzeństwa, w tym cesarzy Józefa I i Karola VI.
27 października 1708 roku wyszła za króla Portugalii Jana V. Para doczekała się siedmiorga dzieci:
W 1742 roku Maria Anna przejęła władzę za swojego męża, ponieważ ten cierpiał na udar mózgu, który sprawił, że król doznał paraliżu. Po śmierci Jana V 31 lipca 1750 roku oddała władzę najstarszemu synowi, Józefowi I.
Po śmierci została pochowana w Lizbonie, ale jej serce zostało pochowane w cesarskiej krypcie w Wiedniu.

</doc>
<doc id="1045282" url="https://pl.wikipedia.org/wiki?curid=1045282" title="Henryk Dykty">
Henryk Dykty

Henryk Dykty (ur. 15 maja 1956 w Wydmusach) – polski polityk, urzędnik państwowy, poseł na Sejm III kadencji.
Życiorys.
Ukończył w 1989 studia z zakresu administracji na Wydziale Prawa i Administracji Uniwersytetu Warszawskiego. W latach 1990–1997 był dyrektorem Urzędu Wojewódzkiego w województwie ostrołęckim oraz dyrektorem Wydziału Rozwoju Gospodarczego i Przekształceń Własnościowych w tym urzędzie. W latach 1995–1997 wchodził w skład komisji ds. przemysłu i rozwoju małej i średniej przedsiębiorczości w ramach polsko-rosyjskiej rady ds. współpracy regionów Rzeczypospolitej Polskiej z Obwodem Kaliningradzkim. Pełnił funkcję pełnomocnika wojewody ds. likwidacji majątku po PZPR.
W latach 1990–1995 był przewodniczącym rady wojewódzkiej Komitetów Obywatelskich. W 1990 uzyskał mandat radnego rady miejskiej w Ostrołęce z listy KO. Był kandydatem Porozumienia Obywatelskiego Centrum na senatora w wyborach parlamentarnych w 1991. Dwa lata później również bezskutecznie startował z ramienia Komitetów Obywatelskich, pełniąc funkcję sekretarza generalnego Krajowej Konferencji KO (1992–1993).
Od 1997 do 2001 sprawował mandat posła na Sejm III kadencji z ramienia Akcji Wyborczej Solidarność jako przedstawiciel Stowarzyszenia Rodzin Katolickich. Był członkiem m.in. Komisji Administracji i Spraw Wewnętrznych. W 2001 bezskutecznie ubiegał się o reelekcję, w 2005 bez powodzenia kandydował do Senatu z ramienia Ruchu Patriotycznego.
Zasiada we władzach Polskiej Federacji Stowarzyszeń Rodzin Katolickich i Związku Kurpiów, należy do Ostrołęckiego Towarzystwa Naukowego. Był także prezesem zarządu wojewódzkiego Polskiego Komitetu Pomocy Społecznej w Ostrołęce w latach 1992–1993 i prezesem Stowarzyszenia Rodzin Katolickich Diecezji Łomżyńskiej w latach 1997–2003.
W 2002 zatrudniony w Najwyższej Izbie Kontroli.

</doc>
<doc id="1045283" url="https://pl.wikipedia.org/wiki?curid=1045283" title="Fabryka benzyny syntetycznej w Policach">
Fabryka benzyny syntetycznej w Policach

Fabryka benzyny syntetycznej w Policach (niem. "Hydrierwerke Pölitz – Aktiengesellschaft") – jedna z 12 fabryk wzniesionych przez IG Farben Industrie produkująca paliwo ciekłe z węgla (benzyna syntetyczna). Produkcja benzyny odbywała się według procesu technologicznego Bergiusa opracowanego w latach 20 XX wieku. Paliwo było produkowane m.in. na potrzeby niemieckiego wojska, ponieważ Niemcy nie posiadali dostępu do złóż ropy naftowej. W 1943 roku zakład produkował 15% niemieckich paliw syntetycznych (577000 ton). Benzyna najlepszej jakości trafiała na lotniska Luftwaffe, bardzo wysokiej jakości olej napędowy przeznaczony był dla U-Bootów, gorszy – dla okrętów nawodnych Kriegsmarine, pełny asortyment benzyn, olejów i smarów – dla czołgów i pojazdów Wehrmachtu. Produkty uboczne, takie jak: smoły, sadza, odpadki były przeznaczone dla przemysłu farmaceutycznego.
Na okres II wojny światowej na podstawie uchwały rządu niemieckiego 15 października 1939 roku Police zostały włączone w obręb Wielkiego Miasta Szczecin.
Pozostałości po fabryce znajdują się w zachodniej części Polic, w pobliżu Zakładów Chemicznych Police na północ od Nowego Miasta (Osiedle Gryfitów, ul. Tanowska, ul. Spółdzielcza, ul. Licealna) i na północny zachód od Starego Miasta (ul. Jasienicka, ul. Starzyńskiego).
Historia.
Budowę fabryki rozpoczęto w 1937 r. kosztem 2 miliardów marek. Wybuch II wojny światowej przyspieszył rozbudowę fabryki dzięki napływowi taniej siły roboczej z podbitych krajów. Fabrykę postawiono w miejscu zakładu Norddeutsche Mineralölwerke GmbH, regenerującego paliwo okrętowe. "Zajmowała ona powierzchnię 1500 ha, z czego 200 ha stanowiła zwarta zabudowa infrastruktury zakładowej – budowle naziemne, podziemne, kanały z instalacją, rurami, ogromne silosy, studnie oraz sieć dróg z linią kolejową i bocznicą. W Hydrierwerke Pölitz podczas 5 lat trwania wojny pracowało 30 tys. niewolników. 13 tysięcy zmarło z wycieńczenia, ciężkiej pracy, chorób, braku opieki lekarskiej lub zostało zamordowanych." Mimo alianckich nalotów, trwających od 1940 roku, niszczona fabryka produkowała benzynę do momentu na kilka miesięcy przed zakończeniem wojny.
Proces produkcji.
Do uzyskania 1 tony paliwa potrzebne było 7 ton węgla: 2 t poddawano uwodornianiu i dalszej obróbce, 5 t – służyło do produkcji energii cieplnej. Proces produkcyjny polegał na kruszeniu węgla w młynach kulowych pod ciśnieniem 200-300 atmosfer i temperaturze 400-500 st. Celsjusza z dodatkiem rozpuszczalników i katalizatorów. Otrzymaną ciecz przepuszczano przez komory ciśnieniowe hydrokrakingu, reformingu, a następnie destylowano, czego efektem było wysokiej jakości paliwo.
Produkcja wybranego rodzaju paliwa w tonach:
Bombardowania fabryki.
Fabryka stała się celem tzw. operacji Synteza, akcji wywiadu Armii Krajowej mającej na celu zlokalizowanie i rozpoznanie technologii produkcji benzyny syntetycznej w fabryce. Z uwagi na duże znaczenie strategiczne dla III Rzeszy pierwsze bombardowania fabryki rozpoczęły się już we wrześniu 1940 r. Duża intensywność nalotów zmusiła Niemców do budowy zapory balonowej i schronów. Mimo zwiększonej intensywności nalotów w roku 1944 fabryka dalej produkowała benzynę. Dane wywiadowcze dostarczone przez polski wywiad umożliwiły dokonywanie coraz precyzyjniejszych nalotów i doprowadziły na początku 1945 r. do ostatecznego jej zniszczenia. W nalotach alianckich brał udział także polski 300 Dywizjon Bombowy Ziemi Mazowieckiej.
Bombardowania fabryki w latach 1940–1945:
Fabryka po II wojnie światowej.
W wyniku konferencji poczdamskiej części terytoriów III Rzeszy, a razem z nimi teren fabryki, zostało oddane pod polską jurysdykcję. W wyniku umowy między rządem polskim a władzami radzieckiej strefy okupacyjnej, Police i przyległe tereny zostały do dyspozycji wojsk ZSRR na okres jednego roku (tzw. Enklawa Policka, do 25 września 1946 r.). Przez ten okres z terenu fabryki została wywieziona do ZSRR większość "urządzeń z hal fabrycznych, wysokociśnieniowe kotły, silniki i transformatory elektryczne, pełnowartościowe warsztaty pomocnicze, zawartości magazynów itp., a także urządzenia komunalne i umeblowanie, samochody i wagony kolejowe, a nawet szyny i podkłady". Dalszego zniszczenia terenu fabryki dokonali zbieracze złomu. Przez kolejne lata teren popadł w ruinę. Wykorzystano ją w filmie „Na srebrnym globie” A. Żuławskiego, w którym „zagrała” rolę kosmodromu Jacka.
Obiekty.
Na terenie fabryki zachowały się:
Podziemia.
Oprócz infrastruktury naziemnej fabryka posiadała rozbudowane podziemia w postaci kanałów, basenów, bunkrów czy piwnic. Podziemia od lat 40 XX wieku są częściowo zalane wodą. Obecnie są siedliskiem 600 nietoperzy. Większość zalanych kanałów spełniała funkcje technologiczne, choć niektórzy przypuszczają, że pod ziemią mogła znajdować się „"kilkukondygnacyjna, największa w Europie fabryka benzyny syntetycznej"”.
Zalane podziemia nie są przeznaczone do zwiedzania. Z relacji płetwonurków, którzy badali podziemia w roku 1971 wynika, że znajdują się tam „"duże fragmenty bliżej nieznanych instalacji"” pokrytych parafiną.
Ruiny fabryki w XXI w..
Pozostałości po dawnej fabryce zostały przystosowane do zwiedzania w ramach Muzeum Historycznego „Skarb”. Obecnie jest wytyczona ścieżka turystyczno-dydaktyczna, którą opiekuje się Stowarzyszenie Przyjaciół Ziemi Polickiej „SKARB”. W każdą sobotę o godz. 13:00 można nieodpłatnie zwiedzić fabrykę z przewodnikiem. Eksponaty związane z fabryką można obejrzeć w Bunkrze przy ul. Spółdzielczej 31, zagospodarowanym przez Stowarzyszenie Przyjaciół Ziemi Polickiej „SKARB”.
Ochrona przyrody.
Teren jest siedliskiem wielu gatunków nietoperzy dlatego objęto go ochroną, tworząc ostoję Police – kanały. Sieć podziemnych kanałów zasiedlają nietoperze (mopek zachodni, nocek duży, nocek rudy, nocek Natterera, gacek brunatny).

</doc>
<doc id="1045285" url="https://pl.wikipedia.org/wiki?curid=1045285" title="Digiscoping">
Digiscoping

 
Digiscoping – technika fotograficzna polegająca na połączeniu aparatu fotograficznego z lunetą. spektywem) za pomocą specjalnego adaptera. Dzięki temu rozwiązaniu możliwe jest uzyskanie dużych ogniskowych – kilkakrotnie większych niż w przypadku teleobiektywów (nawet do 9450 mm – zależnie od zastosowanego okulara, lunety i ogniskowej obiektywu aparatu).
Najczęściej spotykanym typem aparatów stosowanych do digiscopingu są lustrzanki, jednak dzięki odpowiednim pierścieniom i tulejom możliwe jest połączenie teleskopu z aparatami kompaktowymi.
Technikę tę stosuje się najczęściej w przypadku fotografowania odległych zwierząt (głównie ptaków) oraz w przypadku fotografii astronomicznej.

</doc>
<doc id="1045286" url="https://pl.wikipedia.org/wiki?curid=1045286" title="EXPAL BRFA 330">
EXPAL BRFA 330

EXPAL BRFA 330 - hiszpańska bomba przeciwbetonowa wagomiaru 330 kg. Dzięki zastosowaniu spadochronu hamującego może być zrzucana z małych wysokości, a dzięki zastosowaniu przyspieszacza rakietowego uzyskano wysoką przebijalność. BRFA 330 jest w stanie przebić do 60 cm zbrojonego betonu. Bomba jest przenoszona przez samoloty VA-1 Matador, EAV-8B Harrier II, F-5 Freedom Fighter, Mirage F1 i F/A-18 Hornet.

</doc>
<doc id="1045289" url="https://pl.wikipedia.org/wiki?curid=1045289" title="Wojciech Toczyski">
Wojciech Toczyski

Wojciech Toczyski herbu Abdank żył w XVIII - XIX wieku – generał major ziemiański milicji sandomierskiej w czasie powstania kościuszkowskiego, rotmistrz chorągwi 3 Brygady Kawalerii Narodowej w 1793 roku, służył w armii Księstwa Warszawskiego.
Podczas insurekcji działał na terenach Pińczowa i Opatowa, organizując oddziały pospolitego ruszenia. Niektóre z nich weszły do służby regularnej jako grenadierzy. Nominację na generała ziemiańskiego uzyskał od Tadeusza Kościuszki. Był jednym z dziesięciu generałów województwa sandomierskiego, ale też jednym z niewielu, którzy usiłowali wywiązać się ze swoich zadań. Jego aktywność napotykała na obojętność i sprzeciw ze strony konserwatywnej części szlachty.

</doc>
<doc id="1045290" url="https://pl.wikipedia.org/wiki?curid=1045290" title="Motion City Soundtrack">
Motion City Soundtrack

Motion City Soundtrack – zespół muzyczny z Minneapolis w amerykańskim stanie Minnesota, powstały w roku 1997. Ich muzyka łączy punkowe brzmienie z popowymi i alternatywnymi naleciałościami.

</doc>
<doc id="1045292" url="https://pl.wikipedia.org/wiki?curid=1045292" title="EXPAL BRP 500">
EXPAL BRP 500

EXPAL BRP 500 – hiszpańska bomba odłamkowo-burząca o małym oporze czołowym wyposażona w spadochron hamujący. Bomba jest przenoszona przez samoloty VA-1 Matador, EAV-8B Harrier II, F-5 Freedom Fighter, Mirage F1 i EF-18 Hornet.

</doc>
<doc id="1045293" url="https://pl.wikipedia.org/wiki?curid=1045293" title="Stanisław Głowacki">
Stanisław Głowacki

Stanisław Zygmunt Głowacki (ur. 11 lutego 1956 w Chlewiskach) – polski działacz związkowy i polityk, poseł na Sejm III kadencji.
Życiorys.
Ukończył w 1974 Zasadniczą Szkołę Zawodową przy Technicznych Zakładach Naukowych w Skarżysku-Kamiennej. Od 1980 działacz „Solidarności”, od 1989 do 2006 był członkiem zarządu Regionu Świętokrzyskiego związku. Przewodniczący struktur NSZZ „S” w Zakładach Metalowych „Mesko” oraz przewodniczący Rady Krajowej Sekcji Przemysłu Zbrojeniowego. W 1995 wszedł w skład Komisji Krajowej NSZZ „Solidarność”.
Sprawował mandat posła III kadencji, wybranego z listy Akcji Wyborczej Solidarność w okręgu kieleckim. Należał do Ruchu Społecznego AWS. W 2001 bez powodzenia ubiegał się o reelekcję. W latach 1998–2006 był radnym powiatu skarżyskiego, w 2006 nie został ponownie wybrany.
Odznaczenia.
Otrzymał Krzyż Oficerski Orderu Odrodzenia Polski (2017) oraz Srebrny Krzyż Zasługi (2004). W 2021 został odznaczony Medalem Stulecia Odzyskanej Niepodległości.

</doc>
<doc id="1045294" url="https://pl.wikipedia.org/wiki?curid=1045294" title="Świetlica środowiskowa">
Świetlica środowiskowa

Świetlica środowiskowa – ośrodek użyteczności publicznej, najczęściej działający na zasadzie wolontariatu, wspierający lokalną społeczność w procesie wychowywania dzieci i młodzieży. Działania świetlic środowiskowych najczęściej ukierunkowane są na dzieci i młodzież wywodzące się z rodzin patologicznych lub mających trudną sytuację materialną.

</doc>
<doc id="1045295" url="https://pl.wikipedia.org/wiki?curid=1045295" title="Andrzej Osnowski">
Andrzej Osnowski

Andrzej Feliks Osnowski (ur. 27 listopada 1948 w Rzemieniu) – polski polityk, działacz związkowy, nauczyciel, poseł na Sejm III kadencji.
Życiorys.
Ukończył w 1972 studia na Wydziale Humanistycznym Uniwersytetu Marii Curie-Skłodowskiej w Lublinie. Do 1997 pracował jako nauczyciel historii w II Liceum Ogólnokształcącym w Mielcu. Od 1980 działa w „Solidarności”.
Sprawował mandat posła III kadencji, wybranego z listy Akcji Wyborczej Solidarność w okręgu rzeszowskim. Należał do Ruchu Społecznego, a później do Chrześcijańskiego Ruchu Samorządowego.
W latach 1990–1998 był przewodniczącym rady miasta Mielec. Od 2002 do 2006 pełnił funkcję radnego powiatu mieleckiego. W 2006 nie został ponownie wybrany, powrócił do rady w 2010.
W 2016 otrzymał Krzyż Wolności i Solidarności, a w 2020 Krzyż Kawalerski Orderu Odrodzenia Polski.

</doc>
<doc id="1045299" url="https://pl.wikipedia.org/wiki?curid=1045299" title="Noc ołówków">
Noc ołówków

Noc ołówków (hiszp. "la noche de los lápices") – seria porwań uczniów szkół średnich, które miały miejsce nocą 16 września 1976 roku i w dniach późniejszych, w mieście La Plata w Argentynie. Zbrodnia jest jedną z najbardziej znanych przejawów represji argentyńskiej dyktatury w ramach planu Procesu Reorganizacji Narodowej.
Sprawa ujrzała światło dzienne w 1985 roku, po świadectwie złożonym przez Pablo Díaza (jednego z ocalałych) w "Juicio a las Juntas" (Sądzie do Spraw Junt). Część porwanych uczniów przeżyło tortury i prześladowania. Chociaż pewne grupy emerytowanych wojskowych zaprzeczają przedstawionym faktom, państwo argentyńskie w tej zbrodni uznaje udział reżimu rządzącego wówczas Argentyną.
Powody.
Ofiary były w większości działaczami bądź byłymi działaczami Związku Uczniów Liceów ("Unión Estudiantil Secundaria", UES) La Platy. Organizacja ta (wraz z innymi) sprzeciwiła się w 1975 roku decyzji Ministerstwa Robót Publicznych, która podwoiła cenę biletu uczniowskiego (cynicznie zachowano zniżkę, którą działacze Związku wywalczyli pół roku wcześniej). Chociaż oficjalnie żaden dokument nie dowodzi, że „zniknięcia” były spowodowane sprzeciwem w tej sprawie, a dwóch porwanych, którzy przeżyli, zaprzecza istnieniu bezpośredniego związku między porwaniami a tym konkretnym działaniem UES, to różne świadectwa ocalałych złożonych w CONADEP ("Comisión Nacional sobre la Desaparición de Personas" – Państwowa Komisja Do Spraw Zniknięć Osób), jak i w "Juicio a las Juntas", uznają tę teorię za wiarygodną. Powszechnie uważa się, że sprzeciw był sztucznie wywołany przez rząd, który to sprzeciw junta następnie nazwała „komunistycznym przewrotem w szkołach”.
Ofiary.
Porwania zostały dokonane przez Batallón 601 służb wojskowych i policję prowincji Buenos Aires, dowodzone wówczas przez generała Ramona Campsa.
„Zniknięcia” ("desapariciones") dotyczyły w większości niepełnoletnich uczniów, którymi byli:
Według CONADEP „porwana młodzież została wyeliminowana po zabójstwach w różnych tajnych ośrodkach zatrzymań, m.in.: Arana, Pozo de Banfield, Pozo de Quilmes, Jefatura de Policía de la Provincia de Buenos Aires (Kierownictwo Policji Prowincji Buenos Aires) i Komisariaty 5a., 8a., y 9a. w La Plata i 3a. de Valentín Alsina, w Lanús, oraz el Polígono de Tiro de la Jefatura de la Provincia de Buenos Aires” (Poligon Strzelniczy Kierownictwa Policji Prowincji Buenos Aires).
Kultura powszechna.
Wydarzenia Nocy Ołówków zekranizował Héctor Olivera reżyserując "Noc Ołówków".
Pablo Diaz, jeden z ocalałych, uczestniczył w pisaniu scenariusza, który w 1987 roku został zekranizowany. Na podstawie zeznań Pablo Díaza Kanaryjski piosenkarz Rogelio Botanz napisał pieśń "Noche de los Lápices".

</doc>
<doc id="1045303" url="https://pl.wikipedia.org/wiki?curid=1045303" title="Koniec z nędzą">
Koniec z nędzą

Koniec z nędzą: Zadanie dla naszego pokolenia () – książka napisana przez amerykańskiego ekonomistę Jeffreya Sachsa w 2005 roku, poprzedzona wstępem napisanym przez Bono.
W tej książce Jeffrey Sachs przekonuje, że jesteśmy w stanie położyć kres skrajnemu ubóstwu (czyli takiemu w którym dochód ludzi wynosi mniej niż 1 dolar dziennie) do 2025 roku, a do 2015 zmniejszyć liczbę biednych o połowę w porównaniu z rokiem 1990. Główną drogą do osiągnięcia tych celów zdaniem autora jest pomoc rozwojowa przyznawana przez najbardziej rozwinięte państwa i donatorów, czyli wspieranie rozwoju najbiedniejszych krajów, tak aby te były w stanie rozwijać się same w przyszłości, kiedy skrajnego ubóstwa już nie będzie.
Zadania te ściśle wiążą się z Projektem Milenijnym ONZ, o którym również jest mowa w książce.
Jeffrey Sachs wykłada w książce swoją wizję ekonomii – ekonomię kliniczną (analogia do medycyny, gdyż nakazuje zajmować się krajem jak pacjentem). Autor podkreśla znaczenie dogłębnej i zróżnicowanej diagnozy przed przystąpieniem do reform gospodarczych. Ekonomię kliniczną cechuje wszechstronne zwrócenie uwagi na sytuację kraju, m.in. zdolność kraju do wejścia do światowego handlu, korupcję w rządzie, skład etniczny państwa, choroby nękające kraj (zwłaszcza AIDS i malaria), stan infrastruktury (transportowej, komunikacyjnej, sanitarnej i medycznej) oraz ograniczenia geograficzne i wynikające z klimatu.
Jako ilustrację swojej teorii, Jeffrey Sachs przedstawia problemy ekonomiczne Boliwii, Polski i Rosji, dyskutuje o ich problemach, a także prezentuje swoje reformy dokonane w tych krajach i ich skutki.
Książka przedstawia również sytuację Malawi, Bangladeszu, Indii, Jugosławii oraz Chin, które autor szczególnie podziwia za ogromne postępy w zwalczaniu ubóstwa (w 1981 roku dochód poniżej 1$ miało 64% ludności, a w 2001 już tylko 17% ludności).
W drugiej części swojej książki Jeffrey Sachs dokładnie omawia Milenijne Cele Rozwoju i wskazuje drogi od ich osiągnięcia. Jednak aby to uczynić najbogatsze kraje muszą zacząć w końcu przeznaczać 0,7% swojego PNB na pomoc rozwojową (zgodnie z tym do czego zobowiązały się podczas Światowych Szczytów w Rio de Janeiro w 1992 i Johannesburgu w 2002).
Ponadto Jeffrey Sachs obala wiele mitów i stereotypów dotyczących Trzeciego Świata, m.in. korzystając z raportów Transparency International i Freedom House, pokazuje że korupcja w rządzie i demokratyczny system z wolnorynkową gospodarką, nie zawsze mają związek z rozwojem. Autor przekonuje również, że zlikwidowanie światowego ubóstwa jest nie tylko obowiązkiem moralnym, lecz także przyniesie wiele korzyści (przywrócenie stabilności politycznej, zmniejszenie liczby wojen, terroryzmu oraz napływu imigrantów).

</doc>
<doc id="1045305" url="https://pl.wikipedia.org/wiki?curid=1045305" title="Zbigniew Senkowski">
Zbigniew Senkowski

Zbigniew Senkowski (ur. 27 października 1955 w Wałbrzychu, zm. 17 października 2022) – polski polityk, górnik, działacz związkowy, poseł na Sejm III kadencji.
Życiorys.
Był synem Andrzeja i Reginy. Ukończył w 1972 zasadniczą szkołę zawodową górniczą. Pracował w Kopalni Węgla Kamiennego „Thorez”. W 1980 wstąpił do „Solidarności”. W 1981 po wprowadzeniu w Polsce stanu wojennego organizował w kopalni strajk, za co został skazany na karę pozbawienia wolności. W latach 90. był wiceprzewodniczącym zarządu regionu dolnośląskiej związku.
W wyborach w 1997 uzyskał mandat posła na Sejm III kadencji z listy Akcji Wyborczej Solidarność z okręgu wałbrzyskiego. W 2001 nie został ponownie wybrany. Należał do Ruchu Społecznego, później związał się z Prawem i Sprawiedliwością.
W 2007 wspólnie z Radosławem Mechlińskim opublikował książkę "Wałbrzyska Solidarność", poświęconą historii związku w regionie.
W 2019 został odznaczony Krzyżem Wolności i Solidarności.
Pochowany 21 października 2022.

</doc>
<doc id="1045306" url="https://pl.wikipedia.org/wiki?curid=1045306" title="La Pared">
La Pared

"La Pared" to piosenka pop stworzona przez kolumbijską wokalistkję Shakirę i Lestera Mendeza na szósty, studyjny album Shakiry, "Fijación Oral vol.1" (2005). Utwór został wyprodukowany przez artystkę oraz Ricka Rubina i wydany jako czwarty singel z krążka.
Informacje o singlu.
"La Pared" posiada także wersję akustyczną, w której jedynym instrumentem użytym przy tworzeniu podkładu muzycznego jest pianino. Właśnie ta wersja piosenki wydana została jako bonus do krążka "Fijación Oral vol.1". Utwór został zaprezentowany podczas występu na "2006 Latin Grammy Awards" oraz jest umieszczony na oficjalnej liście utworów granych podczas trasy koncertowej Shakiry "Oral Fixation Tour". W teledysku do singla wykorzystano akustyczną wersję utworu.Piosenka zajęła pozycję #29 na amerykańskiej liście przebojów "Billboard Hot Latin Tracks".
Teledysk.
Teledysk do singla ukazuje występ Shakiry podczas koncertu w "Palacio de los Deportes", w Meksyku. Klip reżyserowany był przez samą artystkę i Katalończyka, Jaume de Laiguana. Wokalistka siedzi na stołku i wykonuje akustyczną wersję utworu.

</doc>
<doc id="1045310" url="https://pl.wikipedia.org/wiki?curid=1045310" title="Wendell Furry">
Wendell Furry

Wendell Hinkle Furry (ur. 1907, zm. 1984) – amerykański fizyk.
W latach 1934–1977 profesor Harvard University. Prowadził prace z zakresu mechaniki kwantowej. Zaproponował podwójny bezneutrinowy rozpad beta.

</doc>
<doc id="1045311" url="https://pl.wikipedia.org/wiki?curid=1045311" title="Jules-Émile Péan">
Jules-Émile Péan

Jules-Emile Péan (ur. 29 listopada 1830 w Marboue, zm. 30 stycznia 1898 w Paryżu) – francuski chirurg.
Urodził się w Marboue, małej miejscowości pod Châteaudun. Był synem młynarza. Uczył się w szkole w Chartres a następnie studiował medycynę w Paryżu pod okiem Auguste’a Nelatona. Od czasu, gdy w 1861 roku został lekarzem do 1893 roku pracował w St. Antoine oraz w St Louis. Napisał dwa własne podręczniki medyczne (w 1876 oraz 1880). Został uhonorowany Legią Honorową w 1893 roku.
Pean za życia był podziwiany, lecz także uważany za postać kontrowersyjną. Jakkolwiek był zwolennikiem higieny, często kwestionował badania prowadzone przez Pasteura. W 1864 roku jako pierwszy dokonał udanej operacji chirurgicznego usunięcia torbieli jajnika. Dokonał również pierwszego zabiegu przezpochwowej histerektomii u chorej na raka macicy w 1890. W 1893 próbował dokonać pierwszej całkowitej artroplastyki, jednak po dwóch latach wszczepiony implant trzeba było usunąć, ponieważ doszło na nim do rozwoju zakażenia. Planował także wykonać pierwszą na świecie operację uchyłku pęcherza moczowego w 1895 roku, lecz jego plany zniweczyła śmierć 30 stycznia 1895 roku. 
Skonstruował zacisk hemostatyczny używany do dziś podczas operacji do zaciskania krwawiących naczyń, nazywany przez chirurgów „peanem”.

</doc>
<doc id="1045312" url="https://pl.wikipedia.org/wiki?curid=1045312" title="Arystydes z Aten (apologeta)">
Arystydes z Aten (apologeta)

Święty Arystydes z Aten (zmarł ok. 134) – filozof, apologeta chrześcijański z II wieku n.e. Autor "Apologii" zredagowanej w języku greckim ok. 124/125.
Do XIX wieku Arystydes znany był wyłącznie z imienia.
W roku 1878 ormiańscy mnisi odnaleźli dwa pierwsze rozdziały "Apologii" w ormiańskiej wersji językowej i opublikowali je wraz z łacińskim tłumaczeniem. Autentyczność tekstu była podawana przez wielu badaczy w wątpliwość, dopóki w 1889 brytyjski profesor J. Rendell Harris nie odnalazł syryjskiej wersji "Apologii" w klasztorze św. Katarzyny na Synaju. Jakkolwiek odbiega ona w kilku punktach od wersji ormiańskiej, jest z nią zasadniczo zbieżna i potwierdza jej autentyczność.
Obecnie nauka dysponuje również grecką parafrazą fragmentu "Apologii" umieszczoną w dziesiątowiecznej "Powieści o Barlaamie", dwoma krótkimi fragmentami tekstu greckiego odnalezionymi na papirusach z Oksyrynchos oraz gruzińską, późną parafrazą.
Najbliższa zaginionego oryginału greckiego jest prawdopodobnie wersja syryjska.
W trakcie prac nad odtworzeniem i ustalaniem autentyczności synajskiego fragmentu tekstu stwierdzono, że apologia przed 147 rokiem wręczona została Antoninowi Piusowi, a nie jak wcześniej przypuszczano na podstawie relacji Euzebiusza z Cezarei i świętego Hieronima cesarzowi Hadrianowi w roku 125.
Jest to najstarsza z zachowanych apologii chrześcijańskich.
Wspomnienie Arystydesa obchodzone jest 31 sierpnia.

</doc>
<doc id="1045313" url="https://pl.wikipedia.org/wiki?curid=1045313" title="Wendell Hinkle Furry">
Wendell Hinkle Furry



</doc>
<doc id="1045314" url="https://pl.wikipedia.org/wiki?curid=1045314" title="Back court">
Back court

Back court - w koszykówce termin oznaczający połowę boiska, na której znajduje się kosz drużyny atakującej. 
Podczas ataku na kosz przeciwnika, po przekroczeniu z piłką własnej połowy, piłka nie może na nią wrócić, dopóki przeciwnik nie zdobędzie jej w zgodny z przepisami sposób. Natomiast back court violation to po angielsku błąd połów, który polega na przeniesieniu piłki z powrotem na własną połowę. Zespół popełniający błąd połowy traci piłkę na rzecz przeciwnika.

</doc>
<doc id="1045318" url="https://pl.wikipedia.org/wiki?curid=1045318" title="Titikaka">
Titikaka



</doc>
<doc id="1045321" url="https://pl.wikipedia.org/wiki?curid=1045321" title="Colin Hendry">
Colin Hendry

Edward Colin Hendry (ur. 7 grudnia 1965 w Keith, Szkocja) – piłkarz szkocki grający na pozycji obrońcy oraz trener Clyde F.C.
Hendry pierwsze mecze rozgrywał w lokalnym klubie Keith F.C. oraz Islavale F.C., gdzie grał na pozycji napastnika. Seniorską karierę rozpoczął w Dundee F.C. w 1983, a w 1987 przeszedł do Blackburn Rovers, gdzie grał na pozycji obrońcy. Po rozegraniu ponad 100 spotkań dla tej drużyny, przeniósł się do Manchesteru City, gdzie został okrzyknięty Piłkarzem Roku w sezonie 1989/1990. Następnie występował m.in. w Rangers.
W reprezentacji Szkocji rozegrał 51 meczów wpisując się trzykrotnie na listę strzelców.
Po raz pierwszy podjął się pracy trenera w 2004, obejmując klub, gdzie grał jako piłkarz – Blackpool. W 2006 został asystentem trenera w klubie Boston United, a od 2007 kieruje zespołem Clyde.
Życie prywatne.
Żona piłkarza – Denise zmarła 10 lipca 2009 roku. Hendry miał z nią czwórkę dzieci.

</doc>
<doc id="1045322" url="https://pl.wikipedia.org/wiki?curid=1045322" title="Zakłady Azotowe w Tarnowie-Mościcach">
Zakłady Azotowe w Tarnowie-Mościcach

Zakłady Azotowe w Tarnowie-Mościcach S.A. (od 2013 r. Grupa Azoty S.A.) – przedsiębiorstwo z branży chemicznej zlokalizowane w Mościcach, dzielnicy Tarnowa. W okresie II Rzeczypospolitej jedna z najnowocześniejszych fabryk w Europie.
Historia.
Decyzję o budowie pierwszej fabryki podjęto w 1927 na wniosek Ignacego Mościckiego. Wchodzący w skład wsi Świerczków i Dąbrówka Infułacka teren o powierzchni 670 ha, zakupiony od księcia Romana Władysława Sanguszki za 210 tys. dolarów amerykańskich wykorzystano pod budowę fabryki wraz z osiedlem mieszkaniowym. 29 czerwca 1929 nadano mu nazwę Mościce. Oficjalne otwarcie "Państwowej Fabryki Związków Azotowych" nastąpiło w styczniu 1930. Pierwszym jej dyrektorem technicznym został inż. Romuald Wowkonowicz (1929-1933). W 1933 fabryka została połączona z fabryką w Chorzowie w przedsiębiorstwo o nazwie "Zjednoczone Fabryki Związków Azotowych w Mościcach i Chorzowie", których dyrektorem naczelnym był Eugeniusz Kwiatkowski.
"Państwowa Fabryka Związków Azotowych" stanowiła jedną z największych inwestycji lat dwudziestych w Polsce. Fabryka prowadziła własne gospodarstwo rolne posiadające własny warzywnik o powierzchni 6 hektarów oraz poletka doświadczalne. Fabrykę zwiedzały wycieczki z całej Polski, a specjalnie dla nich zostały przygotowane edukacyjne ulotki. Organizowano też odczyty wśród rolników. Fabryka produkowała i sprzedawała m.in.: siarczan amonu, azotniak, supertomasynę, kwas azotowy, wodór sprężony, tlen sprężony, kwas solny, czy saletrę amonową. W II poł. lat 30. XX wieku zatrudniała ponad 3200 pracowników. Wchodziła w skład Centralnego Okręgu Przemysłowego. Eksportowała do 60 krajów, głównie: Anglii, Danii, USA, Argentyny, Finlandii, Rumunii, Holandii i Wenezueli.
Po wybuchu II wojny światowej na wschód ewakuowano najcenniejsze wyposażenie fabryki w tym platynowe siatki służące jako katalizatory do produkcji związków azotowych. Ich dalszy los pozostaje nieznany, prawdopodobnie zostały przejęte przez Rosjan. Wkrótce fabryka została przejęta przez Niemców i zaczęła funkcjonować pod nazwą "Stickstoffwerke Moscice".
Po wojnie fabryka wznowiła działalność w 1948. W ramach planu sześcioletniego powstały nowe instalacje m.in. produkcji kaprolaktamu. W późniejszym czasie rozpoczęto produkcję poliamidu o nazwie handlowej "Tarnamid", polichlorku winylu, akrylonitrylu, politetrafluoroetylenu (o nazwie handlowej "Tarflen").
Mościce zostały przyłączone do Tarnowa w 1951 roku.
W czasach PRL fabryka nosiła m.in. nazwę: "Zakłady Azotowe im. Feliksa Dzierżyńskiego w Tarnowie".
Struktura organizacyjna.
Zakłady Azotowe w Tarnowie-Mościcach S.A. tworzyły Grupę Kapitałową, w skład której wchodziły spółki-córki:
Przekształcenia i działalność konsolidacyjna.
W 1991 firma została przekształcona w spółkę akcyjną skarbu państwa. W 2005 Ministerstwo Skarbu Państwa przekazało 80% akcji spółki Nafcie Polskiej, która miała przeprowadzić proces prywatyzacji. W 2006 rozpoczęto przygotowania do sprzedaży 80% akcji zakładów inwestorowi zewnętrznemu. Inwestorem wyłonionym w procedurze prywatyzacyjnej był koncern PCC AG, który oferował 365,8 mln złotych za 80% akcji. Wskutek decyzji ministerstwa do transakcji nie doszło.
Prywatyzację przeprowadzono poprzez emisję akcji na Giełdzie Papierów Wartościowych. Debiut giełdowy miał miejsce 30 czerwca 2008. Akcjonariuszami spółki zostały m.in. Ciech oraz PGNiG.
W 2010 Zakłady Azotowe w Tarnowie nabyły 100% udziałów w Unylon Polymers GmbH w Guben/Niemcy – firmie będącej producentem poliamidów. Nowy podmiot wchodzący w skład Grupy Kapitałowej AZOTY Tarnów zmienił nazwę na ATT Polymers.
W 2010 roku Zakłady Azotowe w Tarnowie nabyły większościowy pakiet (52,5%) akcji Zakładów Azotowych Kędzierzyn. Nabycie kolejnych 41% akcji miało miejsce w 2011 i pozwoliło na rozpoczęcie procesu konsolidacji obu przedsiębiorstw. W sierpniu 2011 spółka nabyła także 66% akcji Zakładów Chemicznych Police
W 2012 roku Zakłady Azotowe w Tarnowie podpisały umowę konsolidacyjną z Zakładami Azotowymi w Puławach, której efektem miało być powstanie Grupy Azoty. Spółka zmieniła nazwę w kwietniu 2013.
Ogólne przychody grupy kapitałowej w roku 2012 wyniosły blisko 7200 mln złotych, przychody ze sprzedaży wyniosły blisko 7100 mln złotych.
Sponsoring.
Przedsiębiorstwo od powstania, czyli od roku 1927, wspiera klub sportowy Unię Tarnów. Hasło reklamowe brzmi: „Z tarnowskim sportem od zawsze!”.

</doc>
<doc id="1045323" url="https://pl.wikipedia.org/wiki?curid=1045323" title="Arystydes z Aten">
Arystydes z Aten

Zobacz też: Arystydes

</doc>
<doc id="1045327" url="https://pl.wikipedia.org/wiki?curid=1045327" title="Wendell H. Furry">
Wendell H. Furry



</doc>
<doc id="1045334" url="https://pl.wikipedia.org/wiki?curid=1045334" title="Cmentarz w Ośnicy">
Cmentarz w Ośnicy

Cmentarz Rzymskokatolicki w Ośnicy (ul. Gościniec)
Należy do parafii św. Wojciecha w Płocku. Cmentarz zajmuje powierzchnię 1,2 ha. Pierwotnie należał do parafii w Imielnicy, jednakże po 1945 roku został opuszczony. Już od kilku lat parafia św. Wojciecha czyni duże wysiłki, aby przywrócić cmentarz do normalnego funkcjonowania – przewiduje się rozbudowę cmentarza do 4 ha. 
Dziś znajduje się na nim ponad 600 mogił, w tym około 60 z ostatnich lat. Na wielu tablicach nagrobnych napisy są nieczytelne. Najstarsze dające się odczytać pochodzą z 1880 roku, jednak sam cmentarz jest prawdopodobnie starszy, ponieważ wiek dębów przy głównej alei ocenia się na 250 lat. Jedna z najstarszych tablic na cmentarzu należy do małżeństwa Plewińskich (Salomeja z Suskich, zmarła w 1898 roku). Na cmentarzu spoczywają także prochy Wacława Wolibnera (1867–1908), jednego z założycieli i pierwszych dyrektorów cukrowni Borowiczki.
Pochowani są tutaj także Andrzej Drętkiewicz, w latach 1990-95 prezydent Płocka i Czesław Krakowski, w latach 1993-97 senator RP.

</doc>
<doc id="1045335" url="https://pl.wikipedia.org/wiki?curid=1045335" title="Prezydenci Gorzowa Wielkopolskiego">
Prezydenci Gorzowa Wielkopolskiego

Prezydenci Gorzowa Wielkopolskiego po 1945:

</doc>
<doc id="1045340" url="https://pl.wikipedia.org/wiki?curid=1045340" title="Modliszka olbrzymia">
Modliszka olbrzymia

Modliszka olbrzymia ("Plistospilota guineensis") – jedna z największych modliszek na świecie. Samica może osiągnąć nawet 15 cm długości. Pochodzi z lasów deszczowych Gwinei. Bardzo agresywny i żarłoczny gatunek – wygłodzona nie zawaha się nawet zaatakować małego ptaka czy mysz. W hodowli znane są przypadki, że zaniepokojona potrafi swoją agresję skierować w kierunku oczu hodowcy. Gatunek bardzo płodny – w jednym kokonie może się znajdować 300 młodych, a samych kokonów może być aż 6 (osiągają nawet 5 cm długości).

</doc>
<doc id="1045343" url="https://pl.wikipedia.org/wiki?curid=1045343" title="William Oswald Mills">
William Oswald Mills

William Oswald Mills (ur. 12 sierpnia 1924, zm. 24 maja 1973) – amerykański polityk, członek Partii Republikańskiej. W latach 1971–1973 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1045344" url="https://pl.wikipedia.org/wiki?curid=1045344" title="Janusz Strzałecki">
Janusz Strzałecki

Janusz Strzałecki (ur. 3 maja 1902 w Warszawie, zm. 30 marca 1983 tamże) – polski malarz, profesor ASP w Gdańsku i Warszawie.
Życiorys.
W latach 1919–1922 studiował w szkole Konrada Krzyżanowskiego i w Akademii Sztuk Pięknych w Warszawie, następnie od 1922 do 1924 w krakowskiej ASP u Józefa Pankiewicza.
W 1924 roku wyjechał wraz z kapistami do Paryża.
W czasie wojny prowadził z żoną Jadwigą Strzałecką na warszawskiej Sadybie przy ul. Morszyńskiej 45, dom dla sierot wojennych, podległy od 1941 roku Radzie Głównej Opiekuńczej. Dzięki współpracy z Radą Pomocy Żydom (kryptonim „Żegota”) sierociniec stał się schronieniem dla wielu dzieci żydowskich (stanowiły niemal połowę wychowanków).
Po II wojnie przeprowadził się na Wybrzeże. W 1945 roku wraz z Krystyną i Juliuszem Studnickimi, Hanną i Jackiem Żuławskim, Józefą i Marianem Wnukiem był współzałożycielem Państwowego Instytutu Sztuk Plastycznych w Sopocie. Z końcem pierwszego roku nazwę uczelni przemianowano na Państwową Wyższą Szkołą Sztuk Pięknych (zmienioną później na Państwową Wyższą Szkołą Sztuk Plastycznych w Gdańsku; w 1996 roku szkoła uzyskała status Akademii).
W latach 1945–1946 był dyrektorem uczelni (prowadząc jednocześnie Pracownię Malarstwa i Rysunku), a w latach 1945–1948 jej rektorem.
Od 1952 roku był profesorem Akademii Sztuk Pięknych w Warszawie.
Uprawiał pejzaż, portret i martwą naturę. Był autorem rekonstrukcji (niedokończonej) plafonu Marcello Bacciarellego w Starej Sali Audiencjonalnej na Zamku Królewskim w Warszawie.
Życie prywatne.
Był synem Zygmunta Strzałeckiego (artysty malarza) i Kazimiery z Karpińskich. Jego młodszy brat, Stanisław zginął w wieku 16 lat na wojnie (1920).
Z pierwszą żoną miał syna, który w wieku 19 lat zginął w powstaniu warszawskim (1944). Drugą żoną Strzałeckiego (od 1935 roku, do śmierci w 1947) była Jadwiga Strzałecka z domu Mańkowska. Mieli córkę Elżbietę (ur. 1938).
W 1973 roku wraz z żoną Jadwigą przyznano mu tytuł Sprawiedliwego wśród Narodów Świata.
Spoczywa w rodzinnym grobie wraz z rodzicami, bratem i synem na cmentarzu Powązkowskim w Warszawie (kw. 221-IV-30).

</doc>
<doc id="1045345" url="https://pl.wikipedia.org/wiki?curid=1045345" title="Lar">
Lar

Lar może dotyczyć: 

</doc>
<doc id="1045346" url="https://pl.wikipedia.org/wiki?curid=1045346" title="Mechanizmy naprawy DNA">
Mechanizmy naprawy DNA



</doc>
<doc id="1045348" url="https://pl.wikipedia.org/wiki?curid=1045348" title="Santo André (ujednoznacznienie)">
Santo André (ujednoznacznienie)

3 miejscowości w Portugalii:

</doc>
<doc id="1045353" url="https://pl.wikipedia.org/wiki?curid=1045353" title="Cmentarz w Imielnicy">
Cmentarz w Imielnicy



</doc>
<doc id="1045354" url="https://pl.wikipedia.org/wiki?curid=1045354" title="Michele Mercier">
Michele Mercier



</doc>
<doc id="1045360" url="https://pl.wikipedia.org/wiki?curid=1045360" title="Juliusz Studnicki">
Juliusz Studnicki

Juliusz Studnicki (ur. 14 lipca 1906 w Kniażycach, zm. 3 marca 1978 w Warszawie) – polski malarz, rysownik, pedagog. Uprawiał malarstwo ścienne, sztalugowe i rysunek.
Życiorys.
Był synem Juliana (1865–1946), dzierżawcy dóbr Kniażyce, a następnie pracownika Towarzystwa Ubezpieczeniowego „Florianka” w Przemyślu, i Zdzisławy Pauliny Dembińskiej (1870–1952), bratem Franciszka. W latach 1924–1929 studiował w ASP w Krakowie w pracowniach Józefa Mehoffera, Wojciecha Weissa, Karola Frycza oraz Felicjana Szczęsnego Kowarskiego, z którym przeniósł się do Szkoły Sztuk Pięknych w Warszawie. W 1931 współzałożył grupę Pryzmat, z którą wystawiał do 1937. Od 1932 był nauczycielem rysunku i techniki reklamy w Gimnazjum Benedyktynek i w Gimnazjum Kupieckim w Przemyślu. W 1937 odbył półroczne studia u Józefa Pankiewicza w Paryżu. 
W czasie II wojny światowej był więziony w obozie koncentracyjnym Auschwitz, dzięki staraniom rodziny został zwolniony. 
W 1945 pracował w krakowskim Związku Polskich Artystów Plastyków jako referent mieszkaniowy. Tego samego roku osiedlił się w Sopocie, gdzie współorganizował PWSSP, następnie przeniesioną do Gdańska. W latach 1945–1962 kierował Pracownią Malarstwa na Wydziale Malarstwa. W latach 1949–1950 pełnił funkcję dziekana Wydziału Malarstwa. Był inicjatorem Festiwalu Sztuk Plastycznych w Sopocie, współautorem i wykonawcą polichromii zabytkowych kamienic przy ul. Długiej i Długim Targu w Gdańsku, w 1957 na Dworcu PKP w Gdyni oraz zespołu staromiejskiego w Warszawie. Od 1 lutego 1962 był też profesorem Akademii Sztuk Pięknych w Warszawie, gdzie w 1963 zamieszkał na stałe.
Od 1936 był mężem malarki Krystyny Łada-Studnickiej. 
Pochowany na cmentarzu Powązki Wojskowe w Warszawie (kwatera B35-5-20).
Upamiętnienie.
W Gminnym Ośrodku Kultury, Sportu i Rekreacji w Chmielnie znajduje się Izba Pamięci Juliusza Studnickiego.

</doc>
<doc id="1045362" url="https://pl.wikipedia.org/wiki?curid=1045362" title="Rogers Morton">
Rogers Morton

Rogers Clark Ballard Morton (ur. 19 września 1914, zm. 19 kwietnia 1979) – amerykański polityk, członek Partii Republikańskiej. W latach 1963–1971 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych. W latach 1971–1975 piastował stanowisko sekretarza zasobów wewnętrznych Stanów Zjednoczonych, a w latach 1975–1976 pełnił funkcję sekretarza handlu Stanów Zjednoczonych.
Jego brat, Thruston Ballard Morton, reprezentował stan Kentucky zarówno w Izbie Reprezentantów Stanów Zjednoczonych, jak i w Senacie Stanów Zjednoczonych.

</doc>
<doc id="1045366" url="https://pl.wikipedia.org/wiki?curid=1045366" title="Butla Woulfe’a">
Butla Woulfe’a

Butla Woulfe’a ("butla bąbelkowa") – naczynie laboratoryjne opracowane przez irlandzkiego chemika Petera Woulfe’a w 1766 lub 1767 roku. W najprostszej wersji jest to butla (np. kolba) zatkana korkiem, przez który do wnętrza wsunięte są dwie rurki: jedna sięga prawie dna naczynia, druga sięga niewiele poza korek. Wypełnienie naczynia wodą (lub inną cieczą) mniej więcej do połowy powoduje, że wylot dłuższej rurki jest zanurzony, a krótszej – wynurzony. Wtłaczanie powietrza (lub innego gazu) przez tę pierwszą rurkę powoduje powstawanie „bąbelków” tego gazu w cieczy wypełniającą butlę, drugą rurką gaz uchodzi z butli.
Przepuszczanie gazu przez ciecz umożliwia oczyszczanie tego gazu z zanieczyszczeń, które rozpuszczają się w cieczy, może być też metodą doprowadzenia do absorpcji gazu przez ciecz. Butla Woulfe’a może być także wykorzystywana do kontrolowania przepływu gazu: zliczanie liczby bąbelków w jednostce czasu może być dostatecznie dokładną miarą tego przepływu (zależną od średnicy rurki i w mniejszym stopniu od tego, jaki gaz i jaka ciecz znajdują się w naczyniu).
Butle Woulfe’a wykonywane są także w wariantach z dwiema lub trzema szyjkami, a także z wylewem spustowym zamykanym kranikiem w dolnej części butli.

</doc>
<doc id="1045367" url="https://pl.wikipedia.org/wiki?curid=1045367" title="Kyrre Andreassen">
Kyrre Andreassen

Kyrre Andreassen (ur. 1971 w Ringerike) – norweski pisarz i jeden z redaktorów czasopisma „Motell”.
Zadebiutował w 1997 zbiorem dziewięciu opowiadań "Det er der du har venna dine" ("To tu masz swoich przyjaciół"), których akcja osadzona jest w fikcyjnej prowincjonalnej miejscowości Rotberg. Opisy prowincjonalnej Norwegii zawarte w tym zbiorze, określane terminem „dirty realizm”, opowiadają o życiu młodych ludzi i relacjach między nimi.
Kolejną książką Andreassena była powieść "Barringer" z 1999. Autor opisuje w niej podobne środowisko, skupiając się na losach dwudziestokilkuletniego Matiasa. Tytuł książki odnosi się do amerykańskiego pisarza Daniela Moreau Barringera, który twierdził, że słynny krater w Arizonie powstał w wyniku uderzenia meteorytu, a nie wybuchu wulkanu. U Andreassena krater i siły wokół niego zgromadzone stają się ważnym leitmotivem powieści.

</doc>
<doc id="1045368" url="https://pl.wikipedia.org/wiki?curid=1045368" title="Butla Woulffa">
Butla Woulffa



</doc>
<doc id="1045370" url="https://pl.wikipedia.org/wiki?curid=1045370" title="Butla Woulfa">
Butla Woulfa



</doc>
<doc id="1045372" url="https://pl.wikipedia.org/wiki?curid=1045372" title="Michèle Mercier">
Michèle Mercier

Michèle Mercier, właśc. Jocelyne Yvonne Renée Mercier (ur. 1 stycznia 1939 w Nicei) – francuska aktorka filmowa.
Współpracowała z takimi reżyserami jak François Truffaut, Jean-Pierre Melville, Jacques Deray, Dino Risi, Mario Monicelli, Mario Bava, Peter Collinson i Ken Annakin. Jej głównymi partnerami w pracy byli Marcello Mastroianni, Vittorio Gassman, Jean-Paul Belmondo, Jean Gabin, Charles Aznavour, Robert Hossein, Charles Bronson, Tony Curtis oraz Charlton Heston. 
Pojawiła się w ponad 50 filmach. Znana z roli Angeliki w serii filmów "Markiza Angelika", "Piękna Angelika", "Angelika i król", "Angelika wśród piratów" i "Angelika i sułtan".
Cytaty.
„Kiedy ludzie rozmawiają ze mną, zawsze wracają do "Angélique", ale ja grałam także 50 innych kobiet. Bardzo długo starałam się o niej zapomnieć. Ale teraz postrzegam ją jako młodszą siostrę, która jest zawsze przy mnie i nauczyłam się z nią żyć.”

</doc>
<doc id="1045374" url="https://pl.wikipedia.org/wiki?curid=1045374" title="Nie tracę wiary">
Nie tracę wiary

Nie tracę wiary – utwór zespołu IRA pochodzący z szóstej płyty "Ogrody". Kompozycja została zamieszczona na piątym miejscu na płycie, trwa 2 minuty i 57 sekund i jest najkrótszym utworem znajdującym się na płycie.
Tekst utworu opowiada o człowieku który czuje się zagubiony, nie traci jednak wiary, myśli o miłości. Pragnie aby zawsze świat był dobry. Postanawia porzucić swą nienawiść, pragnie pokonać swój lęk. Autorem tekstu oraz kompozytorem utworu jest gitarzysta Kuba Płucisz. Obok utworu "Jeden", są to jedyne kompozycje Płucisza na płycie. Kompozycja utrzymana jest w lżejszym rockowym brzmieniu, połączonym z solówką gitarową w wykonaniu gitarzysty Piotra Łukaszewskiego.
Utwór bardzo rzadko grany był podczas trasy promującej płytę na przełomie września i października 1995 roku. Podobnie jak i większość utworów z płyty, nie odniosła żadnego sukcesu. Utwór w ogóle nie jest obecnie grany na koncertach grupy.
Twórcy.
IRA
Produkcja

</doc>
<doc id="1045376" url="https://pl.wikipedia.org/wiki?curid=1045376" title="Don’t Bore Us, Get to the Chorus!">
Don’t Bore Us, Get to the Chorus!

Don’t Bore Us, Get to the Chorus! – płyta szwedzkiego duetu Roxette wydana 30 października 1995 – składanka największych przebojów z 4 nowymi piosenkami. W Polsce album ten sprzedał się w ponad 100 tys. nakładzie, co przy obecnych kryteriach, oznacza iż jest platynową płytą. Album wydany został również w wersji VHS nakładem Picture Music International (licencja EMI Svenska AB) pt. "Don’t Bore Us, Get to the Chorus! – Roxette’s Greatest Video Hits". W 2000 roku została wydana amerykańska wersja płyty ze zmienioną okładką i z trzema innymi piosenkami „Church of Your Heart”, „Wish I Could Fly” i „Stars”. Jest to najlepiej sprzedająca się kompilacja zespołu. Nakład wyniósł 6 milionów egzemplarzy.

</doc>
<doc id="1045378" url="https://pl.wikipedia.org/wiki?curid=1045378" title="Parafia św. Zygmunta w Kleszczelach">
Parafia św. Zygmunta w Kleszczelach

Parafia pw. św. Zygmunta w Kleszczelach – parafia rzymskokatolicka należąca do dekanatu Hajnówka, diecezji drohiczyńskiej, metropolii białostockiej.
Historia.
Erygowana w 1533 roku przez biskupa łuckiego na wyraźne polecenie króla Zygmunta I Starego, który to jednocześnie dokumentem z 20 marca 1533 uposażył kościół w ziemie i dochody z dziesięcin. Wkrótce potem wzniesiono pierwszy drewniany kościół pw. Przemienienia Pańskiego, Wniebowzięcia NMP i św. Zygmunta Męczennika. Przetrwał on ponad sto lat do czasu najazdu moskiewskiego pod koniec 1659 roku, gdy został spalony razem z plebanią. Naprzeciw unickiej świątyni pw. św. Mikołaja, w 1723 roku został wzniesiony kolejny drewniany kościół, staraniem proboszcza ks. Jana Chrościewicza (zm. 1757). Konsekracji w 1726 roku dokonał biskup łucki ks. Stefan Rupniewski (1671–1731).
W ramach represji po upadku Powstania styczniowego, w dniu 5 września 1865 roku Rosjanie zamknęli prywatną kaplicę w majątku Kruhłe, a 30 czerwca 1866 roku zamknięto kościół w Kleszczelach, którego beneficjum, 5 dzwonów i trzy obrazy przejęli prawosławni. Przy użyciu materiałów z rozebranego kościoła katolickiego w 1872 roku na dawnym miejscu kościoła rozpoczęto budowę cerkwi prawosławnej pw. Zaśnięcia NMP.
W 1906 roku wznowiła działalność parafia w Kleszczelach i już rok później na nowo zakupionym placu wierni rozpoczęli budowę nowej świątyni, którą poświęcono 27 lipca 1910 roku. W 1923 roku zbudowano drewnianą dzwonnicę.
Obszar parafii.
Miejscowości i ulice.
Aktualnie w granicach parafii znajdują się miejscowości:

</doc>
<doc id="1045379" url="https://pl.wikipedia.org/wiki?curid=1045379" title="Cerva">
Cerva



</doc>
<doc id="1045380" url="https://pl.wikipedia.org/wiki?curid=1045380" title="Niespokojna dusza">
Niespokojna dusza

Niespokojna dusza – utwór zespołu IRA pochodzący z szóstej płyty "Ogrody". Kompozycja została zamieszczona na szóstej pozycji na krążku, trwa 3 minuty i 58 sekund i jest jednym z krótszych utworów znajdujących się na płycie.
Tekst utworu adresowany jest do młodych osób, opowiada o młodości i niespokojnej duszy. Tekst zachęca młodego odbiorcę aby nie zatrzymywał się, tylko wykorzystał jak najlepiej swoją młodość, gdyż ma ją tylko raz. Autorem tekstu jest wokalista Artur Gadowski, kompozytorem utworu jest gitarzysta Piotr Łukaszewski. Utwór utrzymany jest w ostrym i dynamicznym rockowym brzmieniu, połączonym z solówką gitarową.
Twórcy.
IRA
Produkcja

</doc>
<doc id="1045381" url="https://pl.wikipedia.org/wiki?curid=1045381" title="Hrabstwo Chisago">
Hrabstwo Chisago

Hrabstwo Chisago ze stolicą w Center City znajduje się we wschodniej części stanu Minnesota, USA. Według danych z roku 2005 zamieszkuje je 49 400 mieszkańców, z czego 97,21% stanowią biali. Nazwa hrabstwa wywodzi się znajdującego się na jego terenie jeziora Chisago.
Warunki naturalne.
Hrabstwo zajmuje obszar 1146 km² (442 mi²), z czego 1082 km² (418 mi²) to lądy, a 64 km² (25 mi²) wody. Graniczy z 7 innymi hrabstwami:
Demografia.
Według spisu z 2000 roku hrabstwo zamieszkuje 41 101 osób, które tworzą 14 454 gospodarstw domowych oraz 11 086 rodzin. Gęstość zaludnienia wynosi 38 osób/km². Na terenie hrabstwa jest budynków mieszkalnych o częstości występowania wynoszącej 14budynki/km². Hrabstwo zamieszkuje 97,21% ludności białej, 0,51% ludności czarnej, 0,45% rdzennych mieszkańców Ameryki, 0,7% Azjatów, 0,03% mieszkańców Pacyfiku, 0,31% ludności innej rasy oraz 0,8% ludności wywodzącej się z dwóch lub więcej ras, 1,15% ludności to Hiszpanie, Latynosi lub inni. Pochodzenia niemieckiego jest 31,3% mieszkańców, 18,1% szwedzkiegonorweskiego, 11,3% norweskiego, a 6,9% irlandzkiego.
W hrabstwie znajduje się 14 454 gospodarstw domowych, w których 41,0% stanowią dzieci poniżej 18. roku życia mieszkający z rodzicami, 64,5% małżeństwa mieszkające wspólnie, 8% stanowią samotne matki oraz 23,3% to osoby nie posiadające rodziny. 18,4% wszystkich gospodarstw domowych składa się z jednej osoby oraz 7,4% żyję samotnie i jest powyżej 65. roku życia. Średnia wielkość gospodarstwa domowego wynosi 2,79 osoby, a rodziny 3,18 osoby.
Przedział wiekowy populacji hrabstwa kształtuje się następująco: 30,2% osób poniżej 18. roku życia, 7,1% pomiędzy 18. a 24. rokiem życia, 32,2% pomiędzy 25. a 44. rokiem życia, 20,7% pomiędzy 45. a 64. rokiem życia oraz 9,8% osób powyżej 65. roku życia. Średni wiek populacji wynosi 34 lata. Na każde 100 kobiet przypada 103,9 mężczyzn. Na każde 100 kobiet powyżej 18. roku życia przypada 101,7 mężczyzn.
Średni dochód dla gospodarstwa domowego wynosi 52 012 dolarów, a średni dochód dla rodziny wynosi 57 335 dolarów. Mężczyźni osiągają średni dochód w wysokości 40 743 dolarów, a kobiety 27 653 dolarów. Średni dochód na osobę w hrabstwie wynosi 21 013 dolarów. Około 3,2% rodzin oraz 5,1% ludności żyje poniżej minimum socjalnego, z tego 5,4% poniżej 18 roku życia oraz 8% powyżej 65. roku życia.

</doc>
<doc id="1045382" url="https://pl.wikipedia.org/wiki?curid=1045382" title="Joseph Kanofsky">
Joseph Kanofsky

Joseph Kanofsky – rabin chasydzki z ruchu Chabad-Lubawicz, doktor literatury porównawczej, w latach 2001–2006 dyrektor Fundacji Ronalda S. Laudera w Polsce, wykładowca.
Joseph Kanofsky pochodzi z Tacoma w stanie Waszyngton, a obecnie mieszka w Toronto. W latach 1986–1998 studiował literaturoznawstwo porównawcze na Boston University. Magisterium zrobił z chrześcijańskiej interpretacji filozofii Abrahama Joshuy Heschela, a doktorat z twórczości Franza Kafki i Nachmana z Bracławia. W latach 1998–2001 odbył studia rabiniczne na Rabbinical College of America. Był osobistym sekretarzem Eliego Wiesela, działał w fundacji Wexner Graduate Fellow. W latach 2004–2009 pracował jako konsultant programu edukacyjnego w UJA–Federation of Greater Toronto. Od lipca 2009 jest rabinem gminy Kehillat Shaarei Torah w Toronto.
Joseph Kanofsky jest żonaty, ma pięciu synów i córkę.

</doc>
<doc id="1045383" url="https://pl.wikipedia.org/wiki?curid=1045383" title="Uniwersytet Edynburski">
Uniwersytet Edynburski

Uniwersytet Edynburski () – publiczna uczelnia założona w Edynburgu w 1582 roku. 
W latach 1941–1949 w uczelni działał Polski Wydział Lekarski kształcący kadry medyczne dla potrzeb Polskich Sił Zbrojnych w Wielkiej Brytanii.
Absolwenci.
Uniwersytet Edynburski ukończyli:
Nobliści.
Z Uniwersytetem związani są również nobliści:

</doc>
<doc id="1045385" url="https://pl.wikipedia.org/wiki?curid=1045385" title="Uniwersytet w Edynburgu">
Uniwersytet w Edynburgu



</doc>
<doc id="1045386" url="https://pl.wikipedia.org/wiki?curid=1045386" title="Cmentarz w Trzepowie">
Cmentarz w Trzepowie

Cmentarz w Trzepowie – rzymskokatolicki cmentarz należący do parafii św. Aleksego. Cmentarz położony jest przy ulicy Sierpeckiej, zajmuje powierzchnię 2 ha. Jest to cmentarz typowo wiejski i ogrodzony.
Najstarsze mogiły pochodzą z lat 1920–1925, natomiast starsze grobowce, pochodzące z początków XX w. można znaleźć na terenie wokół kościoła parafialnego. Jest tu miejsce pochówku Leokadii Bergerowej (1890–1933), założycielki Szkoły Rolniczej w Trzepowie i Anny Wladichówny, zmarłej w 1937 roku, dyrektora Szkoły Rolniczej w Trzepowie w latach 1933–1937.
Szkoła Rolnicza w Trzepowie w 1993 roku obchodziła jubileusz 70-lecia. W roku 1930 mieszkańcy Trzepowa ufundowali tablicę pamiątkową ku czci poległych w wojnie 1920 roku:
Polegli w obronie Ojczyzny odbierając z granic Polski nawałę bolszewicką w latach 1918-1920 Świtalski Franciszek, Stawicki Józef z Trzepowa
Na cmentarzu znajduje się także kilka nowych płyt nagrobnych, a wśród nich ku czci Zdzisława Musiała (1926–1986), znanego lokalnie lekarza weterynarii.

</doc>
<doc id="1045389" url="https://pl.wikipedia.org/wiki?curid=1045389" title="Tiantai Deshao">
Tiantai Deshao

Tiantai Deshao (chiń. 天台德韶 pinyin "Tiāntái Désháo"; kor. 천태덕소 "Ch’ont’ae Tŏkso"; jap. "Tendai Tokushō"; wiet. "Thiên Thai Đức Thiều"; ur. 891, zm. 972) – chiński mistrz chan, jeden z głównych mistrzów szkoły chan fayan, uważany za jej drugiego patriarchę.
Życiorys.
Deshao pochodził z okolicy Longquan w Chuzhou (prow. Zhejiang). Jego rodowym nazwiskiem było Chen. Opuścił dom rodzinny w wieku 15 lat, po spotkaniu z tajemniczym hinduskim mnichem buddyjskim, który przekonał go do wstąpienia do klasztoru.
W wieku 17 lat rozpoczął praktykę w klasztorze Longgui (Powracającego Smoka) w Chuzhou. Pełną mnisią ordynację przyjął w rok później w klasztorze Kaiyuan w Xinzhou. Po ceremonii wędrował do wielu klasztorów. Spotkał mistrza chan Touziego Datonga (819–914), u którego rozpoczął się jego rozwój na ścieżce chan. Jego następnym mistrzem chan został Longya Judun (835–923) ze szkoły caodong.
"Chuandeng lu" (Księga przekazu lampy) informuje, że odwiedził w sumie 54 mistrzów chan. Być może najważniejsza dla niego była praktyka w drodze, wędrówka, pielgrzymka. Jednak Deshao osiągnął oświecenie dopiero w trakcie mowy Dharmy mistrza Fayana Weiyi. Pewien mnich zadał Fayanowi pytanie "Co jest ostatecznym źródłem nauk Szóstego Patriarchy"? Fayan odpowiedział prosto "Ostateczne źródło nauk Szóstego Patriarchy". Mnich wycofał się ogłupiały, ale Deshan osiągnął oświecenie. W trakcie spotkania z Fayanem, ten przepowiedział mu "Później zostaniesz nauczycielem władcy i osiągniesz sławę porównywalną z tą Patriarchów"
Początkowo Deshao przebywał w klasztorzez Baisha (Białych Piasków) na górze Tiantai. W tym czasie książę Zhongyi, przyszły władca Wuyue, przejął we władanie prefekturę Taizhou, do której należała góra Tiantai. Deshao został zaproszony przez Zhongyiego na rozmowę o buddyzmie i obustronne kontakty zostały nawiązane.
Oto jak zaczęła się sprawdzać "przepowiednia" Fayana. W 947 r. zmarł w wieku 19 lat dotychczasowy władca Wuyue Zhongxian. Przez niecały następny rok władcą był jego brat Zhongxun. W 948 r. 19-letni Zhongyi posłuchał rad swego doradcy mistrza chan 57-letniego Deshao i przejął władzę, którą utrzymał aż do 978 r. Jego rządy doprowadziły cały region do niezwykłego rozkwitu gospodarczego, religijnego i kulturalnego.
Deshan natychmiast został mianowany Nauczycielem Narodowym (chiń. guoshi), którym był już do końca swego życia. Ścisłe związki władcy państwowego i władcy religijnego stały się filarem dobrobytu państwa Wuyue. Wsparcie państwa doprowadziło buddyzm w tym rejonie do wspaniałego rozkwitu.
Mnich szkoły tiantai Huiji (919–987) przekonał z kolei samego Deshao o potrzebie przywrócenia naukom szkoły tiantai poprzedniej wielkości. Deshao zaaprobował to, a ponieważ teksty szkoły w Chinach uległy zniszczeniu podczas prześladowań w połowie IX wieku, wysłał mnichów do królestwa Silli (Korea). Ożywienie góry Tiantai jako centrum nauk tiantai było jednak krótkotrwałe. Nauki te rozkwitły tu dzięki takim nauczycielom jak Zhili (960–1028) i Zunshi (964–1032). Gdy ten drugi przeniósł się do Hangzhou, właśnie tam utworzyło się nowe centrum szkoły tiantai, a oryginalne na górze Tiantai znów podupadło.
Nauczanie Deshao najpewniej było typowe dla szkoły fayan. Oświecenie, którego nie można wyrazić, nie jest wcale oświeceniem, tylko szarlatanerią.
Uczniowie i ocena działalności mistrza.
Według "Jingde chuandeng lu" z 75 spadkobierców Dharmy w 10 pokoleniu od mistrza chan Qingyuana Xingsiego (ucznia 6 Patriarchy Huinenga) aż 49 było uczniami Deshao. Była to liczba imponująca, świadcząca o tym, że mistrz należał do jednego z najbardziej efektywnych nauczycieli chanu w historii. Rokowało to dobrze dalszemu rozwojowi szkoły fayan. Jednak w pokoleniu 11 (wnuki w Dharmie Deshao) liczba spadkobierców zmalała do pięciu. Z tej piątki, 2 mistrzów: Fuyang Zimeng i Zhaoming Jin, było uczniami Yongminga Yanshou, a tylko jeden – Changshou Faqi (912–1000) – ma informacje o sobie w "Chuandeng lu".
Działalność mistrza Deshao doprowadziła rozkwit buddyzmu w państwie Wuyue do niebywałego poziomu. Rozwój tradycji fayan wydawał się być niczym niezagrożony. Ponieważ wszelkie informacje w "Chuandeng lu" związane ze szkołą kończą się w momencie wydania dzieła w roku 1004, badacze nie dysponują faktami. Jednak można przypuszczać, że los szkoły splótł się z losem państwa. Tradycja ta otrzymywała wsparcie państwowe i ewidentnie od niego została uzależniona. Gdy państwo Wuyue opadło, pozbawiona wsparcia państwowego szkoła fayan – upadła także.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1045390" url="https://pl.wikipedia.org/wiki?curid=1045390" title="Levi Leipheimer">
Levi Leipheimer

Levi Leipheimer (ur. 24 października 1973 w Butte, Montana) – amerykański kolarz szosowy, brązowy medalista olimpijski. Nie startuje od 2013, jego ostatnią drużyną była Omega Pharma-Quick Step. Wcześniej jeździł w holenderskiej ekipie Rabobank, niemieckiej Gerolsteiner, amerykańskiej Discovery Channel Pro Cycling Team, kazachskiej Team Astana i amerykańskiej Team RadioShack. Wyróżnia się dobrą jazdą w górach i w jeździe indywidualnej na czas.
Kariera.
Levi zaczynał swoją karierę w 1998, w ekipie Saturn. W 2000 Amerykanin trafił do US Postal, gdzie ścigał się do 2002. Podczas pobytu przy boku Lance'a Armstronga Leipheimer znacznie poprawił swoje umiejętności jazdy w górach oraz jazdy na czas. Potwierdzeniem wzrostu umiejętności amerykańskiego kolarza było bardzo dobre 3. miejsce w generalnej klasyfikacji Vuelta a España. Co więcej, Leipheimer okazał się lepszy nawet od lidera zespołu na hiszpański wyścig – Roberto Herasa, który był ostatecznie czwarty.
Pobyt w US Postal nie trwał jednak zbyt długo, bo już w 2002 Levi przeniósł się do holenderskiej ekipy Rabobank. W holenderskiej drużynie został liderem na Tour de France, gdzie uplasował się na przyzwoitej 8. pozycji. W kolejnych latach na francuskim wyścigu nie spełnił do końca pokładanych w nim oczekiwań i nie poprawił już wyniku uzyskanego w 2002.
Lata 2005-2006 Amerykanin spędził w niemieckiej ekipie Gerolsteiner. Popularni "Mineralni" powierzyli mu również rolę lidera na Tour de France. W 2005, w ramach przygotowań na Wielkiej Pętli zajął 2. miejsce w klasyfikacji końcowej Tour de Georgia, gdzie pokonał go tylko jego młodszy rodak Tom Danielson. Podczas czerwcowego Critérium du Dauphiné Libéré zaprezentował bardzo dobrą formę i ostatecznie uplasował się na wysokiej 3. pozycji. W obliczu dobrej dyspozycji prezentowanej tuż przed Tourem stał się jednym z faworytów do zajęcia miejsca na podium w Paryżu. Levi na podium ostatecznie nie stanął, ale mimo wszystko i tak zaprezentował się dobrze, i zajął w końcowej klasyfikacji 6. miejsce. W sierpniu wygrał cały wyścig Deutschland Tour.
W 2006 wszystko układało się po myśli amerykańskiego kolarza. Podczas czerwcowego Critérium du Dauphiné Libéré, podobnie jak rok wcześniej zaprezentował bardzo dobrą formę, tyle że teraz stanął na najwyższym stopniu podium. Tuż przed startem Tour de France 2006 wybuchła słynna dopingowa afera Operación Puerto, w którą zamieszani byli wielcy faworyci Touru – Ivan Basso, Jan Ullrich, Francisco Mancebo oraz wielu zawodników Liberty Seguros, w związku z czym na starcie nie mógł stanąć również Aleksander Winokurow. Z powodu wykluczenia tylu faworytów Levi Leipheimer stał się jednym z głównych pretendentów do wygrania wyścigu. Podczas pierwszej czasówki Levi poniósł jednak olbrzymie straty i zaprzepaścił swoje wielkie szanse na końcowy sukces. Co prawda na kolejnych etapach prezentował się już znacznie lepiej, ale pozwoliło mu to zająć dopiero 13. miejsce w końcowej klasyfikacji Touru.
Po paru latach spędzonych w europejskich ekipach Levi przeniósł się do Discovery Channel Pro Cycling Team, gdzie po raz kolejny miał zostać liderem na Tour de France. Na początku sezonu wygrał na swej ojczystej ziemi Tour of California, wygrywając przy tym dwie czasówki. W ramach przygotowań na lipcowego Tour de France notował kolejne dobre wyniki – wygrał m.in. dwa etapy podczas Tour de Georgia. Został również mistrzem USA w wyścigu ze startu wspólnego. Na Tour de France co prawda udało mu się wreszcie wspiąć na podium (zajął 3. miejsce – było to do tej pory najlepsze osiągnięcie Amerykanina na Tourze), ale główną gwiazdą drużyny Discovery był nie on, a zwycięzca całego wyścigu Hiszpan Alberto Contador. Swoją dobrą lokatę na Tourze Leipheimer udokumentował podczas ostatniej czasówki, którą wygrał. W sierpniu forma nadal nie opuszczała Amerykanina, co pozwoliło mu zająć 2. miejsce w klasyfikacji końcowej Deutschland Tour.
Po sezonie 2007 przestała istnieć dotychczasowa drużyna Leipheimera, dlatego podobnie jak wielu jego kolegów z ekipy postanowił przenieść się do ekipy Team Astana, gdzie miał być jednym z trójki liderów, obok Alberto Contadora i Andreasa Klödena. Drużyna Team Astana nie została zaproszona na Tour de France, dlatego też Amerykanin zdecydował się na start w Giro d'Italia, w którym zajął dopiero 18. miejsce. Z dużo lepszej strony pokazał się na czerwcowym Critérium du Dauphiné Libéré, gdzie wygrał prolog i zajął 3. miejsce.
Od 2010 reprezentował barwy Team RadioShack, z którym wygrał Tour de Suisse 2011, a w 2012 – po rozwiązaniu tego teamu – dołączył do Omega Pharma-Quick Step.
Obecnie mieszka w Santa Rosa w Kalifornii.

</doc>
<doc id="1045392" url="https://pl.wikipedia.org/wiki?curid=1045392" title="Nini Roll Anker">
Nini Roll Anker

Nini Roll Anker (ur. 3 maja 1873 w Molde, zm. 20 maja 1942 w Asker) − norweska pisarka.
Wychowana w rodzinie sędziego, parlamentarzysty i późniejszego ministra Ferdinanda Rolla. W 1892 roku wyszła za mąż za właściciela ziemskiego Petera Ankera. W czasie swego małżeństwa zaangażowała się w poprawę losu pracowników związanych z dobrami ziemskimi Ankera. Efektem tego zaangażowania jest jej najbardziej znana książka "Den som henger i en tråd" ("Ta, która wisi na nitce") opowiadająca o losach ubogiej szwaczki pracującej ciężko w fabryce odzieży.
W utworach Nini Roll Anker odnaleźć można nawiązania do twórczości dziewiętnastowiecznej pisarki Camilli Collett. Podobnie jak Camilla Collett podejmowała ona problem małżeństwa z rozsądku z człowiekiem, którego nie darzy się uczuciem. Wiele wskazuje na to, że czerpała tu z własnych doświadczeń. W 1907 roku rozwiodła się z Peterem Ankerem i w 1910 roku wyszła za mąż za jego kuzyna, Johana Ankera. Był on wielką miłością jej życia i dzięki niemu kariera pisarska Nini Roll Anker nabrała rozmachu.
Roll Anker przyjaźniła się z jedną z największych norweskich pisarek Sigrid Undset, pozostawiając po sobie dzienniki, w których wiele miejsca poświęca pisarce, a także obszerną korespondencję z przyjaciółką.

</doc>
<doc id="1045396" url="https://pl.wikipedia.org/wiki?curid=1045396" title="Język palijski">
Język palijski



</doc>
<doc id="1045397" url="https://pl.wikipedia.org/wiki?curid=1045397" title="Abbadie">
Abbadie



</doc>
<doc id="1045398" url="https://pl.wikipedia.org/wiki?curid=1045398" title="Minimalny model supersymetryczny">
Minimalny model supersymetryczny



</doc>
<doc id="1045399" url="https://pl.wikipedia.org/wiki?curid=1045399" title="Barwy pansłowiańskie">
Barwy pansłowiańskie

Barwy pansłowiańskie – kolorami panslawizmu są czerwień, błękit i biel. Barwy te widnieją na flagach większości krajów słowiańskich oraz tych krajów, w których narody słowiańskie lub słowiańskojęzyczne stanowią większość. Mają one symbolizować postulowaną przez panslawizm koncepcję wspólnego rodowodu Słowian. Barwy te zostały przyjęte podczas I zjazdu wszechsłowiańskiego w Pradze w 1848.
Flagi z barwami pansłowiańskimi.
Powstałe z barw pansłowiańskich.
Flagi należące do państw istniejących i nieistniejących oraz do grup etnicznych i prowincji utworzone z barw pansłowiańskich:
Obecna Flaga Czech zawiera wszystkie barwy pansłowiańskie, jednak jej geneza jest zasadniczo inna. Są to historyczne barwy Czech – biała i czerwona, które dopiero w 1920 roku, we fladze Czechosłowacji, zostały uzupełnione o niebieską pochodzącą z barw Słowacji. Geneza pansłowiańska jest więc w tym przypadku pośrednia, jakkolwiek poparcie dla ruchu pansłowiańskiego w Czechach mogło być dodatkowym czynnikiem w wyborze barw państwowych. Obecna flaga Czech w zasadzie straciła ten pośredni rodowód, gdyż kolor niebieski stanowi w niej nawiązanie do barw Moraw, które nie mają pansłowiańskiej genezy.
Inne flagi.
Flaga Polski i tradycyjna flaga Białorusi zawierają wprawdzie dwie z barw pansłowiańskich (białą i czerwoną), jednak są dużo starsze niż ruch panslawistyczny, pochodzą bowiem jeszcze ze średniowiecza i nawiązują do historycznych herbów Polski i Wielkiego Księstwa Litewskiego. Barwy pansłowiańskie posiadał sztandar oddziałów Rządu Narodowego w okresie Powstania Styczniowego. Miał symbolizować on jedność Polski, Litwy i Rusi w walce o wolność.
Flaga Białorusi obowiązująca od 1995 wywodzi się z Flagi Białoruskiej SRR. Flaga Ukrainy zawiera z kolei kolor błękitny, jednak również on nie ma związku z ruchem pansłowiańskim – barwy Ukrainy także wywodzą się ze średniowiecza i nawiązują do herbu Księstwa Halicko-Wołyńskiego, a bywają też interpretowane jako błękitne niebo nad polami zboża. Ponadto odcień niebieskiego na fladze Ukrainy jest wyraźnie jaśniejszy od tego znajdującego się na flagach wywodzących się z barw pansłowiańskich.
Flaga Czarnogóry była niegdyś wzorowana na fladze wszechsłowiańskiej (w układzie podobnym do flagi Serbii z tym wyjątkiem, że błękit miał jaśniejszy odcień), zmieniono ją jednak w 2004 roku. Czerwień w obecnej fladze Czarnogóry nie ma związku z ruchem pansłowiańskim (pochodzi ze sztandaru wojennego z okresu Księstwa Czarnogóry), podobnie jak we fladze Macedonii Północnej, której barwy pochodzą z czasów Republiki Kruszewskiej.
Kolory czerwień, błękit i biel, które symbolizują wolność i rewolucyjne ideały, widnieją także na flagach wielu innych państw, np. Holandii, Luksemburga, Francji czy Wielkiej Brytanii. Można znaleźć także te barwy na niektórych flagach jednostek administracyjnych w Federacji Rosyjskiej niemających słowiańskich korzeni. Tym samym mają one być demonstracją związku z Rosją i oddania jej.

</doc>
<doc id="1045401" url="https://pl.wikipedia.org/wiki?curid=1045401" title="Santa Susana">
Santa Susana



</doc>
<doc id="1045406" url="https://pl.wikipedia.org/wiki?curid=1045406" title="Djalminha">
Djalminha

Djalminha właściwie Djalma Feitosa Dias (ur. 9 grudnia 1970 w São Paulo) – były brazylijski piłkarz. Grał na pozycji ofensywnego pomocnika w CR Flamengo i Deportivo La Coruña.
Nagrodzony Bola de Ouro (Brazylijska Złota Piłka) w 1996.
Rozegrał 14 meczów w reprezentacji Brazylii.

</doc>
<doc id="1045407" url="https://pl.wikipedia.org/wiki?curid=1045407" title="Jean-Jacques Blaise d’Abbadie">
Jean-Jacques Blaise d’Abbadie

Jean-Jacques Blaise d’Abbadie (ur. 4 lutego 1726 w Audaux, zm. 4 lutego 1765 w Nowym Orleanie) – francuski gubernator Luizjany od 1763 do 1765 roku, następca Louisa Billouarta, poprzednik Charlesa Philippe’a Aubry’ego. Pochowany w bazylice katedralnej św. Ludwika w Nowym Orleanie.

</doc>
<doc id="1045408" url="https://pl.wikipedia.org/wiki?curid=1045408" title="Iluzja (utwór)">
Iluzja (utwór)

Iluzja - utwór zespołu pochodzący z debiutanckiej płyty "IRA" wydanej w grudniu 1989 roku. Został zamieszczony na ósmej pozycji na krążku, trwa 4 minuty i 9 sekund i jest jednym z dłuższych utworów znajdujących się na płycie.
Brzmienie utworu jest zachowane w spokojniejszym rockowym klimacie, połączonym z dźwiękami fortepianu, oraz melodyjną solówką gitarową. Kompozytorem utworu był gitarzysta grupy Kuba Płucisz, tekst natomiast napisał wokalista Artur Gadowski. Utwór był nagrywany już dużo wcześniej. W lutym 1988 roku w Radiu Kielce, oraz w kwietniu 1989 roku w studiu S-4 pod okiem Jarosława Regulskiego. Kompozycja była grana podczas trasy promującej płytę, oraz podczas trasy zespołu po byłym ZSRR na przełomie kwietnia i maja 1990 roku. Nie odniosła jednak żadnego znaczącego sukcesu i przestała być grana na koncertach zespołu.

</doc>
<doc id="1045413" url="https://pl.wikipedia.org/wiki?curid=1045413" title="Bill Hayden">
Bill Hayden

Bill Hayden (właściwie William George Hayden, ur. 23 stycznia 1933 w Ipswich) – australijski polityk, w latach 1983-1988 minister spraw zagranicznych, a następnie w latach 1989-1996 gubernator generalny Australii.
Życiorys.
Wczesna kariera polityczna.
Po ukończeniu katolickiej szkoły średniej, Hayden podjął pracę w policji, równocześnie studiując ekonomię. Z czasem stał się aktywnym działaczem Australijskiej Partii Pracy (ALP) i w 1961 został wybrany z jej ramienia do Izby Reprezentantów, pokonując w jednomandatowym okręgu ówczesnego ministra zdrowa. W 1972 został ministrem zabezpieczenia społecznego i kierował pracami nad wdrożeniem pierwszego w historii Australii powszechnego systemu ubezpieczeń zdrowotnych. W 1975 stał krótko na czele resortu finansów, po czym wraz z całą ALP przeszedł do opozycji.
Lider ALP i minister spraw zagranicznych.
W 1977 został wybrany na lidera swojej partii i poprowadził ją do wyborów w 1980, które jednak po raz kolejny przegrała z liberałami. Stopniowo w partii wyrastał mu bardzo silny konkurent w postaci Boba Hawke’a. W lutym 1983 Hayden został ostatecznie zmuszony do rezygnacji na rzecz Hawke’a, pod którego wodzą partia wygrała przedterminowe wybory zaledwie miesiąc później. Nie ukrywał swojego głębokiego rozczarowania, że to Hawke został premierem, a nie on. Stwierdził m.in., iż „w takiej sytuacji nawet pies mógłby poprowadzić ALP do zwycięstwa”. Niejako na pocieszenie został szefem australijskiej dyplomacji. Dał się poznać na tym stanowisku jako zwolennik zacieśniania więzów Australii z jej azjatyckimi sąsiadami. Był jednym z pierwszych czołowych polityków, którzy otwarcie mówili, że utrzymanie mocno europejskiego charakteru australijskiego społeczeństwa jest na dłuższą metę niemożliwe.
Gubernator generalny Australii.
Po wyborach z 1987, Hawke zaproponował mu funkcję gubernatora generalnego, co miało stanowić formę niezwykle godnego pożegnania się z bieżącą polityką. Hayden zgodził się, ale poprosił o trochę czasu - ostatecznie było to 18 miesięcy. W tym czasie zrzekł się mandatu parlamentarnego, wystąpił z partii i starał się zbudować nowy, apolityczny wizerunek, godny formalnie pierwszej osoby w państwie. Objął urząd w 1989 i pełnił go przez siedem lat. Nie wzbudzał na tym stanowisku większych emocji. Problemem okazała się jedynie jego deklaracja, iż jako prawdziwy lewicowiec nigdy nie przyjmie żadnego odznaczenia państwowego. Tymczasem wszyscy nowo powoływani gubernatorzy generalni są automatycznie dekorowani Orderem Australii, najwyższym odznaczeniem państwowym w tym kraju, ponieważ z urzędu pełnią funkcję kanclerzy jego kapituły. Ostatecznie odebrał order, lecz jako pierwszy w historii gubernator generalny nie przyjął tytułu szlacheckiego.
Późniejsze życie.
Po odejściu ze stanowiska pozostał czynnym uczestnikiem australijskiego życia publicznego. W 1998 opublikował wiele szczegółów życia prywatnego byłego premiera Paula Keatinga, którego uważał za głównego architekta swojego obalenia z funkcji szefa partii. W referendum w sprawie przyjęcia republiki w 1999 opowiedział się za pozostaniem przy monarchii.
Bill Hayden deklarował się jako ateista, jednak 9. września 2018 roku przyjął chrzest w kościele rzymskokatolickim św. Marii w Ipswich, niedaleko Brisbane. W rozmowie z pismem „Catholic Leader” wyraził nadzieję, że „jego wiara zainspiruje tych, którzy są zasmuceni obecnym kryzysem w Kościele”.

</doc>
<doc id="1045416" url="https://pl.wikipedia.org/wiki?curid=1045416" title="Jewgienij Pietrow (pisarz)">
Jewgienij Pietrow (pisarz)

Jewgienij Pietrowicz Pietrow (ros. Евгений Петрович Петров, właśc. Jewgienij Pietrowicz Katajew, ros. Евгений Петрович Катаев; ur. w Odessie, zm. 2 lipca 1942, zestrzelony nad obwodem rostowskim) – radziecki pisarz i publicysta. Brat Walentina Katajewa.
Życiorys.
Pochodził z odeskiej rodziny nauczycielskiej. W 1920 roku ukończył gimnazjum i rozpoczął pracę w Ukraińskiej Agencji Telegraficznej. Następnie był inspektorem Wydziału Kryminalnego. W 1923 roku przeniósł się do Moskwy, gdzie współpracował najpierw z czasopismem "Czerwona papryka" a potem "Syrena". W tym ostatnim poznał swojego przyszłego wieloletniego przyjaciela i współautora jego powieści – Ilję Ilfa. W roku 1927 roku rozpoczynają pracę nad swoją najsłynniejszą powieścią – "Dwanaście krzeseł". Stworzyli w niej postać Ostapa Bendera, „Wielkiego kombinatora”, która weszła do kanonu literatury jako symbol sprytu i życiowego cwaniactwa. Twórczy tandem wkrótce opublikował kolejne utwory:
W latach 1932–1937 Pietrow i Ilf pisali również razem felietony do gazety "Prawda". Współpracę przerwała śmierć Ilfa, który zmarł w Moskwie 13 kwietnia 1937.
W latach 1939–1942 Pietrow pracował nad futurystyczną powieścią "Podróż do kraju komunizmu", w którym przedstawiał Rosję Radziecką w 1963 roku. Po wybuchu wojny w 1941 roku trafił na front jako korespondent wojenny. Zginął 2 lipca 1942 roku nad terytorium obwodu rostowskiego, gdy samolot, którym wracał z Sewastopola, został strącony przez niemiecki myśliwiec.

</doc>
<doc id="1045418" url="https://pl.wikipedia.org/wiki?curid=1045418" title="Zagożdżon">
Zagożdżon

Zagożdżon – historyczna część Pionek, jedna z dwóch (obok Pionek) oryginalnych wsi, które w 1932 roku połączono w jeden organizm osadniczy, prekursor dzisiejszego miasta Pionki. Mimo że organizm osadniczy przejął nazwę od wsi Pionki, Zagоżdżon był siedmiokrotnie większy od niej w chwili połączenia obu wsi.
Zagоżdżon stanowi środkowo-północną część Pionek. Lokacja dawnej wsi Zagożdżon odpowiada rejonowi dzisiejszej ulicy Kościuszki, na południe od Zagożdżonki, jednak nowoczesne centrum Zagożdżona wykształciło się wzdłuż dzisiejszych ulic Kolejowej i Zwycięstwa, o zwartej zabudowie jedno- i dwupiętrowej, z kamienicami. Na Zagożdżonie znajduje się m.in. główna stacja kolejowa Pionek (do 1938 o nazwie "Zagożdzon") oraz Urząd (Wiejskiej) Gminy Pionki (dawniej siedziba Pionek).
Historia.
Zagоżdżon to dawniej samodzielna wieś. W 1827 roku było tu siedem domów i 83 mieszkańców, a pod koniec XIX wieku już 29 domów i 275 mieszkańców. W latach 1867–1931 należał do gminy Jedlnia w powiecie kozienickim w guberni radomskiej.
W II RP przeszedł do woj. kieleckiego. Według powszechnego spisu ludności z 1921 roku nazwa Zagоżdżon odpowiadała czterom jednostkom osadniczym. Największą z nich była wieś Zagоżdżon, licząca 710 mieszkańców. Obok niej istniały także: osada fabryczna Zagоżdżon (21 mieszkańców), osada leśna (21 mieszkańców) i osada młyńska (10 mieszkańców).
1 października 1931 utworzono wiejską gminę Pionki z części gminy Jedlnia. W jej skład weszły: a) wieś Zagożdżon z osadą młyńską Zagożdżon i terenami zajętymi przez państwową wytwórnię prochu i materiałów kruszących; b) wieś Pionki wraz z osadą młyńską Pionki; oraz c) niezabudowana miejscowość Kurdjon. Gmina przejęła nazwę od (dużo mniejszej) wsi Pionki, natomiast siedzibę ulokowano w Zagоżdżonie. Niecały rok później, 18 sierpnia 1932, nazwę Zagоżdżona zmieniono na "Pionki", co w praktyce oznaczało zespojenie Zagоżdżona z Pionkami w jedną miejscowość, obejmującą całą gminę. Jesienią 1933 roku przeprowadzono w Polsce reformę administracyjną, kiedy to zlikwidowano Zebranie Gminne, zastępując je Radą Gminy. Gmina Pionki, której obszar stanowił tylko jedną miejscowość, w myśl art. 15 ust. 4 ustawy samorządowej nie została podzielono na gromady.
Podczas II wojny światowej gminę Pionki włączono do Generalnego Gubernatorstwa (dystrykt radomski, powiat radomski), gdzie w 1943 roku liczyła aż 7362 mieszkańców.
Po wojnie w województwie kieleckim, w reaktywowanym powiecie kozienickim, jako jedyna gmina powiatu nie podzielona na gromady. W związku z reformą znoszącą gminy jesienią 1954 roku, dotychczasową gminę Pionki połączono z dotychczasową gromadą Zagożdżon-Działki (z gminy Kozienice) tworząc nową gromady Pionki. 13 listopada 1954, po zaledwie sześciu tygodniach funkcjonowania, gromadę Pionki zniesiono w związku z nadaniem jej praw miejskich, przez co Zagożdżon stał się obszarem miejskim w mieście Pionki.

</doc>
<doc id="1045420" url="https://pl.wikipedia.org/wiki?curid=1045420" title="Antoine Thomson d’Abbadie">
Antoine Thomson d’Abbadie

Antoine Thomson d’Abbadie (ur. 3 stycznia 1810 w Dublinie, zm. 19 marca 1897 w Paryżu) – francuski podróżnik, badacz i uczony (geograf, etnolog, lingwista, astronom i fizyk). Założyciel misji katolickiej wśród plemion Galla, żarliwy katolik.
Życiorys.
Jego ojciec był Francuzem, a matka Irlandką; on sam uważał się za Baska i był gorliwym badaczem oraz propagatorem kultury baskijskiej. Jego młodszym bratem był Arnaud Michel d’Abbadie. W 1818 rodzina przeniosła się do Francji. Obaj bracia otrzymali staranną edukację w zakresie nauk przyrodniczych. Antoine uczył się w Muséum national d’histoire naturelle i w Collège de France.
W 1835 wyruszył w zorganizowaną przez Akademię Francuską podróż naukową do Brazylii. Jej rezultatem była wydana wiele lat później (1873) książka "Observations relatives à la physique du globe faites au Brésil et en Éthiopie".
W wyprawie do Etiopii przygotowywanej w 1837 towarzyszył Antoine’owi młodszy brat Arnaud, który przedtem przebywał przez jakiś czas w Algierii. Wyprawa ta odbyła się w latach 1838–1848. W lutym 1838 bracia wylądowali w Massawie. Odtąd, podróżując czasem razem, czasem osobno, badali różne regiony Etiopii, także (jak Kaffa i Ennarea) najbardziej niedostępne i najmniej znane. Doświadczali wielu niespodziewanych przygód, wplątali się też w sprawy polityczne, w których zwłaszcza Antoine działał na rzecz Kościoła katolickiego i Francji. Starania d’Abbadiego i Kongregacji Rozkrzewiania Wiary doprowadziły do otwarcia w Etiopii misji katolickiej, a w 1848 wikariatu apostolskiego Galla (obecnie Harar).
Po zdobyciu wielu wartościowych informacji o geografii, geologii, archeologii i przyrodzie Etiopii, bracia powrócili do Francji w 1848 i zaczęli przygotowywać zgromadzone materiały do publikacji. Owocem badań kartograficznych i geodezyjnych Antoine’a było dzieło "Géographie de l’Éthiopie" (Paryż 1890), owocem badań językoznawczych "Dictionnaire de la langue amarinna" (słownik języka amharskiego, Paryż 1881). Między 1860 a 1873 ukazała się w Paryżu czterotomowa "Géodésie d’Éthiopie ou Triangulation d’une partie de la Haute Éthiopie", gromadząca rezultaty badań topograficznych, pełna nowych wartościowych informacji i ilustrowana dziesięcioma mapami. "Un Catalogue raisonné de manuscrits éthiopiens" (Paryż 1859) stanowi przegląd i opis 234 manuskryptów etiopskich zgromadzonych przez d’Abbadiego. Opublikował wiele drobniejszych prac dotyczących np. geografii Etiopii, etiopskich monet (z poważniejszych wydał "Monnaie d’Éthiopie", 1868) i starożytnych inskrypcji. Pod tytułem "Reconnaissances magnétiques" opublikował w 1890 zbiór gromadzonych w czasie podróży nad Morze Czerwone i do Lewantu obserwacji nad magnetyzmem. Ogólny obraz podróży obu braci daje opublikowana w 1868 przez Arnaud książka "Douze ans dans la Haute Éthiopie". Ponadto Antoine przygotował wydanie Pasterza Hermasa z wersją łacińską.
Bardziej wyróżniający się z braci, Antoine, stał się przedmiotem ataków i kontrowersji dotyczących tak jego rezultatów badawczych, jak i działalności politycznej. Do jego oponentów należał angielski podróżnik Charles Tilstone Beke, który zakwestionował jego prawdomówność, zwłaszcza w opisie podróży do Kana. Czas i relacje kolejnych podróżników wykazały jednak, że d’Abbadie relacjonował fakty wiernie, a mylił się jedynie w niektórych konstatacjach, jak ta – szczególnie silnie podważana przez Bekego – że Nil Błękitny jest głównym źródłem Nilu.
Obaj bracia otrzymali w 1850 wielki medal paryskiego Towarzystwa Geograficznego (Société de Géographie), a Antoine został kawalerem Legii Honorowej i członkiem (najpierw korespondentem – 1852, potem rzeczywistym – od 1867) francuskiej Akademii Nauk. Zmarł w 1897. Swoją pirenejską posiadłość przynoszącą 40 000 franków rocznego dochodu wraz z Château d’Abbadie w Hendaye, który zaprojektował Viollet-le-Duc, zapisał Akademii Nauk, pod warunkiem, że do 1950 sporządzi ona katalog 500 000 gwiazd.

</doc>
<doc id="1045421" url="https://pl.wikipedia.org/wiki?curid=1045421" title="Władymir Gusiew">
Władymir Gusiew



</doc>
<doc id="1045422" url="https://pl.wikipedia.org/wiki?curid=1045422" title="Wawrzyniec Cyll">
Wawrzyniec Cyll



</doc>
<doc id="1045427" url="https://pl.wikipedia.org/wiki?curid=1045427" title="Lord of the Dance">
Lord of the Dance

Lord of the Dance – irlandzkie widowisko taneczne stworzone przez Michaela Flatleya z muzyką Ronana Hardimana.
Początki.
Michael Flatley zdobył sławę występując w innym słynnym show – "Riverdance", jednak po konflikcie z producentami w 1995 r. odszedł z zespołu i rozpoczął tworzenie swojego własnego show. Marzył o występowaniu na dużych arenach zamiast w kameralnych teatrach. Całość – od pomysłu do realizacji – zajęła mu sześć miesięcy. 
Przedstawienia.
"Lord of the Dance" miało swoje przedpremierowe pokazy od 28 czerwca do 1 lipca 1996 w Point Theatre w Dublinie. Oficjalna premiera odbyła się 2 lipca. Tytułowy "Pan Tańca" walczy przeciwko złu, które reprezentuje Don Dorcha. Chce on zawładnąć całą Planet Ireland. Lord of the Dance pokonuje wroga przy pomocy małego duszka. Jest również wątek miłosny: Saoirse the Irish Cailín (Saoirse, irlandzkie dziewczę) walczy o miłość tytułowego bohatera i zmaga się z podłą Morrigan the Temptress (Morrigan Kusicielką).
Historia została oparta na irlandzkich opowiadaniach ludowych. 
W marcu 1997 show uświetnił ceremonię rozdania Oscarów. W listopadzie tego samego roku Flatley rozpoczął formowanie oddzielnych zespołów, które miały występować w czasie tournée po Europie i Ameryce Północnej. 
W lecie 1999 i 2000, po podpisaniu kontraktu z wytwórnią Walta Disneya, Flatley wystawiał swoje widowisko w Epcon koło Orlando. 
W latach 2002-2005 przedstawienie można było zobaczyć w Disneyland Resort Paris.
Obecnie na świecie występują jeszcze dwie grupy.
"Feet of Flames".
25 lipca 1998 Flatley stworzył kolejne show pt. "Feet of Flames". Była to rozszerzona wersja "Lord of the Dance". Brało w nim udział ponad 100 artystów, występujących na co dzień w trupach "Lord of the Dance". Show został zaprezentowany przed 25-tysięczną publicznością zgromadzoną w londyńskim Hyde Parku. Największe wrażenie zrobił solowy taniec Flatleya bez muzyki, a także scena finałowa, w której wszyscy tancerze tańczą na ogromnej wielopoziomowej scenie. Jednakże występy podczas tournée w latach 2000-2001 były już wykonywane przez mniejsze zespoły artystów.
Obsada.
Obsada zmieniała się przez lata, włączając w to również główne postacie.
Osoby występujące w wersji z 1996: Obecnie

</doc>
<doc id="1045428" url="https://pl.wikipedia.org/wiki?curid=1045428" title="Akty powszechnie obowiązujące">
Akty powszechnie obowiązujące



</doc>
<doc id="1045429" url="https://pl.wikipedia.org/wiki?curid=1045429" title="Akty kierownictwa wewnętrznego">
Akty kierownictwa wewnętrznego



</doc>
<doc id="1045430" url="https://pl.wikipedia.org/wiki?curid=1045430" title="Akty prawa miejscowego">
Akty prawa miejscowego



</doc>
<doc id="1045431" url="https://pl.wikipedia.org/wiki?curid=1045431" title="Violeta Barrios de Chamorro">
Violeta Barrios de Chamorro



</doc>
<doc id="1045440" url="https://pl.wikipedia.org/wiki?curid=1045440" title="Królak bagienny">
Królak bagienny

Królak bagienny, królik bagienny ("Sylvilagus aquaticus") – gatunek ssaka z rodziny zającowatych (Leporidae). 
Zasięg występowania.
Królak bagienny występuje w południowo-wschodnich Stanach Zjednoczonych zamieszkując w zależności od podgatunku:
Taksonomia.
Gatunek po raz pierwszy naukowo opisał w 1837 roku amerykański przyrodnik John Bachman nadając mu nazwę "Lepus aquaticus". Holotyp pochodził z zachodniej Alabamy, w Stanach Zjednoczonych. 
Analiza genetyczna wykazała, że "S. aquaticus" i "S. palustris" tworzą grupę siostrzaną. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 450–550 mm, długość ogona 50–74 mm, długość ucha 60–80 mm, długość tylnej stopy 90–113 mm; masa ciała 1,6–2,7 kg.
Ekologia.
Zamieszkuje głównie bagienne i podmokłe tereny.
Jest zwierzęciem roślinożernym. Buduje gniazda powyżej poziomu wody z roślin i własnej sierści. Potrafi pływać. 

</doc>
<doc id="1045441" url="https://pl.wikipedia.org/wiki?curid=1045441" title="Pies ogrodnika">
Pies ogrodnika

Pies ogrodnika – związek frazeologiczny będący określeniem pejoratywnym. „Psem ogrodnika” jest nazywany ten, kto uniemożliwia lub utrudnia innym osobom dostęp do jakichś pożądanych przez nie dóbr (rzecz, stanowisko zawodowe, społeczne, partner życiowy itp.) pomimo lub dlatego, że sam nie może tych dóbr zdobyć lub czerpać z nich pożytku. Potocznie występuje niekiedy z dodatkowym objaśnieniem: "sam nie zje i drugiemu nie da". 
W języku angielskim jego odpowiednikiem jest wyrażenie "dog in the manger" (dosłownie „pies w żłobie”). 
Źródło związku frazeologicznego.
Popularna w starożytności bajka, przypisana Ezopowi, opowiada o psie, który nie dopuszczał koni do siana, pomimo że sam zjeść go nie mógł. Do tamtej przypowieści nawiązuje sztuka Lope de Vegi, która w Polsce jest znana pod tytułem "Pies ogrodnika".
Przykłady użycia.
Przykładowo, w biznesie internetowym psem ogrodnika nazywa się osobę, która kupując dany produkt lub usługę świadomie (pomimo iż formularz zakupu o to pyta) usuwa lub nie podaje informacji o podmiocie, od którego dowiedziała się ona o danej usłudze czy produkcie. W ten sposób partner sprzedającego, który polecił danej osobie danego sprzedawcę nie dostanie należnej mu prowizji. Kupujący zatajając informacje o partnerze nic nie zyskuje, a często nawet traci – bowiem w wyżej opisanym mechanizmie często za wskazanie polecającego kupujący dostaje np. zniżkę.

</doc>
<doc id="1045442" url="https://pl.wikipedia.org/wiki?curid=1045442" title="Enhanced CD">
Enhanced CD



</doc>
<doc id="1045444" url="https://pl.wikipedia.org/wiki?curid=1045444" title="CD-Plus">
CD-Plus



</doc>
<doc id="1045446" url="https://pl.wikipedia.org/wiki?curid=1045446" title="GS1">
GS1

GS1 – organizacja not-for-profit zajmująca się opracowywaniem i utrzymywaniem globalnych standardów zapewniających efektywną komunikację biznesową. Najbardziej znanym z tych standardów jest kod kreskowy, symbol nadrukowany na produktach, który można skanować elektronicznie. Kody kreskowe GS1 posiada już ponad 100 milionów produktów i są one skanowane ponad sześć miliardów razy dziennie.
GS1 zrzesza 115 lokalnych Organizacji Członkowskich i ponad 2 miliony użytkowników (zarejestrowanych firm).
Standardy, usługi i rozwiązania GS1 są tworzone po to, aby podnosiły efektywność, bezpieczeństwo i widoczność w łańcuchach dostaw w kanałach fizycznych i cyfrowych, w wielu różnych sektorach gospodarki. Tworzą one język biznesowy, który pozwala na identyfikację, gromadzenie i współdzielenie kluczowych informacji o produktach, lokalizacjach, zasobach i wielu innych kwestiach.
Historia.
W 1969 roku branża detaliczna w USA szukała sposobu, aby przyspieszyć rejestrację sprzedaży produktów przy kasach sklepowych. Powołano komitet, którego celem miało być stworzenie jednolitego kodu identyfikującego produkty spożywcze.
W 1973 roku Uniwersalny Kod Produktu (UPC) został wybrany przez tę grupę jako pierwszy jednolity standard do unikalnej identyfikacji produktu, a w 1974 roku powołano Radę ds. Jednolitego Kodu (ang. ) w celu administrowania standardem. 26 czerwca 1974 r. opakowanie gumy do żucia Wrigley zostało pierwszym produktem z kodem kreskowym, który został zeskanowany w sklepie.
W 1976 roku pierwotny 12-cyfrowy kod został rozszerzony do 13 cyfr, co pozwoliło na jego wprowadzenie poza granicami Stanów Zjednoczonych. W 1977 w Brukseli utworzono Europejskie Stowarzyszenie Kodowania Towarów (EAN) posiadające członków z 12 krajów.
W 1990 roku EAN i UCC podpisały globalną umowę o współpracy i rozszerzyły swój zasięg do 45 krajów. W 1999 roku EAN i UCC uruchomiły w celu opracowania , umożliwiającego stosowanie standardów GS1 w RFID.
W 2004 roku EAN i UCC uruchomiły sieć Globalną Sieć Synchronizacji Danych Produktowych (ang. , inicjatywę opartą o komunikację internetową, która umożliwia partnerom handlowym efektywną wymianę podstawowych danych produktowych.
Do 2005 roku organizacja była już obecna w ponad 90 krajach, które zaczęły używać nazwy GS1 na całym świecie. Chociaż „GS1” nie jest akronimem, odnosi się do organizacji oferującej jeden globalny system standardów.
W sierpniu 2018 roku został ratyfikowany Standard Struktury URI GS1 Web, umożliwiający dodawanie unikalnych identyfikatorów do produktów poprzez przechowywanie URI (adresu podobnego do strony internetowej) jako kodu QR.
Kody kreskowe.
Kody kreskowe zdefiniowane przez standardy GS1 są powszechnie stosowane. Zostały one wprowadzone przez GS1 w 1974 roku. Składają się z numeru identyfikacyjnego produktu, który można zeskanować elektronicznie, co ułatwia śledzenie, przetwarzanie i przechowywanie produktów.
Kody kreskowe podnoszą efektywność, bezpieczeństwo, szybkość i widoczność w łańcuchach dostaw w kanałach fizycznych i cyfrowych. Odgrywają kluczową rolę w branży detalicznej - w tym także na dzisiejszych rynkach internetowych - pozwalając nie tylko na szybsze rejestrowanie sprzedaży produktów, lepsze zarządzanie zapasami i dostawami, ale także umożliwiając sprzedaż online na skalę globalną. Tylko w Wielkiej Brytanii wprowadzenie kodu kreskowego w branży detalicznej przyniosło oszczędności w wysokości 10,5 miliardów funtów rocznie. 
Niektóre z kodów kreskowych opracowanych i zarządzanych przez GS1: EAN/UPC (używane głównie w produktach konsumenckich), GS1 Data Matrix (używane głównie w produktach opieki zdrowotnej), GS1-128, GS1 DataBar, oraz GS1 QR Code.
Standardy.
Najważniejszym standardem GS1 jest numer GTIN. Pozwala on na unikalną identyfikację produktów na całym świecie i stanowi podstawę Systemu GS1.
Główne standardy GS1:
Wiele standardów GS1 to także standardy ISO. Na przykład GTIN, i SSCC.
GS1 działa również jako sekretariat komitetu technicznego ISO ds. Automatycznej identyfikacji i pozyskiwania danych ().
Standardy GS1 są opracowywane i utrzymywane w ramach procesu GS1 Global Standards Management Process (GSMP), forum społeczności, które gromadzi przedstawicieli różnych branż i przedsiębiorstw. Są oni odpowiedzialni za znajdowanie i wdrażanie rozwiązań opartych na standardach, aby sprostać wspólnym wyzwaniom związanym z łańcuchem dostaw.
Branże.
Handel detaliczny i marketplace.
Handel detaliczny był pierwszą branżą, z którą organizacja GS1 rozpoczęła współpracę i która nadal znajduje się w centrum jej zainteresowań. Obecnie GS1 działa w czterech podsektorach handlu detalicznego na poziomie globalnym: odzieżowym, świeżej żywności, produktów szybkozbywalnych (FMCG) oraz (General Merchandise).
Kluczowe obszary zainteresowania w handlu detalicznym obejmują zrównoważony rozwój, jakość danych, zgodność z wymogami prawnymi, identyfikowalność produktów od miejsca ich pochodzenia po dostawę oraz integrację na etapie zaopatrzenia między producentami i dostawcami.
Konsumenci nadal korzystają z dwóch kanałów zakupów, handlu elektronicznego oraz sklepów stacjonarnych i oczekują spójnych doświadczeń zakupowych, bezpieczeństwa oraz szybkości. Organizacja GS1 opracowała standardy, które jednoznacznie identyfikują produkty, co jest korzystne zarówno dla konsumentów, jak i dla wyszukiwarek, ponieważ zapewniają one dokładne i pełne informacje o produkcie w postaci cyfrowej.
Duże firmy zajmujące się handlem elektronicznym, takie jak eBay, Amazon i Google Shopping, wymagają od firm stosowania numeru GTIN GS1, aby móc sprzedawać produkty na ich stronach internetowych. 
Opieka zdrowotna.
Od 2005 roku GS1 działa na rzecz ochrony zdrowia w celu zwiększenia bezpieczeństwa pacjentów i poprawy wydajności łańcuchów dostaw.
Opracowanie i wdrożenie standardów GS1 dla ochrony zdrowia wspiera identyfikowalność produktów ochrony zdrowia od producenta do pacjenta, przyczynia się do wykrywania podrobionych produktów, pomaga zapobiegać błędom podczas podawania leków, umożliwia skuteczne wycofywanie produktów i wspiera procesy kliniczne. W ponad 70 krajach obowiązują specjalne regulacje dotyczące ochrony zdrowia lub partnerów handlowych, gdzie zalecane jest stosowanie standardów GS1 z wyżej wymienionych powodów dla leków i wyrobów medycznych. Członkowie grupy GS1 Healthcare to ponad 140 wiodących organizacji z sektora ochrony zdrowia z całego świata.
Inne branże.
GS1 działa w trzech innych kluczowych branżach na całym świecie: transporcie i logistyce, i przemyśle technicznym. 115 Organizacji Członkowskich GS1 w ponad 100 krajach na całym świecie działa w dziesiątkach sektorów przemysłu.
Członkostwo.
GS1 posiada ponad 2 miliony zarejestrowanych użytkowników (firm) na całym świecie. Aby wejść w ich skład, firma musi dołączyć do lokalnej Organizacji Członkowskiej GS1.
Zarządzanie i struktura.
Struktura organizacyjna GS1 składa się z trzech poziomów:
Na poziomie globalnym istnieją również dwie inne Rady :
Finansowanie.
Organizacje Członkowskie GS1 na całym świecie są finansowane przez swoich lokalnych członków w postaci rocznych składek członkowskich i sprzedaży usług.
Partnerzy.
GS1 współpracuje z innymi organizacjami międzynarodowymi. Niektórzy partnerzy GS1:

</doc>
<doc id="1045448" url="https://pl.wikipedia.org/wiki?curid=1045448" title="Leslie Stephen">
Leslie Stephen

Sir Leslie Stephen (ur. 28 listopada 1832 w Londynie, zm. 22 lutego 1904 tamże) – angielski pisarz, badacz, krytyk literacki, historyk i filozof oraz alpinista. Ojciec m.in. Virginii Woolf i Vanessy Bell.
Życie.
Urodzony w Kensington Gore w Londynie. Po ukończeniu Eton College uczęszczał do Trinity Hall na Uniwersytecie Cambridge, gdzie uzyskał tytuły bakałarza (B.A.) w 1854 i magistra (M.A.) w 1857. Przez wiele lat pozostał współpracownikiem i tutorem w swoim college’u. W 1865 wyrzekł się wiary chrześcijańskiej, zrezygnował z bycia duchownym anglikańskim i poświęcił się dziennikarstwu oraz pracy naukowej, wieńcząc swoje wysiłki redakcją „Dictionary of National Biography”.
Pierwszą żoną Stephena była Harriet Marion, z którą miał córkę, Laurę Makepeace Stephen. Po śmierci pierwszej żony związał się z Julią Prinsep Jackson, wdową po Herbercie Duckworth, i miał z nią czwórkę dzieci: Vanessę, Thoby’ego, Virginię i Adriana.
Zmarł w swoim domu przy Hyde Park Gate w Londynie.
Alpinizm.
W okresie 1858–1877 intensywnie wspinał się w Alpach (dokonał wielu pierwszych wejść w okresie tzw. "Złotego Wieku", ery zdobywczej lat 1850–1865, w czasie której dokonano wielu pierwszych wejść na najważniejsze trudne szczyty Alp).
W 1866 roku, wraz z Jamesem Bryce’em, był także w Karpatach Wschodnich.
Latem 1878 odwiedzili Tatry, weszli m.in. na Gerlach (jedno z najwcześniejszych wejść od zachodu) i Łomnicę.
Był m.in. prezesem (czwartym z kolei) najstarszego w świecie, prestiżowego Alpine Club w Londynie (1865–1868) i redaktorem wydawanego przez ten klub rocznika "Alpine Journal" (1869–1872).
Jego alpejskie wspomnienia w książce "The Playground of Europe" (1871) należą do pierwszych pozycji klasycznej literatury alpinistycznej i (obok książek Edwarda Whympera) wprowadzały kolejne pokolenia ówczesnych wspinaczy w Alpy i idee alpinizmu.

</doc>
<doc id="1045449" url="https://pl.wikipedia.org/wiki?curid=1045449" title="Incydent w Venlo">
Incydent w Venlo

Incydent w Venlo – akcja niemieckiej tajnej służby Sicherheitsdienst (SD) przeprowadzona 9 listopada 1939 roku w przygranicznym mieście Venlo w Holandii, w wyniku której schwytano dwóch brytyjskich agentów Secret Intelligence Service (SIS), majora Richarda Stevensa i kapitana Sigismunda Payne’a Besta. Byli oni najlepszymi funkcjonariuszami wywiadu, którzy posiadali obszerną wiedzę o siatkach szpiegowskich w Holandii i Niemczech. Ich aresztowanie spowodowało utratę tych siatek i poważne osłabienie brytyjskiego wywiadu.
Wydarzenia przed 9 listopada 1939.
Szef Abwehry Wilhelm Canaris od kilku lat wysyłał swoich emisariuszy do nawiązania kontaktów z rządem brytyjskim. Jego wrogowie w strukturach władzy III Rzeszy, m.in. Heinrich Himmler, Reinhard Heydrich i Walter Schellenberg podejrzewali go o spiskowanie przeciwko führerowi, jednakże nie mieli wystarczających dowodów jego zdrady. Nie mogli otwarcie wystąpić przeciwko szefowi Abwehry, gdyż ten mógł oskarżyć ich o psucie jego operacji wywiadowczych i kontrwywiadowczych.
Schellenberg w marcu 1938 roku, po jednym ze spotkań z Himmlerem, postanowił – idąc za przykładem Canarisa – wysłać swoich tajnych współpracowników do rokowań z Brytyjczykami, którzy, udając członków opozycji antyhitlerowskiej, planowali rzekomo usunąć Hitlera ze szczytów władzy w III Rzeszy, próbując zdobyć jednocześnie przychylność, poparcie i pomoc ze strony administracji ówczesnego premiera Neville’a Chamberlaina. Prowadząc taką grę z Brytyjczykami, mógł liczyć na zdobycie dowodów zdrady Canarisa.
Jednym z łączników Schellenberga był dr Franz Fischer, niemiecki uchodźca, przebywający na emigracji w Paryżu od 1933 roku, który był agentem SD (F.479).
We wrześniu 1939 roku, przyszły szef SIS, Stewart Menzies wskazał na dwóch swoich najlepszych agentów – Stevensa i Besta – do nawiązania kontaktu z przedstawicielami opozycji antyhitlerowskiej. Ze strony niemieckiej na spotkaniu pojawili się funkcjonariusze SD (w tym Schellenberg) podający się za członków ruchu oporu. 
Do pierwszego spotkania doktora Fischera z kapitanem Bestem doszło 4 września 1939 roku. Fischer podczas spotkania wskazał na innego członka antyhitlerowskiej opozycji majora Luftwaffe Johannesa Travaglio alias ‘Solms’. Fischer zaaranżował spotkanie Besta z Travaglio w połowie września, do następnego doszło 24 września.
W październiku Stevens zameldował swojemu szefowi, że Fischer zorganizował spotkanie z dwoma niemieckimi oficerami w holenderskiej nadgranicznej miejscowości.
17 października 1939 Best i Stevens spotkali się na granicy z dr. Fischerem, który oświadczył im, że za trzy dni (tj. 20 października, podawana jest również data 21 października w miejscowości Dinxperlo spotkają się z generałem Gustawem von Wietersheimem (w rzeczywistości był dowódcą XIV korpusu pancernego i nikt w Londynie nie wiedział o jego powiązaniach z opozycją antyhitlerowską).
Jednak tego dnia zamiast generała przybyło dwóch mężczyzn, którzy przedstawili się jako "pułkownik Seydlitz" i "pułkownik Grosch" lub "kapitan von Seydlitz" i "porucznik Grosch", agenci SD, von Salisch i Bernhard Christensen.
Następnie udali się najpierw do Zutphen, potem do Arnhem na wstępne rozmowy. Dla zachowania bezpieczeństwa Best i Stevens pozostali w kawiarni w Zupthen, zaś Dirk Klop i dr Fischer udali się na granicę po owych niemieckich wysłanników.
Obecność czterech mężczyzn w kawiarni wzbudziła ciekawość dwóch innych (niewtajemniczonych) holenderskich żołnierzy, którzy usiłowali usłyszeć, o czym oni mówią. Nie chcąc budzić większego zainteresowania, Best telefonicznie skontaktował się ze swoimi znajomymi w Arnhem, którzy udostępnili pomieszczenie w swoim domu (jadalnia z okrągłym stołem) dla przybyłych gości. W trakcie rozmów doszło do dziwnego zdarzenia, gdyż dom ten został otoczony przez policję i żandarmerię. Niemieccy wysłannicy przekonani byli, że to podstęp ze strony podejrzliwych holenderskich żołnierzy z kawiarni. W popłochu próbowali wyskakiwać przez okno, ale skutecznie zostali powstrzymani przez Stevensa. Klop odwołał żandarmów i policjantów. Wszyscy zasiedli do dalszych rozmów, ale Niemcy byli na tyle zdenerwowani, że nie mieli ochoty kontynuować rozmów. Ustalili termin następnego spotkania na dzień 25 października, przesunięty ostatecznie na 30 października, ponownie w Dinxperlo.
Według innej wersji, rankiem 21 października 1939 roku, kapitan (lub major) Schämmell alias Walter Schellenberg) i major Solms (Johannes Travaglio) udali się z Düsseldorfu do Zutphen na spotkanie brytyjskimi wysłannikami. Na granicy dosiadł się Best, w Arnhem zaś Stevens i towarzyszący mu major Coppens (podawany jest również stopień kapitana i porucznika), w rzeczywistości porucznik Dirk Klop. Według Besta (w książce "The Venlo Incident") podawana jest data spotkania 25 października.
Podczas tej rozmowy dwaj agenci brytyjscy nabierali podejrzeń, że niemieccy spiskowcy mogą być agentami SD lub Gestapo. Swoje opinie przekazali do Londynu, ale premier Neville Chamberlain nakazał kontynuować negocjacje przy zachowaniu ostrożności.
Negocjacje w Arnhem trwały cały wieczór; dzień później Stevens przekazał Niemcom radiostację, terminarz pracy stacji nasłuchowej w Chiltern Hills pod Londynem, szyfry i kryptonim ON-4. Pierwsze szyfrogramy od Niemców nadeszły 4 listopada. Informowali oni Brytyjczyków, że ‘generał’ – miało oznaczać Gustawa von Wietersheima – przybędzie 9 listopada do „Cafe Backus” w Venlo.
Przed jednym ze spotkań (30 października) niemieccy wysłannicy zostali starannie sprawdzeni na posterunku w miasteczku Oorschot (lub Oorshot) w obecności holenderskiego oficera wywiadu, porucznika Dirka Klopa i kilku policjantów. Oorschot to również nazwisko generała Johana W. van Oorschota, szefa GS III, "Niederländischer Geheimdienst", holenderskich służb specjalnych (wywiadu wojskowego).
Tego dnia przybyli, znany już Anglikom, porucznik Grosch oraz pułkownik Martini i kapitan (major) Schaemmel (w rzeczywistości istniał prawdziwy kapitan Schaemmel, który nosił monokl i na czas trwających spotkań z Brytyjczykami został skierowany w podróż służbową po terenach wschodnich).
Porucznik Klop nie znalazł się na granicznym przejściu przypadkiem. Został przydzielony do tej operacji przez swojego szefa pułkownika van der Plassche, gdy brytyjski wywiad zgłosił się do holenderskiego z prośbą o pomoc w sprawdzeniu niemieckich wysłanników przybywających na tajne negocjacje i zapewnieniu bezpieczeństwa brytyjskim agentom.
Podczas kontroli okazało się, że mieli dokumenty na nazwiska: Schmmel, z korpusu transportowego, i Hausmann, kapitan z oddziału medycznego. Nie mieli broni, radiostacji i aparatury podsłuchowej.
Niemieccy wysłannicy doskonale maskowali swoją prawdziwą tożsamość. Byli to naprawdę: Walter Schellenberg (Schaemmel) i jego bliski przyjaciel profesor Max de Crinis (Hausmann) vel pułkownik Martini, lekarz ze szpitala Charité w Berlinie. Podczas kolejnych spotkań Brytyjczycy nabierali do Niemców zaufania.
Udali się wszyscy do Hagi na kolejną turę rozmów, przy okazji Niemcy poznali żonę Besta, do czego on się nie przyznawał w swoich pamiętnikach. Ustalili kolejny termin spotkania na 7 listopada w Venlo, podczas którego Best, Stevens i Schaemmel omówili sprawy zorganizowania przelotu ‘generała’ do Londynu i zapewnienia bezpieczeństwa całej operacji. Obecny był także porucznik Klop i Grosch. Schaemmel zapewniał Anglików, że na następne spotkanie (9 listopada, godz. 16:00, ta sama kawiarnia w Venlo) przyjedzie długo oczekiwany ‘generał’. 
Ostatecznie do schwytania dwóch agentów angielskich doszło na życzenie Adolfa Hitlera, który postanowił przerwać prowadzoną grę.
8 listopada 1939 w monachijskiej piwiarni „Bürgerbräukeller” doszło do nieudanego zamachu na życie führera, który był dziełem stolarza, Georga Elsera. Hitler połączył ten wydarzenia (zamach i negocjacje), sugerując, że są dziełem wywiadu brytyjskiego. Kontynuowanie tajnych negocjacji uznał za zbyt niebezpieczne. Himmler powiadomił telefonicznie Schellenberga o decyzji Hitlera.
9 listopada 1939 roku miało dojść do spotkania w kawiarni Café Backus położonej bezpośrednio przy granicy holendersko-niemieckiej. Z Düsseldorfu w kierunku granicy holenderskiej wyruszyła grupa 12 esesmanów, którymi dowodził Alfred Naujocks. To on miał schwytać agentów angielskich, którzy mieli stawić się o umówionej godzinie (14:00) w kawiarni. Sygnał do rozpoczęcia akcji miał wydać Schellenberg. Na brytyjskich oficerów czekali już Schellenberg i mówiący po holendersku dowódca SD Bernhard Christensen. W pobliżu, po stronie niemieckiej w samochodach czekali już członkowie Kidnapper-Kommando. 8 minut po 14:00 na ulicy pojawił się pojazd niebieski buick, a w nim czterech mężczyzn: Best, Stevens, porucznik Klop i kierowca "Jan Lemmens". Jechali powoli, obserwując ulicę (podawana jest godzina 15:20 i niebieski Lincoln Zephyr). Zatrzymali się przy kawiarni. Stevens dostrzegł Schellenberga stojącego na tarasie kawiarni i machającego na powitanie – był to sygnał rozpoczęcia akcji. Gdy agenci brytyjscy zbliżali się do drzwi wejściowych rozpędzony samochód sforsował szlabany i zbliżył się do kawiarni. Brytyjczycy nawet nie zdążyli zareagować. W tym momencie ze strony niemieckiej ruszyły mercedesy, esesmani strzelali w powietrze, chcąc wywołać popłoch i panikę w szeregach holenderskiej straży granicznej. Broń zdążył wyciągnąć za to ich holenderski kompan Dirk Klop. Oddał on kilka strzałów w przednią szybę samochodu. Zatarasowali drogę ucieczki zdezorientowanym pasażerom buicka. Doszło do wymiany ognia, w której zginął porucznik Klop, zastrzelony przez Naujocksa (według innej wersji postrzelił się przypadkowo, zmarł w szpitalu w Düsseldorfie), zaś esesmani wywlekli z auta dwóch angielskich agentów, zakuli ich w kajdanki, po czym wywieźli jednym z mercedesów (na biegu wstecznym) do niemieckiej granicy.
Naujocks uprowadził Besta, Stevensa i Klopa do auta i udał się z nim przez granicę do Düsseldorfu. Klop zmarł następnego dnia w wyniku ran postrzałowych. Z kolei pozostała dwójka zawieziona została do Berlina, gdzie zostali przesłuchani. Naujocks i inni uczestniczący w porwaniu zostali odznaczeni Krzyżem Żelaznym.
Besta, Stevensa i towarzyszącego im holenderskiego kierowcę Lemmensa (zwolniony z więzienia w październiku 1940 roku) tego samego dnia przewieziono do kwatery Gestapo na Prinz Albrechtstrasse w Berlinie. Tam najpewniej obaj agenci zdradzili wiele tajemnic brytyjskich tajnych służb, m.in. nazwiska rezydentów w Europie Zachodniej i Środkowej i agentów w Niemczech.
Nie wiadomo, czy Best i Stevens znali nazwiska niemieckich generałów prowadzących działalność spiskową przeciwko Hitlerowi. Akta z ich zeznaniami zostały przejęte w końcu wojny przez aliantów, lecz do dzisiaj nie zostały ujawnione.
Obaj agenci w czasie wojny byli więzieni w niemieckich obozach koncentracyjnych i zostali uwolnieni przez wojska amerykańskie w maju 1945 roku.
Od incydentu w Venlo wywiad angielski traktował z nieufnością każdego Niemca, który twierdził, że należy do antyhitlerowskiego spisku.
W Kancelarii III Rzeszy Hitler osobiście podziękował esesmanom, którzy dokonali porwania, i odznaczył ich Krzyżami Żelaznymi.

</doc>
<doc id="1045452" url="https://pl.wikipedia.org/wiki?curid=1045452" title="Tadeusz Czechak">
Tadeusz Czechak

Tadeusz Czechak (ur. 8 września 1951) – polski muzyk specjalizujący się w grze na dawnych instrumentach, w szczególności lutni i lirze korbowej. Zajmuje się również rekonstrukcją dawnych instrumentów.
Grę na lutni rozpoczął w 1980 roku w powstałym wówczas zespole Ars Nova.
W 1993 założył zespół Dekameron, który realizował połączenie historycznej interpretacji ze współczesnym wykonaniem. 
Jest członkiem Fellowship of Makers and Researches of Historical Instruments i Plainsong and Mediaeval Music Society.
Brał udział w nagraniu 12 płyt CD z muzyką dawną (w tym 4 z zespołem Dekameron) oraz muzyki do kilku filmów. Płyta "Ave mater, o Maria" uzyskała nominację do Fryderyka 2000.

</doc>
<doc id="1045454" url="https://pl.wikipedia.org/wiki?curid=1045454" title="Perła Bałtyku">
Perła Bałtyku

Perła Bałtyku - mineralna woda solankowa z Kołobrzegu, z utworów czwartorzędowych - słonawa, chlorkowo-wodorowęglanowosodowa o mineralizacji nie przekraczającej 0,2% stężenia NaCl. Przez wiele lat była markowym, powszechnie dostępnym produktem Uzdrowiska Kołobrzeg - najpierw przedsiębiorstwa państwowego, a następnie spółki akcyjnej. Obecnie nie jest produkowana. 
Nazwę produktu wymyślił w 1967 Stanisław Strzałkowski, ówczesny dyrektor administracyjny uzdrowiska. Napis z etykiety reklamował: "Woda mineralna ze źródła 16a w Kołobrzegu, orzeźwia, wzmaga apetyt, wzmaga trawienie, pobudza perystaltykę jelit, działa kojąco i przeciwzapalnie, wpływa korzystnie na chemizm soków ustrojowych oraz przemianę materii. Osad naturalny."
Produkcję wody prowadzono w rozlewni przy ul. Sienkiewicza, która była zaopatrywana z dwóch studni wierconych: 16A "Perła" wykonanej w 1965, położonej przy skrzyżowaniu ul. Jedności Narodowej z ul. Solną, o głębokości 46 m - ujmującej zasolone wody poziomu czwartorzędowego i 16B wykonanej w 1970, położonej na terenie zakładu produkcji wody mineralnej, o głębokości 67 m - ujmującej wody poziomu liasowego. Na początku XXI wieku Uzdrowisko Kołobrzeg zakończyło produkcję wody i sprzedało rozlewnię, która została rozebrana przez nowego właściciela.

</doc>
<doc id="1045458" url="https://pl.wikipedia.org/wiki?curid=1045458" title="Okręty desantowe projektu 1174">
Okręty desantowe projektu 1174

Okręty desantowe projektu 1174 – radzieckie okręty desantowe-doki opracowane pod koniec lat 70 XX w., klasyfikowane jako duże okręty desantowe (BDK). Zbudowano trzy jednostki tego typu, wycofane obecnie ze służby. Znane są także pod kodowym oznaczeniem typu "Nosorog" (Носорог) oraz oznaczeniem typu NATO "Ivan Rogov".
Historia.
W latach 70 XX w. w związku z planem rozwoju Marynarki Wojennej ZSRR admirała Siergieja Gorszkowa gwałtownej rozbudowie uległy także siły desantowe. Dotychczasowe radzieckie okręty desantowe mogły jedynie wykorzystywać metodę wysadzenia desantu bezpośrednio na brzegu lub w jego pobliżu, podczas gdy na zachodzie budowano już uniwersalne okręty desantowe, mogące wysadzać desant z większej odległości za pomocą śmigłowców albo barek desantowych lub poduszkowców przenoszonych w doku. Pierwszą próbą stworzenia analogicznego okrętu w marynarce ZSRR był projekt 1174, znany też pod kodowym oznaczeniem "Nosorog" (nosorożec). Prace projektowe prowadzono w Newskim Biurze Konstrukcyjnym pod kierownictwem P. Miłowanowa od 1964 do 1975 roku. Powstał okręt desantowy wyposażony w furtę dziobową z rampą, która mogła służyć do wysadzenia desantu bezpośrednio na atakowanej plaży lub wodowania pojazdów pływających, oraz dok na rufie do wodowania małych jednostek desantowych. W doku można było przenosić trzy poduszkowce desantowe projektu 1206 lub sześć kutrów desantowych projektu 1176. Jeden okręt mógł wysadzić batalion piechoty morskiej składający się z 500 żołnierzy i 23 czołgów. W konfiguracji bez środków pływających można było desantować 57 czołgów lub 80 transporterów opancerzonych. Jednostki wyposażono w hangar dla 4 śmigłowców transportowych Ka-29 w dużej nadbudówce i dwa lądowiska dla śmigłowców – przed i za nadbudówką.
Wyporność w stanie pustym wynosiła 8600 ton, standardowa 11 580 ton, a pełna 14 060 ton. Okręt miał długość całkowitą 157,5 m, a na linii wodnej 149,9 m, szerokość 23,8 m i zanurzenie 6,7 m. Ładownia dla pojazdów miała wymiary 54 × 12,2 × 3 m, a dok: 75 × 12,2 × 8,2 m. Napęd stanowiły dwie turbiny gazowe M-8K o mocy łącznej 36 000 KM, napędzające dwie śruby. Prędkość maksymalna wynosiła 20 węzłów, a zasięg 7000 mil morskich przy prędkości 14,5 węzła (według innych danych, zasięg 12 500 Mm przy 14 w).
Uzbrojenie obejmowało dwa automatyczne działa uniwersalne 76 mm w jednej wieży na dziobie systemu AK-726, z radarem kierowania ogniem Turiel, i cztery działka plot obrony bezpośredniej 30 mm systemu AK-630 po bokach nadbudówki, naprowadzane dwoma radarami MR-123 Wympieł. Według projektu, do samoobrony miały podwójną wyrzutnię pocisków plot bliskiego zasięgu ZIF-122 systemu Osa-M z 20 pociskami, a także cztery proste poczwórne wyrzutnie pocisków bardzo krótkiego zasięgu 9K34 Strzała 3, z 32 pociskami. Według niektórych publikacji, wyrzutnię Osa-M zamontowano tylko na „Iwanie Rogowie”. Do wsparcia desantu okręty miały jedną dwudziestoprowadnicową wyrzutnię niekierowanych pocisków rakietowych kalibru 122 mm systemu Grad-M, z 80 rakietami. Okręty miały cztery wyrzutnie celów pozornych PK-16 kalibru 82 mm (4×XVI).
Próba skonstruowania okrętu uniwersalnego nie okazała się udana. W odróżnieniu od okrętów zachodnich, pozostawiono w nim furtę dziobową, przez co w teorii był bardziej uniwersalną od nich jednostką. Z uwagi jednak na niebezpieczeństwo utraty dużego i drogiego okrętu, w praktyce bezpośrednie wysadzenie wojsk na plaży mogło być stosowane tylko do wysadzenia drugiego rzutu na już opanowanym brzegu. W porównaniu z okrętami zachodnimi minusem była natomiast mała liczba śmigłowców – cztery, z których jednorazowo mogły startować dwa, z 32 żołnierzami. Start czterech śmigłowców zajmował 20 minut. Poduszkowce desantowe projektu 1206 (kodowe oznaczenie "Kalmar"), zbudowane w liczbie 18 sztuk, mogły przenosić tylko jeden czołg lub dwa transportery opancerzone lub 112 ludzi. Kutry projektu 1176 (kodowe oznaczenie "Akuła", kod NATO "Ondatra") mogły przenosić jeden czołg lub 20 ludzi. Przewidywano też możliwość przenoszenia sześciu szybkich kutrów desantowych proj. 11770 ("Sierna"), lecz do tego nie doszło.
Okręty były przeznaczone do działania w rejonie Morza Śródziemnego i Oceanu Indyjskiego, gdzie miały być jednym z gwarantów radzieckich stref wpływów. Pierwszy okręt typu "Iwan Rogow" został zwodowany w stoczni Jantar w Kaliningradzie 1976. Wejście do służby nastąpiło w 1978.

</doc>
<doc id="1045459" url="https://pl.wikipedia.org/wiki?curid=1045459" title="Przedmoście rumuńskie">
Przedmoście rumuńskie

Przedmoście rumuńskie (dosł. teren przed mostami prowadzącymi do Rumunii) – we wrześniu 1939 roku obejmowało obszar Małopolski Wschodniej ograniczony od północnego zachodu rzekami Stryj i Dniestr. Obrona przedmościa rumuńskiego była to polska koncepcja militarna, której głównym założeniem taktycznym była obrona rejonu granicy z Węgrami i Rumunią przed armią niemiecką. Istotny element Planu Zachód.
Założenia koncepcji.
W momencie, gdy dla Naczelnego Dowództwa Wojska Polskiego stało się oczywiste, że wojna z hitlerowskimi Niemcami jest nieunikniona, planiści wojskowi stworzyli czysto defensywną strategię. Polegała ona na stopniowym wycofywaniu sił na południowy wschód wyczerpując wroga przez rozciągnięcie linii komunikacyjno-zaopatrzeniowych. Umożliwiłoby to dalszą mobilizację, dozbrajanie i przeformowywanie polskich jednostek wojskowych.
Plan opierał się na trzech fazach. Ostatnia z nich miała opierać się na zgrupowaniu wszystkich dostępnych sił w jednym miejscu, swoistym bastionie, w którym toczono by walkę czekając na interwencję francuską i brytyjską.
Wśród koncepcji "bastionu" istniał pomysł utworzenia linii obronnej na północy, w okolicach państw nadbałtyckich, a także w rejonie błot poleskich. Jednakże wybrano koncepcję linii obronnej w rejonie Węgier i Rumunii, na tzw. przedmościu rumuńskim.
Losy "bastionu" w kampanii wrześniowej.
Po wybuchu wojny, polskie jednostki wycofywały się na kolejne pozycje. Kiedy linia Wisły, Narwi i Sanu została przełamana, zdecydowano się zrealizować III fazę Planu Zachód. Plany pokrzyżowało jednak wejście Armii Czerwonej 17 września 1939. Ponadto 12 Armia radziecka operująca na południu była najlepiej wyposażoną i najsilniejszą armią spośród sił ZSRR. Polskie władze z Naczelnym Wodzem marszałkiem Edwardem Śmigłym-Rydzem przekroczyły granicę z Rumunią (gdzie zostały internowane) unikając niewoli radzieckiej.
Ostatecznie koncepcja obrony przedmościa rumuńskiego okazała się klęską, gdyż wszystkie siły tam zgromadzone zostały rozbite przez Armię Czerwoną, a pogłębiający się chaos na froncie zachodnim uniemożliwił już wcześniej ustanowienie jakiejkolwiek skutecznej linii obronnej na przedmościu rumuńskim. Ostatnią zorganizowaną zgodnie z planem pozycją obronną była linia Wisły, Narwi i Sanu.

</doc>
<doc id="1045460" url="https://pl.wikipedia.org/wiki?curid=1045460" title="Cmentarze ewangelickie w Płocku">
Cmentarze ewangelickie w Płocku

W Płocku istnieją dwa cmentarze ewangelickie:
Cmentarz Ewangelicki (ul. Kazimierza Wielkiego 35).
Cmentarz położony w sąsiedztwie Domu Technika PKN Orlen. Cmentarz zajmuje powierzchnię 2 ha, posiada murowane ogrodzenie, jest zadrzewiony, poszczególne jego części przecinają drogi gruntowe. Częścią przyskarpową cmentarza poprowadzona została promenada spacerowa. Cmentarz został założony w XIX wieku. Najstarszy czytelny napis nagrobny pochodzi z 1836 roku i należy do Johanna Carla Hewelke (ur. 1771 r. w Toruniu, zm. 1836 r. w Płocku) - proboszcza parafii ewangelickiej w Płocku, późniejszego superintendenta oraz przewodniczącego Konsystorza. Aleja główna dzieli go na dwie części, wzdłuż których znajduje się wiele zabytkowych grobowców i rzeźb, reprezentujących różne style. Zwraca uwagę między innymi: 
Jeden z nielicznych współczesnych nagrobków wystawionych na tym samym cmentarzu poświęcony jest Ludwikowi, Franciszce, Janinie Boetzel oraz żołnierzom Armii Krajowej. Grobów w sumie jest kilkaset, współczesne należą do rzadkości. Na cmentarzu są pomniki odlewane z żeliwa, pochodzące z płockiej odlewni prowadzonej przez Izydora Sarnę. Jest to jedyny cmentarz, gdzie znajdują się grobowce z napisami w języku polskim, niemieckim, rosyjskim i francuskim. 
Cmentarz Ewangelicki (ul. Kalinowa 100).
Cmentarz zajmuje powierzchnię 0,24 ha. W 1985 roku na cmentarzu znajdowały się jedynie dwa ocalałe pomniki pochodzące z okresu międzywojennego. Od 1965 roku cmentarz jest zamknięty.
Zobacz też.
Parafia Ewangelicko-Augsburska w Płocku

</doc>
<doc id="1045463" url="https://pl.wikipedia.org/wiki?curid=1045463" title="Puchar Świata w biegach narciarskich 2007/2008">
Puchar Świata w biegach narciarskich 2007/2008

Sezon 2007/2008 Pucharu Świata w biegach narciarskich rozpoczął się 27 października 2007 w niemieckim Düsseldorfie, jednak regularne starty zawodnicy zaczęli 24 listopada w norweskim Beitostølen. Ostatnie zawody z tego cyklu zorganizowano 16 marca 2008 we włoskim kurorcie Bormio. W porównaniu do poprzedniego sezonu nie odbyły się zawody w Chinach i Francji, które zostały zastąpione zawodami w kanadyjskim Canmore i czeskim Libercu (zawody przed mistrzostwami świata).
Ostateczny kalendarz zawodów został zatwierdzony dnia 27 maja w słoweńskim miasteczku Portorož.
Puchar Świata rozegrany został w 10 krajach i 19 miastach na 2 kontynentach. Najwięcej konkursów rozegranych zostało w kanadyjskim Canmore – 4 razy i w Bormio – 3 razy, zaś najwięcej zawodów zorganizowali Włosi, którzy aż 6 razy gościli najlepszych zawodników świata.
Obrońcą Pucharu Świata wśród mężczyzn był Niemiec Tobias Angerer. Finka Virpi Kuitunen obroniła tytuł wywalczony przed rokiem.
Po raz pierwszy trzy Polki punktowały w zawodach pucharu Świata: Justyna Kowalczyk, Sylwia Jaśkowiec oraz Kornelia Marek. Najlepsza z nich Kowalczyk zajęła 3. miejsce będąc przy tym pierwszą reprezentantką Polski, która stanęła na podium klasyfikacji końcowej Pucharu Świata.

</doc>
<doc id="1045464" url="https://pl.wikipedia.org/wiki?curid=1045464" title="Literatura polska - Renesans">
Literatura polska - Renesans



</doc>
<doc id="1045465" url="https://pl.wikipedia.org/wiki?curid=1045465" title="USS Los Angeles (ZR-3)">
USS Los Angeles (ZR-3)

USS Los Angeles (ZR-3) – amerykański sterowiec szkieletowy eksploatowany w latach 1924-1939. Zbudowany został jako LZ 126 w zakładach Zeppelina we Friedrichshafen i dostarczony do USA w ramach reparacji wojennych drogą powietrzną w bezpośrednim locie transatlantyckim. Intensywnie eksploatowany do roku 1932, następnie odstawiony, rozebrany w roku 1939.

</doc>
<doc id="1045469" url="https://pl.wikipedia.org/wiki?curid=1045469" title="Carmelo Borg Pisani">
Carmelo Borg Pisani

Carmelo Borg Pisani (ur. 10 sierpnia 1915 r. w miejscowości Isla na Malcie, zm. 28 listopada 1942 r. na Malcie) – maltański nacjonalista, faszysta oraz kolaborant podczas II wojny światowej
Życiorys.
Uczęszczał do włoskojęzycznego liceum artystycznego im. króla Umberto I, a następnie szkoły malarskiej Carnana Dingli. Za dobre wyniki w nauce wygrał stypendium na studia w Rzymie, które rozpoczął w październiku 1936 r. Jego poglądy były skrajnie nacjonalistyczne; uważał, że rządy brytyjskie niszczą łacińskiego ducha Maltańczyków. Dlatego, aby odbudować niezależną Maltę, należy wystąpić zbrojnie przeciwko Anglikom. Z tego powodu podczas studiów wstąpił wraz z grupą kolegów do Narodowej Partii Faszystowskiej i czarnych koszul. 30 maja 1940 r. w liście do Benito Mussoliniego zaoferował swoje usługi w walce z Brytyjczykami. Kilka dni potem wstąpił ochotniczo do włoskiej armii. Uczestniczył w szeregach Compagnia Speciale del Gruppo CC.NN. da sbarco della 50a Legione w kampanii przeciw Grecji, a następnie okupacji Kefalonii. W nocy z 17 na 18 maja 1942 r. został wysłany okrętem na Maltę w tajnej misji jako włoski szpieg. Miał wylądować w rejonie Ras id-Dawwara, a następnie ukryć w pobliskiej jaskini swój sprzęt. Jednakże z powodu bardzo złej pogody i sztormu podczas wspinaczki na wysoki i stromy klif stracił większość wyposażenia i został dostrzeżony przez brytyjską łódź patrolową. Przeniesiono go do szpitala wojskowego w miejscowości Mtarfa, gdzie występował jako rozbitek pod fałszywym nazwiskiem Caio Borghi. Został jednak rozpoznany przez kpt. Toma Warringtona, swojego kolegę z dzieciństwa, aresztowany i osadzony w więzieniu Corradino w miejscowości Paola. Po śledztwie oskarżono go o zdradę stanu. 19 listopada został skazany na karę śmierci, wykonaną 28 listopada przez powieszenie. 4 maja 1943 r. Włosi odznaczyli go pośmiertnie Medaglia d'Oro al Valor Militare.
Obecnie wśród Maltańczyków jego postać jest różnie oceniana – część uważa go za kolaboranta Włochów, zaś inni (np. Norman Lowell, przywódca maltańskiej skrajnej prawicy) za bohatera narodowego.
Linki zewnętrzne.
Krótka biografia Carmelo Borg Pisaniego (jęz. włoski)

</doc>
<doc id="1045471" url="https://pl.wikipedia.org/wiki?curid=1045471" title="TVK Toruń">
TVK Toruń



</doc>
<doc id="1045472" url="https://pl.wikipedia.org/wiki?curid=1045472" title="Autostrady w Hiszpanii">
Autostrady w Hiszpanii



</doc>
<doc id="1045475" url="https://pl.wikipedia.org/wiki?curid=1045475" title="Drogi ekspresowe w Hiszpanii">
Drogi ekspresowe w Hiszpanii



</doc>
<doc id="1045476" url="https://pl.wikipedia.org/wiki?curid=1045476" title="Wiesław Byczkowski">
Wiesław Byczkowski

Wiesław Zbigniew Byczkowski (ur. 5 grudnia 1955 w Gdyni) – polski prawnik i samorządowiec, od 2006 członek zarządu województwa pomorskiego, od 2010 w randze wicemarszałka.
Życiorys.
Syn Zbigniewa i Hildegardy. Ukończył w 1979 studia na Wydziale Prawa i Administracji Uniwersytetu Gdańskiego. Z zawodu jest radcą prawnym. W 1980 wstąpił do „Solidarności”. Pełnił funkcję wiceprezydenta Gdyni (1994–1998), następnie do 2002 wiceprzewodniczącego rady miejskiej. W drugiej połowie lat 90. przewodniczył Związkowi Miast i Gmin Morskich. Należał do Unii Wolności. Od 2001 jest związany z Platformą Obywatelską.
W 2006 został wybrany do sejmiku pomorskiego, następnie powołany w skład kierowanego przez Jana Kozłowskiego zarządu województwa. W 2010 został wicemarszałkiem w zarządzie kierowanym przez Mieczysława Struka. W wyborach samorządowych w tym samym roku bez powodzenia ubiegał się o urząd prezydenta Gdyni. W 2010, 2014 i 2018 utrzymywał mandat radnego sejmiku. W zarządzie IV, V i VI kadencji pozostawał na stanowisku wicemarszałka.

</doc>
<doc id="1045481" url="https://pl.wikipedia.org/wiki?curid=1045481" title="Hrabstwo Clay (Minnesota)">
Hrabstwo Clay (Minnesota)

Hrabstwo Clay ze stolicą w Moorhead znajduje się w zachodniej części stanu Minnesota, USA. Według danych z roku 2005 zamieszkuje je 53 838 mieszkańców, z czego 93,99% stanowią biali. Nazwa hrabstwa pochodzi od nazwiska Henry'ego Claya amerykańskiego polityka, senatora oraz 9. sekretarza stanu w rządzie John Quincy Adamsa.
Warunki naturalne.
Hrabstwo zajmuje obszar 2727 km² (1053 mi²), z czego 2707 km² (1045 mi²) to lądy, a 20 km² (7 mi²) wody. Graniczy z 6 innymi hrabstwami:
Demografia.
Według spisu z 2000 roku hrabstwo zamieszkuje 51 229 osób, które tworzą 18 670 gospodarstw domowych oraz 12 340 rodzin. Gęstość zaludnienia wynosi 19osób/km². Na terenie hrabstwa jest 19 746 budynków mieszkalnych o częstości występowania wynoszącej 7budynki/km². Hrabstwo zamieszkuje 93,99% ludności białej, 0,52% ludności czarnej, 1,44% rdzennych mieszkańców Ameryki, 0,88% Azjatów, 0,03% mieszkańców Pacyfiku, 1,67% ludności innej rasy oraz 1,47% ludności wywodzącej się z dwóch lub więcej ras, 3,65% ludności to Hiszpanie, Latynosi lub inni. Pochodzenia norweskiego jest 40,4% mieszkańców, a 26,8% niemieckiego.
W hrabstwie znajduje się 18 670 gospodarstw domowych, w których 33,8% stanowią dzieci poniżej 18. roku życia mieszkający z rodzicami, 53,9% małżeństwa mieszkające wspólnie, 8,8% stanowią samotne matki oraz 33,9% to osoby nie posiadające rodziny. 26,1% wszystkich gospodarstw domowych składa się z jednej osoby oraz 10,6% żyję samotnie i jest powyżej 65. roku życia. Średnia wielkość gospodarstwa domowego wynosi 2,53 osoby, a rodziny 3,07 osoby.
Przedział wiekowy populacji hrabstwa kształtuje się następująco: 25% osób poniżej 18. roku życia, 17,1% pomiędzy 18. a 24. rokiem życia, 25,7% pomiędzy 25. a 44. rokiem życia, 19,3% pomiędzy 45. a 64. rokiem życia oraz 12,9% osób powyżej 65. roku życia. Średni wiek populacji wynosi 32 lata. Na każde 100 kobiet przypada 39,7 mężczyzn. Na każde 100 kobiet powyżej 18. roku życia przypada 89,1 mężczyzn.
Średni dochód dla gospodarstwa domowego wynosi 37 889 dolarów, a średni dochód dla rodziny wynosi 49 192 dolarów. Mężczyźni osiągają średni dochód w wysokości 34 176 dolarów, a kobiety 23 149 dolarów. Średni dochód na osobę w hrabstwie wynosi 17 557 dolarów. Około 7,4% rodzin oraz 13,2% ludności żyje poniżej minimum socjalnego, z tego 13,3% poniżej 18 roku życia oraz 7,5% powyżej 65. roku życia.

</doc>
<doc id="1045484" url="https://pl.wikipedia.org/wiki?curid=1045484" title="USS Los Angeles">
USS Los Angeles

Okręty i sterowiec Marynarki Wojennej Stanów Zjednoczonych noszące nazwę USS "Los Angeles" na cześć miasta Los Angeles w Kalifornii:

</doc>
<doc id="1045487" url="https://pl.wikipedia.org/wiki?curid=1045487" title="Dekanat Kleszczele">
Dekanat Kleszczele

Dekanat Kleszczele – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 11 parafii:
Historia.
W 1900 był jednym z 26 dekanatów nowo utworzonej Eparchii grodzieńskiej i brzeskiej. W jego skład wchodziły parafie:
Dekanat został reaktywowany w 1993.

</doc>
<doc id="1045491" url="https://pl.wikipedia.org/wiki?curid=1045491" title="Power Mac G5">
Power Mac G5

Power Mac G5 – linia komputerów osobistych produkowanych przez firmę Apple zaprezentowana po raz pierwszy w czerwcu 2003 roku. Zastosowano w nich procesory serii PowerPC G5. Jest to ostatnia seria komputerów firmy Apple wyposażona w procesory PowerPC. Na początku 2006 roku seria Power Macintosh została zastąpiona komputerami Mac Pro wyposażonymi w procesory Intel Xeon.

</doc>
<doc id="1045492" url="https://pl.wikipedia.org/wiki?curid=1045492" title="Power Macintosh G5">
Power Macintosh G5



</doc>
<doc id="1045499" url="https://pl.wikipedia.org/wiki?curid=1045499" title="Operacja Exporter">
Operacja Exporter

Operacja Exporter (również operacja syryjsko-libańska) – krótkotrwała kampania wojenna pomiędzy siłami alianckimi (korony brytyjskiej i Wolnej Francji) a wojskami Francji Vichy na obszarze dzisiejszego Libanu i Syrii podczas II wojny światowej, stoczona w czerwcu – lipcu 1941 roku.
Geneza.
Brytyjczycy byli zaniepokojeni możliwością użycia przez III Rzeszę kontrolowanego przez władze Francji Vichy terytorium Libanu i Syrii jako bazy wypadowej do uderzenia na brytyjski Egipt. Dawałoby to Niemcom zdecydowanie lepsze położenie w kampanii prowadzonej w Afryce Północnej. Ponadto władze niemieckie planowały wspomóc militarnie przygotowywane w Iraku powstanie antybrytyjskie, zamierzając wykorzystać do tego terytorium Libanu i Syrii.
W maju 1941 roku wysoki komisarz Francji Vichy w regionie, gen. Henri Dentz, zgodnie z rozkazami otrzymanymi z ministerstwa wojny Vichy, zezwolił niemieckim i włoskim samolotom na tankowanie na lotniskach w Syrii. Ponadto władze Francji Vichy oddały na użytek Niemców linie kolejowe przebiegające przez Syrię w celu transportowania paliwa i sprzętu wojennego do Mosulu w północnym Iraku.
W odpowiedzi głównodowodzący siłami brytyjskimi na Środkowym Wschodzie, marszałek polny Archibald Wavell, opracował plan zajęcia Libanu i Syrii, nazwany oficjalnie operacją Exporter.
Siły obu stron.
Wojska Francji Vichy.
Na terytorium Libanu i Syrii stacjonowała francuska Armia Lewantu ("Armée du Levant") pod dowództwem gen. Josepha de Verdilhaca. Jej siłami powietrznymi dowodził gen. Jeannekyn. Dowódcą sił morskich był admirał Pierre Gouton. Terytorium Libanu i Syrii podzielone było na regionalne dowództwa. Na czele dowództwa północnej Syrii z siedzibą w Aleppo stał płk Rottier (stacjonowały tam oddziały syryjskie, być może też kilka francuskich), dowództwa Libanu w Bejrucie – gen. Paul Arlabosse (dwa algierskie pułki), zaś dowództwa południowej Syrii w Damaszku – gen. Delhomme (oddziały Tunezyjczyków i Senegalczyków, batalion marokański, batalion syryjski Lewantu). Odwód stanowiły 24 Kolonialny Pułk Piechoty i Legia Cudzoziemska.
Armia Lewantu składała się z regularnych kolonialnych wojsk francuskich, tzw. „oddziałów specjalnych” ("troupes speciales"), które tworzyli Libańczycy i Syryjczycy oraz kontyngentu afrykańskiego. Ogółem ich liczebność wynosiła ok. 35-40 tys. żołnierzy, w tym ok. 8 tys. Francuzów i ok. 25 tys. innych.
W skład regularnych wojsk francuskich wchodziły:
W skład Troupes Spéciales du Levant wchodziło jedenaście batalionów piechoty, w tym trzy libańskie bataliony lekkiej piechoty ("bataillons de chasseurs Libanais") i osiem syryjskich batalionów Lewantu ("bataillons de Levant"). Występowała też kawaleria, licząca ok. 5 tys. ludzi, podzielona na szwadrony po ok. 100 kawalerzystów, w tym trzy zmotoryzowane. Oddziały specjalne były dowodzone przez syryjskich i libańskich oficerów z małą kadrą francuską.
Kontyngent afrykański tworzyły oddziały piechoty (sześć batalionów strzeleckich algierskich, trzy tunezyjskie, trzy senegalskie i jeden marokański) oraz kawalerii (dywizjony Spahisów: 4 Tunezyjski, 1 Marokański i 8 Algierski – ogółem ok. 7 tys. ludzi). Kawaleria poruszała się konno lub była przewożona lekkimi ciężarówkami. Kilka szwadronów było wyposażonych w samochody pancerne.
Po stronie francuskiej występowały też nieregularne pustynne oddziały partyzanckie złożone z Arabów z Syrii zwane Fawzi el Quwukji. Liczyły one prawdopodobnie ok. 500 ludzi. Prowadziły działania nękające wojska alianckie. W kilku przypadkach (np. pod Raqqa) uczestniczyły w składzie wojsk francuskich w walkach z aliantami.
Ponadto Francuzi dysponowali dwiema grupami artylerii (120 dział polowych i średnich), liczącymi ok. 6700 ludzi, a także jednostkami pancernymi (6. i 7. pułki Chasseurs d’Afrique – 90 czołgów, głównie Renault R-35 i kilka FT-17 oraz podobna liczba samochodów pancernych).
Francuskie siły lotnicze były liczniejsze od lotnictwa aliantów. Wprawdzie w 1940 roku wiele samolotów odleciało do Francji, zagrożonej najazdem niemieckim, ale po jej kapitulacji – w sytuacji narastającego niebezpieczeństwa brytyjskiego ataku na Liban i Syrię – powróciły na macierzyste lotniska. W rezultacie lotnictwo Francji Vichy liczyło łącznie 289 samolotów, w tym 100 bojowych (myśliwce typu Dewoitine D.520, Bloch MB.167F, Morane-Saulnier MS.406, bombowce typu Martin 167F, Bloch MB.200, LeO 451, samoloty rozpoznawcze typu Potez 63.11, Potez 25 TOE, lotnictwo morskie Loire 130 (rozpoznawcze łodzie latające), Latécoère 298 (bombowce torpedowe). Lotnictwo stawiało znaczący opór, np. francuski as Pierre Le Gloan zestrzelił w toku kampanii 7 samolotów brytyjskich.
Francuzi mieli też pewne wsparcie lotnicze ze strony Niemców. Wprawdzie w pierwszych dniach kampanii wycofali oni swoje wszystkie samoloty z Syrii, ale bombowce typu Junkers Ju 88 z Krety i Afryki Północnej atakowały brytyjskie siły morskie u wybrzeży Libanu i Syrii. W ich wyniku zostały uszkodzone 2 niszczyciele.
Wojska alianckie.
Na czele sił alianckich stał gen. płk Henry Maitland Wilson, który był głównodowodzącym wojsk na obszarze Palestyny i Transjordanii. Były one zgrupowane na terytorium Palestyny, która była brytyjskim obszarem mandatowym oraz Iraku (Iraqforce pod dowództwem gen. płk. Edwarda Quinana). Siły morskie podlegały wiceadmirałowi E.L.S. Kingowi, zaś lotnicze – komodorowi lotnictwa J.O. Brownowi (Palestyna i Transjordania) i wicemarszałkowi lotnictwa Johnowi D’Albiacowi (Irak). Ogółem wojska alianckie liczyły ok. 35 tys. żołnierzy, w tym ok. 18 tys. Australijczyków, ok. 9 tys. Anglików, ok. 2 tys. Hindusów i ok. 5 tys. Wolnych Francuzów.
Składały się z następujących jednostek wojskowych:
W odwodzie znajdowały się brytyjska 6 Dywizja Piechoty pod dowództwem gen. mjr. Evettsa z przydzielonym 11 Czechosłowackim Batalionem Piechoty oraz 17 Australijska Brygada Piechoty ze składu 6 Dywizji Piechoty.
Brytyjczycy mieli także jednostki specjalne – 11 Commando i oddział złożony z Żydów zwerbowanych w Palestynie – Palmach (Plugot Mahatz).
Po rozpoczęciu kampanii siły alianckie zostały wzmocnione pułkiem zmechanizowanym i pułkiem konnym oraz mobilnym szwadronem ochronnym ze składu Transjordan Frontier Force. Wzięły one udział w walkach od 12 czerwca na odcinku 5 Hinduskiej BP (m.in. o wioskę Ezraa, skąd zostały wyrzucone przez Francuzów, ale kontratakiem odzyskały ją).
Alianckie siły lotnicze składały się z dywizjonów Royal Air Force i Royal Australian Air Force oraz przeciwlotniczych jednostek naziemnych. Liczyły one ok. 70 samolotów bojowych (myśliwce typu Hawker Hurricane, Curtiss P-40, Gloster Gladiator, bombowce typu Bristol Blenheim IV, lotnictwo morskie Fairey Swordfish, Fairey Albacore, Fairey Fulmar). Po rozpoczęciu kampanii do akcji przeciwko wojskom francuskim włączyły się brytyjskie dywizjony bombowe z Egiptu (bombowce Vickers Wellington).
Wojska alianckie podczas kampanii miały również wspierać okręty Royal Navy i Royal Australian Navy.
Plan ataku.
Szczegółowy plan ataku na siły Francji Vichy w Libanie i Syrii został opracowany przez gen. H. Maitlanda Wilsona. Przewidywał on 4 kierunki uderzenia:
Działania wojenne.
8 czerwca wojska alianckie zaatakowały z terytorium Palestyny siły Francji Vichy w Libanie. Przekroczenie granicznej rzeki Litani przez 7 Australijską DP i brytyjskie oddziały Commando wymagało złamania silnego oporu wojsk francuskich, które zniszczyły jedyny most. Przy wsparciu silnego ognia artylerii i brytyjskich okrętów na morzu, Australijczycy i Anglicy 9 czerwca sforsowali rzekę na łodziach, po czym 7 DP ruszyła wzdłuż wybrzeża w kierunku Bejrutu, czemu towarzyszyła działalność dywersyjna grup komandosów na obszarze całego Libanu. Australijczycy w drodze do Bejrutu byli zmuszeni w kilku miejscach, m.in. 13 czerwca w Dżazzin, przełamywać obronę francuskich oddziałów.
W tym samym czasie nacierała w kierunku na Damaszek 5 Hinduska Grupa Brygadowa wraz z 1 Dywizją Wolnych Francuzów. Tworzyły one wspólne zgrupowanie nazwane "Gentforce" pod dowództwem gen. mjr. P.L. Le Gentilhomme’a. Hindusi i Wolni Francuzi 8 czerwca przekroczyli granicę palestyńsko-syryjską. Ich pierwszym celem były miejscowości Kunejtira i Dera, zajęte do 12 czerwca. Podczas tych walk ranny został dotychczasowy dowódca "Gentforce", zaś nowym został brygadier W.L. Lloyd, jednocześnie stojący na czele hinduskiej jednostki. Jego oddziały napotkały 15 czerwca silnie umocniony francuski punkt oporu w wiosce Kiswe. Po ciężkiej walce został on zdobyty przez Hindusów. Natomiast Wolni Francuzi zabezpieczali górzysty obszar wzdłuż drogi do Damaszku. Tam zostali jednak silnie ostrzelani przez artylerię wojsk Vichy. Jednocześnie nadeszły złe informacje od oddziałów alianckich obsadzających Kunejtirę, zaatakowanych przez duże siły Vichy od północy. Francuzi zajęli też wioskę Ezraa, zagrażając poważnie alianckim liniom zaopatrzeniowym. W tej sytuacji brygadier W.L. Lloyd zdecydował, że najlepszym rozwiązaniem sytuacji kryzysowej będzie szybkie uderzenie na Damaszek. Hindusi i Francuzi ruszyli na miasto, doprowadzając do skierowania większości wojsk Vichy do jego obrony. W rezultacie 16 i 18 czerwca odzyskano wioski Ezraa i Kunejtira.
Po krótkim odpoczynku i przeorganizowaniu "Gentforce" kontynuowała natarcie na Damaszek, poruszając się dwiema głównymi drogami idącymi od południa w stronę miasta. Po drodze Hindusi zdobyli 18 czerwca w ciężkiej walce pozycje francuskie w dużej wiosce Mezze. Jednakże transporty z zaopatrzeniem i żywnością utknęły, gdyż Wolni Francuzi nie zdobyli wioski Kadim. Sytuacja aliantów zaczęła stawać się dramatyczna, ale siły Vichy nie potrafiły tego wykorzystać. Rankiem 20 czerwca brygadier W.L. Lloyd wysłał do akcji oddział składający się z francuskich marines i baterii artylerii. Jego natarcie przebiegało bardzo wolno, ale w końcu Wolnym Francuzom ze wsparciem brytyjskich dział ppanc. i plot. udało się wreszcie zdobyć Kadim rankiem 21 czerwca, co odblokowało alianckie pozycje pod Mezze. W tej sytuacji siły Vichy broniące się przed Damaszkiem poddały się, dzięki czemu alianci do północy 21 czerwca zajęli miasto. Pozostałe wojska Vichy rozpoczęły odwrót na zachód wzdłuż drogi prowadzącej do Bejrutu.
7 Australijska DP wzmocniona oddziałami z odwodowej brytyjskiej 6 DP, prowadząc natarcie wzdłuż wybrzeża na Bejrut natknęła się 19 czerwca na przełęczy Merdjayoun wojska francuskie. W wyniku zaciętych walk, podczas których dochodziło do licznych ataków i kontrataków, pozycje Vichy 24 czerwca zostały zdobyte. Obie strony poniosły spore straty w zabitych i rannych.
Po zajęciu Damaszku przez aliantów 21 czerwca, głównodowodzący gen. H. Maitland Wilson wydał rozkaz zaatakowania Syrii z obszaru zachodniego Iraku, co miało doprowadzić do całkowitego opanowania kraju. Siły alianckie, zwane "Habforce", przekroczyły granicę i ruszyły w kierunku północno-zachodnim, aby opanować Palmyrę i zabezpieczyć rurociąg naftowy na odcinku od Hadisy do Trypolisu. "Habforce" było odpowiednio przygotowane do walki w terenie pustynnym, gdyż w jego skład wchodził pułk zmechanizowany Legionu Arabskiego, złożony ze znających pustynię Beduinów. Wojska alianckie podzieliły się na 3 kolumny (2 miały osłaniać na flankach główną kolumnę atakującą francuski garnizon Palmyry). Na północny wschód od miasta napotkano francuską grupę patrolową, którą rozbito, biorąc jako jeńców 4 oficerów i ok. 60 szeregowych. Alianci wysłali na długie patrole oddziały Legionu Arabskiego w celu ochrony swoich skrzydeł i linii komunikacyjnych. 28 czerwca został zdobyty bez walki francuski fort Seba' Bijar, leżący na południowy zachód od Palmyry. Następnego dnia oddziały Legionu Arabskiego zajęły wioskę Suchna, w której nie było francuskich wojsk. Rankiem 1 lipca alianckie pozycje w Suchna zaatakowała francuska 2 Lekka Kompania Pustynna. Arabowie wzmocnieni przez szwadron brytyjskiej 4 Brygady Kawalerii po ciężkiej walce odparli Francuzów, co silnie wzmocniło ich morale. Doprowadziło to 2 lipca do poddania się bez walki garnizonu Palmyry. W ten sposób alianci mieli otwartą drogę na zachód do miasta Homs i mogli przeciąć linie zaopatrzeniowe sił Vichy walczących z Australijczykami na wybrzeżu libańskim.
Druga grupa wojsk alianckich, zwana "Iraqforce", nacierała od 27 czerwca w górę rzeki Eufrat po linii Abu Kemal-Dejr az-Zaur-Ar-Rakka-Meskene w kierunku na Aleppo. Najważniejszą miejscowością było Dejr az-Zaur, gdyż znajdowały się w nim dwa strategiczne mosty przez Eufrat. 27 czerwca zajęto bez walki Abu Kamal. Do 30 czerwca skoncentrowały się tam główne siły "Iraqforce", po czym ruszyły na Dejr az-Zaur. Zły stan dróg utrudniał poruszanie się wojsk alianckich, atakowanych dodatkowo przez lotnictwo Vichy. Generał W. Slim postanowił zaatakować Francuzów z zaskoczenia, gdyż zaczynało brakować paliwa i istniało niebezpieczeństwo ataku na flanki aliantów. Plan się powiódł i 3 lipca wkroczono do miasta. Całkowicie zaskoczeni Francuzi wycofali się, atakując jedynie wojska alianckie z powietrza. Zdobyto sprzęt wojenny (50 przyczep, 9 dział i 5 samolotów) oraz duże ilości broni, amunicji i paliwa. 5 lipca zostało zajęte bez walki Ar-Rakka. Z głównych sił "Iraqforce" wyodrębniono dwa bataliony 20 Hinduskiej Brygady Piechoty ze składu 10 DP i dwa bataliony 17 Hinduskiej Brygady Piechoty ze składu 8DP, które utworzyły samodzielne zgrupowanie. Wysłano je głęboko do północno-wschodniej Syrii, gdzie zdobyło bez strat własnych magazyny z dużymi ilościami broni i amunicji. Siły Vichy zostały zmuszone do odwrotu na zachód wzdłuż drogi Mosul – Aleppo. 8 lipca 10 Hinduska DP zajęła Aleppo, w wyniku czego strategiczne położenie Francuzów stało się bardzo złe.
Tymczasem walczący na wybrzeżu libańskim Australijczycy zaangażowali się w walki o opanowanie Damuru, dużego miasta ok. 30 km na południe od Bejrutu. W nocy z 5 na 6 lipca przekroczono rzekę Nahr ed-Damur, po czym 6 lipca zdobyto pozycje francuskie broniące podejść do miasta. 7 i 8 lipca oskrzydlono Damur i następnego zdobyto go. Wojska francuskie wycofały się w stronę Bejrutu, zaś Australijczycy natychmiast rozpoczęli dalsze natarcie w tym kierunku. Wydarzenia związane z utratą Damuru i Aleppo doprowadziły do wystosowania 8 lipca przez głównodowodzącego siłami Vichy, gen. H. Dentza, prośby o zawieszenie broni. W tej sytuacji 7 Australijska DP nie niepokojona przez Francuzów 12 lipca weszła do Bejrutu, a w Akce kapitulował gen. H. Dentz.
Działania morskie.
Działania morskie miały znaczenie drugorzędne w kampanii. Francja Vichy dysponowała w portach syryjskich dwoma wielkimi niszczycielami „Valmy” i „Guépard” (typu „2400-tonowego”), 3 okrętami podwodnymi „Caїman”, „Morse” i „Souffleur”, trałowcem (awizo) „Elan” i jednostkami pomocniczymi. Brytyjczycy mieli do dyspozycji znacznie silniejsze siły.
Już 8 czerwca okręt podwodny „Caїman” zaatakował niecelnie torpedami krążownik HMS „Ajax”. 9 czerwca doszło do pojedynku między niszczycielami „Valmy” i „Guépard” a brytyjskim HMS „Janus”, w którym ten ostatni został poważnie uszkodzony, lecz pojawienie się kolejnych niszczycieli spowodowało odwrót Francuzów do Bejrutu, uszkodzono przy tym niszczyciel HMS „Jackal”. 15 czerwca niemieckie lotnictwo uszkodziło niszczyciel HMS „Isis”, a francuskie lotnictwo niszczyciel HMS „Ilex”. Admiralicja francuska wysłała z Tulonu jako wzmocnienie dwa wielkie niszczyciele „Chevalier Paul” i „Vauquelin”, transportowały one ponadto amunicję. „Chevalier Paul” został jednak 16 czerwca zatopiony przez brytyjskie samoloty torpedowe z 815. dywizjonu 50 mil od brzegu Syrii. „Vauquelin” przedarł się do Bejrutu, lecz 17 czerwca został tam uszkodzony przez lotnictwo brytyjskie. 22 czerwca niszczyciel „Guépard” został uszkodzony podczas nocnej walki pociskiem krążownika lekkiego HMNZS „Leander”. Z kolei 25 czerwca brytyjski okręt podwodny HMS „Parthian” zatopił okręt tej samej klasy „Souffleur”.
W lipcu dwa francuskie statki handlowe zostały wysłane do Salonik po przybyłe tam z Francji zaopatrzenie. Statek „Saint Didier” z materiałem wojennym został jednak zatopiony przez brytyjski samolot torpedowy z 822. dywizjonu 4 lipca koło wybrzeża Turcji, po czym drugi statek został zawrócony. Między 4 a 7 lipca brytyjskie okręty ostrzeliwały wojska francuskie w rejonie Damuru. 9 lipca wysłano po posiłki do Salonik trzy pozostałe niszczyciele z Bejrutu, lecz kilka dni później, z żołnierzami na pokładach, zostały one wykryte przez brytyjskie samoloty 200 mil przed wybrzeżem Syrii, na skutek czego zgrupowanie zawróciło do Tulonu. W obliczu kapitulacji zgrupowania syryjskiego, pozostałe francuskie okręty podwodne udały się do Bizerty, a awizo „Elan” zostało internowane w Turcji.
Epilog.
Wojska Vichy straciły ogółem 6 tysięcy ludzi, w tym około tysiąca zabitych. Do niewoli dostało się ponad 37 tysięcy żołnierzy, spośród których jedynie około 5600 przyłączyło się do Wolnych Francuzów. Pozostali zostali repatriowani do francuskich kolonii w Afryce Północnej. Straty aliantów wyniosły: Australijczycy – 416 zabitych i 1136 rannych, Anglicy i Hindusi – około 600 zabitych i rannych, Wolni Francuzi – około 300 zabitych i rannych. W trakcie walk do niewoli francuskiej dostało się około 3 tysięcy żołnierzy alianckich, którzy po zakończeniu kampanii powrócili do swoich oddziałów.
Kontrolę nad terytorium Libanu i Syrii przejęli Wolni Francuzi. Ich przedstawicielem został gen. Georges Catroux, który 26 listopada 1941 roku ogłosił niepodległość obu krajów w imieniu Wolnej Francji.
W kampanii uczestniczył Mosze Dajan, późniejszy generał izraelski, który jako tłumacz w oddziale australijskim stracił oko. Po zakończeniu działań wojennych został odznaczony brytyjskim Military Cross. Drugim znanym Izraelczykiem, który walczył podczas kampanii w ramach oddziału do zadań specjalnych, był późniejszy premier Icchak Rabin.

</doc>
<doc id="1045500" url="https://pl.wikipedia.org/wiki?curid=1045500" title="Wiesława Ziółkowska">
Wiesława Ziółkowska

Wiesława Ziółkowska (ur. 21 maja 1950 w Poznaniu) – polska polityk i ekonomistka, doktor habilitowany nauk ekonomicznych, posłanka na Sejm X, I i II kadencji, członek Rady Polityki Pieniężnej (1998–2004).
Życiorys.
Ukończyła w 1973 studia na Wydziale Handlowo-Ekonomicznym Akademii Ekonomicznej w Poznaniu. W 1976 uzyskała stopień doktora nauk ekonomicznych, w 1996 doktora habilitowanego. Została nauczycielem akademickim, objęła stanowisko profesora nadzwyczajnego Wyższej Szkoły Bankowej w Poznaniu. Autorka licznych publikacji i artykułów z dziedziny polityki gospodarczej i finansów.
Sprawowała mandat posłanki X kadencji z ramienia Polskiej Zjednoczonej Partii Robotniczej w okręgu Poznań-Grunwald. Przeszła z PZPR do Polskiej Unii Socjaldemokratycznej. Pełniła funkcję przewodniczącej Poselskiego Klubu Pracy i zastępczyni przewodniczącego Komisji Polityki Gospodarczej, Budżetu i Finansów. Po rozpadzie PUS stanęła na czele regionalnego ugrupowania „Wielkopolska Unia Socjaldemokratyczna”. Z utworzonego na jej bazie komitetu wyborczego „Wielkopolsce i Polsce” uzyskała mandat posłanki na Sejm I kadencji. Po połączeniu się WUS m.in. z Solidarnością Pracy została jednym z liderów Unii Pracy, z ramienia której sprawowała mandat posłanki II kadencji z okręgu poznańskiego. W latach 1998–2004 zasiadała w Radzie Polityki Pieniężnej. W 2004 bez powodzenia kandydowała do Parlamentu Europejskiego.

</doc>
<doc id="1045501" url="https://pl.wikipedia.org/wiki?curid=1045501" title="Styl zerowy">
Styl zerowy

Styl zerowy – poetyka normatywna filmu, polegająca na poprowadzeniu narracji w sposób niezwracający uwagi widza na formę, skupiający ją na treści. Celem użycia stylu zerowego jest dostarczenie widzowi poszukiwanych przez niego wrażeń poprzez opowiedzenie pewnej historii. Historia ta powinna być jednocześnie interesująca dla jak największej liczby potencjalnych odbiorców.
Styl zerowy nazywany jest rodzajem "filmowej mowy potocznej". Jest stylem przekazu najbardziej zbliżonym do sposobu patrzenia na świat człowieka. Wywodzi się on z tradycji amerykańskiego kina klasycznego funkcjonującego od lat 30. (według niektórych badaczy od 1917) do lat 60. XX wieku. Styl zerowy zmieniał się wraz z rozwojem kina, jednak jego ogólne założenia pozostawały zawsze takie same.
Cechy stylu zerowego.
Mirosław Przylipiak wyróżnia następujące cechy kina stylu zerowego:
Przykłady.
Przykładami filmów stylu zerowego są filmy okresu amerykańskiego kina klasycznego, takie jak "Sokół Maltański", "Casablanca" albo "Przeminęło z wiatrem". Do bardziej współczesnych przykładów należą opery mydlane takie jak "Dynastia" lub "Moda na sukces" oraz większość współczesnych wysokobudżetowych filmów komercyjnych, tzw. blockbusterów.

</doc>
<doc id="1045502" url="https://pl.wikipedia.org/wiki?curid=1045502" title="Siarhiej Hurenka">
Siarhiej Hurenka

Siarhiej Witalewicz Hurenka, biał. Сяргей Віталевіч Гурэнка, ros. Сергей Витальевич Гуренко, "Siergiej Witaljewicz Gurienko" (ur. 30 września 1972 w Grodnie) – białoruski piłkarz, grający na pozycji obrońcy, reprezentant Białorusi, trener piłkarski.
Kariera piłkarska.
Kariera klubowa.
Karierę piłkarską rozpoczął w 1989 w klubie Chimik Grodno. W 1992 roku klub zmienił nazwę na Nioman Grodno. W Niomanie, Hurenka wyrobił sobie renomę. W 1995 przeniósł się do Lokomotiwu Moskwa. Tam szybko stał się podstawowym zawodnikiem klubu i jednym z liderów drużyny. Został wtedy zauważony przez kluby z Europy zachodniej. co zaowocowało w 1999 transferem do Romy, ale tam nie zrobił kariery, najczęściej siedząc na ławce rezerwowych. Nie zrobił również kariery ani w Realu Saragossa, ani w Parmie. Dopiero w Piacenzy grał w podstawowym składzie. W 2003 wrócił do Lokomotiwu, gdzie występował do 2008. Potem został zawodnikiem Dynama Mińsk. W sierpniu 2009 zdecydował się zakończyć karierę piłkarską i przyjąć propozycję pracy na stanowisku głównego trenera Dynama. Jednak po 5-letniej przerwie w 2014 jeszcze rozergrał 7 meczów w drugoligowym Partyzanie Mińsk.
Kariera reprezentacyjna.
W reprezentacji narodowej zadebiutował w 1994. Z czasem stał się kapitanem drużyny. Do 2009 był piłkarzem, który rozegrał najwięcej spotkań w reprezentacji Białorusi. Zakończył karierę reprezentacyjną w 2006 po kłótni z selekcjonerem.
Kariera trenerska.
W 2009 rozpoczął karierę szkoleniowca. Najpierw pomagał trenować Dynama Mińsk, a od 21 sierpnia 2009 do 12 maja 2010 roku prowadził miński klub. Od 26 lipca 2010 do 5 maja 2012 trenował Tarpieda-BiełAZ Żodzino. Następnie pracował jako dyrektor sportowy Dynama Mińsk. Od kwietnia do końca 2014 pomagał trenować rosyjskie kluby - FK Krasnodar, Spartak Nalczyk i Amkar Perm. 16 maja 2015 został zaproszony do sztabu szkoleniowego belgijskiego Standard Liège. W końcu grudnia 2015 wrócił do Dynama Mińsk, gdzie prowadził drużynę rezerw. Od 5 maja 2016 do 7 listopada 2017 był pomocnikiem Slavoljuba Muslina, z którym wcześniej współpracował w rosyjskich i belgijskich klubach, w narodowej reprezentacji Serbii. 3 maja 2017 stał na czele Dynama Mińsk, którym kierował do 9 stycznia 2019. 6 czerwca 2019 ponownie objął mińskie Dynama.

</doc>
<doc id="1045509" url="https://pl.wikipedia.org/wiki?curid=1045509" title="Stanisław Wiśniewski (poseł)">
Stanisław Wiśniewski (poseł)

Stanisław Wiśniewski (ur. 8 maja 1934 w Płocku, zm. 9 lutego 2001) – polski polityk, działacz związkowy, poseł na Sejm II kadencji.
Życiorys.
Ukończył w 1959 Technikum Poligraficzne w Warszawie. Pracował jako poligraf i rysownik w różnych przedsiębiorstwach. W drugiej połowie lat 80. kierował Związkiem Zawodowym Pracowników Poligrafii. Brał udział w plenarnych rozmowach Okrągłego Stołu po stronie rządowej. Od 1990 do 1998 był wiceprzewodniczącym Ogólnopolskiego Porozumienia Związków Zawodowych, następnie stał na czele komisji rewizyjnej OPZZ.
Pełnił funkcję posła na Sejm II kadencji z listy Sojuszu Lewicy Demokratycznej. W trakcie kadencji przeszedł do Unii Pracy. Był m.in. wiceprezesem tego ugrupowania.
Pochowany na cmentarzu Powązki Wojskowe w Warszawie (kwatera B17–3–28).

</doc>
<doc id="1045510" url="https://pl.wikipedia.org/wiki?curid=1045510" title="Zespół Neua-Laxovy">
Zespół Neua-Laxovy

Zespół Neua-Laxovy (zespół Neua-Povysilovy, ang. Neu-Laxová syndrome, Neu’s syndrome, Neu-Povysilová syndrome, NLS) – letalny zespół wewnątrzmacicznego zahamowania wzrostu i mnogich malformacji.
Fenotyp.
Do obrazu klinicznego tego rzadkiego zespołu należy długa lista wad wrodzonych, w tym:
Rokowanie jest bez wyjątku złe. Płody z zespołem Neua-Laxovy są albo ronione, albo umierają w okresie okołoporodowym. Najdłuższy odnotowany okres przeżycia wynosił 134 dni.
Etiologia.
Etiologia schorzenia nie jest znana. Kariotyp wszystkich zbadanych przypadków zespołu był prawidłowy. Stwierdzono autosomalnie recesywne dziedziczenie choroby; stosunkowo często w wywiadzie rodzinnym występuje bliskie pokrewieństwo rodziców.
Rozpoznanie.
Możliwa jest diagnostyka prenatalna zespołu przy użyciu ultrasonografii. USG płodu jest zalecane w rodzinach w których stwierdzono wystąpienie przypadków schorzenia.
Różnicowanie.
Diagnostyka różnicowa zespołu Neua-Laxovy obejmuje:
Charakterystyczną cechą zespołu Neua-Laxovy odróżniającą go od pozostałych fenotypów chorobowych jest nasilony obrzęk tkanki podskórnej.
Historia.
Po raz pierwszy zespół opisali amerykańscy genetycy Richard L. Neu i wsp. w 1971 roku. Renata Laxova, amerykańska genetyczka czeskiego pochodzenia, rok później razem ze współpracownikami opisała następną trójkę niemowląt. Zespół czeskich genetyków pod kierownictwem Viery Povysilovej przedstawił też szereg kolejnych przypadków w kolejnej pracy z 1976 roku. G. Lazjuk w opisie przypadku z 1979 roku zaproponował termin "Neu-Laxova syndrome", ale w piśmiennictwie obok eponimu "zespołu Neua-Laxovy" spotyka się też nazwy "zespołu Neua" i "zespołu Neua-Povysilcovy". Do dziś w piśmiennictwie medycznym przedstawiono około czterdziestu przypadków zespołu.

</doc>
<doc id="1045514" url="https://pl.wikipedia.org/wiki?curid=1045514" title="Georg Brüning">
Georg Brüning

Georg Brüning (ur. 12 sierpnia 1851 w majątku Botzlar koło Selm, zm. 17 września 1932 w Bytomiu) – niemiecki prawnik, burmistrz Bytomia w latach 1883–1919.
Życiorys.
Pochodził z katolickiej rodziny, jego ojcem był radca ekonomiczny Wilhelm, matką – Christine z domu Hagedorn. W 1874 roku ukończył doktorat obojga praw, studiował na uniwersytetach w Bonn, Monachium, Heidelbergu i Getyndze. Następnie służył przez 2 lata w wojsku, gdzie osiągnął stopień porucznika rezerwy. W 1880 zdobył stopień asesora sądowego. Stanowisko burmistrza Bytomia otrzymał 20 listopada 1882, o wakacie dowiedział się z opublikowanego w prasie ogłoszenia. Od 1892 roku piastował funkcję nadburmistrza, który to tytuł przysługiwał włodarzom miast wydzielonych ze struktur powiatu.
Ze względu na podeszły wiek w 1919 roku Brüning zrezygnował z funkcji nadburmistrza.
Był wielokrotnie odznaczony, między innymi Orderem Czerwonego Orła, Orderem Korony oraz Krzyżem Wielkim Papieskiego Orderu Świętego Grzegorza Wielkiego. Za jego zasługi miasto ufundowało mu zabytkową willę przy dzisiejszej Alei Legionów 4. Zmarł 17 września 1932 roku, uroczystości żałobne odbyły się w Kościele Świętej Trójcy w Bytomiu, jego ciało zostało pochowane na cmentarzu Mater Dolorosa w Bytomiu; w 1981 roku zlikwidowano jego grób. W 2004 roku jego grób odnowiono, z błędnym miesiącem śmierci (grudniem) na nagrobku.
Życie prywatne.
Był żonaty z Dorotheą, z którą miał dwanaścioro dzieci. W 1893 zmarła jego córka Maria Magdalena w wieku siedmiu miesięcy, na szkarlatynę zmarła córka Margarit w wieku siedmiu lat i syn Wilhelm w wieku czterech lat. W 1900 zmarły bliźnięta w wieku dwunastu lat i syn w wieku siedmiu lat, panowała wówczas epidemia dyfterytu. W marcu 1911 roku zmarł jego syn Hans w wyniku przypadkowego postrzelenia przez kolegę z klasy w Królewskim Gimnazjum w Bytomiu. Dwóch synów burmistrza nie wróciło z frontu podczas I wojny światowej.
Zasługi dla Bytomia.
Za czasów jego rządów w Bytomiu powstała sieć energii elektrycznej, wodociągów i kanalizacji sanitarnej, wybrukowano większość bytomskich ulic, wybudowano budynki teatru (obecnie Opera Śląska), szkoły realnej (IV Liceum Ogólnokształcące), Królewskiego Instytutu Higieny (Sanepid, ul.Moniuszki 25), starych koszar (internat przy ul. Smolenia), utworzono ogród zoologiczny w parku miejskim, uruchomiono pierwszą w mieście linię tramwajową (zob. tramwaje w Bytomiu).
W 2015 roku imieniem burmistrza nazwano plac przed urzędem miasta.

</doc>
<doc id="1045515" url="https://pl.wikipedia.org/wiki?curid=1045515" title="Dzień Pamięci Warszawy">
Dzień Pamięci Warszawy

Dzień Pamięci Warszawy – święto lokalne obchodzone 1 sierpnia w celu upamiętnienia wybuchu powstania warszawskiego w 1944 roku. 
Opis.
Święto zostało ustanowione przez Radę Miasta Stołecznego Warszawy uchwałą z dnia 13 marca 2003 roku w miejsce, mającego być obchodzonym w tym samym dniu, Święta Warszawy. 
Głównym punktem obchodów święta jest uroczysta sesja Rady Miasta Stołecznego Warszawy na Zamku Królewskim w Warszawie. Ponadto w tym dniu wręczane są nagrody i tytuły honorowe; budynki miejskie i pojazdy miejskich spółek komunikacyjnych są dekorowane barwami narodowymi i barwami miasta stołecznego Warszawy. O godzinie 17, w godzinę „W”, uruchamiane są syreny alarmowe.

</doc>
<doc id="1045517" url="https://pl.wikipedia.org/wiki?curid=1045517" title="Eternal Summer">
Eternal Summer

Eternal Summer (chin. trad.: 盛夏光年, pinyin: "Shèng xià guāng nián") – film produkcji tajwańskiej w reżyserii Leste Chen z 2006 roku.
Fabuła.
Historia dwóch przyjaciół, którzy poznali się we wczesnych latach dzieciństwa. Jonathan jest pilnym uczniem i całkowitym przeciwieństwem butnego, ale samotnego Shane’a. Mimo różnic obaj zawsze mogą na sobie polegać. Z czasem Jonathan odkrywa, że darzy Shane’a czymś więcej niż tylko przyjacielskim uczuciem, co jednak skrzętnie ukrywa. Wszystko zmienia się, kiedy w życie przyjaciół wkracza Carrie, której żaden z nich nie jest obojętny. Jonathan trwa w swym postanowieniu, ale splot kolejnych wydarzeń i podejmowanych decyzji zmusza go w końcu do wyjawienia prawdy i konfrontacji z przyjacielem.
Scenariusz filmu autorstwa Hsu Cheng-ping i Wang Chi-yaodo powstał na podstawie powieści tego drugiego. Piosenkę promującą film wykonuje zespół Mayday, nazywany azjatyckimi Beatlesami.

</doc>
<doc id="1045518" url="https://pl.wikipedia.org/wiki?curid=1045518" title="Andrzej Malinowski (ekonomista)">
Andrzej Malinowski (ekonomista)

Andrzej Malinowski (ur. 29 sierpnia 1947 w Bydgoszczy) – polski polityk i działacz gospodarczy, poseł na Sejm II kadencji, w latach 2001–2022 prezydent organizacji Pracodawcy Rzeczypospolitej Polskiej.
Życiorys.
Ukończył w 1969 studia na Wydziale Handlowo-Towaroznawczym Akademii Ekonomicznej w Poznaniu, w 1975 uzyskał stopień doktora nauk ekonomicznych. Od 1966 działał w Zjednoczonym Stronnictwie Ludowym, w latach 1990–2001 należał do Polskiego Stronnictwa Ludowego. W latach 80. pełnił funkcje podsekretarza stanu w Ministerstwie Handlu Wewnętrznego i Usług oraz w Ministerstwie Rolnictwa i Gospodarki Żywnościowej. Od 1990 do 1996 pracował na kierowniczych stanowiskach w spółkach prawa handlowego. Z ramienia PSL w latach 1993–1997 sprawował mandat posła na Sejm II kadencji. W 1997 bez powodzenia ubiegał się o reelekcję. W latach 1996–1998 był wiceministrem w Centralnym Urzędzie Planowania i Ministerstwie Gospodarki.
W 1998 został prezesem zarządu przedsiębiorstwa Sava Investment Group. W 2000 został wiceprezydentem, a w następnym roku prezydentem Konfederacji Pracodawców Polskich (2010 organizacja ta zmieniła nazwę na Pracodawcy Rzeczypospolitej Polskiej); uzyskiwał reelekcję na kolejne kadencje. Na czele tej organizacji stał do 2022, kiedy to zastąpił go Rafał Baniak. Andrzej Malinowski został honorowym prezydentem Pracodawców RP i przewodniczącym rady federacji.
W 2010 prezydent Lech Kaczyński powołał go na członka Narodowej Rady Rozwoju. W 2015 z ramienia Pracodawców Rzeczypospolitej Polskiej został członkiem powołanej przez prezydenta Andrzeja Dudę – Rady Dialogu Społecznego.
W 2019 tygodnik „Do Rzeczy” opublikował artykuł Piotra Woyciechowskiego, według którego Andrzej Malinowski był tajnym współpracownikiem AWO Zarządu II SG WP. Andrzej Malinowski następnie zaprzeczył, by pracował lub jako TW współpracował ze służbami specjalnymi PRL.
Według ustaleń kanadyjskiego laboratorium Citizen Lab w 2018 jego telefon komórkowy został zhakowany przy użyciu oprogramowania szpiegującego Pegasus.
W maju 2022 Sąd Rejonowy dla Warszawy-Śródmieścia nieprawomocnie uznał Andrzeja Malinowskiego winnego składania fałszywych zeznań dotyczących jego współpracy z wywiadem wojskowym PRL i skazał go na karę grzywny.

</doc>
<doc id="1045521" url="https://pl.wikipedia.org/wiki?curid=1045521" title="Karbonyl">
Karbonyl



</doc>
<doc id="1045523" url="https://pl.wikipedia.org/wiki?curid=1045523" title="Cmentarze przykościelne w Płocku">
Cmentarze przykościelne w Płocku

Cmentarze przykościelne w Płocku – do połowy XVIII wieku grzebano zmarłych w obrębie tak zwanych cmentarzy przykościelnych. 
W Płocku było ich wiele:

</doc>
<doc id="1045524" url="https://pl.wikipedia.org/wiki?curid=1045524" title="Plecotus alpinus">
Plecotus alpinus



</doc>
<doc id="1045525" url="https://pl.wikipedia.org/wiki?curid=1045525" title="Tadeusz Budzik">
Tadeusz Budzik

Tadeusz Ryszard Budzik (ur. 27 października 1962 w Częstochowie) – polski oficer, nadinspektor Policji, komendant główny Policji w latach 2007–2008.
Życiorys.
Ukończył studia w Wyższej Szkole Pedagogicznej w Częstochowie, a także Europejskie Studia Podyplomowe w zakresie problematyki przestępczości zorganizowanej. Działał w harcerstwie.
W 1987 podjął służbę w Milicji Obywatelskiej – najpierw w Izbie Dziecka w Częstochowie, a od 1994 w pionie kryminalnym. W szeregach częstochowskiej policji pełnił kolejno funkcje: szefa Wydziału do Walki z Przestępczością Narkotykową Komendy Wojewódzkiej i zastępcy szefa lokalnego Centralnego Biura Śledczego. Następnie kierował Zarządem CBŚ w Katowicach, a w styczniu 2007 zastąpił Adama Rapackiego na stanowisku komendanta wojewódzkiego Policji w Krakowie.
12 marca 2007 rozpoczął służbę w Komendzie Głównej Policji, obejmując stanowisko zastępcy komendanta głównego. Odpowiadał za nadzór nad pionem kryminalnym. Od 8 sierpnia 2007, po dymisji dotychczasowego komendanta głównego Konrada Kornatowskiego, był pełniącym obowiązki szefa policji. Kilka dni później został przez premiera Jarosława Kaczyńskiego powołany na stanowisko komendanta głównego Policji. 26 października tego samego roku został mianowany na stopień nadinspektora Policji. 4 lutego 2008 złożył dymisję z zajmowanego stanowiska. 6 lutego tego samego roku dymisja została przyjęta. Jego następcą został Andrzej Matejuk.

</doc>
<doc id="1045537" url="https://pl.wikipedia.org/wiki?curid=1045537" title="Marek Wielgus">
Marek Wielgus

Marek Wielgus (ur. 20 grudnia 1950 w Warszawie, zm. 6 lutego 1996 w Dominikanie) – polski działacz sportowy, fotograf, poseł na Sejm II kadencji.
Życiorys.
Syn Mieczysława. Był absolwentem Szkoły Rzemiosł Artystycznych w Warszawie (1970). W latach 80. współpracował z pismem „Sportowiec”, następnie wydawał pismo „Mecz”. Założył pierwsze w Polsce Laboratorium Fotografii Profesjonalnej. Zajmował się fotografią sportową, czterokrotnie uczestniczył w mistrzostwach świata w piłce nożnej. Wydał kilka albumów, organizował też wystawy własnych prac. W latach 1993–1996 był właścicielem sekcji piłkarskiej Polonii Warszawa i prezesem rady nadzorczej Klubu Sportowego Polonia Warszawa.
W wyborach w 1991 bez powodzenia startował jako bezpartyjny kandydat z listy Stronnictwa Demokratycznego. W 1993 został wybrany na posła II kadencji z listy Bezpartyjnego Bloku Wspierania Reform. W Sejmie kierował Komisją Młodzieży, Kultury Fizycznej i Sportu. Był wraz z Lesławem Ćmikiewiczem jednym z pierwszych organizatorów Uczniowskich Klubów Sportowych oraz inicjatorem organizowania turniejów mini piłki nożnej dla dzieci zrzeszonych w UKS-ach. W 1995 objął stanowisko wiceprezesa zarządu Polskiego Związku Piłki Nożnej. Po rozpadzie BBWR przystąpił do Partii Republikanie.
W 1996 zginął w Dominikanie w katastrofie lotniczej lotu Birgenair 301, w trakcie której śmierć poniósł też poseł Zbigniew Gorzelańczyk. Pośmiertnie w 1996 został odznaczony Krzyżem Kawalerskim Orderu Odrodzenia Polski. W 1996 poświęcono mu tablicę pamiątkową na budynku Stadionu Polonii Warszawa.

</doc>
<doc id="1045554" url="https://pl.wikipedia.org/wiki?curid=1045554" title="Wisław I">
Wisław I

Wisław I (ur. ok. 1180 r.; zm. 7 czerwca 1250 r.) – książę rugijski w latach 1221-1249.
Życiorys.
Wisław I był synem Jaromara I. Po raz pierwszy był wzmiankowany w 1193 r. W 1219 r. wziął udział w wyprawie swojego seniora króla duńskiego Waldemara II Zwycięskiego do Estonii. W 1221 r. po rezygnacji swojego brata Barnuty został władcą Rugii. W tym samym roku są po raz pierwszy wzmiankowani niemieccy osadnicy na wyspie. W następnych latach brał udział w wojnach toczonych przez Waldemara II: w 1225 r. w bitwie pod Mölln i w 1227 r. w bitwie pod Bornhöved. Mimo niepowodzenia Duńczyków pozostał w zależności lennej od Danii. W 1231 r. założył klasztor cystersów w Neuenkamp (dziś Franzburg). W 1234 r. nadał prawa miejskie Stralsundowi i zagwarantował miastu prawo połowu ryb i zwolnienie od cła.
Rodzina.
Wisław I był dwukrotnie żonaty. Jego pierwszą żoną była Salomea (ur. przed 1198 r., zm. 1219 r.) córka księcia gdańskiego Mściwoja I. Drugą żoną Wisława była pochodzącą z Danii Małgorzata (ur. przed 1200 r.; zm. 5 marca 1232 r.). Z obu małżeństw pochodziło sześciu synów:

</doc>
<doc id="1045558" url="https://pl.wikipedia.org/wiki?curid=1045558" title="Antoine d'Abbadie">
Antoine d'Abbadie



</doc>
<doc id="1045561" url="https://pl.wikipedia.org/wiki?curid=1045561" title="Interstate 35">
Interstate 35



</doc>
<doc id="1045563" url="https://pl.wikipedia.org/wiki?curid=1045563" title="Atak na Konungahelę">
Atak na Konungahelę



</doc>
<doc id="1045565" url="https://pl.wikipedia.org/wiki?curid=1045565" title="Bitwa o Konungahelę">
Bitwa o Konungahelę

Atak na Kungahellę – wyprawa przeciwko norweskiemu miastu portowemu Kungahelli (dzisiejsze Kungälv w Szwecji) podjęta w 1135 roku (nowsze opracowania twierdzące, iż bitwa odbyła się w roku 1136 są błędne, gdyż jest poświadczone źródłowo, iż Bolesław III Krzywousty użył zwycięstwa jego pomorskich wasali jako element przetargowy na zjeździe w Merseburgu) przez Pomorzan pod wodzą księcia Racibora I, zakończona zwycięską dla nich bitwą stoczoną 9 sierpnia w pobliżu miasta z jego mieszkańcami oraz późniejszym oblężeniem i zniszczeniem grodu. Wyprawa została zorganizowana tuż przed zjazdem w Merseburgu (15 sierpnia 1135), celem manifestacji Słowian Nadłabskich.
Atak na Kungahellę pod dowództwem księcia Racibora I, mającego przydomek „król morski”, lennika Bolesława Krzywoustego, był akcją zapobiegawczą mającą na celu niedopuszczenie do wojny z margrabią Marchii Północnej Albrechtem Niedźwiedziem, który liczył na pomoc króla duńskiego Eryka II, przy okazji zaś była wyprawą łupieżczą.
Wyprawa.
Według średniowiecznych źródeł flota pomorska liczyła 650 okrętów (według innych źródeł 720 okrętów, a nawet 780 jak podaje saga Snorriego Sturlusona), z których każdy miał na pokładzie 44 ludzi i 2 konie jak podają starsze źródła lub około 300 okrętów. Dawało to razem od ok. 6 do 30 tys. wojów (według wyszczególnionych poniżej źródeł), w tym około tysiąca jezdnych. Wyprawa była bardzo śmiałym przedsięwzięciem, gdyż należało przebyć morzem około 300 mil, przepływając dwukrotnie przez cieśniny duńskie. Jednak Dania, rozdrobniona na małe księstwa feudalne, nie mogła wystawić większej floty do obrony, więc flota księcia bez przeszkód dotarła pod Kungahellę.
W fiordzie Götalev wyminięto wbite w dno pale obronne i podpłynięto bliżej wybrzeża. Ponieważ do miasta można było dotrzeć dwiema odnogami rzeki Göty (gród był oddalony od wybrzeża morskiego o ok. 10 mil), flota pomorska podzieliła się na dwie części i 9 sierpnia 1135 roku podpłynęła pod Kungahellę. Gdy zbliżała się do grodu, aby wysadziċ desant, napotkała na swej drodze uzbrojone statki handlowe Skandynawów, wspierane dodatkowo przez stojących na nabrzeżu obrońców, którzy miotali strzały, oszczepy i kamienie, starając się nie dopuściċ do lądowania słowiańskich żołnierzy. Na wąskich odnogach rzeki flota Racibora nie mogła rozwinąć swych sił, więc powstało realne zagrożenie. Wywiązała się zacięta walka, z której zwycięsko wyszła jednak przeważająca liczebnie flota pomorska. Statki przeciwnika zostały bądź to zdobyte, bądź spalone, a mieszczanie i wojownicy, widząc klęskę swej floty, schronili się do grodu.
Po bitwie wojska pomorskie zostały wysadzone na brzeg, a następnie rozpoczęły oblężenie grodu. W nocy z 9 na 10 sierpnia, po gwałtownym ataku, Kungahälla została zdobyta, a po dokładnym złupieniu spalona. Pomorzanie do kraju wrócili z tysiącami jeńców i bogatymi łupami. Tak wspomina to wydarzenie Snorri Sturluson w swojej sadze:
„Król Racibor i jego zwycięskie wojska ustąpiły i powróciły do Slavii, a wielka liczba ludu, który wzięty był w Kungahelli, potem długo żył u Słowian w niewoli. Wielki port Kungahälla nigdy nie wrócił do tego samego stanu co przedtem [...]”.

</doc>
<doc id="1045567" url="https://pl.wikipedia.org/wiki?curid=1045567" title="Krzyż Wielki">
Krzyż Wielki



</doc>
<doc id="1045569" url="https://pl.wikipedia.org/wiki?curid=1045569" title="Irish glen of imaal terrier">
Irish glen of imaal terrier

Irish glen of imaal terrier – rasa psów, należąca do grupy terierów. Nie podlega próbom pracy.
Rys historyczny.
Rasa glen of imaal terrier wywodzi się z rejonów wschodniego wybrzeża Irlandii, z okolic hrabstwa Wicklow. Jak podaje Hans Räber istnieje hipoteza, że przybyły na tamte tereny z Anglii w okolicach XVI i XVII wieku. Według niektórych autorówglen może "być potomkiem szkockich terierów i buldoga".
Bardzo skąpa, zachowana literatura kynologiczna dotycząca tego typu terierów, podaje m.in. relacje autorstwa Vero Shawa z wystawy psów, jaka odbyła się w Dublinie w roku 1876. Przytacza on, że prezentowano na niej psy niejednorodne pod względem budowy i umaszczenia, zaliczane do terierów irlandzkich, ale wyglądające jak teriery w typie glen of imaal, czyli "przeważały psy długie, niskonożne, i pożyteczne".
W "The Twentieth Century Dog" z 1904 roku, Compton opisuje psa o "krótkich kończynach, długim grzbiecie i umaszczeniu czarnoniebieskim", którego występowanie obejmowało rejony górskie Wicklow. Pies ten ze względu na niskie wymagania w utrzymaniu, był także hodowany przez ubogie warstwy społeczne. 
Rasa irish glen of imaal terrier została uznana przez angielski Kennel Club oraz FCI w roku 1975.
Wygląd.
Irish glen of imaal terrier to średniej wielkości pies, o krótkich kończynach rozstawionych na zewnątrz. Wadami budowy dla tych terierów są wadliwy zgryz, zbyt krótki grzbiet oraz brak przedpiersia. Natomiast wadami dyskwalifikującymi w ocenie sędziowskiej są nadmierna agresja lub zbytnia nieśmiałość psa, za wąska głowa.
Szata i umaszczenie.
Sierść jest średniej długości, szorstka, z miękkim podszerstkiem. Dopuszczane są następujące typy umaszczenia:
W trakcie dorastania ciemne umaszczenie rozjaśnia się. Niedopuszczalna jest sierść w kolorze czarnym lub brązowym lub z płowymi znaczeniami.
Zachowanie i charakter.
Glen of imaal terrier jest ceniony za upór i zaciętość na polowaniach, gdzie podczas pracy jest cichy i zwinny. Aktywny, pojętny i skory do zabawy. Ma predyspozycje do pracy w wodzie. Silny charakter wymaga konsekwentnego podejścia ze strony właściciela.
Użytkowość.
Glen of imaal terrier były hodowane w celach myśliwskich, do polowań na wydry, lisy oraz borsuki. Hans Räber podaje, że w czasach popularności walk psów, Gleny także były przeznaczone do celów bojowych i otrzymywały zaświadczenie o "absolutnej waleczności" podczas tzw. "prób odwagi". Wykorzystywany jest także jako pies stróżujący.

</doc>
<doc id="1045578" url="https://pl.wikipedia.org/wiki?curid=1045578" title="Park Narodowy Okapi">
Park Narodowy Okapi

Park Narodowy Okapi (fr. "Parc National de la Ocapi"), także: Rezerwat okapi (fr. "Réserve de faune à okapis") – park narodowy w Lesie Równikowym Ituri w północno-wschodniej Demokratycznej Republice Konga o powierzchni 13726 km², założony w 1992 roku. Obszar parku jest jedną z ostatnich ostoi zagrożonego wyginięciem gatunku zwierząt okapi. W parku zamieszkują ponadto inne zagrożone gatunki, m.in. słoń leśny oraz co najmniej trzynaście gatunków naczelnych.
Obszar parku zamieszkany jest przez nomadycznych Pigmejów z plemienia Mbuti oraz rolnicze plemiona Bantu.
Park Narodowy Okapi został w 1996 roku wpisany na listę światowego dziedzictwa UNESCO, a od 1997 znajduje się na liście miejsc zagrożonych ze względu na wypalanie lasów pod pola uprawne oraz kłusownictwo.

</doc>
<doc id="1045581" url="https://pl.wikipedia.org/wiki?curid=1045581" title="Wodnik (galeon)">
Wodnik (galeon)



</doc>
<doc id="1045582" url="https://pl.wikipedia.org/wiki?curid=1045582" title="Józef Michał Bazewicz">
Józef Michał Bazewicz

Józef Michał Bazewicz (ur. 1867 w Uliszkach, w powiecie trockim, zm. 5 czerwca 1929 w Warszawie) – polski kartograf i publicysta.
Urodził się w rodzinie Romualda i Albertyny z domu Beręsowicz. Szkołę średnią ukończył w Prusach i przybył do Warszawy około 1885. Początkowo pracował jako urzędnik na poczcie głównej w Warszawie. Tam poznał Wandę Weronikę, córkę urzędnika poczty Antoniego Bobińskiego (zm. 1907), z którą ożenił się w 1894, wchodząc do znanej i wpływowej warszawskiej rodziny.
Dwa lata wcześniej założył przy ulicy Wareckiej 9 księgarnię połączoną z ekspozycją pism dla prowincji. Wkrótce rozpoczął działalność wydawniczą. Początkowo wydawał książki m.in. autorstwa J. Grajnera. W 1896 wydał książkę autorstwa Stanisława Bobińskiego (1866–1940) "Wet za wet: komedyjka w 1-num akcie". Na przełomie wieku XIX i XX po likwidacji księgarni, prowadził już tylko wydawnictwo i rozpoczął wydawanie map i atlasów. W 1902 wydał dwutomowy "Przewodnik po Królestwie Polskim" wraz z Antonim Bobińskim. Przewodnik ten zawierał spis alfabetyczny miast, osad, wsi, kolonii, folwarków i wszelkich miejscowości noszących jakąkolwiek nazwę. Dołączył do tego przygotowaną przez siebie wielką mapę ścienną Guberni Królestwa Polskiego. Wydawnictwo to na ówczesne czasy miało poważnie znaczenie praktyczne, wobec braku podobnych skorowidzów.
Od tego czasu zajął się wyłącznie wydawnictwami kartograficznymi, zwłaszcza w czasie I wojny światowej i po wskrzeszeniu wolnej Polski. Opracowane przez siebie lub pod swoją redakcją mapy i atlasy wydawał nakładem własnym. Za udany debiut należy uznać wydany w 1907 "Atlas geograficzny ilustrowany Królestwa Polskiego". Później były to m.in.: Atlas Polski w granicach z 1770 roku, z okresu zaborów, po I wojnie światowej, terenów plebiscytowych polskich, Litwy i Rusi, Europy, części świata i wielu innych. Specjalizował się w mapach dużych formatów, a jego działalność miała w pewnym stopniu charakter obrony przeciw rusyfikacji szkolnictwa w zaborze rosyjskim.
Przez dłuższy czas mapy Bazewicza cieszyły się dużym powodzeniem zarówno w obrocie ogólnym, jak i w szkolnictwie. W pewnym okresie pisał i wydawał broszury publicystyczne, mające za zadanie uzdrowić w Polsce wszystko co niedomagało m.in. "Domy własne pracowników", "Drogi błędne i drogi wytyczne państwowotwórcze na wschodzie Rzeczypospolitej Polskiej", "Nędza a dobrobyt w Polsce", "Słów kilka w sprawie środków zaradczych mogących uzdrowić stosunki gospodarcze w RP". 
W połowie lat. 20 pojawiła się zdecydowana krytyka, twierdząca, że energii i pracowitości Bazewicz nie uzupełnił odpowiednią wiedzą fachową, przez co jego mapy były bardzo słabe pod względem techniki kartograficznej. Na rynku pojawiły się nowe wydawnictwa m.in. Romera, i w 1926 mapy Bazewicza wykluczono ze szkolnictwa. Nie będąc w stanie poprawić swych map pod względem naukowym i technicznym, rozpoczął dość bezwzględną walkę w obronie swojej placówki, występując w ostry sposób na łamach niektórych czasopism i w swoich ulotkach. Wobec zarzutów dyletantyzmu, ośmieszony i rozgoryczony, zdziwaczał.
Jubileusz 25-lecia działalności wydawniczej uczcił osobną pocztówką z własną podobizną oraz reprodukcją autografu, którą rozesłał pod adresem sympatyków i życzliwych (z datą 15.03.1925). Już w następnym roku może z tej okazji stał się bohaterem programu kabaretowego „Profesor Mapazewicz w haremie”, wystawionego przez Walerego Jastrzębca w warszawskim teatrze „Olimpia”. W 1927 analogiczne żarciki stroił sobie z Bazewicza reżyser filmowy Kazimierz Czyński, któremu kartograf wytoczył proces sądowy. Z kolei Ignacy Baliński – wieloletni prezes stołecznej Rady Miejskiej, wytoczył proces Bazewiczowi. Wydawca został skazany na 3 miesiące więzienia, odebrano mu lokal przy ul. Wareckiej 10.
Na tle niepowodzeń życiowych, licznych zawodów, u Bazewicza rozwinęła się nieuleczalna choroba umysłowa, co spowodowało konieczność umieszczenia go w szpitalu Jana Bożnego. Odmawiał przyjmowania pokarmu i trzeba było go odżywiać sztucznie. Po sześciomiesięcznym pobycie w szpitalu, w wieku 62 lat, zmarł 5 czerwca 1929 i został pochowany na cmentarzu Powązkowskim w grobowcu rodzinnym.
Reprinty.
W 2009 Wydawnictwo Graf-ika opublikowało reprint „Atlasu geograficznego ilustrowanego Królestwa Polskiego" J.M. Bazewicza z 1907.

</doc>
<doc id="1045583" url="https://pl.wikipedia.org/wiki?curid=1045583" title="Rezerwat okapi">
Rezerwat okapi



</doc>
<doc id="1045584" url="https://pl.wikipedia.org/wiki?curid=1045584" title="Narodowy Rezerwat Okapi">
Narodowy Rezerwat Okapi



</doc>
<doc id="1045586" url="https://pl.wikipedia.org/wiki?curid=1045586" title="Zygmunt Apostoł">
Zygmunt Apostoł

Zygmunt Marian Apostoł (ur. 5 czerwca 1931 w Katowicach, zm. 6 sierpnia 2018 w Wiesbaden) – polski aktor, kompozytor i pianista, artysta estradowy. Od 1955 r. do 1958 r. był kierownikiem muzycznym Teatru Satyry i Rozmaitości w Katowicach.
Muzyka.
Absolwent Liceum Muzycznego w Katowicach w klasie fortepianu.
W latach 70. XX wieku zaczął komponować piosenki, a także muzykę baletową i instrumentalną.
Jego utwory wykonywali m.in.:
Teatr.
W 1960 roku zdał eksternistyczny egzamin aktorski.
Występował kolejno w następujących teatrach (jako aktor i wokalista):
Spektakle teatralne.
Opieka artystyczna
Role teatralne

</doc>
<doc id="1045598" url="https://pl.wikipedia.org/wiki?curid=1045598" title="Xuefeng Yicun">
Xuefeng Yicun

Xuefeng Yicun (chiń. 雪峰義存, pinyin "Xuěfēng Yìcún"; kor. 설봉의존 "Sŏlbong Uijon"; jap. "Seppo Gison (Zokotsu)" ; wiet. "Tuyết Phong Nghĩa Tồn"; ur. 822, zm. 908) – chiński mistrz chan.
Życiorys.
Pochodził z buddyjskiej, od wielu pokoleń, rodziny, która żyła w dystrykcie Nan’an w Quanzhou (dzisiejsza prowincja Fujian). Już jako niemowlę odmówił spożywania niewegetariańskiego pożywienia. W wieku 12 lat opuścił swojego ojca i został uczniem Winai u mistrza Qingxuana w klasztorze Yuijian (Jadeitowej Doliny) w mieście Putian w tej samej prowincji. Podczas prześladowań buddyzmu za cesarza Wuzonga (w czasie okresu Huichang) został zmuszony do opuszczenia klasztoru. Jednak potem kontynuował swoją praktykę u mistrza Yuanzhao (znanego także jako Changzhao) na górze Furong (Lotosu) w Hunanie. Według "Chuandeng lu", to właśnie ten nauczyciel rozpoznał wielkie możliwości swojego ucznia.
Gdy cesarz Xuanzong pozwolił na restaurację buddyzmu (po 847 r.) Xuefeng rozpoczął wędrówkę po różnych regionach północnych Chin. Pełną ordynację mnisią przyjął w 850 r. w klasztorze Baocha w Youzhou (obecnie Pekin) w prow. Hebei. W tym momencie przestał się interesować Winają i zaczął szukać nauczycieli chan.
W końcu został uczniem mistrza chan Deshana Xuanjiana z Wuling w Hunanie. Według "Zutang ji" Xuefeng zadał mistrzowi pytanie "Czy powinienem czynić rozróżnienia pomiędzy pojazdami" (skt yana; chiń. cheng) "chanu"? i został potraktowany kijem oraz pytaniem "O czym ty mówisz"?, co doprowadziło Xuefenga do zrozumienia istoty chanu (czyli oświecenia). Tekst "Song Gaoseng zhuan" podaje zapewne najpewniejszą wersję oświecenia Xuefenga. Wydarzyło się ono podczas wędrówki z jego przyjaciółmi, którymi byli Yantou Quanhuo i Qinshan Wensui. To oświecenie zostało później potwierdzone przez mistrza Deshana.
W okresie Gantong (860–874) Xuefeng powrócił do swojego byłego klasztoru na górze Lotosu i następnie wybudował klasztor Guangfu na szczycie Xuefeng (Śnieżny Szczyt) góry Xianggu (Kieł Słonia). Przyciągnął wielką liczbę uczniów, do 1500. W następnym okresie Qianfu (874–878) klasztor został oficjalnie uznany przez władze i mistrz Xuefeng został uhonorowany purpurową szatą i tytułem Prawdziwie Oświecony Wielki Mistrz (zhenjue dashi) (lub Wielki Mistrz Prawdziwego Oświecenia). Wszystkie źródła potwierdzają, że chociaż mistrz przyjął wyróżnienia, to w ogóle one na niego nie wpłynęły, do tego stopnia, że odmawiał każdemu zaproszeniu go na dwór cesarski.
Po kilku latach w swoim klasztorze Xuefeng rozpoczął w 891 r. kolejną wędrówkę po Chinach. Udał się najpierw do Danqiu (w prow. Hebei), do Siming (w prow. Zhejiang). W 892 r. mistrz wykonuje ceremonie buddyjskie dla wojska w kraju Wu (Jiangsu). Z tego wynika, że był wiodącym buddystą tego regionu i w pewnym sensie wykonywanie takich ceremonii mogło należeć do jego obowiązków. W 894 r. powrócił z Wu do Min, do swojego klasztoru. Schyłek dynastii Tang był pełen chaosu, zamieszek, wszędzie grasowali bandyci, niektóre tereny były kontrolowane przez rebeliantów. Z tego chaosu (W ciągu 55 (891–946) lat w Min rządziło 7 władców. Z tekstów wynika, że wszyscy zabiegali o poparcie Xuefenga, obdarowując klasztor. Szczególnie hojnym był cesarz Wang Shenzhi (pan. 897–925), któremu naprawdę zależało na rozwoju buddyzmu i wydrukował nawet pełne wydanie kanonu buddyjskiego) wyłonił się Xuefeng, który już nie był tylko opatem wiodącego klasztoru w rejonie, ale państwowym prałatem z obowiązkiem szerzenia Dharmy w tych trudnych czasach. Huefeng ze swoimi uczniami (szczególnie z Xuansha Shibeiem) bywał częstym gościem na dworze cesarza Wanga Shenzhiego, z którym dyskutowano o buddyzmie. Również sam klasztor mistrza służył spotkaniom ze świeckimi urzędnikami.
W trzecim miesiącu 908 r. Xuefeng zachorował. Gubernator Fuzhou przysłał mu lekarza, ale mistrz odmówił "Nie jestem chory. Nie ma potrzeby leczenia". Skomponował wiersz przekazania Dharmy. Drugiego dnia piątego miesiąca wyszedł rankiem na spacer na pola przed klasztorem. Powrócił wieczorem, wykąpał się i zmarł tej nocy.
Xuefeng występuje w 13 gong’anie z "Wumenguan" w gong’anach 5, 22, 44, 49, 51 i 66 z "Biyan lu" oraz w gong’anach 24, 33, 50 i 55 oraz w komentarzach 21, 29, 38, 63, 64, 71, 73, 79, 81, 87, 92 i 98 z "Congronglu."
Linia przekazu Dharmy.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1045600" url="https://pl.wikipedia.org/wiki?curid=1045600" title="Wincenty Lilius">
Wincenty Lilius

Wincenty Lilius, też Vincenzo (Gigli) Lilius (ur. 2. poł XVI w. prawdop. w Rzymie, zm. ok. 1639 lub 1640 prawdop. w Warszawie) – muzyk i kompozytor pochodzenia włoskiego działający w Polsce w okresie baroku.
Życiorys.
Określał siebie jako "Romanus", ale jego rzymski rodowód pozostał nieznany. Był ojcem polskiego kompozytora Franciszka Liliusa. Z końcem XVI wieku był członkiem kapeli arcyksięcia z Grazu, skąd przybył przed 1604 na dwór króla Zygmunta III Wazy i dołączył do kapeli dworskiej w Krakowie, później w Warszawie. Ostatnia wzmianka o Lilusie w rachunkach dworu pochodzi z 1639, w 1941 wymieniany jest w aktach jako zmarły. Dwie jego córki, Katarzyna i Konstancja, wyszły za mąż za mieszczan krakowskich.
Twórczość.
W 1604 wydał w Krakowie, w drukarni B. Skalskiego "Melodiae sacrae", zbiór 20 motetów na od 5 do 8 głosów oraz na 12 głosów, autorstwa muzyków kapeli królewskiej. Z tego wydawnictwa zachowały się tylko 3 księgi głosowe, w tym jedyny znany utwór Wincentego Liliusa – 12-głosowy motet "Congratulamini mihi omnes". Jest to dziś najbardziej miarodajny zabytek dokumentujący maestrię zespołu królewskiego.

</doc>
<doc id="1045603" url="https://pl.wikipedia.org/wiki?curid=1045603" title="Konstantyn Brâncoveanu">
Konstantyn Brâncoveanu

Konstantyn Brâncoveanu (rum. "Constantin Brâncoveanu", ur. 1654, zm. 15 sierpnia 1714) – hospodar Wołoszczyzny w latach 1688-1714. Uznany przez kościół prawosławny za świętego (jego święto przypada na 16 sierpnia).
Jego rodzicami byli książę Papa Brâncoveanu (pochodzący od możnego niegdyś rodu Craiovești) oraz Stanca z potężnego rodu Cantacuzino. Wcześnie osierocony przez ojca, był wychowywany przez wuja Konstantyna Cantacuzino, brata hospodara Șerbana Cantacuzino (przy czym między braćmi istniał konflikt) - jego poprzednika na tronie hospodarskim.
Tron objął po śmierci Şerbana w 1688. W obliczu rosnącej potęgi Austrii zerwał z próbami związania się z nią, podjętymi przez Şerbana. Już w 1689 wsparł walczącego z Habsburgami księcia Siedmiogrodu Emeryka Thököly'ego, w zamian za co otrzymał sułtańską obietnicę dożywotniości rządów. Jednak dalsze klęski tureckie osłabiały pozycję hospodara, wobec czego Konstantyn zaczął szukać oparcia u cara rosyjskiego Piotra Wielkiego. To z kolei wzbudziło podejrzenia osmańskie (a także opór niektórych bojarów, preferujących zbliżenie z Austrią), na domiar złego w 1707 doszło do konfliktu ze wspierającym dotąd Konstantyna rodem Cantacuzino, jednak zdołał się utrzymać przy delikatnej pomocy rosyjskiej na tronie. W 1710 doszło do wybuchu wojny rosyjsko-tureckiej – co prawda Konstantyn po wkroczeniu Piotra Wielkiego do Mołdawii nie opowiedział się otwarcie po jego stronie, jednak nie wsparł też Turków, a część jego sił przeszła na stronę Rosjan (m.in. przedstawiciele Cantacuzino). Wojna jednak zakończyła się klęską Rosjan. Konstantyn zdołał utrzymać się na tronie hospodarskim jeszcze trzy lata – został zdradzony przez swoich krewnych, sprowadzony z rodziną do Stambułu i 15 sierpnia 1714 ścięty wraz ze wszystkimi swoimi synami. Cantacuzino zatriumfowali, jeden z ich przedstawicieli został hospodarem, lecz już rok później został ścięty, a sułtani zaczęli oddawać tron wołoski Grekom fanariockim.
Konstantyn, obok prób wyzwolenia się spod dominacji tureckiej, działał też na rzecz umocnienia wewnętrznego kraju, m.in. w 1701 przeprowadził reformę podatkową. Położył też ogromne zasługi dla kultury rumuńskiej. W 1694 r. założył w Bukareszcie, w klasztorze św. Sawy, Akademię Nadworną, zajmującą się jednak głównie kształceniem w zakresie języka i kultury greckiej. W czasie swego długiego panowania Konstantyn przeprowadził szeroko zakrojoną akcję fundacyjną, wznosząc nie tylko wiele cerkwi i monastyrów (z monastyrem w Horezu na czele), ale także hospodarskie rezydencje (m.in. pałac w Mogoşaia). Styl architektoniczny wypracowany w tych przedsięwzięciach, czerpiący ze źródeł lokalnych, wschodnich oraz włoskiego renesansu i baroku nazwano od jego imienia "brinkowiańskim". W kraju działało wiele drukarni, które publikowały liczne książki; na zaproszenie Konstantyna do Bukaresztu przybył, w celu ich organizacji, doświadczony mnich-drukarz z Konstantynopola Antym, późniejszy metropolita ungro-wołoski. Sam hospodar nadzorował powstawanie kroniki swoich rządów, spisanej przez dworzanina nazwiskiem Radu Greceanu.
Wyjątkowo długie i owocne panowanie (zwłaszcza na polu kulturalnym) oraz tragiczny koniec życia zaowocowały szczególnym miejscem Konstantyna Brincoveanu w pamięci narodowej Rumunów. W 1992 Rumuński Kościół Prawosławny uznał go, jego czterech synów oraz skarbnika Vacarescu za świętych.
Bibliografia.
 

</doc>
<doc id="1045605" url="https://pl.wikipedia.org/wiki?curid=1045605" title="Abbir Germaniciana">
Abbir Germaniciana

Abbir Germaniciana (łac. "Abbiritanus Germanicianorum") – stolica historycznej diecezji w Cesarstwie rzymskim w prowincji Afryka Prokonsularna, sufragania archidiecezji Kartagina. Sama miejscowość Abbir Germaniciana nie została dotychczas zidentyfikowana, choć przyjmuje się, że znajdowała się na obszarze dzisiejszej Tunezji. Obecnie katolickie biskupstwo tytularne.
Biskupem Abbir Germaniciana był ok. 250 Cyprian Kartagiński.

</doc>
<doc id="1045608" url="https://pl.wikipedia.org/wiki?curid=1045608" title="Szachy (przystanek kolejowy)">
Szachy (przystanek kolejowy)

Szachy – przystanek kolejowy w Szachach, w województwie lubelskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1045610" url="https://pl.wikipedia.org/wiki?curid=1045610" title="Abbir Maius">
Abbir Maius

Abbir Maius (łac. "Abbiritanus"), także: Abbir Cella - stolica historycznej diecezji w Cesarstwie rzymskim w prowincji Afryka Prokonsularna, sufragania archidiecezji Kartagina, współcześnie jest identyfikowana z ruinami "Henchir en-Naam" w Tunezji. Obecnie katolickie biskupstwo tytularne.
Jeden z biskupów Abbir Maius, Feliks, został wymieniony na liście prałatów afrykańskich jako jeden z obrońców katolicyzmu w wielkiej kartagińskiej konferencji z 411 mającej rozstrzygnąć spór między katolikami a donatystami.

</doc>
<doc id="1045613" url="https://pl.wikipedia.org/wiki?curid=1045613" title="Jan Eudes">
Jan Eudes

Jan Eudes, "Jean Eudes" (ur. 14 listopada 1601 w Ri, zm. 19 sierpnia 1680 w Caen) – święty Kościoła katolickiego, francuski ksiądz, założyciel zakonu męskiego i żeńskiego, prekursor kultu Najświętszego Serca Jezusowego, jeszcze przed św. Małgorzatą M. Alacoque.
Zgromadzenie.
Członków założonej przez św. Jana kongregacji – zakonu Jezusa i Maryi ("Congrégation de Jésus et Marie" (fr.)) nazywano eudystami lub misjonarzami, gdyż ich podstawowe zadania sprowadzały się do prowadzenia misji wewnętrznych, czyli nawracania protestantów i krzewieniu wiary wśród niepraktykujących katolików. Drugim ważnym zadaniem było zakładanie seminariów duchownych celem podniesienia poziomu intelektualnego przyszłych księży. Kongregacja rozwiązana w czasie rewolucji francuskiej reaktywowana została w 1926 roku.
Duchowość.
Eudes nauczał o mistycznej jedności Najświętszego Serca Jezusa i Maryi i napisał:
Najbardziej uderzającą cechą nauczania Eudesa o nabożeństwie do Najświętszego Serca – podobnie jak całej jego nauki o życiu duchowym – jest to, że Chrystus jest jego centrum przez cały czas.
Poglądy papieży.
Papież Benedykt XVI – w swojej katechezie na audiencji generalnej 19 sierpnia 2009 r. – pochwalił Eudesa jako „niestrudzonego apostoła nabożeństwa do Najświętszych Serc”, zauważając, że Eudes był przykładem dla kapłanów podczas Roku Kapłańskiego. Następnie papież opisał „apostolską gorliwość” Eudesa w wyświęcaniu seminarzystów na kapłanów, a także fakt, że Eudes był wzorem ewangelizacji i świadectwem „miłości do Serca Chrystusa i Serca Maryi”.
Posąg.
W bazylice Świętego Piotra znajduje się posąg przedstawiający (i poświęcony) Eudesowi, wykonany przez Silvio Silvę w 1932 roku. Znajduje się on po prawej stronie nawy głównej.
Działalność.
Eudes nie ograniczał się do pracy duszpasterskiej. Aktywnie uczestniczył w zwalczaniu epidemii cholery, jaka nawiedziła Normandię. Niósł pomoc, chorym, biednym, opuszczonym.
Serce Jezusa i Maryi.
Zapamiętany jednak jest głównie ze swojego wkładu w rozwój nabożeństwa do Serca Pana Jezusa i Serca Jego Matki.W 1681 roku ukazało się w druku "„Przedziwne Serce Najświętszej Matki Bożej”", w którym Jan wyłożył naukę dotyczącą tego nabożeństwa. Przygotowanie pracy o "Najświętszym Sercu Jezusowym", przerwała śmierć.
Kult.
Jan Eudes został beatyfikowany 25 kwietnia 1909 przez papieża Piusa X. Kanonizacji dokonał następca, Pius XI, w 1925 roku.
Wspomnienie liturgiczne w Kościele katolickim obchodzone jest w dzienną rocznicę śmierci.
Pisma.
Napisał kilka prac o misjonarskim i ascetycznym charakterze, m.in.:

</doc>
<doc id="1045614" url="https://pl.wikipedia.org/wiki?curid=1045614" title="Abbon z Fleury">
Abbon z Fleury



</doc>
<doc id="1045615" url="https://pl.wikipedia.org/wiki?curid=1045615" title="ELF Cup">
ELF Cup

ELF Cup – turniej piłkarski organizowany przez Związek Piłki Nożnej Cypru Północnego dla członków NF-Board. Turniej został rozegrany w 2006 roku.

</doc>
<doc id="1045616" url="https://pl.wikipedia.org/wiki?curid=1045616" title="Abbo Cernuus">
Abbo Cernuus

Abbo Cernuus (łac. "Abbo Koślawy"), Abbo Parisiensis (ur. ok. 850, zm. po 923) – mnich benedyktyński z opactwa Saint-Germain-des-Prés (Paryż). 
Życiorys.
Urodził się w połowie IX w., był obecny przy zdobyciu Paryża przez Normanów. Dał jego łaciński wierszowany opis "De bellis Parisiacae urbis". Pozostawił po sobie także zbiór kazań i pouczeń dla duchowieństwa Paryża i Poitiers [PL CXXII].

</doc>
<doc id="1045618" url="https://pl.wikipedia.org/wiki?curid=1045618" title="Boom, Like That">
Boom, Like That

Boom, Like That – utwór Marka Knopflera z płyty "Shangri-La" wydany także jako singel. Piosenka inspirowana jest autobiografią Raya Kroca – założyciela franczyzy McDonald’s i opowiada historię McDonaldsa z punktu widzenia Kroca:
(powinniście rozwinąć skrzydła panowie/ale ktoś wam będzie musiał pomóc/więc co panowie powiecie o mnie/razem możemy zrobić dobry interes).
W kilku miejscach Knopfler cytuje dosłownie książkę Kroca np. „Competition? Send 'em south / If they’re gonna drown / put a hose in their mouth” (Konkurencja? Pozbądź się ich / Jak zaczną tonąć / Wsadź im szlauch do ust).
Singel został wydany w dwóch wersjach i jest to jak do tej pory (2007) jedyny singel Knopflera który wszedł na listę Top 40 w Wielkiej Brytanii.

</doc>
<doc id="1045620" url="https://pl.wikipedia.org/wiki?curid=1045620" title="Grumman F-9 Cougar">
Grumman F-9 Cougar

Grumman F9F Cougar (w 1962 oznaczenie zostało zmienione na F-9 Cougar), amerykański myśliwiec pokładowy zaprojektowany w zakładach Grummana dla Marynarki Wojennej Stanów Zjednoczonych jako następca F9F Panther. "Puma" bazowała w znacznej części na swojej poprzedniczce "Panterze" (główną różnicą były skośne skrzydła nowego samolotu w porównaniu z prostymi skrzydłami jego poprzednika) i pomimo że według terminologii Grummana był to nowy samolot, to dla US Navy była to tylko nowa wersja "Pantery" i liczenie wersji samolotu rozpoczęto od numeru "6".
Pierwszy prototyp, zmodyfikowana "Pantera" (XF9F-6) odbył pierwszy lot 10 września 1951. Nowy samolot nadal nie był w stanie przekroczyć bariery dźwięku, ale w porównaniu z poprzednikiem jego prędkość maksymalna wzrosła z 0,79 macha do 0,86 Ma na poziomie morza i do 0,895 Ma na pułapie 10 000 m. "Pumy" mogły się już zmierzyć z samolotami nieprzyjaciela MiGami-15, ale do służby weszły zbyt późno aby wziąć udział w wojnie koreańskiej.

</doc>
<doc id="1045622" url="https://pl.wikipedia.org/wiki?curid=1045622" title="Cougar">
Cougar



</doc>
<doc id="1045624" url="https://pl.wikipedia.org/wiki?curid=1045624" title="Xuedou Chongxian">
Xuedou Chongxian

Xuedou Chongxian (chiń. 雪竇重顯, pinyin "Xuědòu Chòngxiǎn"; kor. 설두중현 "Sŏldu Chunghyŏn"; jap. "Setchō Jūken"; wiet. "Tuyết Đậu Trọng Hiển"; ur. 980, zm. 1052) – chiński mistrz chan ze szkoły yunmen, znany także jako Xuedou Mingjue.
Życiorys.
Pochodził z Suining w pobliżu dzisiejszego miasta Tongnan w prowincji Syczuan. Urodzony w znakomitej i bogatej rodzinie już jako młody człowiek posiadał świetne wykształcenie i wykazywał wielkie zdolności jako uczony. Pragnął jednak porzucić świeckie życie i zostać mnichem buddyjskim.
Praktykę rozpoczął w klasztorze Pu’an w Yizhou (obecnie jest to Chengdu), gdzie studiował pisma buddyjskie pod kierunkiem nauczyciela Renxiana.
Po przyjęciu pełnej ordynacji odbył wędrówkę do Fuzhou (obecnie w pobliżu miasta Tianmen w prow. Hubei). Tam rozpoczął praktykę chan u mistrza Zhimena Gunazuo ze szkoły chan yunmen. Po pięciu latach otrzymał potwierdzenie oświecenia i przekaz Dharmy.
Po opuszczeniu swego nauczyciela przebywał najpierw w klasztorze Lingyin w Hangzhou, następnie w klasztorze Cuifeng w Suzhou i w końcu zatrzymał się w klasztorze na górze Xuedou w pobliżu dzisiejszego miasta Ningbo w prowincji Zhejiang.
Otrzymał pośmiertny tytuł Wielki Nauczyciel Czystego Oświecenia.
Występuje w gong’anach 26 i 34 z "Biyan lu".
Znaczenie mistrza.
We wczesnym okresie dynastii Song szkoła yunmen rozkwitała i razem z wielką szkołą linji wywarły spory wpływ na górne warstwy społeczeństwa chińskiego. Za najwyższy punkt w rozwoju szkoły yunmen uchodzi właśnie Xuedou Chongxian. Tak jak i jego nauczyciel Xuedou był wybitnym poetą. Ranga jego twórczości przewyższyła twórczość wszystkich jego poprzedników. Wśród prac, które po sobie pozostawił jest zbiór 250 wierszy znany pod tytułem "Zuying ji" (jap. Soeishū).
Najwyższy poziom osiągnął w wierszach dołączonych do komentarzy gong’anów. Zestawił zbiór 100 przypadków zatytułowany pierwotnie "Boze songgu", które obdarzył komentarzami i wierszami. Książka ta stała się modelem, według którego tworzono następne kolekcje.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1045625" url="https://pl.wikipedia.org/wiki?curid=1045625" title="Kapista">
Kapista



</doc>
<doc id="1045627" url="https://pl.wikipedia.org/wiki?curid=1045627" title="Mychajło Chronowjat">
Mychajło Chronowjat

Mychajło Chronowjat, ukr. Миха́йло Хроновя́т (ur. 18 stycznia 1894 w Rybotyczach, zm. 1981 w Los Angeles) – ukraiński działacz polityczny i społeczny, inżynier agronom, działacz spółdzielczy.
Ukończył ukraińskie gimnazjum w Przemyślu. Porucznik 3 Żelaznej Dywizji Strzelców Armii Czynnej Ukraińskiej Republiki Ludowej. Studiował w Czechosłowacji na Ukraińskiej Akademii Gospodarczej w Poděbradach.
Od 1926 pracował na stanowiskach kierowniczych w Masłosojuzie w Małopolsce Wschodniej (od 1932 członek dyrekcji, od 1937 – jeden z trzech zarządzających dyrektorów). W latach 1934–1939 był przewodniczącym organizacji Sokił-Batko we Lwowie, oprócz tego był członkiem rady nadzorczej organizacji Silśkyj Hospodar, Towarzystwa Proswita i kilku innych.
W latach 1940–1941 działał w zarządzie Ukraińskiego Komitetu Centralnego w Krakowie, w latach 1943–1945 członek Zarządu Wojskowego 14 Dywizji Grenadierów SS. Był świadkiem zbrodni w Hucie Pieniackiej.
Po wojnie na emigracji w Niemczech – był docentem Ukraińskiego Instytutu Techniczno-Gospodarczego. W 1953 wyemigrował do Stanów Zjednoczonych, mieszkał w Cleveland i Los Angeles.

</doc>
<doc id="1045628" url="https://pl.wikipedia.org/wiki?curid=1045628" title="Richard Burns Rally">
Richard Burns Rally

Richard Burns Rally – komputerowy symulator rajdów stworzony przez Warthog Games i wydany przez SCi na platformy PlayStation 2, Xbox, Windows i Gizmondo. Gra stworzona została przy udziale Richarda Burnsa.

</doc>
<doc id="1045630" url="https://pl.wikipedia.org/wiki?curid=1045630" title="Polonia Bytom (koszykówka)">
Polonia Bytom (koszykówka)

Polonia Bytom (koszykówka) – sekcja sportowa klubu Polonia Bytom istniejąca do 1981 roku, a następnie reaktywowana w 2013 roku. W sezonie 2022/2023 drużyna seniorów występuje w rozgrywkach I ligi (drugi poziom rozgrywkowy). Trenerem koszykarzy jest Mariusz Bacik.
Sekcja koszykówki męskiej.
Na przełomie lat 60/70. XX w. koszykarze Polonii Bytom awansowali z A-klasy do ówczesnej III ligi, a następnie do drugiej ligi w sezonie 1977/78. Jednym ze współautorów tego sukcesu był kierownik sekcji Jan Stankowski.
Skład Polonii z 1979: Leszek Marzec, Janusz Kropka, Jacek Rosa, Krzysztof Oborski, Andrzej Drzyzga, Krystian Rendchen, Jan Kańtoch, Ryszard Stankiewicz, Henryk Kominek. Trener: Jerzy Hermanson.
Skład Polonii w 1980: Jacek Rosa, Sławomir Jezior, Ryszard Stankiewicz, Henryk Kominek, Bogusław Bańka, Kazimierz Boboń, Zbigniew Pierechod, Adam Prabucki, Marek Kuna, Krystian Rendchen, Jerzy Kawalec, Ryszard Szopa, Mariusz Dziurdzia. Trener Jerzy Kapuściński.
W sezonie 1980/81 KS Polonia awansowała do pierwszej ligi.
W związku z trudną sytuacją finansową (3 drużyny w pierwszej lidze, dodatkowo piłkarze i hokeiści) dnia 4 maja 1981 sekcję koszykówki Polonii Bytom przejął reaktywowany w Bobrku (dzielnicy Bytomia), we wrześniu 1980, Hutniczy Klub Sportowy Stal Bobrek (Bobry Bytom).
W kolejnych latach próbowano kilkukrotnie reaktywować sekcję koszykówki mężczyzn. Z uwagi na brak pieniędzy, nie udało się tego zrealizować. Ostatecznie latem 2013 roku wznowiono funkcjonowanie sekcja koszykówki mężczyzn. Została ona zgłoszona do udziału w rozgrywkach III ligi, w sezonie 2013/2014. Po rocznej grze w III lidze Polonia awansowała do II ligi. Swoje mecze rozgrywa w hali Na Skarpie.
W sezonie 2021/22 drużyna trenera Mariusza Bacika zajęła pierwsze miejsce w grupie C (runda zasadnicza), a następnie w fazie play-off wyeliminowała Niedźwiadki Chemart Przemyśl, Sklep Polski MKK Gniezno oraz ŁKS Coolpack Łódź. W półfinale Polonia Bytom przegrała z drużyną Enea Basket Poznań, co skutkowało konfrontacją o trzecie miejsce z AZS AWF Mickiewicz Romus Katowice. Niebiesko-czerwoni przy wypełnionej hali wygrali u siebie pierwsze spotkanie 90:77, a w rewanżu ponowie zwyciężyli 84:82, dzięki czemu awansowali do I ligi i po 21. latach powrócili na wyższy szczebel rozgrywkowy.
Sekcja koszykówki kobiet.
W Polonii Bytom sekcja działała do 1986 roku, potem została przejęta przez HKS Stal Bobrek.

</doc>
<doc id="1045631" url="https://pl.wikipedia.org/wiki?curid=1045631" title="Pikrynian">
Pikrynian



</doc>
<doc id="1045632" url="https://pl.wikipedia.org/wiki?curid=1045632" title="RBR">
RBR



</doc>
<doc id="1045634" url="https://pl.wikipedia.org/wiki?curid=1045634" title="Cry for You">
Cry for You

Cry for You – ósmy singel w karierze muzycznej Petry Marklund (September) i zarazem 5 z albumu In Orbit. Wokalistka startowała z nim w konkursie o Bursztynowego Słowika podczas Sopot Festival 2007 i zajęła 3 miejsce w głosowaniu SMS i drugie w głosowaniu jury. Piosenka została wykorzystana w reklamie telefonii Orange. Singel "Cry for You" odniósł duży sukces na światowych listach przebojów i obok Satellites jest to największy hit September do tej pory. W Szwecji singel z nagraniem "Cry for You" sprzedał się w ponad 10,000 egzemplarzach zyskując status złotej płytyi przez dwa tygodnie z rzędu zajmował 6 pozycję w Swedish Singles Top 60 Chart.
Singel został wydany w Irlandii i Wielkiej Brytanii 7 kwietnia 2008 w wersji cyfrowej i 14 kwietnia 2008 w wersji fizycznej. Nagrano nową radiową wersję piosenki o tytule "Cry for You (You'll Never See Me Again)" i nakręcono nową wersję teledysku. Po zaledwie jednym tygodniu cyfrowej sprzedaży piosenka zadebiutowała na 9 miejscu w Official UK Top 100 Singles. W następnym tygodniu, po wydaniu singla w wersji fizycznej piosenka awansowała na 5 miejsce.
W kolejnych miesiącach 2008 roku singiel miał swoje odsłony w innych państwach Europy i wciąż wydawany jest w nowych krajach i odnosi sukcesy.
"Cry for You" jest pierwszym singlem September, który znalazł się na ogólnoświatowym notowaniu singli United World Chart

</doc>
<doc id="1045635" url="https://pl.wikipedia.org/wiki?curid=1045635" title="Iwan Ostermann">
Iwan Ostermann

Iwan Andriejewicz Ostermann (ur. 1725, zm. 1811) – rosyjski polityk i dyplomata.
Życiorys.
Jego ojcem był minister Andriej Ostermann (1686-1747), gdy popadł on w niełaskę, jego syna Iwana przeniesiono z Gwardii Cesarskiej do wojska regularnego, dopiero od roku 1757 Iwan trafił do służb dyplomatycznych. Był ambasadorem Rosji w Paryżu a potem w Sztokholmie, gdzie udało mu się zdobyć wpływ nad tak nieufnego władcę jak Gustaw III. Przez lat 16 piastował urząd kanclerza Imperium Rosyjskiego (1781-97), czyli najwyższy urząd w państwie.
W 1780 roku powstała tzw. Liga Zbrojnej Neutralności wymierzona przeciw gwałceniu przez brytyjskie statki nietykalności okrętów państw neutralnych w wojnie Wielkiej Brytanii, przeciw jej koloniom w Ameryce i Francji. Pierwszym ogniwem ligi była konwencja rosyjsko-duńska 28 czerwca (kalendarz juliański)/9 lipca 1780 (kalendarz gregoriański). Kolejną konwencję 21 lipca (kalendarz juliański)/1 sierpnia 1780 (kalendarz gregoriański) podpisali w Sankt Petersburgu szwedzki ambasador Johan Fredrik von Nolcken i Iwan Ostermann jako kanclerz rosyjski.

</doc>
<doc id="1045636" url="https://pl.wikipedia.org/wiki?curid=1045636" title="Przykazania kościelne">
Przykazania kościelne

Przykazania kościelne – ustanowione przez władze Kościoła katolickiego normy postępowania dotyczące uczestnictwa w życiu kościelnym, zwłaszcza liturgicznym. 
Od opublikowania w 1998 poprawek ("Corrigenda") do Katechizmu Kościoła Katolickiego (por. drugie wydanie polskie z 2002) obowiązująca treść przykazań brzmi następująco:
Wyjątek dla Polski.
13 marca 2014 r. Konferencja Episkopatu Polski promulgowała, za uprzednią zgodą Stolicy Apostolskiej, nowy tekst przykazań kościelnych, następującej treści: 
Historia wersji.
Pierwsze wzmianki dotyczące istnienia "Przykazań kościelnych" sięgają XV wieku. Na przestrzeni lat były one modyfikowane. 
Ostatni katechizm wydawany przed soborem watykańskim II definiował przykazania następująco:
W roku 1994 Katechizm Kościoła Katolickiego, wydany w języku polskim, podawał przykazania w formie:

</doc>
<doc id="1045638" url="https://pl.wikipedia.org/wiki?curid=1045638" title="Heavy Rain Comes">
Heavy Rain Comes

Heavy Rain Comes – debiutancki album krakowskiego zespołu Corozone. Materiał na płytę został zarejestrowany i zmiksowany w sierpniu 1995 roku w "SPAART" Studio.

</doc>
<doc id="1045640" url="https://pl.wikipedia.org/wiki?curid=1045640" title="Mistrzostwa Polski Seniorów w Lekkoatletyce 2003">
Mistrzostwa Polski Seniorów w Lekkoatletyce 2003

79. Mistrzostwa Polski Seniorów w Lekkoatletyce – zawody sportowe, które rozgrywane były w Bielsku-Białej na stadionie KS Sprint w dniach 4–6 lipca 2003 roku.
Biegi przełajowe.
75. mistrzostwa Polski w biegach przełajowych rozegrano 22 marca w Międzyzdrojach. Kobiety rywalizowały na dystansie 4 km, a mężczyźni na 10 km.
Chód na 50 km.
Zawody mistrzowskie w chodzie na 50 kilometrów mężczyzn odbyły się 12 kwietnia w Zaniemyślu.
Maraton.
Mistrzostwa Polski w maratonie kobiet i mężczyzn zostały rozegrane 13 kwietnia w Dębnie.
Bieg na 10 000 m.
Zawody mistrzowskie w biegu na 10 000 metrów kobiet i mężczyzn odbyły się 3 maja w Bielsku-Białej.
Wieloboje.
Mistrzostwa w dziesięcioboju mężczyzn i w siedmioboju kobiet zostały rozegrane 6 i 7 czerwca w Siedlcach.
Półmaraton.
Mistrzostwa Polski w półmaratonie rozegrano 7 września w Pile.

</doc>
<doc id="1045643" url="https://pl.wikipedia.org/wiki?curid=1045643" title="Słosinko (przystanek kolejowy)">
Słosinko (przystanek kolejowy)

Słosinko – przystanek kolejowy, a dawniej węzłowa stacja kolejowa w Słosinku, w województwie pomorskim, w Polsce, na linii kolejowej nr 405, łączącej stację Piła Główna z Ustką. Dawniej odgałęziała się tutaj linia nr 413 w kierunku Człuchowa, jednak obecnie jest ona nieczynna i nieprzejezdna, a torowisko zostało w większości rozebrane.
W roku 2017 przystanek obsługiwał 20–49 pasażerów na dobę.

</doc>
<doc id="1045647" url="https://pl.wikipedia.org/wiki?curid=1045647" title="Abdallah Nirki">
Abdallah Nirki

Abdallah Nirki - egipska miejscowość położona w Nubii na zachodnim brzegu Nilu, 1,5 km od Abu Simbel, znana z wykopalisk archeologicznych.
Wykopaliska w Abdallah Nirki prowadziły w latach 1962-1964 Węgierska Akademia Nauk i misja holenderska. Ich wynikiem było odkrycie miasta istniejącego między V a XVI w., otaczającego wczesnochrześcijańską cytadelę. 
W mieście istniały trzy kościoły, typowe dla architektury nubijskiej. W jednym z nich odsłonięto dobrze zachowane malowidła ścienne z VIII-IX w., przedstawiające sceny zaczerpnięte z Pisma Świętego, krzyż, postacie świętych i teofanię. Malowidła te wykazują podobieństwa do malowideł z Faras.

</doc>
<doc id="1045648" url="https://pl.wikipedia.org/wiki?curid=1045648" title="Port lotniczy Kluż-Napoka">
Port lotniczy Kluż-Napoka

Port lotniczy Kluż-Napoka – międzynarodowy port lotniczy położony 9 km na wschód od Kluż-Napoka. Jest jednym z największych portów lotniczych w Siedmiogrodzie. W 2006 obsłużył 259 tys. pasażerów.

</doc>
<doc id="1045650" url="https://pl.wikipedia.org/wiki?curid=1045650" title="Stefan Aleksander Zwierowicz">
Stefan Aleksander Zwierowicz

Stefan Aleksander Zwierowicz (ur. 26 grudnia 1842, zm. 4 stycznia 1908 w Wilnie) – duchowny rzymskokatolicki, biskup diecezjalny wileński w latach 1897–1902, biskup diecezjalny sandomierski w latach 1902–1908.
Życiorys.
Urodził się w guberni siedleckiej. Ukończył gimnazjum w Białymstoku. Kształcił się w seminarium wileńskim. Następnie uzyskał stopień magistra teologii w Akademii Duchownej w Petersburgu.
Był wikariuszem w kościele pobernardyńskim w Wilnie. Później został profesorem seminarium duchownego w Wilnie. Po 1883 mianowany przez bpa Karola Hryniewieckiego dziekanem i kanonikiem wileńskim.
28 listopada 1897 został konsekrowany w Petersburgu na biskupa wileńskiego. Zabronił rodzicom katolickim posyłać dzieci do cerkwi. W konsekwencji tego dziewięć miesięcy przebywał na wygnaniu w Twerze. 30 grudnia 1902 objął diecezję sandomierską.
W wyniku jego starań seminarium duchowne w Sandomierzu uzyskało klasztor po benedyktynkach.

</doc>
<doc id="1045653" url="https://pl.wikipedia.org/wiki?curid=1045653" title="Pegasus Airlines">
Pegasus Airlines

Pegasus Airlines – tureckie linie lotnicze z siedzibą w Stambule. Obsługują połączenia krajowe, oraz połączenia do krajów europejskich. Główną bazą operacyjną linii Pegasus Airlines jest port lotniczy Stambuł-Sabiha Gökçen. 
Flota.
Od marca 2016 r. flota Pegasus Airlines składa się z Airbusa A320-200, Airbusa A320neo i Boeinga 737-800, których średni wiek wynosi 5,5 lat.
Samoloty wycofane ze służby :
Wypadki.
10 marca 2010 roku – Podczas awaryjnego lądowania na lotnisku Frankfurcie przednie podwozie Airbusa A319 obsługującego lot Pegagus Airlines 361 przez linię Izair zapaliło się. Samolot bezpiecznie wylądował, lecz lotnisko zamknięto na trzy godziny. Incydent był podobny do wypadku lotu JetBlue Airways 292.
13 stycznia 2018 roku – Rejs Pegasus Airlines 8622 obsługiwany przez Boeinga 737-800 podczas lądowania w Trabzon w Turcji wyjechał poza pas i zsunął się z urwiska. Chociaż nikomu nic się nie stało, silniki i brzuch samolotu zostały zniszczone.
5 lutego 2020 roku – Samolot Boeing 737-800 obsługujący rejs Pegasus Airlines 2193 rozbił się na lotnisku w Stambule. Podczas lądowania samolot wypadł z pasa startowego i rozpadł się na kilka części. W wypadku zginęły 3 osoby. Więcej: Katastrofa lotu Pegasus Airlines 2193.
Linie Pagasus otrzymały od agencji ratingowej Skytrax trzy gwiazdki spośród pięciu możliwych (stan 6 września 2022).

</doc>
<doc id="1045655" url="https://pl.wikipedia.org/wiki?curid=1045655" title="Betaina">
Betaina



</doc>
<doc id="1045663" url="https://pl.wikipedia.org/wiki?curid=1045663" title="Wypędzony">
Wypędzony



</doc>
<doc id="1045664" url="https://pl.wikipedia.org/wiki?curid=1045664" title="Aussiedler">
Aussiedler



</doc>
<doc id="1045665" url="https://pl.wikipedia.org/wiki?curid=1045665" title="Spätaussiedler">
Spätaussiedler



</doc>
<doc id="1045667" url="https://pl.wikipedia.org/wiki?curid=1045667" title="Barnuta">
Barnuta

Barnuta (ur. przed 1193 r., zm. po 1235 r.) – książę rugijski w latach 1218-1221.
Życiorys.
Barnuta był synem Jaromara I. Po raz pierwszy wzmiankowany w 1193 r. Ok. 1200 r. otrzymał jako lenno tereny między rzeką Ryck i cieśniną Strelasund, szczególnie ziemię Gristow i wyspę Koos. Zbudował na tym obszarze grody Niederhof i Stahlbrode, które zabezpieczały jego posiadłości przed książętami Pomorza Zachodniego. Po śmierci ojca został władcą Rugii. Już w 1221 r. przekazał władzę bratu Wisławowi I. Aż do 1236 r. był świadkiem na dokumentach.
Jego siedzibą był najprawdopodobniej gród "Gardist" lub "Garchen" położony w pobliżu Kirchdorf koło Grimmen. Był żonaty ze Sławonicą córką Sławomira z rodu dymińskich Cieszymirowiców, którzy zapewne wywodzili się z rodu choćkowskiego księcia plemiennego Misława. Barnuta zapoczątkował ród panów von Gristow (niem. "Herren von Gristow").

</doc>
<doc id="1045670" url="https://pl.wikipedia.org/wiki?curid=1045670" title="Muzeum Brukenthala">
Muzeum Brukenthala

Narodowe Muzeum Brukenthala (rum. "Muzeul Naţional Brukenthal") – muzeum w Sybinie w Rumunii, istniejące w pałacu Samuela Brukenthala – habsburskiego gubernatora Siedmiogrodu, który rozpoczął kompletowanie pierwszych kolekcji około 1790. Zbiory zostały oficjalnie otwarte w roku 1817. Oznacza to, że jest to najstarsza instytucja tego rodzaju w dzisiejszej Rumunii.
Malarstwo flamandzkie i holenderskie w zbiorach muzeum.
Vincent Adriaenssen ("Gość bez weselnej szaty"), Denis van Alsloot ("Zimowy pejzaż"), Leonaert Bramer ("Piłat umywający ręce"), Jan van Bijlert ("Stara dama w okularach"), Frans Boels ("Skalisty pejzaż"), Hendrick van Balen ("Sad Parysa"), Peter van Bredael ("Dzień targowy przy moście San Angelo Rzymie"), Joos van Craesbeeck ("Wioskowy felczer"), Jacob Duck ("Mężczyzna palący fajkę"), Jan van Essen ("Widok portu w Neapolu"), Jan van Eyck ("Mężczyzna w niebieskim chaperonie"), Jan Fyt ("Martwa natura z papugą, Ptactwo pilnowane przez psy"), Hendrick Goltzius ("Adonis"), Jan van Goyen ("Pejzaż holenderski z rzeką, Pejzaż holenderski z wieśniakami"), Jan Davidszoon de Heem ("Owoce na zabytkowym postumencie ze św. Rodziną"), Abraham Janssens ("Ceres, Bachus i Wenus"), Jacob Jordaens ("Odpoczynek po polowaniu"), Pieter van Laer ("Polowanie na dzika"), Hans Memling ("Portret mężczyzny czytający książkę, Portret modlącej się kobiety"), Michiel Mierevelt ("Portret mężczyzny"), Frans van Mieris Starszy ("Portrert mężczyzny z fajką w oknie"), Joos de Momper ("Pejzaż górski z młynem"), Jan Anthonisz. Ravestyn ("Portret kobiety"), Peter Paul Rubens ("Św. Ignacy Loyola, św. Franciszek Ksawery"), Roelandt Savery ("Polowanie na jelenia"), Frans Snyders ("Martwa natura z homarem, Handlarz ptactwem"), David Teniers (młodszy) ("Porada lekarska, Flamandzka gospoda"), Lucas van Valckenborch ("Skalisty krajobraz"), Jan Baptist Weenix ("Pejzaż z pomnikiem wotywnym"), Joachim Wtewael ("Ceres i Sylen, Wenus z Kupidynem"), Thomas Wyck ("Młyn"), Frans Ykens ("Karpie na półmisku").
Malarstwo włoskie w zbiorach muzeum.
Paolo Alboni ("Pejzaż z zabawą chłopską przy młynie"), Paolo Anesi ("Widok na Forum Romanum, Widok na Watykan z bazyliką św. Piotra"), Antonello da Messina ("Ukrzyżowanie"), Jacopo Bassano ("Głowa chłopca w berecie, Zwiastowanie pasterzom"), Sisto Badalocchio ("Chrystus w glorii"), Francesco Giuseppe Casanova ("Pejzaż z pasterzami na brzegu rzeki"), Andrea Celesti ("Wiosna, Lato, Jesień, Zima"), Sebastiano Conca ("Aurora"), Francesco Fracanzano ("Portret filozofa"), Andrea Locatelli ("Pejzaż włoski z ruinami, Pejzaż włoski z przełęczą"), Alessandro Magnasco ("Rabunek, Jałmużna w klasztorze, Porwanie Prozerpiny, Triumf wiary"), Paolo Pagani ("Satyr ofiarowujący czarę cydru Bachusowi"), Giacomo del Po ("Triumf Kościoła nad pogaństwem"), Sebastiano Ricci ("Medor i Angelica"), Francesco Trevisani ("Śmierć Kleopatry"), Paolo Veronese ("Portret dziecka").

</doc>
<doc id="1045671" url="https://pl.wikipedia.org/wiki?curid=1045671" title="Aleksei Kalyuzhny">
Aleksei Kalyuzhny



</doc>
<doc id="1045673" url="https://pl.wikipedia.org/wiki?curid=1045673" title="Dekanat kozienicki">
Dekanat kozienicki

Dekanat kozienicki – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045675" url="https://pl.wikipedia.org/wiki?curid=1045675" title="Orientacja autopsychiczna">
Orientacja autopsychiczna

Orientacja autopsychiczna – orientacja (świadomość) co do własnej osoby, własnych stanów psychicznych itp. Orientacja autopsychiczna zostaje zaburzona w niektórych stanach psychopatologicznych.
Określenie orientacji autopsychicznej należny do podstawowych parametrów badanych w trakcie badania psychiatrycznego. Badany najczęściej odpowiada na pytania: "jak się nazywa?", "ile ma lat?"

</doc>
<doc id="1045677" url="https://pl.wikipedia.org/wiki?curid=1045677" title="Orientacja allopsychiczna">
Orientacja allopsychiczna

Orientacja allopsychiczna – świadomość miejsca, czasu, przestrzeni i sytuacji własnej.
Np.: dana osoba wie, jaki jest dzień tygodnia, pora roku; rozpoznaje miejsce, w którym się znajduje, czy w jaki sposób znalazła się w obecnej sytuacji.

</doc>
<doc id="1045681" url="https://pl.wikipedia.org/wiki?curid=1045681" title="Betainy">
Betainy

Betainy – organiczne związki chemiczne, jony obojnacze zawierające rozseparowane fragmenty o ładunku dodatnim i ujemnym (w przeciwieństwie do ylidów, w których atom o ładunku ujemnym sąsiaduje z atomem o ładunku dodatnim). Atom obdarzony ładunkiem dodatnim nie może przy tym mieć przyłączonych do siebie atomów wodoru, a wypadkowy ładunek cząsteczki wynosi 0. Typowe betainy to związki amoniowe i fosfoniowe, zawierające odpowiednio azot i fosfor jako atomy kationowe.
Nazwa pochodzi od "betainy", czyli "N","N","N"-trimetyloglicyny, wykrytej w XIX wieku w burakach cukrowych.
Przykłady:
Właściwości.
Betainy w części oniowej mają trwały ładunek dodatni, nie są więc związkami amfoterycznymi. Mogą występować jedynie w formie jonów obojnaczych (w warunkach zasadowych i obojętnych) lub jako kationy (w warunkach kwasowych). Z mocnymi kwasami tworzą sole, które można wyizolować w formie ciał stałych, np. :
Betainy amoniowe o różnej budowie stanowią jedną z grup surfaktantów i wykorzystywane są jako detergenty. Ze względu na trwały ładunek dodatni klasyfikowane są jako surfaktanty kationowe.

</doc>
<doc id="1045682" url="https://pl.wikipedia.org/wiki?curid=1045682" title="Dekanat opoczyński">
Dekanat opoczyński

Dekanat opoczyński – jeden z 29 dekanatów w rzymskokatolickiej diecezji radomskiej.
Składa się z następujących parafii:

</doc>
<doc id="1045683" url="https://pl.wikipedia.org/wiki?curid=1045683" title="Zwitterjon">
Zwitterjon



</doc>
<doc id="1045684" url="https://pl.wikipedia.org/wiki?curid=1045684" title="Związki dipolarne">
Związki dipolarne



</doc>
<doc id="1045685" url="https://pl.wikipedia.org/wiki?curid=1045685" title="Armagedon (powieść)">
Armagedon (powieść)

Armagedon (ang. "Armageddon: The Cosmic Battle of the Ages") – XI tom serii "Powieść o czasach ostatecznych" autorstwa Tima LaHaye’a i Jerry’ego B. Jenkinsa.
Opis fabuły.
W Nowym Babilonie nadal panują nieprzeniknione ciemności. Jego mieszkańcy nic nie widzą, odczuwają ból i cierpią z powodu wrzodów.
Rayford, Abdullah Smith i Naomi (córka jednego z członków starzyzny z Petry – Eleazara Tiberiasa) przylatują do stolicy Carpathii po Changa Wonga. Spotykają tam judaitę – Otto Weser jest przywódcą małej grupy wierzących z okolic Nowego Babilonu.
Rayford i Otto, obecni na naradzie zwołanej przez Carpathię, dowiadują się, iż kwatera główna zostanie przeniesiona do Al Hillah (w miejscu tym znajdują się ogromne magazyny z bronią nuklearną zgromadzoną przez Potentata). Za pół roku w Bagdadzie nastąpi konferencja Antychrysta z potentatami regionów, podczas której omówiona będzie strategia zniszczenia wierzących. W Izraelu zostaną zgromadzone duże siły lotnicze. Poborowi (z wyłączeniem sił pokojowych i brygad Stróżów Moralności) mają się stawić w Dolinie Jizreel na przeszkolenie wojskowe. Gdy okazuje się, że w Nowym Babilonie wylądował samolot, Rayford, Abdullah, Naomi i Chang odlatują do Petry.
Chloe, pełniąca wartę w schronie w San Diego, zauważa przez peryskop transporter Globalnej Wspólnoty. Samotnie opuszcza bezpieczne miejsce i wychodzi na zewnątrz. Wpada na żołnierzy Globalnej Wspólnoty i zostaje aresztowana. Przesłuchuje ją pułkownik Jonathan ‘Jock’ Ashmore. Chloe zostaje zidentyfikowana na podstawie wzoru siatkówki – wychodzi na jaw jej prawdziwa tożsamość, związki z Opozycją Ucisku, Tsionem i Chaimem oraz powiązania rodzinne. Jockowi nie udaje jednak namówić Chloe do zdrady i wyciągnąć z niej niezbędnych informacji. Korzystając z celowo podrzuconego przez agenta Globalnej Wspólnoty telefonu, Chloe w zaszyfrowany sposób powiadamia ojca, że wierzący muszą opuścić schron w San Diego i zostać przewiezieni do Petry.
Rayford i George Sebastian powstrzymują zrozpaczonego Bucka przed irracjonalnym atakiem na garnizon Globalnej Wspólnoty, w której przetrzymywana jest Chloe. Rozpoczynają się przygotowania wierzących do opuszczenia San Diego. Ming Toy i pilot Ree Woo pragną się pobrać.
Albie udaje się na wyspę Abadan (płd.-zach. Iran), gdzie przebywa Mainyu Mazda – znany mu okrutny międzynarodowy handlarz na czarnym rynku, który teraz żyje z dostarczania Globalnej Wspólnocie złapanych nielojalnych (cena za głowę żywego lub martwego wynosi 20 tys.). Smitty chce, by ten dowiedział się, w jakim dokładnie miejscu w Bagdadzie odbędzie się konferencja zwołana przez Carpathię i umieścił tam podsłuch. Mainyu chce 50 tys., Albie natomiast oferuje 30 tys. (plus drobne, które ma przysobie). Mazda strzela Albiemu między oczy i zabija go – dzięki temu zyskuje brakujące 20 tys.
W Petrze Naomi oprowadza Changa po siedzibie wierzących i zaznajamia go z miastem. Chang spotyka się z Tsionem Ben-Judah i Chaimem Rosenzweigiem, towarzyszy im Eleazar Tiberias. Chang wstydzi się znaku bestii, ale wspólna żarliwa modlitwa trójki mężczyzn za młodego mężczyznę powoduje, że znamię Antychrysta znika.
Chloe nadal przebywa w więzieniu. Zamiast jedzenia dostaje kostkę energetyczną, która umożliwia przeżycie, jednak powoduje duży ubytek sił. Sieć telewizyjna Globalnej Wspólnoty nadaje fałszywe wiadomości na jej temat (oraz jej najbliższej rodziny) oraz powiadamia widzów, że dzięki informacjom Chloe został pojmany i zabity inny terrorysta (chodzi o Albiego). Chloe zostaje uśpiona i przewieziona samolotem do innego miejsca odosobnienia.
Razor – żołnierz, jeden z wierzących, który śledził patrol Globalnej Wspólnoty – powiadamia o tym Bucka, Rayforda i George’a. Buck nie może darować sobie i przyjaciołom, że nie podjęto próby odbicia jego żony, gdy transportowano ją w nowe miejsce.
Chloe znajduje się w więzieniu w okolicach Julien w Illinois. Jest nadal przesłuchiwana przez Jocka, który wstrzykuje jej serum prawdy. Z pomocą Bożego posłańca – Kaleba – nie zdradza jednak wrogom żadnych ważnych informacji.
Mac i Zeke lądują w Petrze. Mac udaje się w przebraniu do Al Basrah, do mieszkania, które zajmował dawniej z Albim. Są tam dwaj strażnicy, którzy zaczaili się na niego, by dostarczyć go do MM (Mainyu Mazdy). Mac leci do Petry.
Buck i Rayford, nie wiedząc, gdzie jest przetrzymywana Chloe, opuszczają Stany Zjednoczone. Anioł Kaleb mówi Chloe, że jutro będzie w raju. Następnego dnia Chloe i 35 skazańców zostaje skierowanych na plac z siedmioma gilotynami. Globalna Wspólnota przeprowadza transmisję z egzekucji. Pod wpływem słów Chloe nawraca się część skazanych. Kaleb pojawia się w swej świetlistej postaci (jego blask razi oczy) i przemawia do ludzi: ostrzega, by nie przyjmowali oni znaku bestii oraz apeluje, by przyjęli Chrystusa. Okazuje się, że na całym świecie w miejscach znakowania i kaźni ukazują się aniołowie. Kaleb odchodzi, a egzekucje są kontynuowane, przy wrzasku i aprobacie zgromadzonego tłumu. Jock nie pozwala przemówić Chloe, jednak znów pojawia się Kaleb. Chloe żegna się z rodziną i zostaje zgilotynowana na wypełnionym blaskiem dziedzińcu.
Rayford i Buck przybywają do Petry, gdzie obecni są m.in. członkowie Opozycji Ucisku oraz wierzący ewakuowani z San Diego. Tsion prowadzi nabożeństwo żałobne – nazywa Albiego i Chloe „ludźmi Słowa”. Wkrótce odbywa się cichy ślub Ree Woo i Ming Toy. Rayford reorganizuje międzynarodową sieć wymiany towarowej. Chang opracowuje plan założenia podsłuchów w bagdadzkim centrum konferencyjnym. Stworzona przez niego fikcyjna firma (tworzą ją Ree, Buck, George i Rayford) montuje tam urządzenia podsłuchowe i kamery. Rząd Carpathii przenosi się z Al Hillah do pałacu koło gmachu konferencyjnego w Bagdadzie. Carpathia informuje najbliższych współpracowników, że niebawem przedstawi im trzy osoby, które pomogą mu w osiągnięciu jego celów.
W Petrze Chang przejmuje kontrolę nad dostępem do sieci telewizyjnej Globalnej Wspólnoty. Tsion występuje w telewizji ze swym przesłaniem. Mówi, że będą jeszcze dwa sądy: rzeka Eufrat zmieni się w suchy ląd i nastąpi wielkie trzęsienie ziemi oraz ogromny grad. Wzywa ludzi do nawrócenie się (nim nastąpi kolejny sąd) i naśladowania Chrystusa. Informuje również o swej stronie internetowej i możliwości przewiezienia wierzących w bezpieczne miejsce.
Leon mówi Carpathii o wątpliwościach członków gabinetu co do osoby Potentata. Buck pragnie być w Jerozolimie podczas wielkiej bitwy. Świat zmierza do Armagedonu. Nasilają się represje. Rayford organizuje most powietrzny z Petrą – mogą się tam udać jednak tylko ci, którzy posiadają znak Boga.
W Bagdadzie rozpoczyna się konferencja, zorganizowana z wielką pompą i przepychem. W sali konferencyjnej, w której zebrało się kilka tysięcy osób, Antychryst wyjawia swój plan: uczynić nieprzyjaciół sojusznikami lub wyplenić ich i stworzyć ziemską Arkadię. Członkowie Opozycji Ucisku obserwują drugą, tajną konferencję. Biorą w niej udział: Carpathia, Leon Fortunato, Viv Ivins, 10 potentatów, Suhail Akbar oraz 3 tajemniczych mężczyzn w czarnych garniturach i krawatach, którzy siedzą nieruchomo. Carpathia mówi o sobie: „Istnieję od wieczności po wieczność. Byłem na początku i pozostanę po wieki wieczne.” Opowiada o swym buncie przeciw Bogu Ojcu i jego Synowi, o tym, jak pociągnął za sobą 1/3 aniołów. Mówi, że zwycięży, bo zna plan bitwy (również czyta Biblię): gdy Globalna Wspólnota ruszy na Żydów, Syn stanie w ich obronie, a wtedy zaatakują go i wyeliminują. Wojsko zgromadzone będzie na równinie Megiddo (określanej jako Równina Ezdrelon lub Dolina Jizreel): 1/3 uderzy na Petrę, a 2/3 na Jerozolimę (zrówna miasto z ziemią i wybije Żydów). Potem nastąpi połączenie sił, by sprawić niespodziankę Synowi. Pada pytanie, jak skłonić zmęczonych i zniechęconych oficerów i żołnierzy do udania się na równinę. Carpathia przedstawia zebranym trzech mężczyzn – są to duchowe byty nie z tego świata, które towarzyszą mu od początku (od buntu przeciw Ojcu i Synowi), a przybierają ludzką postać, gdy jest to potrzebne. Dwie ropuchy z ust Carpathii i jedna z ust Fortunato wchodzą do gardeł trójki mężczyzn, którzy zostają ożywieni i stają się podobni do Nicolae. Mężczyźni ci to Asztarot, Baal i Beliar. Antychryst wysyła demony w świat, by zgromadziły za pół roku armię na równinie Megiddo.
Rozpoczynają się przygotowania do obrony Petry. Tsion – rabin, nauczyciel i kaznodzieja – chce być również żołnierzem. Pragnie głosić Ewangelię w Jerozolimie. Mówi, że 1/3 Bożego ludu zwróci się do Boga przed nadejściem końca (ludzi dzieli od niego tylko 8 wydarzeń). Do głównej bitwy dojdzie w okolicach Petry oraz w Jerozolimie. Obroną przedpola Petry ma zająć się George Sebastian.
Anioł wylewa szóstą czaszę gniewu Bożego "„na rzekę wielką, na Eufrat".
"A wyschła jej woda, by dla królów ze wschodu słońca droga stanęła otworem.”" (Ap 16,12)
Przez wyschnięte koryto ciągnie ogromna liczba wojsk. Funkcjonariusze sił pokojowych i członkowie brygad Stróżów Moralności mają oddać się do dyspozycji Globalnej Armii Jedności.
Mac, Otto i George chcą wydobyć wierzących z Nowego Babilonu, nim ten zostanie zniszczony. Rayford helikopterem zawozi Tsiona do Jerozolimy. Na prośbę Tsiona ląduje koło Ściany Płaczu. Beh-Judah ujawnia swą tożsamość i wzywa Żydów, by byli gotowi na przyjście Jezusa i wyznali, że uznają Go za Mesjasza.
Telewizja nadaje wywiad z Nicolae Carpathią – ubranym na czarno, siedzącym na ogromnym czarnym rumaku i trzymającym w ręku długi miecz. Antychryst zapowiada zniszczenie wrogów.
Tsion mówi o walkach, które rozegrają się w Dolinie Joszafat. Niestrudzenie naucza (m.in. o szóstej i siódmej czaszy gniewu Bożego i ogromnym gradzie, jaki nastąpi) i wzywa do nawrócenia. Mówi, iż Jerozolima oprze się trzęsieniu ziemi, a prorokowane wydarzenia poprzedzi zniszczenie Nowego Babilonu.
Otto powiadamia Maca, że jedna z wierzących, którą uratował, oznajmiła mu, iż anioł zapowiedział upadek Nowego Babilonu. Lionel i Mac lecą tam dwoma samolotami i wydobywają z miasta ok. 150 wierzących. Gdy odlatują, następuje zagłada Nowego Babilonu.
Chaing informuje przebywających w Petrze, iż w Jerozolimie tysiące ludzi uznają Jezusa za Mesjasza. Do Jerozolimy zbliża się tymczasem armia Carpathii. Tsion, Buck i nawróceni chronią się w wielkiej kamiennej budowli. Obydwaj przyjaciele nocują u mężczyzny imieniem Shivte, jego żony i dwóch synów. Wkrótce rozdzielają się (Buckowi towarzyszy Shivte, a Tsion i 2 bracia udają się do Bramy Damasceńskiej). W Jerozolimie trwają walki – głównym celem jest Stare Miasto.
1/3 sił Carpathii otacza Petrę. Tworzy ją m.in. 100 tysięcy konnych. George chce ich zaatakować karabinkami na skupioną wiązkę energii.
Buck lokuje Shivte w Cytadeli, po czym rusza na poszukiwanie Tsiona i 2 braci, ale nie znajduje ich. Żołnierze Globalnej Armii Jedności chcą zniszczyć Ścianę Płaczu, jednak zostają odparci.
Rayford i Sebastian George startują helikopterem, by upewnić się, czy konnica zajęła pozycje. W helikopter uderza rakieta, jednak przelatuje przezeń i trafia w wojska Globalnej Wspólnoty. Wierzący otwierają ogień – konnica rozpierzcha się.
Buck widzi Tsiona niesionego na ramionach przez zelotów. Ściąga go na ziemię. Globalna Armia Jedności otwiera ogień. Buck i Tsion idą ku sadzawce Betezda. Chronią się w grocie razem z ok. 20 ludźmi. Globalna Armia Jedności przegrupowuje siły.
W Petrze konie stoją nieruchomo i nie reagują na polecenia jeźdźców.
Buck i Tsion przysuwają się do bramy Heroda. Tsion naucza. Carpathia wzywa Jerozolimę do poddania się – w odpowiedzi rozlegają się salwy obrońców. Tsion nadal głosi słowo Boże.
Zacieśnia się pierścień oblężenia wokół Petry.
W Jerozolimie drugi taran przedarł się do Starego Miasta. Żydzi – wraz z Tsionem i Buckiem – odpierają go. Tsion jest ranny. Buck niesie go do sadzawki Betezda. Rabin umiera.
W Petrze Sebastian wydaje rozkaz ponownego otworzenia ognia z karabinków na skupioną wiązkę energii.
Buck powiadamia Rayforda o śmierci Tsiona. Rusza w stronę Bramy Heroda (widzi tam dwóch młodych Izraelczyków), by walczyć.
Mac prosi Rayforda o rozmowę.
Globalna Armia Jedności zajmuje dużą część Jerozolimy.
Rayford informuje Changa i Naomi o śmierci Tsiona.
W Jerozolimie Carpathia – trzymając w ręku miecz i siedząc na czarnym koniu – bierze udział w konferencji prasowej. Zapowiada zniszczenie przeciwników oraz zaprowadzenie pokoju i harmonii.
Globalna Armia Jedności atakuje Petrę. Rayford, jadąc do Maca, zostaje wyrzucony z samochodu i ogłuszony, gdy obok niego wybucha jeden z pocisków. Jest ranny (w skroń i w nogę). Usiłuje iść, by znaleźć pomoc.
Globalna Armia Jedności przypuszcza – przy użyciu pocisków zapalających – szturm na Bramę Heroda. Żołnierze atakują ze wszystkich stron. Jeden z pocisków robi wyrwę w murze – Buck spada z niego. Ma przeciętą tętnicę. Zbliżają się do niego żołnierze Globalnej Armii Jedności.
Ranny Rayford czołga się.
Buck wisi głową w dół na murach Starego Miasta w Jerozolimie.
W Petrze Chang nie może się z nikim skontaktować. Czuje odgłos nadciągającej armii.
Globalna Armia Jedności atakuje Petrę. Rayford ma przebite płuco. Słabnie i osuwa się w nieświadomość.

</doc>
<doc id="1045686" url="https://pl.wikipedia.org/wiki?curid=1045686" title="Rohacka Przełęcz">
Rohacka Przełęcz

Rohacka Przełęcz (słow. "Roháčske sedlo") – znajdująca się na wysokości 1962 m n.p.m. (według wcześniejszych pomiarów 1955 m) przełęcz w Tatrach Zachodnich pomiędzy dwoma znajdującymi się w grani głównej Tatr szczytami Rohaczy: Rohaczem Ostrym (2086 m) a Rohaczem Płaczliwym (2126 m). Jest to postrzępiona, granitowa grań z licznymi uskokami i zębami, opadająca do Doliny Smutnej przepaścistym i piarżystym żlebem ok. 250 m wysokości. Przeciwległe zbocza nieco łagodniej opadają do Rohackiego Kotła – górnego piętra Doliny Jamnickiej. W kotle tym znajduje się dobrze widoczny z przełęczy Płaczliwy Stawek. Nieco powyżej przełęczy, w grani Rohacza Płaczliwego w pewnym miejscu szlak turystyczny prowadzi nad bardzo przepaścistą ścianą skalną, miejsce to można jednak ominąć po południowej stronie.

</doc>
<doc id="1045687" url="https://pl.wikipedia.org/wiki?curid=1045687" title="30F39 Krasnopol">
30F39 Krasnopol

30F39 Krasnopol (Indeks GRAU 2K25) – radziecki/ rosyjski artyleryjski pocisk burzący kalibru 152 mm, odpowiednik amerykańskiego M712 Copperhead i ukraińskiego Kwitnyk. Prawdopodobnie istnieje i użyta została w Donbasie także wersja przeciwpancerna, użyty bojowo w Syrii przez kontyngent wojskowy FR. Naprowadza się na cel podświetlony wiązką laserową. Wersją eksportową tego pocisku jest Krasnopol-M kalibru 155 mm.

</doc>
<doc id="1045689" url="https://pl.wikipedia.org/wiki?curid=1045689" title="Dekanat pionkowski">
Dekanat pionkowski

Dekanat pionkowski – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045692" url="https://pl.wikipedia.org/wiki?curid=1045692" title="Duchnowski">
Duchnowski

Duchnowski – dawniej Duchna, potem de Duchny - szlachecka rodzina herbu Ślepowron (herb szlachecki). Pierwsza wzmianka o rodzinie w roku 1441. Ich gniazdem rodzinnym są dobra Duchny-Wieluny leżące w ziemi łomżyńskiej, powiecie zambrowskim, parafii rutkowskiej, i w ziemi bielskiej.
"Z akt ziemskich łomżyńskich, zambrowskich i tykocińskich:" (wersja przetłumaczona)

</doc>
<doc id="1045695" url="https://pl.wikipedia.org/wiki?curid=1045695" title="M2005 HE-VLAP">
M2005 HE-VLAP

M2005 HE-VLAP (High Explosive Velocity Enhanced Long Range Projectile) - południowoafrykański pocisk odłamkowo-burzący z dodatkowym napędem rakietowym kalibru 155 mm. Produkowany przez firmę Denel.

</doc>
<doc id="1045697" url="https://pl.wikipedia.org/wiki?curid=1045697" title="Dekanat przedborski">
Dekanat przedborski

Dekanat przedborski – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045698" url="https://pl.wikipedia.org/wiki?curid=1045698" title="Dekanat przysuski">
Dekanat przysuski

Dekanat przysuski – jeden z 29 dekanatów w rzymskokatolickiej diecezji radomskiej.

</doc>
<doc id="1045700" url="https://pl.wikipedia.org/wiki?curid=1045700" title="Dekanat radoszycki">
Dekanat radoszycki

Dekanat radoszycki – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045701" url="https://pl.wikipedia.org/wiki?curid=1045701" title="Dekanat sienneński">
Dekanat sienneński

Dekanat siennieński – jeden z 29 dekanatów w rzymskokatolickiej diecezji radomskiej.

</doc>
<doc id="1045707" url="https://pl.wikipedia.org/wiki?curid=1045707" title="Dekanat Starachowice-Północ">
Dekanat Starachowice-Północ

Dekanat Starachowice-Północ – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="1045708" url="https://pl.wikipedia.org/wiki?curid=1045708" title="Dekanat tomaszowski (diecezja radomska)">
Dekanat tomaszowski (diecezja radomska)

Dekanat tomaszowski – jeden z 29 dekanatów w rzymskokatolickiej diecezji radomskiej. 

</doc>
<doc id="1045711" url="https://pl.wikipedia.org/wiki?curid=1045711" title="Dekanat wierzbicki">
Dekanat wierzbicki

Dekanat wierzbicki – jeden z 29 dekanatów w rzymskokatolickiej diecezji radomskiej. 
Utworzony w 1994 roku, z części dekanatu szydłowieckiego. 
Położenie.
Dekanat położony jest w diecezji radomskiej w metropolii częstochowskiej. Od południa sąsiaduje z dekanatem Starachowice-Północ, od zachodu z dekanatem szydłowieckim, od wschodu z iłżeckim, a od północy z dekanatem Radom-Południe.
Dekanat obejmuje w całości gminy Jastrząb i Mirów powiatu szydłowieckiego oraz gminę Wierzbica powiatu radomskiego. Ponadto obejmuje części gminy Mirzec w powiecie starachowickim i Kowala w powiecie radomskim.

</doc>
<doc id="1045714" url="https://pl.wikipedia.org/wiki?curid=1045714" title="Dekanat zwoleński">
Dekanat zwoleński

Dekanat zwoleński – jeden z 29 dekanatów w rzymskokatolickiej diecezji radomskiej. 

</doc>
<doc id="1045716" url="https://pl.wikipedia.org/wiki?curid=1045716" title="Dekanat żarnowski">
Dekanat żarnowski

Dekanat żarnowski – jeden z 29 dekanatów w rzymskokatolickiej diecezji radomskiej. 

</doc>
<doc id="1045720" url="https://pl.wikipedia.org/wiki?curid=1045720" title="Samuel von Brukenthal">
Samuel von Brukenthal

Samuel von Brukenthal (ur. 1721 w Nocrich – zm. 1803 w Sybin) – habsburski gubernator Wielkiego Księstwa Siedmiogrodu pomiędzy 6 lipca 1774 a 9 stycznia 1787. Był baronem cesarstwa oraz osobistym radcą niekoronowanej cesarzowej Marii Teresy Habsburg.
Jego dom, duży pałac w Sybinie, obecnie gości Muzeum Narodowe Brukenthala (założone dzięki jego zbiorom prywatnym, później rozszerzonym, otwarte w 1817).

</doc>
<doc id="1045722" url="https://pl.wikipedia.org/wiki?curid=1045722" title="Żuk Mandelbrota">
Żuk Mandelbrota



</doc>
<doc id="1045725" url="https://pl.wikipedia.org/wiki?curid=1045725" title="Neftekamsk">
Neftekamsk



</doc>
<doc id="1045726" url="https://pl.wikipedia.org/wiki?curid=1045726" title="Rodrigo Vásquez Schröder">
Rodrigo Vásquez Schröder

Rodrigo Rafael Vásquez Schröder (ur. 6 grudnia 1969) – chilijski szachista, arcymistrz od 2004 roku.
Kariera szachowa.
Pod koniec lat 80. XX wieku awansował do ścisłej czołówki chilijskich szachistów. Czterokrotnie (1989, 1992, 2004, 2009) zdobył tytuły indywidualnego mistrza kraju, czterokrotnie (1990, 1998, 2004, 2010) wystąpił na szachowych olimpiadach, a 1991 r. – na drużynowych mistrzostwach państw panamerykańskich. Dwukrotnie wziął udział w mistrzostwach świata rozgrywanych systemem pucharowym: w 2000 roku przegrał w I rundzie z Alexandre Lesiege, a w 2004 - również w I rundzie z Francisco Vallejo Ponsem. Rok następnym roku wystartował w Pucharze Świata, odpadając w I rundzie (po porażce z Jewgienijem Bariejewem).
W roku 2002 zwyciężył w kołowym turnieju w Santiago, sukces ten powtarzając w roku następnym. W 2004 triumfował (wraz ze Stuartem Conquestem) w otwartym turnieju w Calvii, w 2005 (wraz z Diego Floresem) w turnieju strefowym w Santiago de Chile, a w 2006 (wraz z Pablo Ricardim) w kolejnym turnieju rozegranym w tym mieście.
Najwyższy ranking w karierze osiągnął 1 stycznia 2005 r., z wynikiem 2561 punktów zajmował wówczas 1. miejsce wśród chilijskich szachistów.

</doc>
<doc id="1045728" url="https://pl.wikipedia.org/wiki?curid=1045728" title="Mezomeria">
Mezomeria



</doc>
<doc id="1045731" url="https://pl.wikipedia.org/wiki?curid=1045731" title="MMD-2">
MMD-2

Mina Morska Denna 2 (MMD-2) - polska mina morska. 
MMD-2 wyposażona jest w zapalnik niekontaktowy reagujący na pole akustyczne (kanał dyżurny), hydrodynamiczne i/lub magnetyczne (kanał bojowy) wytwarzane przez obiekty pływające. Stawiana z okrętów nawodnych, może zwalczać okręty nawodne i podwodne znajdujące się w położeniu nawodnym.
MMD-2 była produkowana przez OBR CTM w Gdyni. Produkcję rozpoczęto w 1995 roku. Do 2001 roku dostarczono PMW 252 miny bojowe i 12 min ćwiczebnych. Planowano dostawę 500 min bojowych MMD-2 do końca 2006 roku.

</doc>
<doc id="1045732" url="https://pl.wikipedia.org/wiki?curid=1045732" title="Henryk Przeździecki (duchowny)">
Henryk Przeździecki (duchowny)

Henryk Przeździecki (ur. 17 lutego 1873 w Warszawie, zm. 9 maja 1939 w Ortelu Królewskim) – biskup podlaski w latach 1918–1924, biskup siedlecki w latach 1924–1939.
Życiorys.
Ksiądz rzymskokatolicki.
Henryk Przeździecki został wyświęcony na księdza w 1895. Początkowo był kapłanem archidiecezji warszawskiej. W latach 1897–1901 studiował teologię na Cesarskiej Rzymskokatolickiej Akademii Duchownej w Petersburgu.
Po ukończeniu studiów od 1903 był wykładowcą w seminarium duchownym w Warszawie. W latach 1910–1915 był pierwszym proboszczem nowo utworzonej parafii Świętego Józefa Oblubieńca Najświętszej Maryi Panny w Łodzi. W czasie I wojny światowej przebywał w Rzymie. W 1916 został wyznaczony delegatem episkopatu polskiego przy Stolicy Apostolskiej. 11 listopada 1916 został członkiem Tymczasowej Rady Stanu.
Biskup podlaski.
11 grudnia 1917 Henryk Przeździecki został wybrany kandydatem na biskupa ordynariusza wakującej od 1867 diecezji podlaskiej. 1 września 1918 otrzymał nominację na biskupa podlaskiego z siedzibą tymczasową w Siedlcach. 17 listopada 1918 otrzymał w Warszawie sakrę biskupią z rąk arcybiskupa Aleksandra Kakowskiego.
30 listopada 1918 objął rządy w diecezji. 5 stycznia 1919 odbył ingres do kościoła katedralnego w Janowie Podlaskim.
Rozpoczął energiczną odbudowę struktur diecezjalnych oraz reformę administracyjną. 11 grudnia 1918 wydał specjalny dekret, w którym wzywał księży swojej diecezji do natychmiastowego poświęcenia na kościoły rzymskokatolickie wszystkich cerkwi prawosławnych, które władze rosyjskie utworzyły w okresie zaborów w dawnych kościołach, cerkwi, które przed likwidacją unickiej diecezji chełmskiej były świątyniami unickimi, cerkwi, które powstały na miejscu świątyń katolickich obojga obrządków lub z materiałów budowlanych pozyskanych po ich rozbiórce. Nakazywał również natychmiastowe otwarcie wszystkich zamkniętych przez władze carskie świątyń i kaplic rzymskokatolickich. Odzew na apel biskupa ze strony ludności katolickiej był tak duży, że w 1920 biskup zmienił zarządzenie, nakazując powstrzymać się z powtórnymi konsekracjami cerkwi do momentu, gdy osobiście wyda decyzję w odniesieniu do konkretnego obiektu.
Przywrócił kurię i sąd biskupi diecezji podlaskiej. W 1923 zwołał synod diecezjalny do Janowa Podlaskiego, podczas którego ułożono 266 statutów, w których zostało zamknięte całe życie religijne i prawne diecezji podlaskiej.
W 1919 powołał seminarium duchowne w Janowie Podlaskim. W 1923 założył Gimnazjum i Liceum Biskupie Świętej Rodziny w Siedlcach. Jego staraniem utworzono też muzeum diecezjalne.
Biskup siedlecki.
W 1924, za zgodą papieża wyrażoną w bulli "Pro recto et utili", przeniósł stolicę biskupią z Janowa Podlaskiego do Siedlec.
W tym też czasie poświęcił się neounii. W 1923 udał się osobiście do Rzymu i spotkał z papieżem Piusem XI. W 1924 otrzymał instrukcję apostolską "Zelum Amplitudinis" i stał się pierwszym ordynariuszem dla Kościoła katolickiego obrządku bizantyjsko-słowiańskiego w Polsce. Do 1939 na terenie diecezji siedleckiej zorganizował 10 parafii neounickich w: Bublu-Pawłowie, Dokudowie, Holi, Kodniu, Kostomłotach, Połoskach, Szóstce, Terespolu, Zabłociu i w Białej Podlaskiej.
W 1938 złożył w Rzymie akt w sprawie beatyfikacji unickich męczenników podlaskich. 
Podczas swojego pontyfikatu powołał 66 parafii i poświęcił 106 kościołów. Zmarł 9 maja 1939 wieczorem na serce podczas wizytacji kanonicznej parafii w Ortelu Królewskim.

</doc>
<doc id="1045734" url="https://pl.wikipedia.org/wiki?curid=1045734" title="Puls Corrigana">
Puls Corrigana



</doc>
<doc id="1045738" url="https://pl.wikipedia.org/wiki?curid=1045738" title="Nadolscy">
Nadolscy

Nadolscy – ród szlachecki herbów Pierzchała, Prus i Ślepowron.
Historia.
Pierwsze wzmianki o rodzie Nadolskich pochodzą z lat 90. XV w. Ród ten wywodził się z miejscowości Nadolna w dawnym województwie rawskim. Jednym z najważniejszych twórców znaczenia rodu w XVI w. poza założycielami linii, był kasztelan rawski i zarazem dowódca roty pieszej Samuel Stanisław Nadolski (ur. 1590). Sam Samuel Stanisław Nadolski zdobył sławę po bitwie pod Tczewem. W wieku XVIII ród Nadolskich pracował nad odzyskaniem utraconych wpływów i dóbr, nie osiągając jednak poprzedniego znaczenia. Podczas wojny północnej Nadolscy stanęli w większości po stronie Karola XII Szwedzkiego i Stanisława Leszczyńskiego. Także za Leszczyńskim stanęli podczas podwójnej elekcji roku 1733.
W XVIII. w. byli w obozie antyrosyjskim „republikantów”. Zaznaczyli się w organizacji oświaty w Księstwie Warszawskim i Królestwie Kongresowym, członkowie rodu zajmowali wybitne stanowiska w życiu politycznym.

</doc>
<doc id="1045740" url="https://pl.wikipedia.org/wiki?curid=1045740" title="Tętno Corrigana">
Tętno Corrigana

Tętno Corrigana – jeden z objawów niedomykalności zastawki aorty. Charakteryzuje się szybkim i wysokim tętnem (łac. "pulsus celer et altus").

</doc>
<doc id="1045744" url="https://pl.wikipedia.org/wiki?curid=1045744" title="Edino Nazareth Filho">
Edino Nazareth Filho



</doc>
<doc id="1045746" url="https://pl.wikipedia.org/wiki?curid=1045746" title="Stanol">
Stanol



</doc>
<doc id="1045749" url="https://pl.wikipedia.org/wiki?curid=1045749" title="Luiz Antonio Correia da Costa">
Luiz Antonio Correia da Costa



</doc>
<doc id="1045751" url="https://pl.wikipedia.org/wiki?curid=1045751" title="Cláudio Ibrahim Vaz Leal">
Cláudio Ibrahim Vaz Leal



</doc>
<doc id="1045753" url="https://pl.wikipedia.org/wiki?curid=1045753" title="Ylidy">
Ylidy

Ylidy – organiczne związki chemiczne posiadające sąsiadujące fragmenty z ładunkiem dodatnim oraz z ujemnym. Wypadkowy ładunek cząsteczki wynosi 0. Ładunek ujemny zlokalizowany jest zazwyczaj na atomie węgla, a dodatni na heteroatomie. Niektóre ylidy mogą mieć mezomeryczną formę z wiązaniem podwójnym:
Otrzymywanie.
Ylidy fosforowe otrzymuje się w reakcji trifenylofosfiny z fluorowcopochodnymi alkilowymi, po czym na otrzymaną w ten sposób czwartorzędową sól fosfoniową działa się silną zasadą. Tak powstały ylid bez wydzielania z mieszaniny reakcyjnej poddaje się dalszym reakcjom.
Najprostszym przykładem ylidu fosforowego jest trifenylometylenofosforan, ale poprzez zastosowanie fluorowcopochodnych o innej budowie możliwe jest otrzymanie ylidów fosforowych z różnymi podstawnikami przy ylidowym atomie węgla.
Na powyższym schemacie zaznaczono również reguły nazewnictwa ylidów fosforowych.
Reakcją charakterystyczną dla ylidów fosforowych jest reakcja Wittiga.

</doc>
<doc id="1045755" url="https://pl.wikipedia.org/wiki?curid=1045755" title="Rodrigo Vasquez">
Rodrigo Vasquez



</doc>
<doc id="1045757" url="https://pl.wikipedia.org/wiki?curid=1045757" title="MPD (mina)">
MPD (mina)

MPD - współczesna, polska mina przeciwdesantowa. 
Przeznaczona do ustawiania przybrzeżnych pól minowych. Dzięki odpowiedniej konstrukcji jest odporna na falowanie morza i ruchy dna przy stanie morza do 7 stopni w skali Beauforta, a także wybuchy sąsiednich min, ładunków wydłużonych i silne pola elektromagnetyczne. Mina stawiana jest ręcznie lub mechanicznie z transporterów pływających. W Polsce do tego celu używane są transportery PTS-M z 4 Batalionu Minowania stacjonującego w Dziwnowie.
Producentem miny są Zakłady Elektromechaniczne Belma S.A. z Bydgoszczy. W latach 1998-2001 dostarczyły one PMW 800 min tego typu.

</doc>
<doc id="1045765" url="https://pl.wikipedia.org/wiki?curid=1045765" title="Ignacy Świrski">
Ignacy Świrski

Ignacy Świrski (ur. w majątku Lisowszczyzna, zm. 25 marca 1968 w Siedlcach) – polski duchowny rzymskokatolicki, profesor Akademii Duchownej w Petersburgu, profesor Uniwersytetu Wileńskiego, biskup diecezjalny siedlecki w latach 1946–1968. Sługa Boży Kościoła katolickiego.
Życiorys.
Syn Michała i Emilii z Saulewiczów. Urodzony w nieistniejącym obecnie majątku Lisowszczyzna (ros. Лѣсовщина, łot. Ļesauščina) koło Dyneburga w powiecie iłłuksztańskim w Semigalii, ochrzczony w kościele parafialnym w Elerne w granicach ówczesnego Cesarstwa Rosyjskiego (obecnie na Łotwie).
W 1907 ukończył gimnazjum w Petersburgu i wstąpił do tamtejszego seminarium duchownego. Ukończył również wydział filozoficzny i teologiczny Uniwersytetu Gregoriańskiego w Rzymie. Od 1914 wykładał w petersburskim seminarium, następnie na Akademii Duchownej.
Podczas wojny polsko-bolszewickiej był kapelanem. Od 1921 wykładał teologię moralną na Uniwersytecie Stefana Batorego w Wilnie. Zajmował się głównie etyką małżeńską katolicką i prawosławną.
Podczas II wojny światowej ukrywał się na terenie Wileńszczyzny, prowadząc równocześnie akcję pomocy prześladowanym Żydom. W maju 1945 został rektorem seminarium duchownego w Białymstoku.
12 kwietnia 1946 papież Pius XII mianował go biskupem diecezjalnym diecezji siedleckiej. 30 czerwca 1946 został konsekrowany. 4 lipca 1946 odbył uroczysty ingres do katedry siedleckiej.
Inspirował odbudowę kościołów parafialnych zniszczonych w czasie II wojny światowej. Odbudował katedrę siedlecką, uszkodzoną w czasie działań wojennych. Zarządził misje na całym Podlasiu. Propagował zwalczanie pijaństwa. Prowadził akcje charytatywne.
Zmarł w opinii świętości po ciężkiej chorobie w Siedlcach, zostawiwszy po sobie testament rozpowszechniany później przez wiernych w odpisach.
W 2018 rozpoczął się jego proces beatyfikacyjny na szczeblu diecezjalnym. Od tego czasu przysługuje mu tytuł sługi Bożego.

</doc>
<doc id="1045767" url="https://pl.wikipedia.org/wiki?curid=1045767" title="Jaskier platanolistny">
Jaskier platanolistny

Jaskier platanolistny ("Ranunculus platanifolius" L.) – gatunek rośliny wieloletniej należący do rodziny jaskrowatych ("Ranunculaceae" Juss.). Występuje naturalnie w Alpach oraz na Półwyspie Skandynawskim. W Polsce występuje wyłącznie w wyższych partiach Sudetów i Karpat, w Tatrach dość często.

</doc>
<doc id="1045768" url="https://pl.wikipedia.org/wiki?curid=1045768" title="AGS-17">
AGS-17



</doc>
<doc id="1045769" url="https://pl.wikipedia.org/wiki?curid=1045769" title="Ranunculus platanifolius">
Ranunculus platanifolius



</doc>
<doc id="1045774" url="https://pl.wikipedia.org/wiki?curid=1045774" title="Słodkie koktajle Mołotowa">
Słodkie koktajle Mołotowa

Słodkie koktajle Mołotowa to debiutancki album zespołu Radio Bagdad z Trójmiasta wydany w 2007 roku.

</doc>
<doc id="1045783" url="https://pl.wikipedia.org/wiki?curid=1045783" title="Yoneko Minagawa">
Yoneko Minagawa



</doc>
<doc id="1045787" url="https://pl.wikipedia.org/wiki?curid=1045787" title="Jesteś jaki jesteś">
Jesteś jaki jesteś

Jesteś jaki jesteś – trzeci album zespołu Łzy, wydany w maju 2002. Limitowana wersja płyty (20 tys. egzemplarzy) na okładce miała lusterko.

</doc>
<doc id="1045789" url="https://pl.wikipedia.org/wiki?curid=1045789" title="BTR-3">
BTR-3

BTR-3 – skonstruowana na Ukrainie wersja transportera opancerzonego BTR-80.
Historia.
W połowie lat 90. na Ukrainie powstałą modyfikacja BTR-80 oznaczona jako BTR-94K. Modyfikacja polegała na instalacji nowego silnika własnej konstrukcji typu 3TR o mocy 280-300 KM i nowej wieży z silniejszym uzbrojeniem. W 2001 roku na salonie IDEX w Dubaju ujawniono po raz pierwszy pojazd oznaczony jako BTR-3U, będący dalszą modyfikacją BTR-80, opracowaną przede wszystkim z myślą o eksporcie z pomocą firmy ze Zjednoczonych Emiratów Arabskich. Zaprezentowany pojazd miał niemiecki silnik wysokoprężny Deutz BF6M105 o mocy 326 KM (240 kW) współpracujący z amerykańską automatyczną skrzynią przekładniową Allison MD3066. Wyposażony był w ukraińską wieżę "Szkwał" mieszczącą 30 mm armatę automatyczną KBA-3, granatnik automatyczny tego samego kalibru, czołgowy karabin maszynowy 7,62 mm i dwie wyrzutnie ppk (na prototypie zainstalowane były ppk 9M113 Konkurs, docelowo miały to być Kornety). Poza trzema członkami załogi w pojeździe może być transportowanych sześciu żołnierzy desantu.

</doc>
<doc id="1045790" url="https://pl.wikipedia.org/wiki?curid=1045790" title="Międzynarodowy Festiwal Chóralny „Mundus Cantat Sopot”">
Międzynarodowy Festiwal Chóralny „Mundus Cantat Sopot”

Międzynarodowy Festiwal Chóralny Mundus Cantat Sopot – festiwal chóralny, odbywający się w maju każdego roku w Sopocie. Pierwsza edycja odbyła się w 2005 roku. Festiwal gromadzi corocznie artystów z całego świata, prezentujących zróżnicowane style muzyczne. Celem konkursu jest podjęcie dialogu z krajami Europy i świata.
Festiwal Mundus Cantat jest jednym z największych, tego rodzaju, przedsięwzięć na terenie Polski, w którym biorą udział chóry dziecięce, młodzieżowe oraz dorosłe z całego świata i gdzie międzynarodowe jury przyznaje nagrody w trzech kategoriach muzycznych: muzyka sakralna, świecka, gospel, jazz i spirituals. Poza dyplomami: złotym, srebrnym oraz brązowym przyznawanymi w każdej kategorii, najlepsze chóry stają również co roku do rywalizacji o nagrodę Grand Prix - statuetkę Sopockiej Mewy.
Elementami charakterystycznymi festiwalu są setki uczestników z całego świata, biorące udział w kilometrowej paradzie chórów trasą słynnego „Monciaka” oraz dziesiątki wydarzeń festiwalowych w Trójmieście i zaprzyjaźnionych festiwalowi miastach w ciągu całego roku. Obok spontanicznych flash mobów, koncertów z muzyką różnych narodów, Mundus Cantat to również warsztaty wokalne i dyrygenckie. Wszystkie wydarzenia festiwalowe odbywają się w niepowtarzalnym otoczeniu, m.in. w muszli koncertowej przy sopockim molo, Teatrze Leśnym w Gdańsku oraz na dziedzińcu Zamku Średniego w Malborku.
Głównymi organizatorami festiwalu są Fundacja Mundus Cantat, Urzędy Miast Sopotu i Gdańska, Bałtycka Agencja Artystyczna BART oraz Chór Festiwalowy SSW Mundus Cantat. Do partnerów należą Akademia Muzyczna w Gdańsku oraz Gdański Archipelag Kultury. Dyrektorem artystycznym festiwalu jest , profesor Akademii Muzycznej w Gdańsku.
Uczestnicy.
W festiwalu mogą brać udział tylko chóry amatorskie: chóry żeńskie, męskie, mieszane duże, kameralne, zespoły wokalne dorosłych do 24 osób, chóry młodzieżowe żeńskie, męskie i mieszane do 24 lat, chóry dziecięce. Zespoły rywalizują w trzech kategoriach:

</doc>
<doc id="1045791" url="https://pl.wikipedia.org/wiki?curid=1045791" title="Agnieszka Baranowska">
Agnieszka Baranowska

Agnieszka Baranowska (ur. 16 kwietnia 1819 w Gostkowie pod Łęczycą, zm. w 1890 w Poznaniu) – polska dramaturg, poetka.
Życiorys.
Urodzona w ziemiańskiej rodzinie Lipskich. Od 1825 zamieszkiwała w Wielkim Księstwie Poznańskim. Po śmierci męża Stanisława Baranowskiego, oficera powstania listopadowego, właściciela Marszewa sama zarządzała majątkiem. Utrzymywała kontakty z literatami – emigrantami, gościła ich w swoim dworku (Karol Baliński, Teofil Lenartowicz, Franciszek Bronisław Mickiewicz), współpracowała z przebywającym w Broniszewicach Ewarystem Estkowskim. Jej córka Aniela była żoną Edmunda Taczanowskiego. Okresowo przebywała też w Broniszewicach. Wielokrotnie firmowała imprezy kulturalne środowiska pleszewskiego (tamtejszego Kasyna i Koła Towarzyskiego), współpracując z jego animatorami: Florentynem Lisieckim, małżeństwem Zabłockich (Pleszew), Teodorem Mukułowskim (Kotlin). Uczestniczyła w wielu przedsięwzięciach charytatywnych (Towarzystwo Pomocy Naukowej dla Dziewcząt, wycieczki dla dzieci szkół pleszewskich w Marszewie), organizowała bale i imprezy kulturalne (teatr amatorski, koncerty).
Jest autorką kilku sztuk, które wystawił w Pleszewie teatr zawodowy i amatorski (najprawdopodobniej z inspiracji Stanisława Sczanieckiego z Karmina), m.in. „Starosty kościańskiego”. W opinii współczesnych uchodziła za „utalentowaną i zacną obywatelkę i matronę powiatu pleszewskiego”. Napisała wiele popularnych wierszy m.in. poświęconych A. Mickiewiczowi. Jej pióra są też dramaty „Starżowie”, „Dramat z pierwszych chwil dziejowych Polski” (1880), „Zamek w Gołuchowie” (wystawiony w 1904 r.). Utwory swe drukowała przeważnie w prasie kobiecej („Lechu”, „Dwutygodniku dla Kobiet”), eksponując tematykę patriotyczną. W swej twórczości często wykorzystywała wątki z podań i legend wielkopolskich.

</doc>
<doc id="1045792" url="https://pl.wikipedia.org/wiki?curid=1045792" title="Zdobycie Bagdadu przez Mongołów">
Zdobycie Bagdadu przez Mongołów



</doc>
<doc id="1045793" url="https://pl.wikipedia.org/wiki?curid=1045793" title="Bitwa pod Bagdadem (1258)">
Bitwa pod Bagdadem (1258)

Bitwa pod Bagdadem – oblężenie i zdobycie Bagdadu, stolicy kalifatu Abbasydów, przez mongolską armię Hulagu-chana w roku 1258 (656 A.H.).
Kalifat Abbasydów i pojawienie się Mongołów na Bliskim Wschodzie.
Od IX wieku Bagdad był stolicą kalifatu, teokratycznego państwa rządzonego przez dynastię Abbasydów, które w XIII wieku faktycznie kontrolowało jedynie tereny obecnego Iraku, ale nadal formalnie jego władca sprawował władzę nad wszystkimi muzułmanami, którzy uznawali jego zakorzeniony w kilkusetletniej tradycji religijny autorytet. W ciągu swojej historii Abbasydzi kilkakrotnie stawali się ubezwłasnowolnionymi marionetkami w rękach obcych dynastii sprawujących rzeczywistą władzę, takich jak Bujidzi czy Wielcy Seldżucy, lecz żadna z nich nie ośmieliła się zanegować ani samego istnienia kalifatu, ani tego że jest on związany z rodem Abbasydów. Lecz wraz z pojawieniem się na Bliskim Wschodzie Mongołów Abbasydzi stanęli przed zagrożeniem innego rodzaju, ci ostatni byli bowiem szamanistami, dla których bycie głową muzułmańskiej ummy nie posiadało żadnego szczególnego znaczenia.
W latach 1219–1221 Mongołowie podbili większość Chorezmu, straszliwie pustosząc jego terytorium, a następnie do roku 1231 posuwali się stopniowo w głąb Bliskiego Wschodu ścigając ostatniego władcę tego państwa, Dżalal ad-Dina. Już w roku 1230 Mongołowie zaczęli pustoszyć Irak, docierając do Irbilu w górnej Mezopotamii, a swoje najazdy ponawiali w latach następnych, dopóki nie zostali pokonani przez kalifa Al-Mustansira w roku 1238. Zwycięstwo to nie miało jednak trwałego znaczenia, w szczególności w świetle klęski jaką mongolski wódz Bajdżu w roku 1243 zadał anatolijskim Seldżukom pod Köse Dağ, co wydatnie wzmocniło pozycję Mongołów w regionie. Już w roku 1245, i ponownie w latach 1249–1250 przeprowadzili oni zbrojne zagony w głąb Mezopotamii, które zagroziły samemu Bagdadowi.
Wyprawa Hulagu-chana.
Na kurułtaju w roku 1253 wielki chan Mongke postanowił wysłać armię pod wodzą Hulagu-chana z zadaniem ostatecznego podboju Bliskiego Wschodu. Przed Hulagu postawiono trzy zasadnicze cele: oprócz podboju Iranu miał on zniszczyć nizarytów oraz uśmierzyć buntowniczych Kurdów oraz ich krewniaków, Lurów. Kalifa miał zaatakować tylko wtedy, gdyby ten nie chciał podporządkować się Mongołom i odmówił wykonywania ich poleceń. Na drodze ogromnej armii Hulagu, której dokładną wielkość trudno oszacować, pobudowano mosty, wyznaczono brody, zapewniono wyżywienie dla ludzi i zwierząt. M. in. wytyczono dla armii pas na stepach wzdłuż jej przemarszu z przeznaczeniem na pastwiska dla koni. Na tereny niepodlegające Mongołom Hulagu przybył dopiero w roku 1256, i od kwietnia do grudnia tego roku zdobywał kolejne ośrodki nizarytów, z ich najważniejszą twierdzą Alamut włącznie, tak że sekta właściwie przestała istnieć.
Jeszcze przed uderzeniem na nizarytów Hulagu skierował do muzułmańskich władców następujące orędzie: "Zgodnie z jarłykiem kagana idziemy z zamiarem zburzenia twierdz heretyków i przepędzenia tej hałastry. Jeśli wy, przybywszy osobiście, udzielicie pomocy i wsparcia wojskiem, orężem i spyżą, [wasze] włości, drużyny i domostwa będą wam pozostawione, a gorliwość wasza spotka się z aprobatą. Jeżeli zaś okażecie zaniedbanie w spełnieniu [tych powinności] i zlekceważycie [je], wówczas gdy tylko siłą Najwyższego Pana skończymy z ich sprawą, nie wysłuchując usprawiedliwień zwrócimy się przeciwko wam; z waszymi posiadłościami i sadybami stanie się to samo, co z [domostwami] tychże". Większość bliskowschodnich władców zastosowała się do tego wezwania, lecz kalif poprzestał jedynie na samej deklaracji posłuszeństwa. Teraz Hulagu wysłał do kalifa pismo wyrzucające mu że za jego deklaracją nie poszły żadne czyny, i wzywające go do zburzenia umocnień stolicy i osobistego stawienia się przed nim lub wydelegowania trzech głównych dostojników kalifatu: wezyra, hadżiba (wysoki urzędnik dworski) i dawatdara (wysoki urzędnik kancelarii). Kalif Al-Mustasim, panujący od roku 1242, odpowiedział na to wezwanie pismem akcentującym wyższość Abbasydów nad Mongołami oraz wzywającym ich do wejścia na drogę przyjaźni z kalifatem w celu uniknięcia nieuchronnej w odmiennym wypadku klęski. Jednocześnie przystąpiono do mobilizacji ochotników gotowych walczyć pod sztandarami Abbasydów w obronie islamu, jednak wkrótce trzeba ich było rozpuścić, kalif bowiem odmówił opłacenia ich utrzymania ze swojej szkatuły. Jednocześnie na kolejne ultimatum Hulagu odpowiedział wysłaniem dwóch posłów z orędziem odwołującym się do historii Abbasydów, które miało uzasadniać tezę, że targnięcie się na ich władzę zawsze oznaczało nieszczęście dla tego kto ośmielił się tego dokonać.
Orędzie to odniosło skutek odwrotny od zamierzonego, bowiem to właśnie wtedy Hulagu ostatecznie postanowił o przedsięwzięciu wyprawy przeciwko kalifowi. Przedtem zamówił jednak horoskop u astrologa Husama al-Dina, który przepowiedział mu szereg plag w razie ataku na kalifat. Ponieważ było to sprzeczne z intencjami mongolskiego wodza, zamówił on następny horoskop u astrologa Nasir ad-Dina, który zanegował przepowiednię Husama i stwierdził, że Hulagu zastąpi kalifa. Ostatecznie doszło do otwartej polemiki pomiędzy astrologami, która przybrała formę dyskusji na temat tego czy historia Abbasydów potwierdza ich niezwyciężoność. Jej rezultat zadowolił chana, który po raz ostatni wezwał kalifa do osobistego stawienia się przed nim, a na zawarte w jego odpowiedzi wyrzuty i wezwania do wycofania się z jego państwa, odpowiedział, że nie po to przebył taką drogę, żeby teraz powrócić nie ujrzawszy go. Teraz wojska Hulagu zaczęły posuwać się w kierunku Bagdadu, a odpowiedź chana dla kolejnej misji kalifatu była krótka: "Jeżeli kalif gotów jest się poddać, niechaj wychodzi, a jeśli nie, to niechże będzie gotowy walczyć.". W grudniu 1257 roku Mongołowie przybyli pod Bagdad i pod dowództwem Bajdżu i Buki Temüra niemal doszczętnie zniszczyli armię (złożoną w większej mierze z ochotników z miasta), która początkowo zatrzymała pochód ich awangardy, odcinając jej odwrót poprzez przerwanie wielkiej tamy i zatopienie stepu na jej tyłach.
Oblężenie Bagdadu.
Teraz armia Hulagu mogła przystąpić do oblężenia, stopniowo otaczając miasto pierścieniem swoich wojsk i wałem. Tymczasem gdy Mongołowie podeszli pod Bagdad, kalif udawał beztroskę i niewzruszony przyglądał się tańcom swoich niewolnic, dopóki jednej z nich nie przebiła mongolska strzała. 29 stycznia 1258 (22 muharrama 656 A.H. według kalendarza muzułmańskiego) armia Hulagu rozpoczęła szturm miasta i dokonała wyłomu w Bramie Cudzoziemskiej. Wtedy Al-Mustasim wyprawił do chana wezyra, przekazując: "Władca polecił mi przysłać wezyra. Słowa dotrzymałem posyłając go. Godzi się, ażeby władca dotrzymał swojego słowa.". W odpowiedzi Hulagu stwierdził jednak, że taki warunek stawiał w Hamadanie, obecnie zaś zmuszony jest walczyć pod Bagdadem. Przybyłą następnego dnia kolejną delegację Mongołowie zawrócili. Przez kolejne sześć dób toczyły się zacięte walki. W tym czasie mongolski wódz kazał sporządzić sześć jarłyków, mówiących: "Oszczędzimy kadich, uczonych, szajchów [mistrzów sufickich], potomków Alego, arkaunów [tj. chrześcijan] i tych ludzi, którzy zaniechają z nami walki". Pisma owe zaczepiono do strzał i z sześciu stron wystrzelono je w kierunku miasta. Gdy zabrakło kamieni, Mongołowie zaczęli miotać na mury Bagdadu palmy. Pierwszego lutego zburzono doszczętnie Bramę Cudzoziemców. W trzy dni później armia Hulagu wdarła się na mury miejskie, spychając z nich obrońców. Nocą natomiast inne jej oddziały sforsowały obwarowania stolicy kalifatu wzdłuż całej wschodniej strony.
Zagłada Bagdadu i koniec kalifatu.
Wkrótce Mongołowie przerzucili przez Tygrys, poniżej i powyżej Bagdadu, dwa pomosty, na których ustawiono miotacze kamieni, tak żeby nikt nie mógł wydostać się z miasta. Dzięki temu wojskom mongolskim udało się zatrzymać próbującego uciec rzeką dawatdara, co odebrało nadzieję na wydostanie się ze stolicy reszcie abbasydzkich dostojników. Al-Mustasim zrozumiał swoją beznadziejną sytuację i oznajmił swojemu otoczeniu że poddaje się. Najpierw wyprawił jednak do Hulagu dwóch posłów z bardzo nędznymi prezentami, co jego zdaniem miało oznaczać, że ma w swoim ręku jeszcze jakieś nieznane Mongołowi atuty. Misja ta powróciła z niczym, podobnie zresztą jak dwie kolejne, w których brali udział najpierw średni, a potem starszy syn kalifa – ten wraz z wezyrem. Jednak powracającym z nieprzyjacielskiego obozu ostatnim wysłannikom Abbasydy towarzyszyli posłowie Hulagu (w tym Nasir ad-Din), którzy zażądali przybycia do niego hadżiba i dawatdara – miano im wystawić jarłyk i pajdzę (wbrew tym gwarancjom zostali oni jednak straceni 18 lutego). Po ich przybyciu 7 lutego do mongolskiego obozu Hulagu odesłał ich do Bagdadu z poleceniem wyprowadzenia z niego podlegających im oddziałów, które rzekomo miały być skierowane przeciwko Syrii i Egiptowi. Do opuszczających stolicę oddziałów przyłączyły się rzesze jej cywilnych mieszkańców, którzy zostali jednak rozdzieleni pomiędzy poszczególne jednostki mongolskiej armii i wycięci w pień.
Wkrótce Hulagu wysłał Nasir ad-Dina by ten obiecał ludności darowanie życia. Mongołowie wyprowadzili wtedy kolejne jej grupy, nie napotykając żadnego oporu. Wtedy właśnie, w niedzielę 10 lutego 1258 roku (4 safara 656 A.H.) kalif zdecydował się stawić w końcu w obozie chana. Wraz z nim przybyło trzech synów i trzy tysiące ludzi z elity miasta. Rashid ad-Din pisze: "On [tj. kalif] ujrzał Hulagu-chana, a władca [tj. Hulagu] nie okazał żadnego gniewu, lecz łaskawie i uprzejmie zapytał [o zdrowie], a następnie podpowiedział kalifowi: "Powiedz, ażeby mieszkańcy miasta złożyli broń i wyszli, abyśmy mogli ich zarejestrować". Kalif wysłał do miasta [ludzi], aby wezwali mieszkańców do złożenia broni i wymarszu. Ludzie wychodzili całymi rzeszami, złożywszy broń, a Mongołowie zabijali ich.".
W środę 13 lutego Mongołowie weszli do Bagdadu i podpalili większość domów. Ocalały jedynie budynki należące do tych grup, które znajdowały się pod ochroną mongolskiego władcy według jego jarłyku, a także Żydów. 15 lutego Hulagu wkroczył do Bagdadu i rozbił obóz w pałacowym kompleksie Abbasydów, gdzie wydał ucztę z okazji odniesionego zwycięstwa, podczas której kazał sprowadzić kalifa. Według Rashida ad-Dina: "[Hulagu] powiedział: "Jesteś gospodarzem, a my jesteśmy gośćmi. Pokaż więc, co masz dla nas odpowiedniego". Kalif zrozumiał prawdę tych słów, zadrżał z trwogi i tak się przestraszył, iż nie mógł sobie przypomnieć, gdzie są klucze od skarbca. Rozkazał więc wyłamać kilka zamków i dostarczył usłużnie dwa tysiące chałatów, dziesięć tysięcy dinarów i pewną liczbę rzadkich przedmiotów, ozdobionych drogocennymi kamieniami i perłami. Hulagu-chan nie poświęcił im uwagi, rozdał wszystko emirom i osobom towarzyszącym i rzekł do kalifa: "Bogactwa, które nagromadziłeś na ziemi, są oczywiste i należą się moim sługom, ty zaś powiedz o ukrytych skarbach – jakie one są i gdzie są". Kalif przyznał się do [istnienia] zbiornika wodnego, pełnego złota, pośrodku pałacu. Rozkopano go i ukazało się w nim pełno czerwonego złota, całego w sztabach po sto miskali. [...] Nocną porą Hulagu-chan powrócił na kwaterę i przed świtaniem rozkazał, ażeby Sundżak udał się do miasta i przejął całe mienie kalifa i odesłał go [z miasta]. Krótko mówiąc, wszystko, co nagromadzono w ciągu 600 lat, ułożono obok kwatery chana. Większą część czczonych miejsc, jak katedralny meczet kalifów, grobowiec Musy Dżawada – pokój niech będzie z nim, i krypty grobowe [Ar]-Rusafy zostały spalone".
Pozostali przy życiu mieszkańcy Bagdadu zwrócili się do Hulagu z prośbą o darowanie im życia. Tym razem została ona spełniona. Fetor rozkładających się zwłok ludzi i zwierząt sprawił, że 20 lutego Mongołowie opuścili miasto i rozbili obozy w pobliskich miejscowościach. Tego samego dnia na rozkaz Hulagu zamordowano kalifa i niemal wszystkich członków rodu Abbasydów. Ocalał młodszy syn Al-Mustasima, któremu następnie dano za żonę Mongołkę i odesłano do stolicy Hulagu, Maraghi. W kronikach istnieją pewne rozbieżności co do sposobu w jaki Mongołowie zadali śmierć kalifowi. Większość z nich jednak zgadza się co do tego, że został on uduszony lub zadeptany, najprawdopodobniej zawinięty w dywan, wykluczający kontakt z trzema żywiołami – powietrzem, ziemią i wodą. Mongołowie żywili bowiem mimo wszystko pewien respekt przed kalifem, jako wielkim szamanem sprzymierzonym z siłami kosmicznymi. Bagdad został niemal zrównany z ziemią, a większość z jego kilkuset tysięcy mieszkańców została wymordowana. Zniszczono lub splądrowano niemal wszystko co przedstawiało jakąkolwiek wartość – od Wielkiej Biblioteki Abbasydów, która zawierała bezcenne dokumenty i książki, po miejskie pałace, meczety, madrasy itd. Także zdecydowana większość zwykłych budynków mieszkalnych została spalona. Według Marka M. Dziekana: "O skali zniszczeń świadczy nawet dzisiejszy Bagdad, w którym pomimo dawnej świetności trudno znaleźć zabytki będące świadkami splendoru «złotego wieku islamu»". Najeźdźcy unicestwili przy tym nie tylko Bagdad, ale także pielęgnowany przez tysiąclecia system irygacyjny, stanowiący podstawę rolnictwa Mezopotamii, co spowodowało upadek gospodarczy regionu.
Znaczenie bitwy.
Zniszczenie Bagdadu i szerzej związane z kampaniami mongolskimi spustoszenie muzułmańskiego Bliskiego Wschodu oznaczały koniec jego ekonomicznej i kulturalnej świetności. Nigdy nie odzyskał on już swojego dawnego światowego znaczenia, co było spowodowane także późniejszą rabunkową gospodarką i wojnami jego mongolskich władców, Ilchanidów i Timurydów. W sposób szczególnie dotkliwy ten upadek był widoczny w przypadku Iraku, gdzie został zniszczony istniejący od kilku tysiącleci system gospodarczy – Mezopotamia nigdy nie stała się już tym dominującym w regionie ośrodkiem cywilizacyjnym, jakim była dotąd nieprzerwanie od ponad czterech tysięcy lat. Jej dalsze dzieje to aż do XX wieku historia mało znaczącej prowincji, kolejno okupowanej przez obce imperia. Świat islamu przeżył również niebywały szok w związku z brutalnym unicestwieniem kalifatu przez Mongołów. Wszystkie próby restauracji kalifatu były nieudane, i odtąd muzułmanie musieli sobie radzić bez jednoczącego ich duchowego przywódcy.

</doc>
<doc id="1045794" url="https://pl.wikipedia.org/wiki?curid=1045794" title="Herb Kazania">
Herb Kazania

Herb Kazania – tatarski smok Garynica. Po raz pierwszy ustanowiony 18 października 1781 r. i ponownie 24 grudnia 2004 r.
Opis historyczny.
Smok czarny, w złotej kazańskiej koronie, skrzydła czerwone na białym polu.
Wersja współczesna.
W polu srebrnym, na zielonej ziemi czarny smok z czerwonymi skrzydłami i językiem w złotej koronie. Łapy, szpony i oczy złote. Tarcza herbowa zwieńczona historyczną carską koroną tzw. Czapką Kazańską.
Symbolika.
Smok – oznacza siłę twórczą, moc, wielkość, życie, świat, jest symbolem nieśmiertelności i odrodzenia. Jego język w formie strzałki symbolizuje impulsywność, szybkość i koncentrację na celu.
ziemia – znak życia i bogactwa;
korona na głowie smoka – doskonałość;
carska korona nad tarczą informuje o stołecznym charakterze miasta i jego starodawnych tradycjach.

</doc>
<doc id="1045810" url="https://pl.wikipedia.org/wiki?curid=1045810" title="Nekenraptor">
Nekenraptor

Nekenraptor ("Neuquenraptor") – rodzaj teropoda z rodziny dromeozaurów (Dromaeosauridae).
Żył w epoce późnej kredy na terenach Ameryki Południowej. Długość ciała ok. 2,5 m, masa ciała ok. 30 kg. Jego szczątki znaleziono w Argentynie (w prowincji Neuquén).
Istnieją przypuszczenia, że może być on tożsamy z unenlagią.
Etymologia.
"Neuquenraptor": prowincja Neuquén, Argentyna; , "raptoris" „złodziej, grabieżca”, od "rapere" „chwycić, zawładnąć”.

</doc>
<doc id="1045831" url="https://pl.wikipedia.org/wiki?curid=1045831" title="MIFA Mitteldeutsche Fahrradwerke">
MIFA Mitteldeutsche Fahrradwerke

MIFA Mitteldeutsche Fahrradwerke AG ("Środkowoniemiecka Fabryka Rowerów") – niemiecki producent rowerów w Sangerhausen (Saksonia-Anhalt), powstał z "VEB MIFA Fahrradwerke" (VEB = Volkseigener Betrieb). Od maja 2004 akcje MIFA notowane są na giełdzie. W roku 2004 przedsiębiorstwo wyprodukowało 737 000 rowerów i uzyskało obrót 82,91 milionów euro, w roku 2006 - 78 milionów euro. W 2007 roku zatrudnienie wynosiło ok. 700 pracowników. Pierwotna fabryka została wybudowana w 1907 roku. W 2006 MIFA przejęła za 8 milionów EUR majątek likwidowanej "Biria-Gruppe".
Obecnie w większości przypadków rowery są wytwarzane w całości na Tajwanie i w Chinach, w Sangerhausen wykonywane jest tylko lakierowanie i montaż końcowy. Produkty MIFA są sprzedawane pod różnymi markami: "MIFA", "Curtis", "Germatec", "FunLiner", "McKenzie" oraz "Cyco".

</doc>
<doc id="1045833" url="https://pl.wikipedia.org/wiki?curid=1045833" title="Miłobądz (przystanek kolejowy)">
Miłobądz (przystanek kolejowy)

Miłobądz – przystanek kolejowy w Małym Miłobądzu, w województwie pomorskim.
W roku 2017 przystanek obsługiwał 20–49 pasażerów na dobę.
Miejsce katastrofy kolejowej, jaka wydarzyła się 6 lipca 1972 o 7:43; wykoleił się parowóz, wagon pocztowy oraz 3 wagony pasażerskie pociągu 5416 relacji Gdynia - Mysłowice. W wypadku zginęły dwie osoby.
Od 11 grudnia 2016 pociągi trójmiejskiej SKM przestały kursować na odcinku Tczew – Gdańsk Główny.

</doc>
<doc id="1045834" url="https://pl.wikipedia.org/wiki?curid=1045834" title="Devil May Cry (anime)">
Devil May Cry (anime)

Devil May Cry – anime na podstawie serii gier o tym samym tytule autorstwa Capcomu. Pierwszy odcinek wyświetlono 14 czerwca 2007 roku w japońskiej telewizji Wowow. Cała seria składa się z 12 odcinków. W Polsce seria została wydana przez Anime Gate w wersji z polskim lektorem, którym był Maciej Gudowski.
Produkcją anime zajęło się studio Madhouse, reżyserem został Shin Itagaki. Bingo Morihashi, który pracował przy drugiej, trzeciej i czwartej części gry, również ma swój wkład w tworzeniu anime.
Fabuła.
Dante nadal prowadzi swoje przedsiębiorstwo, "Devil May Cry", tkwiące w nieustannym debecie.
Akcja anime dzieje się po wydarzeniach z "" i "Devil May Cry", ponieważ bohaterkami, które w miarę regularnie ukazują się w anime, są Trish i Lady. Pojawiają się dwie nowe postaci – Morrison – agent Dantego, oraz Patty Rowell – osierocona dziewczynka.

</doc>
<doc id="1045837" url="https://pl.wikipedia.org/wiki?curid=1045837" title="Kryptowolans">
Kryptowolans

Kryptowolans ("Cryptovolans pauli") – dinozaur z rodziny dromeozaurów (Dromaeosauridae).
Nazwa.
"Cryptovolans" oznacza "ukryty lotnik". Epitet gatunkowy "pauli" pochodzi od paleontologa o nazwisku Gregory S. Paul.
Wielkość.
Długość ciała ok. 90 cm.
Występowanie.
Żył w epoce wczesnej kredy (ok. 130-125 mln lat temu) na terenach wschodniej Azji. Jego szczątki znaleziono w Chinach.
Opis.
Był lepiej przysosowany do latania, niż archeopteryks. Opierzony. Istnieją przypuszczenia, że kryptowolans może okazać się jednym z gatunków mikroraptora.
Odkrycie.
Odnaleziono 3 skamieniałości

</doc>
<doc id="1045838" url="https://pl.wikipedia.org/wiki?curid=1045838" title="Ulica Bracka">
Ulica Bracka



</doc>
<doc id="1045839" url="https://pl.wikipedia.org/wiki?curid=1045839" title="Biotyt (pocisk)">
Biotyt (pocisk)

Biotyt - polski pocisk ćwiczebny kalibru 125 mm przeznaczony do szkolenia w strzelaniu pociskami przeciwpancernymi podkalibrowymi, stabilizowanymi brzechwowo (APFSDS).
W czasie szkolenia załóg czołgów poważnym problemem jest duża strefa niebezpieczna przy strzelaniu pociskami APFSDS. Sięga ona 20-40 km. Dlatego w WITU opracowano prototypy dwóch ćwiczebnych pocisków APFSDS. Projekty otrzymały kryptonimy Biotyt i Baryt.
Biotyt jest pociskiem rdzeniowym, składającym się ze stalowego rdzenia osadzonego w trójdzielnym, sabocie ze stopu aluminium. Wewnątrz rdzenia umieszczony jest ładunek pirotechniczny który po przeleceniu poprzez pocisk około 2000 m powoduje oderwanie tylnej, ubrzechwionej części rdzenia. Powoduje to destabilizację pocisku dzięki czemu szybko wytraca on prędkość, a w rezultacie strefa niebezpieczna zmniejsza się do 6000-8500 m

</doc>
<doc id="1045846" url="https://pl.wikipedia.org/wiki?curid=1045846" title="Pawilon (zespół muzyczny)">
Pawilon (zespół muzyczny)

Pawilon – trójmiejski zespół rockowy, powstały w 2005 roku. W 2005 roku zespół zdobył nagrodę Gazety Wyborczej "Debiuty na Monciaku", a w 2006 roku Grand Prix festiwalu Union Of Rock w Węgorzewie. 

</doc>
<doc id="1045848" url="https://pl.wikipedia.org/wiki?curid=1045848" title="Wieża Bismarcka w Wieleniu">
Wieża Bismarcka w Wieleniu

Wieża Bismarcka w Wieleniu – wieża Bismarcka znajdująca się na Wzgórzu 3 Maja w Wieleniu. Obecnie jest w ruinie.
Historia.
Pomysłodawcą budowy wieży był dr Feliks Beheim ze Schwarzbachu, członek Towarzystwa Upiększania. Budowa była możliwa dzięki wsparciu miast i darowiznom ludności. 1 kwietnia 1902 położono kamień węgielny, a 21 czerwca odbyło się uroczyste otwarcie.

</doc>
<doc id="1045852" url="https://pl.wikipedia.org/wiki?curid=1045852" title="Irena Degutienė">
Irena Degutienė

Irena Degutienė (ur. 1 czerwca 1949 w Szawlach) – litewska polityk, lekarka, minister pracy i opieki socjalnej w latach 1996–2000, w 1999 dwukrotnie pełniąca obowiązki premiera, przewodnicząca Sejmu w latach 2009–2012.
Życiorys.
W 1974 ukończyła studia na Wydziale Medycznym Uniwersytetu Wileńskiego.
W latach 1974–1976 pracowała jako lekarz terapeuta w kombinacie bawełnianym w Olicie. Od 1976 zatrudniona w Wileńskim Szpitalu Klinicznym Czerwonego Krzyża na stanowiskach: anestezjologa, kierownika oddziału gastroenterologii, zastępcy lekarza naczelnego i lekarza naczelnego. W latach 1994–1996 pełniła funkcję sekretarza Ministerstwa Zdrowia.
W 1994 dołączyła do Związku Ojczyzny, objęła funkcję wiceprzewodniczącej partii. W 1996, 2000 i 2004 była wybierana do Sejmu kolejnych kadencji. Zasiadła we frakcji Związku Ojczyzny, od 2005 była jej przewodniczącą.
10 grudnia 1996 otrzymała nominację na stanowisko ministra pracy i opieki socjalnej w rządzie Gediminasa Vagnoriusa. Urząd sprawowała do 9 listopada 2000. Od 4 do 18 maja (po rezygnacji Gediminasa Vagnoriusa), a następnie od 27 października do 3 listopada 1999 (po rezygnacji Rolandasa Paksasa) pełniła obowiązki premiera.
W wyborach parlamentarnych w 2008 po raz czwarty uzyskała mandat poselski z okręgu jednomandatowego. 20 listopada 2008 objęła funkcję pierwszego wiceprzewodniczącego Sejmu. W wyniku odwołania 15 września 2009 przewodniczącego Sejmu Arūnasa Valinskasa przejęła wykonywanie jego obowiązków. Dwa dni później została wybrana na przewodniczącą parlamentu jako pierwsza kobieta w historii Litwy. W wyborach parlamentarnych w 2012 ponownie została wybrana do parlamentu z okręgu jednomandatowego. W nowej kadencji wybrana na wiceprzewodniczącą Sejmu. W 2016 utrzymała mandat poselski na kolejną kadencję. Pozostała na stanowisku wiceprzewodniczącej Sejmu. W 2020 nie ubiegała się o ponowny wybór na posłankę.

</doc>
<doc id="1045853" url="https://pl.wikipedia.org/wiki?curid=1045853" title="Pneuma (zespół muzyczny)">
Pneuma (zespół muzyczny)

Pneuma – polska grupa muzyczna wykonująca metal alternatywny. Powstała w 1997 roku w Gdańsku z inicjatywy muzyków związanych z zespołem Senex. W 1998 roku Pneuma nagrała pierwszy album zatytułowany "Wiatr wieje tam, gdzie chce". Nagrania były promowane podczas licznych koncertów w Polsce, w tym na festiwalu Song of Songs, gdzie formacja zajęła 1. miejsce na małej scenie. Kolejne albumy formacji to: "Berakha" (2001), "Kokon" (2003), "Jeden" (2007) i "Apatia" (2011).
W lutym 2012 roku grupa została rozwiązana.

</doc>
<doc id="1045861" url="https://pl.wikipedia.org/wiki?curid=1045861" title="Graciliraptor">
Graciliraptor

Graciliraptor – rodzaj teropoda z rodziny dromeozaurów (Dromaeosauridae)
Żył w epoce wczesnej kredy (ok. 136-122 mln lat temu) na terenach wschodniej Azji. Długość ciała ok. 1,2-1,4 m, wysokość ok. 50-60 cm, masa ciała ok. 20 kg. Jego szczątki znaleziono w Chinach (w prowincji Liaoning).
Opisany na podstawie części żuchwy, przedniej kończyny, części tylnych kończyn oraz kilku kości ogona. Na tylnych stopach miał duży szpon. Graciliraptor posiada szereg cech wczesnych ptaków, wskazując tym samym na pokrewieństwo ptaków i dromeozaurów.

</doc>
<doc id="1045863" url="https://pl.wikipedia.org/wiki?curid=1045863" title="Baryt (pocisk)">
Baryt (pocisk)

Baryt - polski pocisk ćwiczebny kalibru 125 mm przeznaczony do szkolenia w strzelaniu pociskami przeciwpancernymi podkalibrowymi stabilizowanymi brzechwowo (APFSDS).
W czasie szkolenia załóg czołgów istotnym problemem jest duża strefa niebezpieczna przy strzelaniu pociskami APFSDS. Sięga ona 20-40 km. Dlatego w WITU opracowano prototypy dwóch ćwiczebnych pocisków APFSDS. Projekty otrzymały kryptonimy Biotyt i Baryt.
Baryt jest pociskiem rdzeniowym, powstałym poprzez modyfikacje przestarzałych pocisków BM9 i BM15. Modyfikacja polega na zamontowaniu przed brzechwami hamulca aerodynamicznego mającego kształt okrągłej tarczy. Kształt i wielkość otworów w hamulcu jest tak dobrana, że przy odległościach do 2000 m balistyka Baryta jest zbliżona do pocisków bojowych, a jednocześnie maksymalna donośność pocisku spada do 6000-7000 m.

</doc>
<doc id="1045865" url="https://pl.wikipedia.org/wiki?curid=1045865" title="Conan I">
Conan I

Conan I o przydomku "Le Tort" (Krzywy) (ur. 927, zm. 27 czerwca 992 pod Conquereuil), książę Bretanii i hrabia Rennes, syn hrabiego Rennes Judicaela Berengara, niektóre źródła podają jako jego pradziadka księcia Bretanii Erispoe.
Życiorys.
Władzę w Bretanii objął po wieloletniej wojnie toczonej z książętami Hoelem I i Guerechem. Po śmierci tego ostatniego w 988 r. Conan został księciem Bretanii. Niedługo później wdał się w wojnę z hrabią Andegawenii Fulkiem III. 27 czerwca 992 r. zginął w przegranej bitwie pod Conquereuil. Jego następcą został jego syn, Godfryd.
Żoną Conana była Ermengarda (zm. po 992), córka hrabiego Andegawenii Godfryda I (siostra Fulka III) i Adeli, córki Roberta de Meaux. Miał z nią następujących potomków:

</doc>
<doc id="1045869" url="https://pl.wikipedia.org/wiki?curid=1045869" title="RG-32 Scout">
RG-32 Scout

RG-32 Scout – rodzina lekkich pojazdów opancerzonych z napędem na cztery koła (4x4) wytwarzane przez Land Systems OMC w Republice Południowej Afryki. Bazuje na RG-31 Nyala i jest używany przez ONZ podczas wielu misji stabilizacyjnych na całym świecie, w ochronie i w siłach zbrojnych różnych państw. Załoga jest chroniona przed ostrzałem z kalibru 5,56 x 45 mm NATO, wybuchami granatów, koktajlami Mołotowa, minami przeciwpiechotnymi. 5-osobowa wersja oferuje również ochronę przed minami przeciwpancernymi. Trzy RG-32 mogą być transporotwane samolotem C-130 Hercules.

</doc>
<doc id="1045871" url="https://pl.wikipedia.org/wiki?curid=1045871" title="Beatriz Merino Lucero">
Beatriz Merino Lucero

Martha Beatriz Merino Lucero (ur. 15 listopada 1947) – peruwiańska polityk, sprawowała urząd premiera Peru w okresie od 23 czerwca do 12 grudnia 2003. Była pierwszą kobietą na tym stanowisku nie tylko w Peru, ale również w całej Ameryce Łacińskiej. Od września 2005 do marca 2011 pełniła urząd ombudsmana, również jako pierwsza kobieta na tym stanowisku w Ameryce Łacińskiej.
Życiorys.
Urodziła się 15 listopada 1947 w Limie. Studiowała najpierw prawo na Uniwersytecie Świętego Marka, które następnie kontynuowała na Uniwersytecie Harvarda. Była pierwszą Peruwianką, która uzyskała tytuł LLM na tej amerykańskiej uczelni. W 1972 uzyskała również tytuł LLM w London School of Economics. Po ukończeniu edukacji znalazła pracę w Procter &amp; Gamble.
W latach 1990-1992 była senatorem, a od 1995 do 2000 członkinią Kongresu. Podczas pełnienia swojego urzędu w Kongresie była przewodniczącą Komisji Środowiska i Komisji ds. Praw Kobiet. W 2000 roku startowała na stanowisko wiceprezydenta z ramienia partii Perú Posible.
23 czerwca 2003 została premierem Peru. Prezydent Alejandro Toledo zaproponował jej to stanowisko po tym, jak odmówiło mu kilku innych kandydatów. Jej rządy zaczęły być oceniane bardzo pozytywnie w sondażach, co przełożyło się także na wzrost poparcia dla urzędującego prezydenta. Jednak po pewnym czasie rozpoczęły się ataki polityczne skierowane wprost w Beatriz Merino. W mediach pojawiały się informacje o homoseksualnej orientacji Merino, którym premier zaprzeczała. Zarzucano jej również obsadzanie stanowisk rządowych swoimi znajomymi, a jej wybory personalne dotyczące stanowisk ministerialnych nie były do końca akceptowane przez prezydenta. Sama dementowała te pogłoski, a później oceniano, że jej wybory personalne opierały się na kompetencjach i starała się przy tym unikać klientelizmu. Ze względu na krążące plotki oraz ogromne poparcie społeczne, które mogłoby jej dać wygraną w wyborach prezydenckich, chociaż sama nie chciała w nich startować, została poproszona przez Alejandro Toledo o rezygnację ze stanowiska. Ustąpiła 15 grudnia 2003.
Na świecie Beatriz Merino jest znana ze swojej pracy na rzecz kobiet. Pełniła rolę dyrektora w programie Women’s Leadership Programme (teraz znanym jako Gender Equality in Development Unit) w Międzyamerykańskim Banku Rozwoju, była członkiem Rady Dyrektorów International Women Forum i Komitetu Zarządzającego w organizacji Business Women's Initiative against HIV/AIDS.
Publikacje.
Beatriz Merino napisała dwie książki:

</doc>
<doc id="1045874" url="https://pl.wikipedia.org/wiki?curid=1045874" title="Nutetes">
Nutetes

Nutetes ("Nuthetes") – niepewny rodzaj teropoda, którego skamieliny znaleziono w Wealden (Anglia). Pochodzą one z berriasu (wczesna kreda) i składają się z zębów oraz fragmentów szczęki. Zwierzę to było w przeszłości uznawane za jaszczurkę, krokodyla bądź młodego megalozaura (w czasach sformułowania tej teorii megalozaur był „taksonem workiem”, do którego klasyfikowano wszystkie znalezione teropody). Z badań przeprowadzonych przez Angelę Milner (2002) wynika, że "Nuthetes" to dromeozaur z podrodziny Velociraptorinae, na co wskazują charakterystyczne cechy budowy zębów. W późniejszej publikacji Rauhut, Milner i Moore-Fay (2010) zalecili jednak ostrożność przy klasyfikacji jurajskich i wczesnokredowych teropodów znanych wyłącznie lub głównie z zębów jako przedstawicieli dromeozaurów. Autorzy wskazali, że zęby jurajskiego celurozaura "Proceratosaurus" są bardzo podobne do zębów niektórych dromeozaurów, m.in. do zębów welociraptora; na obecnym etapie badań nie można zatem wykluczyć, że domniemane zęby jurajskich i wczesnokredowych dromeozaurów, w tym "Nuthetes", są w istocie zębami proceratozaura lub pokrewnych mu teropodów.
Jeśli "Nuthetes" jest dromeozaurem, to byłby on pierwszym przedstawicielem rodziny, którego szczątki odkryto w Europie. Do tego rodzaju należy tylko jeden gatunek – "N. destructor". Nazwa rodzajowa tego dinozaura pochodzi od greckiego słowa "nouthetetes" oznaczające „tego, który ostrzega” lub warana (zęby tego teropoda wykazują podobieństwo do zębów współczesnych waranów).

</doc>
<doc id="1045875" url="https://pl.wikipedia.org/wiki?curid=1045875" title="Claudia Andreatti">
Claudia Andreatti

Claudia Andreatti (ur. 29 marca 1987 w Pergine Valsugana) - Miss Włoch w 2006 roku, pierwsza zdobywczyni tego tytułu pochodząca z Trydentu.
Zanim zdobyła tytuł Miss Włoch spędziła rok w Teksasie, ucząc się języka angielskiego.

</doc>
<doc id="1045877" url="https://pl.wikipedia.org/wiki?curid=1045877" title="Godfryd I Bretoński">
Godfryd I Bretoński

Godfryd I (ur. 980, zm. 20 listopada 1008) – książę Bretanii od 992 r., najstarszy syn księcia Conana I Krzywego i Ermengardy, córki hrabiego Andegawenii Godfryda I Szarej Opończy. Jego osiągnięciem było zjednoczenie Bretanii.
Życiorys.
Jego żoną była Jadwiga (ok. 978 – 21 lutego 1034), córka księcia Normandii Ryszarda I Nieustraszonego i Emmy, córki Hugona Wielkiego, hrabiego Paryża. Godfryd i Jadwiga mieli razem trzech synów i córkę:
Zmarł w 1008 r. podczas pielgrzymki do Rzymu.

</doc>
<doc id="1045879" url="https://pl.wikipedia.org/wiki?curid=1045879" title="Mamba (transporter opancerzony)">
Mamba (transporter opancerzony)

Mamba – południowoafrykański transporter opancerzony bazujący na pojeździe Unimog. V-kształtny kadłub chroni załogę przed minami przeciwpancernymi, rozpraszając wybuch. Mamba jest produkowana przez Land Systems OMC, część firmy BAE Systems.

</doc>
<doc id="1045881" url="https://pl.wikipedia.org/wiki?curid=1045881" title="Flaws and All">
Flaws and All

„Flaws and All” (na pol. Wady i cała reszta) – utwór piosenkarki R&amp;B Beyoncé Knowles. Piosenka pochodzi z wznowionej edycji płyty "B’Day" (z 2006 roku) – "B’Day Deluxe Edition" (z 2007 roku). Utwór znalazł się na ścieżce dźwiękowej do filmu "Why Did I Get Married?".
Wykonania na żywo.
Beyoncé wykonywała tę piosenkę podczas swojej trasy koncertowej pt. The Beyoncé Experience (z 2007 roku). Utwór znalazł się również na DVD z tego tournée pt. "The Beyoncé Experience Live" (z 2007 roku).
25 listopada 2008 roku przy okazji promocji albumu "I Am... Sasha Fierce" (z 2008 roku), wykonała ją w programie "The Ellen DeGeneres Show". Podczas kilku pierwszych koncertów z serii trasy "I Am... Tour" Beyoncé Knowles wykonywała ten utwór pod koniec występu.

</doc>
<doc id="1045882" url="https://pl.wikipedia.org/wiki?curid=1045882" title="Cmentarz Centralny">
Cmentarz Centralny

W Polsce:
W innych krajach:

</doc>
<doc id="1045884" url="https://pl.wikipedia.org/wiki?curid=1045884" title="Zasada azotowa nukleotydów">
Zasada azotowa nukleotydów



</doc>
<doc id="1045885" url="https://pl.wikipedia.org/wiki?curid=1045885" title="Eugeniusz Kukolski">
Eugeniusz Kukolski

Eugeniusz Kokolski ps. „Groźny” (ur. 1920 we Lwowie, zm. 15 marca 1946 we wsi Czyste) – oficer konspiracji antykomunistycznej, dowódca zgrupowania partyzanckiego działającego na terenie powiatu łódzkiego, łęczyckiego, łowickiego, brzezińskiego, tureckiego, kaliskiego, konińskiego, i kolskiego w ramach organizacji „Niepodległość” (używana nazwa: Dowództwo AK Por. Groźnego).
Życiorys.
Dzieciństwo i młodość.
Z tego okresu posiadamy fragmentaryczne dane. Ukończył siedem klas szkoły podstawowej. Z zawodu był ślusarzem. Po wybuchu II wojny światowej jego rodzina została wymordowana przez Sowietów. On sam miał walczyć w partyzanckich oddziałach sowieckich (dowódca grupy skoczków spadochronowych). Do Polski został repatriowany w marcu 1945 r. Po powołaniu do „ludowego” WP został zatrudniony w łódzkim WSO, gdzie służył jako dowódca warty w stopniu sierżanta.
Konspiracja antysowiecka.
Wiosną 1945 r. wspólnie ze Stanisławem Budą ps. "Orzeł" (pracował w WSO jako pomoc techniczna w dziale druków specjalnych), założył tajną organizację antykomunistyczną o nazwie „Niepodległość”. Nielegalna grupa, skupiająca w większości byłych żołnierzy AK, w sierpniu 1945 r. przekształciła się  w zbrojny oddział. Początkowo, do listopada 1945, działał on w powiatach: łódzkim, łęczyckim, łowickim i brzezińskim. Stan liczebny szacuje się na liczbę 30-60 żołnierzy. Kokolski (występujący wówczas w stopniu porucznika, a następnie kapitana) stojąc na czele oddziału manifestował przywiązanie do tradycji AK (rozwiązanej 19 stycznia 1945), formalnie jednak był samodzielnym dowódcą. Oddział był umundurowany i zdyscyplinowany, a jego żołnierze otrzymywali żołd.
Działalność „Groźnego” koncentrowała się na akcjach zaopatrzeniowych w majątkach państwowych, rozbrajaniu posterunków MO, nękaniu funkcjonariuszy UB i działaczy PPR oraz działalności propagandowej o charakterze antykomunistycznym. Łącznie przez oddział „Groźnego” przewinęło się ok. 200 partyzantów. We wrześniu 1945 r. do oddziału „Groźnego” dołączyła „Grupa Egzekucyjna AK «Błyskawica»” na czele z Józefem Kubiakiem ps. „Paweł”.
21 października 1945 grupa "Groźnego" – chcąc dokonać rekwizycji w majątku Nakielnica (gmina Brużyca) – natknęła się na wysokich rangą oficerów WP i Armii Czerwonej. W wyniku strzelaniny z partyzantami zginął wówczas płk Jan Wołosiewicz (szef służby sanitarnej Dowództwa Okręgu Wojskowego nr VI) wraz ze swoją żoną.
Działania operacyjne i likwidacyjne łódzkiego UBP, wspieranego przez MO, WP i KBW, wyparły oddział na tereny wschodniej Wielkopolski. W samym tylko powiecie tureckim w listopadzie 1945 r. żołnierze „Groźnego” przeprowadzili co najmniej 32 akcje zbrojne. Powiatowy Urząd Ziemski w Turku donosił m.in. w styczniu 1946, że „wykonanie czynności służbowych staje się kompletną niemożnością. Wszystkie gminy na terenie powiatu były już kilkakrotnie napadane, przy czym w urzędach gminnych i u zatrzymanych podczas czynności służbowych urzędników niszczy się akta”.
Zgrupowanie „Groźnego” wielokrotnie toczyło walki z grupami operacyjnymi UB, MO, WP i KBW. Jedną z bardziej spektakularnych akcji było zajęcie miasta Dobra w pow. tureckim, gdzie w nocy z 11 na 12 listopada 1945 rozbrojono posterunek MO, zdemolowano mieszkanie referenta gminnego PUBP i przeprowadzono rekwizycję w młynie oraz zarządzie gminy. Kokolski na zwołanym wiecu w centrum miasta wygłosił do zebranych mieszkańców (ok. 300 osób) przemówienie na temat bliskiego upadku rządów komunistów.
W styczniu 1946 do oddziału „Groźnego” został wprowadzony agent UB o ps. „Będzichowski”. Był nim Józef Czupryński ps. „Cygan” – członek oddziału „Groźnego”, który z własnej woli nawiązał współpracę z PUBP w Turku. Dzięki przekazywanym przez niego informacjom, 15 marca 1946, koło wsi Czyste (gm. Dobra) „Groźny” wraz z kilkoma żołnierzami został otoczony przez grupę operacyjną UB i NKWD. Kokolski, nie chcąc trafić w ręce komunistów, popełnił samobójstwo strzelając sobie w głowę z pistoletu. Do dziś nie wiadomo, gdzie został pochowany.
Kontrowersje.
14 grudnia 1945 ponad czterdziestu partyzantów na czele z „Groźnym” zajęło Wartę – miasto położone w pow. sieradzkim. Partyzanci oprócz rekwizycji na poczcie i w magazynach Państwowego Monopolu Spirytusowego oraz rozbicia posterunku MO i zdemolowania urzędu miasta, z niewyjaśnionych powodów przeprowadzili także na rynku egzekucję dwóch zamieszkujących w Warcie mężczyzn pochodzenia żydowskiego.
Samo nazwisko „Groźnego” budzi wątpliwości. Przez lata uważano, że nazywał się Kukolski. Należy jednak uznać, że prawidłowe nazwisko brzmi Kokolski, bowiem on sam, jako pracownik sądu, podpisywał się tak własnoręcznie na zachowanych do dziś dokumentach.
Upamiętnianie.
Postanowieniem prezydenta RP Andrzeja Dudy  z 4 sierpnia 2016 r. Eugeniusz Kokolski został pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="1045887" url="https://pl.wikipedia.org/wiki?curid=1045887" title="Euronychodon">
Euronychodon

Euronychodon ("Euronychodon") to niewielki mięsożerny teropod, którego nazwa oznacza ,europejski szponiasty ząb".
Nazwa jego znaczy - europejski szponiasty ząb. Znane są dwa gatunki należące do tego rodzaju: 
"E. portucalensis" (Telles Antunes i Sigogneau-Russell, 1991) występował w Portugalii w mastrychtcie. Jego szczątki złożone z trzech zębów (TV 18, TV 19) zostały znalezione w okolicach Taveiro. Jego zęby przypominają zęby innego celurozaura - paronychodona. 
"E. asiaticus" (Nessov, 1995)- znany z jednego zęba znalezionego w formacji Bissekt (Dzhira-Khuduk, Uzbekistan, Azja). Pochodzi on z koniaku, więc jest znacznie starszy od "E. asiaticus" i może wcale nie należeć do rodzaju "Euronychodon". 
Obecnie euronychodona uważa się podobnie jak inne dinozaury znane tylko z zębów za "nomen dubium" - rodzaj niepewny.
Początkowo uznany za dromeozaura jest dzisiaj uznawany za troodonta lub innego celurozaura. Osiągał ok. 2 m długości. Budowa jego zębów świadczy o mięsożerności.

</doc>
<doc id="1045888" url="https://pl.wikipedia.org/wiki?curid=1045888" title="Jaroslav Cháňa">
Jaroslav Cháňa

Jaroslav Cháňa (19 grudnia 1899 w Pradze – 26 września 2000) – czeski piłkarz, występujący na pozycji bramkarza. W reprezentacji Czech rozegrał 2 mecze.
Grał w Slavii Praga.

</doc>
<doc id="1045890" url="https://pl.wikipedia.org/wiki?curid=1045890" title="Pszczółki (stacja kolejowa)">
Pszczółki (stacja kolejowa)

Pszczółki – stacja kolejowa w Pszczółkach, w województwie pomorskim, w Polsce. Według klasyfikacji PKP ma kategorię dworca lokalnego.
Stacja odprawia wyłącznie pociągi Przewozów Regionalnych. Do 10 grudnia 2016 kursowały tu również pociągi trójmiejskiej SKM, obsługujące odcinek Tczew – Gdańsk Główny.
Budynek dworca wraz z lodownią i ekspedycją towarową znajduje się w Gminnej Ewidencji Zabytków.
Budowy i remonty.
29 maja 2017 podpisano umowę o dofinansowanie budowy na stacji w Pszczółkach węzła integracyjnego. W ramach projektu w roku 2018 w miejscu dawnej parowozowni pomocniczej (późniejszej bazy służby drogowej) powstał parking dla samochodów osobowych z drogą dojazdową, monitoringiem i oświetleniem, 16 stojaków z wiatą na 32 rowery, 600-metrowa ścieżka pieszo-rowerowa oraz zrealizowano przebudowę ul. Pomorskiej na długości 800 m. Powstało także 6,3 km dróg rowerowych na trasach Pszczółki - Kolnik, Sobowidz - Żelisławki oraz wzdłuż ulicy Ogrodowej.
1 kwietnia 2021 PKP SA po trwającym od jesieni 2019 remoncie oddało do użytku podróżnych trzykondygnacyjny budynek dworcowy z 1908 roku, wpisany do gminnej ewidencji zabytków. Obiekt został gruntownie wyremontowany z zachowaniem historycznego wyglądu zewnętrznego (ceglana elewacja w stylu neogotyckim wraz z detalami architektonicznymi), ale ze zmianą układu wnętrza mieszczącego poczekalnię, a na piętrach trzy lokale mieszkalne. W wyniku prac odtworzono na wzór historycznej stolarkę okienną oraz pomieszczenia i drzwiową, a także wymieniono poszycie dachowe.
Na elewacji (od strony peronów) umieszczono cztery herby: województwa pomorskiego, powiatu gdańskiego oraz Gdańska i Pszczółek, namalowane na płycie z blachy nierdzewnej.
W ramach remontu budynek został docieplony i wyposażony w podnośnik (windę). Po realizacji inwestycji (kosztującej ponad 12 mln zł) dworzec wyposażono w poczekalnię (z systemem wizualnej i głosowej informacji pasażerskiej oraz monitoringiem), przystosowane do potrzeb niepełnosprawnych toalety, przewijak i kasę biletową. W poczekalni pozostawiono oryginalne łuki między kolumnami oraz posadzkę ceramiczną, w którą wkomponowano ścieżki dotykowe dla osób niedowidzących lub niewidomych.
W czasie przebudowy funkcjonował dworzec tymczasowy.
W roku 2018 stacja obsługiwała 700–1000 pasażerów na dobę.
Lokomotywownia.
W Pszczółkach funkcjonowała niewielka lokomotywownia. Na przykład, w okresie 1934-1939, była to tzw. Stacja Trakcyjna w Pszczółkach.

</doc>
<doc id="1045892" url="https://pl.wikipedia.org/wiki?curid=1045892" title="The Donnas">
The Donnas

The Donnas – amerykański zespół rockowy, założony w Palo Alto w 1993 roku. Tworzą go Brett Anderson (śpiew), Allison Robertson (gitara), Maya Ford (gitara basowa) i Torry Castellano (perkusja). Grupa początkowo występowała pod nazwą Ragady Anne, aby przerodzić się w Electrocutes oraz The Donnas, ostatecznie pozostając pod tą ostatnią nazwą.
Początkowe utwory The Donnas inspirowane były ruchem riot grrrl i takimi zespołami jak Bikini Kill, Bratmobile czy L7. Z czasem ich muzyka skierowała się ku lżejszym brzmieniom rock’n’rolla z lekkim ukłonem ku muzyce punkrockowej.
Zespół zyskał popularność dzięki albumowi "Spend the Night" (2002), który dotarł na 12. miejsce amerykańskiej listy przebojów Billboard 200. Pochodzący z tej płyty singel „Take It Off” osiągnął 2 i 4 pozycję list przebojów Modern Rock Tracks i Mainstream Rock Tracks.

</doc>
<doc id="1045895" url="https://pl.wikipedia.org/wiki?curid=1045895" title="Parsi Cola">
Parsi Cola

Parsi Cola – napój typu cola produkowany w Iranie. 
Popularny na Bliskim Wschodzie jako alternatywa wobec amerykańskich marek, takich jak Pepsi i Coca-Cola.
Producentem jest teherańska firma Sasan. Napój dostępny jest w plastikowych butelkach o pojemności 300 i 1500 ml oraz w szklanych butelkach zwrotnych o pojemności 280 ml.

</doc>
<doc id="1045897" url="https://pl.wikipedia.org/wiki?curid=1045897" title="DM33">
DM33

DM33 - niemiecki pocisk APFSDS pochodzący z lat 70. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu Leopard 2.

</doc>
<doc id="1045900" url="https://pl.wikipedia.org/wiki?curid=1045900" title="DM43">
DM43

DM43 - niemiecki pocisk APFSDS pochodzący z lat 80. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu Leopard 2.

</doc>
<doc id="1045902" url="https://pl.wikipedia.org/wiki?curid=1045902" title="Sinusonaz">
Sinusonaz

Sinusonaz ("Sinusonasus magnodens") – dinozaur z rodziny troodonów (Troodontidae).
Żył w epoce wczesnej kredy (ok. 136-122 mln lat temu) na terenach wschodniej Azji. Długość ciała ok. 1,2 m, wysokość ok. 60 cm, masa ok. 10 kg. Jego szczątki znaleziono w Chinach (w prowincji Liaoning).
Znaleziono jego niekompletny szkielet.

</doc>
<doc id="1045913" url="https://pl.wikipedia.org/wiki?curid=1045913" title="OFL120F1">
OFL120F1

OFL120F1 – francuski pocisk APFSDS kalibru 120 mm pochodzący z lat 80. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu Leclerc.

</doc>
<doc id="1045916" url="https://pl.wikipedia.org/wiki?curid=1045916" title="Flaws &amp; all">
Flaws &amp; all



</doc>
<doc id="1045917" url="https://pl.wikipedia.org/wiki?curid=1045917" title="Edgar Puaud">
Edgar Puaud

Edgar Puaud (ur. 29 października 1889 w Orleanie we Francji, zm. 5 marca 1945 w rejonie Białogardu na Pomorzu) – francuski wojskowy (pułkownik), dowódca Legionu Ochotników Francuskich przeciw Bolszewizmowi (LVF) i 33 Dywizji Grenadierów SS „Charlemagne” podczas II wojny światowej.
Życiorys.
Ukończył école militaire Saint Maixent (szkołę wojskową dla podoficerów). Brał udział w I wojnie światowej, początkowo w oddziałach Chasseurs Alpins w stopniu porucznika, a następnie w piechocie jako kapitan. W 1920 roku opuścił armię i zamieszkał w Niort. Po pewnym czasie wstąpił do Francuskiej Akademii Wojskowej w St. Cyr. Po jej ukończeniu służył w Legii Cudzoziemskiej w Maroku i Syrii. W 1939 był dowódcą batalionu w stopniu majora. W tym samym roku został komendantem obozu dla zagranicznych ochotników w Septford. Po klęsce Francji i utworzeniu marionetkowego państwa ze stolicą w Vichy w 1940, objął dowodzenie III batalionu 23 Pułku Piechoty, stacjonującego w Montaubaun. W armii Francji Vichy służył do lipca 1942 roku. Wstąpił wówczas do Legion des Volontaires Français Contre le Bolchevisme, zostając dowódcą I, a następnie III batalionu 638 pułku piechoty. Jednocześnie do połowy 1943 pełnił funkcję szefa sztabu formowanego Légion Tricolore, który ostatecznie został przez Niemców rozwiązany. Od połowy 1943 do sierpnia 1944 był dowódcą LVF. 10 sierpnia w stopniu Waffen-Oberführera der SS objął dowodzenie Waffen-Grenadier-Brigade der SS „Charlemagne” (französische nr 1), przeformowanej 10 lutego 1945 roku na 33 Waffen-Grenadier-Division der SS „Charlemagne”. 5 marca zginął podczas walk z Sowietami w rejonie Białogardu prawdopodobnie w wyniku ostrzału artyleryjskiego.
Był odznaczony m.in. Krzyżem Wojennym 1 i 2 klasy, Croix de Légionnaire avec Palm i Legią Honorową.

</doc>
<doc id="1045918" url="https://pl.wikipedia.org/wiki?curid=1045918" title="BM15">
BM15

BM15 - sowiecki pocisk APFSDS do dział czołgowych, z rdzeniem wykonanym ze stali. Wystrzeliwany z gładkolufowych armat czołgowych kalibru 125 mm D-81. Wchodzi w skład jednostki ognia czołgu T-64, T-72, T-80, T-84, M-84, PT-91 Twardy. Pocisk przestarzały, wycofywany z uzbrojenia w Rosji. Stanowi podstawową amunicję polskich czołgów T-72 i PT-91 Twardy.

</doc>
<doc id="1045920" url="https://pl.wikipedia.org/wiki?curid=1045920" title="Wratislavia Cantans">
Wratislavia Cantans



</doc>
<doc id="1045924" url="https://pl.wikipedia.org/wiki?curid=1045924" title="Kościół Starokatolicki w Szwecji i Danii">
Kościół Starokatolicki w Szwecji i Danii

Kościół Starokatolicki w Szwecji i Danii ("sv: Gammalkatolska Kyrkan") – kościół starokatolicki, będący pod jurysdykcją Międzynarodowej Konferencji Biskupów Starokatolickich. Organem prasowym wspólnoty jest " Sursum Corda" i ""Tantum Ergo"." Zwierzchnikiem kościoła jest ks. Ryszard Stenberg, wspólnotę w MKBS reprezentuje bp Dick Schoon. Misja starokatolicka w Skandynawii rozpoczęła swą działalność w 1976 r.
Nauka Kościoła Starokatolickiego w Szwecji i Danii.
Doktryna Starokatolicka opiera się na nauce niepodzielonego Kościoła Powszechnego pierwszych wieków, ujętej w ustaleniach Soborów Ekumenicznych. Starokatolicy najwyższą cześć oddają Bogu, wyznają wiarę w realną obecność ciała i krwi pańskiej w Eucharystii, zaś komunia jest udzielana pod dwiema postaciami: chleba i wina. Eucharystia nie jest w starokatolicyzmie powtórzeniem ofiary Chrystusa, a jej upamiętnieniem czy też uobecnieniem. W starokatolicyzmie istnieje również kult Maryi Panny, jednak odrzucany jest dogmat o jej Niepokalanym Poczęciu i Wniebowzięciu, zniesione zostały dogmaty przyjęte przez Kościół zachodni po rozłamie z Kościołem wschodnim. Starokatolicy oddają cześć także aniołom, apostołom, męczennikom i świętym. Kościół umożliwia spowiedź w konfesjonale, ale wiernym odpuszcza się grzechy także w trakcie mszy podczas spowiedzi powszechnej. Kościoły starokatolickie nie uznają nieomylności i władzy papieży. Kapłanów nie obowiązuje celibat. W Kościele Starokatolickim w Szwecji i Danii dopuszcza się do święceń kapłańskich również kobiety. W kościele udzielane są błogosławieństwa parom homoseksualnym.

</doc>
<doc id="1045929" url="https://pl.wikipedia.org/wiki?curid=1045929" title="Mecca-Cola">
Mecca-Cola

Mecca-Cola – napój typu cola produkowany przez Mecca Cola World Company, reklamowany jako alternatywa dla amerykańskich marek, takich jak Pepsi i Coca-Cola. Grupą docelową marki jest społeczność muzułmańska na świecie, co znalazło odzwierciedlenie w nazwie napoju, nawiązującej do najświętszego miejsca islamu.
Mecca-Cola trafiła po raz pierwszy na rynek we Francji w listopadzie 2002. Jej pomysłodawcą jest Tawfik Mathlouthi, który wzorował się na irańskim napoju Zam Zam. Mecca-Cola dystrybuowana jest przede wszystkim na rynkach bliskowschodnich oraz w tych rejonach Europy i Indii, w których żyją duże skupiska muzułmanów.
Siedziba Mecca Cola World Company znajduje się obecnie w Dubaju. Producent Mecca-Coli przeznacza 10% zysków ze sprzedaży napoju na działalność humanitarną w Palestynie, zaś kolejne 10% na działalność „związaną z promocją pokoju” w państwach europejskich. Filozofia producenta jest skrajnie antykapitalistyczna i antyizraelska. Deklarowaną misją firmy jest pomoc narodowi palestyńskiemu, „cierpiącemu z powodu apartheidu i syjonistycznego faszyzmu”.
Mecca-Cola była oficjalnym napojem szczytu Organizacji Współpracy Islamskiej w Malezji w październiku 2003.
W chwili obecnej Mecca Cola World Company sprzedaje również kilka napojów o smaku owocowym pod marką Mecca-Coli.

</doc>
<doc id="1045931" url="https://pl.wikipedia.org/wiki?curid=1045931" title="Shixinggia">
Shixinggia

Shixinggia ("Shixinggia oblita") – dinozaur z grupy owiraptorozaurów (Oviraptorosauria).
Żył w epoce późnej kredy (ok. 71-65 mln lat temu) na terenach wschodniej Azji. Długość ciała ok. 1,5 m, wysokość ok. 1 m, masa ok. 40 kg. Jego szczątki znaleziono w Chinach (w prowincji Guangdong).
Szczątki tego dinozaura odkryto w 1995 roku, ale opisano dopiero w 2005.

</doc>
<doc id="1045934" url="https://pl.wikipedia.org/wiki?curid=1045934" title="3BM22">
3BM22

3BM22 (zapisywany też jako BM22) - sowiecki przeciwpancerny pocisk podkalibrowy stabilizowany brzechwowo (APFSDS) z rdzeniem wykonanym ze stali. Wystrzeliwany z gładkolufowych armat czołgowych D-81 (2A46) kalibru 125 mm. Wchodzi w skład jednostki ognia czołgów T-64, T-72 i T-80. Używany m.in. w Polsce jako podstawowy pocisk podkalibrowy czołgów T-72M1 i PT-91.

</doc>
<doc id="1045938" url="https://pl.wikipedia.org/wiki?curid=1045938" title="Musina">
Musina

Musina – miasto, zamieszkane przez 42 678 ludzi (2011), w Republice Południowej Afryki, w prowincji Limpopo, w pobliżu granicy z Zimbabwe.

</doc>
<doc id="1045940" url="https://pl.wikipedia.org/wiki?curid=1045940" title="Heyuannia">
Heyuannia

Heyuannia – rodzaj teropoda z grupy owiraptorozaurów.(Oviraptorosauria).
Żył w epoce późnej kredy (ok. 71-65 mln lat temu) na terenach wschodniej Azji. Gatunek typowy "H. huangi" jest znany ze szczątków znalezionych w Chinach. Funston i współpracownicy (2018) zaliczyli do rodzaju "Heyuannia" także mongolski gatunek "H. yanshini", wcześniej zaliczany do odrębnego rodzaju "Ajancingenia". "H. huangi" osiągał długość ciała ok. 1,5 metra i masę ok. 20 kilogramów.
Podobna do konchoraptora. Podobnie jak u konchoraptora i khaana jeden z palców kończyny tylnej był większy od pozostałych i zaopatrzony w szpon. Był to dosyć duży dinozaur, jak na przedstawiciela rodziny owiraptorów.

</doc>
<doc id="1045941" url="https://pl.wikipedia.org/wiki?curid=1045941" title="Dundee (Południowa Afryka)">
Dundee (Południowa Afryka)

Dundee – miasto we wschodniej Republice Południowej Afryki, w prowincji KwaZulu-Natal. Około 35 tys. mieszkańców.
W mieście rozwinął się przemysł materiałów budowlanych, szklarski oraz spożywczy. Ośrodek turystyczny.

</doc>
<doc id="1045944" url="https://pl.wikipedia.org/wiki?curid=1045944" title="Szczupnice">
Szczupnice

Szczupnice (Stenolaemata) – gromada kosmopolitycznych, morskich, głównie głębokowodnych mszywiołów wyróżniających się silnie zwapnionymi, rurkowatymi zooidami. Od pozostałych mszywiołów różnią się również pączkowaniem. W paleozoiku były dominującą gromadą mszywiołów do czasu permskiego wymierania.
Systematyka.
Do szczupnic zaliczane są rzędy:

</doc>
<doc id="1045946" url="https://pl.wikipedia.org/wiki?curid=1045946" title="3BM32">
3BM32

3BM32 Want - sowiecki przeciwpancerny pocisk podkalibrowy stabilizowany brzechwowo (APFSDS) z rdzeniem wykonanym z zubożonego uranu. Wystrzeliwany z gładkolufowych armat czołgowych D-81 (2A46) kalibru 125 mm. Wprowadzony w 1987 roku. Wchodzi w skład jednostki ognia czołgów T-64, T-72, T-80 i T-90.

</doc>
<doc id="1045948" url="https://pl.wikipedia.org/wiki?curid=1045948" title="3BM42">
3BM42

3BM42 Mango - sowiecki przeciwpancerny pocisk podkalibrowy stabilizowany brzechwowo (APFSDS) z dwuczłonowym rdzeniem wykonanym ze spieków wolframu. Wystrzeliwany z gładkolufowych armat czołgowych D-81 (2A46) kalibru 125 mm. Wprowadzony w 1988 roku. Wchodzi w skład jednostki ognia czołgu T-64, T-72, T-80 i T-90. W Polsce nie był używany.

</doc>
<doc id="1045954" url="https://pl.wikipedia.org/wiki?curid=1045954" title="George Preca">
George Preca

George Preca, właśc. malt. "Ġorġ Preca" (ur. 12 lutego 1880 w Valletcie, zm. 26 lipca 1962 w Santa Venera) – maltański ksiądz i tercjarz karmelitański (OCarm.), pierwszy święty Maltańczyk Kościoła katolickiego.
Beatyfikowany 9 maja 2001 na Malcie przez papieża Jana Pawła II, kanonizowany 3 czerwca 2007 przez Benedykta XVI w Rzymie.
Jego wspomnienie liturgiczne obchodzone jest w dzienną pamiątkę śmierci lub beatyfikacji.

</doc>
<doc id="1045955" url="https://pl.wikipedia.org/wiki?curid=1045955" title="Shihezi">
Shihezi

Shihezi (chiń. 石河子; pinyin: "Shíhézǐ"; ujg. شىخەنزە, "Shixenze") – miasto o statusie podprefektury w północno-zachodnich Chinach, w regionie autonomicznym Sinciang, u podnóża Tienszanu. W 2010 roku liczba mieszkańców miasta wynosiła 606 906.

</doc>
<doc id="1045960" url="https://pl.wikipedia.org/wiki?curid=1045960" title="Children’s Literature Legacy Award">
Children’s Literature Legacy Award

Children’s Literature Legacy Award (dawniej Laura Ingalls Wilder Medal) – nagroda przyznawana przez Stowarzyszenie na rzecz Służby Bibliotecznej Dzieciom (ang. "Association for Library Service to Children"), oddział Stowarzyszenia Bibliotek Amerykańskich, pisarzom lub ilustratorom, których książki, opublikowane w Stanach Zjednoczonych, na przestrzeni lat wniosły znaczący i trwały wkład w literaturę dla dzieci, prezentując uczciwość i szacunek dla życia oraz doświadczeń wszystkich dzieci. Pierwotna nazwa nagrody pochodziła od nazwiska Laury Ingalls Wilder, która jako pierwsza została uhonorowana tą nagrodą w czerwcu 1954 roku. W 2018 roku nazwa nagrody została zmieniona na Children’s Literature Legacy Award.
W latach 1960–1980 nagroda przyznawana była co pięć lat, w latach 1980–2001 co trzy lata, zaś w latach 2003–2015 co dwa lata. Od 2016 roku nagroda jest przyznawana corocznie. 

</doc>
<doc id="1045961" url="https://pl.wikipedia.org/wiki?curid=1045961" title="Xilinhot">
Xilinhot

Xilinhot (chiń. upr. 锡林浩特, chiń. trad. 錫林浩特, pinyin: "Xīlínhàotè"; mong. "Sili-yin qota") – miasto na prawach powiatu w północnych Chinach, w regionie autonomicznym Mongolia Wewnętrzna, nad rzeką Xilin Gol. Ośrodek administracyjny związku Xilin Gol. W 2010 roku liczyło 129,5 tys. mieszkańców. Ośrodek przetwórstwa ropy naftowej i gazu ziemnego, przemysłu spożywczego, skórzanego i wełnianego. Miasto posiada własny port lotniczy.

</doc>
<doc id="1045963" url="https://pl.wikipedia.org/wiki?curid=1045963" title="Alan III">
Alan III

Alan III (ur. 997, zm. 1 października 1040 w Vimoutiers) – książę Bretanii, syn księcia Godfryda I i Hawisy, córki Ryszarda I Nieustraszonego, księcia Normandii.
Życiorys.
Władzę w Bretanii objął w wieku 11 lat po śmierci swojego ojca. Toczył walki z księciem Normandii Robertem I i hrabią Andegawenii Fulkiem III. W 1040 r. zaatakował Normandię, żądając regencji w imieniu małoletniego księcia Wilhelma II. Jego działania ograniczyły się tylko do spustoszenia pogranicza, gdyż książę nagle zmarł. Prawdopodobnie został otruty.
Od 1018 r. był żonaty z Bertą z Blois, córką hrabiego Odona II i Ermengardy, córki Roberta I, hrabiego Owernii. Alan i Berta mieli razem dwoje dzieci:
Niektóre źródła uznają za córkę Alana Emmę, żonę Roberta de Bruges. Była ona matką Roberta de Brusse, założyciela dynastii Bruce.

</doc>
<doc id="1045964" url="https://pl.wikipedia.org/wiki?curid=1045964" title="Aki (1907)">
Aki (1907)

 – japoński pancernik generacji przeddrednotów (semidrednotów), z okresu I wojny światowej. Zaprojektowany jako okręt typu "Satsuma" i jako taki zaliczany przez niektóre publikacje, pierwszy japoński pancernik napędzany turbinami parowymi.
Historia.
Pancernik został zaprojektowany i zbudowany w Japonii w Stoczni Marynarki Wojennej w Kure. Nazwa pochodzi od prowincji Aki – obecnie części prefektury Hiroszima. "Aki" został zamówiony na podstawie programu rozbudowy floty z 1904 roku, podczas wojny japońsko-rosyjskiej, jako bliźniaczy okręt pancernika "Satsuma". Oba zostały zaprojektowane jako pancerniki realizujące ideę "all-big-gun" (samej ciężkiej artylerii - drednoty), ale z powodu braku wystarczającej ilości dział 305 mm, zostały uzbrojone w mieszaną artylerię główną. Z tego powodu określane są jako semidrednoty (półdrednoty). Budowa "Aki" została wstrzymana na 10 miesięcy, aby szybciej ukończyć krążownik "Tsukuba". W międzyczasie został on przeprojektowany, z użyciem turbin parowych zamiast maszyn parowych oraz ze zmianami artylerii średniej (8 dział 152 mm zamiast 12 120 mm) i w efekcie stanowił odmienny, choć zbliżony okręt od ukończonej szybciej "Satsumy". Oprócz tych zmian, oba pancerniki różniły się wizualnie ilością kominów ("Aki" - trzy w miejsce dwóch), w niewielkim stopniu wymiarami i szybkością ("Aki" był minimalnie większy i szybszy).
"Aki" był ostatnim japońskim pancernikiem zbudowanym z kotłami parowymi opalanymi w części węglem oraz pierwszym japońskim pancernikiem z napędem turbinowym, co pozwoliło mu na osiągnięcie prędkości maksymalnej 20,25 węzła w czasie prób w grudniu 1910 (przy mocy 27.740 KM). 
Służba.
Pancernik brał udział w I wojnie światowej, patrolując linie żeglugowe na południe od Wysp Japońskich, na Morzu Południowochińskim i na Morzu Żółtym, ale bez większych incydentów.
Zgodnie z ustaleniami traktatu waszyngtońskiego "Aki" wycofano ze służby 20 września 1923. Został zatopiony 2 września 1924 jako okręt-cel przez pancerniki "Kongō" i "Hyūga" w Zatoce Tokijskiej. Później niektóre z wież dział 203 mm zostały wydobyte i ustawione w bateriach artylerii nabrzeżnej wokół Zatoki Tokijskiej m.in. w: Misaki, Kanagawa, na półwyspie Miura i na Jōgashima.
Opis.
Podobnie, jak "Satsuma", okręt miał konstrukcję gładkopokładową, z dziobem kliprowym. Sylwetkę okrętu wyróżniały trzy kominy na śródokręciu, z czego dwa pierwsze blisko siebie, a trzeci dalej (kolejny japoński typ pancerników "Settsu" miał odwrotnie rozmieszczone trzy kominy). Tuż przed przednim kominem znajdowała się nadbudówka dziobowa połączona z palowym masztem, w pewnej odległości za trzecim kominem był maszt rufowy z bomem do łodzi, a za nim nadbudówka rufowa.
Główne uzbrojenie stanowiły 4 działa kalibru 305 mm w dwudziałowych wieżach w osi symetrii na pokładzie dziobowym i rufowym. Artylerię główną uzupełniało 12 dział kalibru 254 mm w dwudziałowych wieżach, ustawionych na śródokręciu po trzy na każdej z burt, po obu stronach kominów i masztu rufowego. Oprócz prowadzenia ognia w kierunku burt, dziobowa para wież mogła w pewnym zakresie kątów strzelać do przodu, a rufowa - do tyłu. Rozmieszczenie artylerii głównej było analogiczne, jak na "Satsuma". Artylerię średnią natomiast stanowiło 8 dział 152 mm w kazamatach na śródokręciu, po 4 na burtę, pod poziomem pokładu górnego, co utrudniało ich użycie podczas złej pogody. 
Istnieją rozbieżności co do artylerii pomocniczej - według części źródeł, stanowiło ją 12 dział 76 mm L/40 i 4 krótkolufowe działa 76 mm L/28, a podczas I wojny światowej liczbę dział 76 mm zredukowano do 8, montując dwa przeciwlotnicze działa tego kalibru. 
Dane techniczne.
Uzbrojenie :

</doc>
<doc id="1045965" url="https://pl.wikipedia.org/wiki?curid=1045965" title="DM12">
DM12

DM12 - niemiecki pocisk kumulacyjny. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu Leopard 2.

</doc>
