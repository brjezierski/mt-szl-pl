<doc id="1045967" url="https://pl.wikipedia.org/wiki?curid=1045967" title="Fabryka Łożysk Tocznych – Kraśnik">
Fabryka Łożysk Tocznych – Kraśnik

Fabryka Łożysk Tocznych – Kraśnik Spółka Akcyjna – przedsiębiorstwo mające swoją siedzibę w Kraśniku.
Głównym asortymentem produkowanym w zakładzie są łożyska toczne i ich elementy (wyroby i półfabrykaty po kuciu i prasowaniu). Ponadto w FŁT-Kraśnik S.A. produkowane są wrzeciona szlifierskie, łożyskowe zestawy naprawcze, oprzyrządowanie i narzędzia różne oraz maszyny, urządzenia, podzespoły obrabiarek wraz z dokumentacją projektowo-konstrukcyjną.
Historia.
Przedsiębiorstwo powstało w 1938 roku jako Fabryka Amunicji Nr 2, budowana w ramach Centralnego Okręgu Przemysłowego. Lokalizacja budowy obejmowała kompleks leśny między miastem Kraśnik a Urzędowem, łącznie ponad 676 ha. Równolegle z budową zakładu, kompletowano załogę i rozpoczęto budowę osiedla dla około 6 tysięcy mieszkańców. Osiedle przyjęło nazwę Dąbrowa Bór. Do wybuchu wojny powstało w różnym stopniu zaawansowania 39 budynków mieszkalnych i 6 ogólnej użyteczności (m.in. szkoła, szpital, dom kultury – kino).
Profil produkcyjny fabryki obejmował wyrób artyleryjskiej amunicji kalibrów od 37 do 155 mm. Do wybuchu wojny rozpoczęto jedynie produkcję zapalników.
Kadrę techniczną i kwalifikowanych warsztatowców stanowili pracownicy z zakładów w Radomiu, Skarżysku i Warszawie, natomiast na robotników przyuczano okoliczną młodzież.
Pierwszym dyrektorem naczelnym Fabryki Amunicji Nr 2 był inż. Gutkowski, technicznym – inż. Gokieli.
II wojna światowa.
W wyniku wybuchu II wojny światowej przerwano prace budowlane w fabryce i osiedlu mieszkaniowym. 2 września 1939 roku lotnictwo niemieckie zbombardowało tory kolejowe uszkadzając też kilka hal produkcyjnych. Okupacja Dąbrowy Bór rozpoczęła się 15 września 1939 roku, zakład przejęły wojska niemieckie, a przybyła wraz z nimi grupa specjalna objęła administrację zakładu. Przedtem udało się zorganizować 4 transporty ewakuacyjne z maszynami i urządzeniami, które ekspediowano w kierunku Krzemieńca.
Podczas okupacji wywieziono z zakładu, co cenniejsze maszyny do Rzeszy. Pozostałe zgromadzono w jednej hali uruchamiając z czasem warsztat remontowy dla pojazdów wojskowych oraz produkcję części do samolotów typu Heinkel. Kilka hal przeznaczono na magazyny zboża kontyngentowego i magazyn żywnościowy. Część terenu obejmującego zakład i pobliskie osiedle odgrywała rolę obozu koncentracyjnego, będącego swego rodzaju filią obozu na Majdanku. Wyzwolenie Dąbrowy Bór nastąpiło 27 lipca 1944 roku.
Pierwsze polskie łożyska.
Datą narodzin polskiego przemysłu łożyskowego jest 15 września 1948 roku. Na mocy decyzji centralnych władz państwowych, w ramach wielkiego procesu uprzemysłowienia kraju, na miejscu dawnej fabryki COP-u wzniesiono Kraśnicką Fabrykę Wyrobów Metalowych, pierwszą w historii polskiego przemysłu wytwórnię łożysk. Jednocześnie budowano miasto by zapewnić napływającym pracownikom i ich rodzinom mieszkania. 5 lat później miasto otrzymało nazwę – Kraśnik Fabryczny.
1 maja 1949 roku wyprodukowano pierwszą partię 1000 łożysk kulkowych typu 6204. Odtąd też datuje się nieprzerwany, dynamiczny rozwój produkcji łożysk tocznych. Szybko rosnące w owym czasie zapotrzebowanie na łożyska w kraju i możliwości ich zbytu na rynkach zagranicznych – sprzyjały dalszemu rozwojowi przemysłu łożyskowego w Polsce.
Ważniejsze wydarzenia.
Dnia 8 października 1967 roku uroczyście otwarto nowoczesny Wydział Łożysk Wielkogabarytowych (W-18).
Dnia 10 grudnia 1969 roku fabryka weszła w skład, utworzonego zarządzeniem nr 94/org/69 Ministra Przemysłu Maszynowego, Kombinat Przemysłu Łożysk Tocznych „Prema -FŁT” z siedzibą w Kielcach. 27 listopada 1972 roku kombinat zmienił nazwę na Kombinat Przemysłu Łożysk Tocznych „Predom-FŁT”. 5 listopada 1975 roku kombinat został rozwiązany a fabryka stała się znów samoistnym zakładem.
W latach 1977–1981 do podstawowych przedsięwzięć FŁT Kraśnik należała budowa Centralnej Kulkowni. 16 osobowa grupa pracowników fabryki wyjechała do japońskiej firmy AKS w Osace w celach szkoleniowo-badawczych. Zdobyta tam wiedza wkrótce została spożytkowana w uruchomionej przez japońskich specjalistów z AKS produkcji kulek. 2 sierpnia 1982 roku nastąpiło uroczyste otwarcie Zakładu Produkcji Kulek (Z-6), w którym udział wzięli ambasador Japonii w Polsce oraz prezes firmy NSK-AKS (Amatsuji Steel Ball Mfg), Busuke Mori.
W 1986 roku, za pośrednictwem CHZ „Metalexport” nabyto licencję od zachodnioniemieckiej firmy INA i uruchomiono Wydziału Produkcji Łożysk Igiełkowych (P-1).
2 stycznia 1995 roku – to początek dalszych przeobrażeń administracyjno-organizacyjnych Fabryki Łożysk Tocznych, która z przedsiębiorstwa Państwowego przekształcona zostaje w Spółkę Akcyjną.
Wydzielanie spółek z przedsiębiorstwa umożliwiło wydajniejsze i efektywniejsze zarządzanie przedsiębiorstwem. Ciągła modernizacja parku maszynowego i ciągłe doskonalenie organizacji pracy, umożliwiło znaczny wzrost wydajności i produktywności. Obecnie 2700 pracowników FŁT – Kraśnik S.A. produkuje w ciągu roku taką samą ilość łożysk co 8500 w latach 80.
Wdrożenie Systemu Sterowania Jakością według normy ISO/TS 16949, oraz systematyczne podnoszenie jakości produkowanych łożysk umożliwiło pozyskanie renomowanych światowych odbiorców i zwiększenie ilości łożysk dostarczanych do pierwszego montażu.
Wyroby FŁT-Kraśnik S.A. znalazły nabywców w prawie wszystkich krajach europejskich, w Ameryce Północnej i Południowej oraz w Azji i w Afryce.
12 sierpnia 2002 roku FŁT-Kraśnik S.A. sprzedaje wyodrębnioną spółkę Zakład Elementów Tocznych – Kraśnik Sp z o.o. – zajmującą się produkcją elementów tocznych i łożysk igiełkowych japońsko-amerykańskiemu koncernowi Tsubaki-Hoover.
8 grudnia 2005 roku Elektrociepłownia FŁT Sp. z o.o. produkująca energię cieplną i elektryczną na potrzeby fabryki oraz miasta zostaje sprzedana firmie Praterm.
W 2005 roku firma wdraża Zintegrowany System Zarządzania obejmujący oprócz skutecznie funkcjonującego systemu jakości (certyfikaty ISO/TS 16949 i ISO 9001) również systemy zarządzania środowiskiem (certyfikat ISO 14001) oraz system zarządzania bezpieczeństwem i higieną pracy (certyfikaty OHSAS 18001, PN-N 18001).
W roku 2013 FŁT została przejęta przez ZXY Luxembourg Investment S.a.r.l. z siedzibą w Luksemburgu, firma wchodząca w skład Tri-Ring Group Corporation of China.
Z dniem 1 stycznia 2015 roku został wprowadzony nowy znak firmowy oraz oznaczenie produkowanych łożysk PBF (Polish Bearing Factory) w miejsce KFŁT oraz FŁT-1.

</doc>
<doc id="1045971" url="https://pl.wikipedia.org/wiki?curid=1045971" title="Mikrowenator">
Mikrowenator

Mikrowenator ("Microvenator") to wczesnokredowy teropod, którego nazwa oznacza
"mały szybki myśliwy". Pierwsze szczątki tego gada odkrył Barnum Brown na terenach północnoamerykańskiej Formacji Cloverly, obejmującej Montanę i Wyoming w 1930 r. Znalezione szczątki zostały oznaczone jako AMNH 3041 i składały się z zębów, 28 kręgów, 4 żeber, kości ramieniowej, kości promieniowej, kości łokciowej, fragmentów dłoni, kości łonowej, kości piszczelowej, części kości strzałkowej, kości skokowej, fragmentów stopy.
Odkrywca uznał, że nowo odkryte zwierzę miało nieproporcjonalnie dużą głowę w stosunku do reszty ciała, dlatego nazwał je "Megadontosaurus". (jaszczur z olbrzymimi zębami). Po dokładniejszych oględzinach znaleziska okazało się, że to hybryda: zęby należały do deinonycha, a reszta szczątków do nieznanego wcześniej gatunku dinozaura. W 1970 Ostrom nadał nowo odkrytemu gadu dzisiejszą nazwę - "Microvenator" i dokonał jego formalnego opisu. Znalezione kości najprawdopodobniej należały do osobnika młodocianego. Obecnie mikrowenatora uważa się za bazalnego owiraptozaura. Długość dorosłego osobnika szacuje się na ok. 3 m. "Microvenator" najprawdopodobniej jak swoi krewniacy był pokryty zaawansowanym upierzeniem i wysiadywał swoje jaja. Jest on jednym z najprymitywniejszych owiraptozaurów. Mógł się żywić jajami, jaszczurkami, mięczakami oraz małymi ssakami. Równie dobrze mógł być wszystkożercą. Obecnie formalnie uznaje się, że do rodzaju Microvenator należy tylko jeden gatunek - "Microvenator celer". Domiemany "Microvenator chagyabi" jest nomen nudum, a "Microvenator chagyanensis" pojawią się wyłącznie w liście fauny Zhaunga i Li z 1997 r. Ze względu na podobieństwo nazw Microvenator chagyabi i "Microvenator chagyanensis" uważają, że ten drugi jest synonimem "M. chagyabi". Wymiary osobnika, do którego należały znalezione szczątki szacuje się na około 1,2-1,5 m długości, 0,5 m wysokości i 5-7 kg wagi.

</doc>
<doc id="1045972" url="https://pl.wikipedia.org/wiki?curid=1045972" title="Karol od św. Andrzeja">
Karol od św. Andrzeja

Karol od św. Andrzeja, nid. "Karel van Sint Andries Houben" (ur. 11 grudnia 1821 w Munstergeleen w Limburgii, zm. 5 stycznia 1893 na Mount Argus pod Dublinem w Irlandii) – holenderski pasjonista (CP), kapłan, święty Kościoła katolickiego.
Życiorys.
Urodził się jako czwarte z dziesięciu dzieci młynarza i od młodości charakteryzowała go znaczna, tradycyjna pobożność katolicka. Poważną słabość intelektualną przezwyciężał dzięki wytrwałości w dążeniu do celów. Przez dziesięć lat uczęszczał pieszo do szkoły średniej w Sittard (dwie mile w jedną stronę). Wiosna 1840 otrzymał kartę powołania do wojska i został żołnierzem I Regimentu Pieszego w Bergen op Zoom. Tu, jako katolik, a przy tym osoba o stosunkowo niskiej inteligencji, znosił liczne upokorzenia towarzyszy broni, dojrzewając jednocześnie do powołania kapłańskiego. Z wojska został wykupiony przez ojca za kaucją i zaczął nadrabiać zaległości w nauce w prywatnej szkole, robiąc bardzo szybkie postępy. 
5 listopada 1845, za wstawiennictwem prowincjała Dominika Barberiego (późniejszego błogosławionego), został przyjęty do nowicjatu Zgromadzenia Pasjonistów przy klasztorze św. Michała w Ere (belgijska prowincja Hainaut). 1 grudnia 1845 nadano mu zakonne imię Karol od św. Andrzeja. 10 grudnia 1846 złożył śluby zakonne, a potem rozpoczął kurs filozofii i teologii. 21 grudnia 1850 otrzymał święcenia kapłańskie z rąk biskupa Tournai, Gasparda-Josepha Labisa. Sześć miesięcy później przyjechał do Staffordshire w Anglii. 
Poznał tu tragiczne warunki życia i pracy w kopalniach i hutach, a także nieludzkie traktowanie pracowników. Doświadczył też antykatolickiej wrogości. W 1854 został wysłany do nowicjatu w Cotton Hall, gdzie został asystentem mistrza, ojca Salwiana Nardocci. Potem nowicjat zlikwidowano, ale zakonnicy pozostali na miejscu, by zająć się rozległą terytorialnie parafią, w której katolicy byli bardzo rozproszeni, było ich niewielu, a jednocześnie szerzyły się silne postawy antykatolickie. Latem 1854 został przeniesiony do świeżo założonego klasztoru, pustelni na Mount Argus w Dublinie. Od tego czasu bardzo silnymi więzami związał się z Irlandią. Był pionierem pasjonistowskim w tym kraju.
Lokalna społeczność poznała go jako słabego mówcę i doskonałego spowiednika, w związku z czym konfesjonał, w którym zasiadał cieszył się ogromną popularnością. Zanotowano tu przypadki nawróceń. Rozgłos Houbena stopniowo rósł. Z czasem liczba osób oczekujących błogosławieństwa, w tym przyjezdnych z innych regionów, wzrosła do około trzystu osób dziennie. Wśród ludzi rozniosła się też informacja o uzdrowieniu dziewczynek: chorej na tyfus i sparaliżowanej 9-latki (niemowy). Uzdrowił też kobietę chorą na reumatyzm. Jego sława rozeszła się poza granice Irlandii - do Anglii, USA i Australii. Przypadki uzdrowień notowano prawie codziennie, co przysporzyło mu wrogów wśród ludności niekatolickiej i lokalnego świata medycznego. Lekarze z Dublina zwrócili się z prośba do arcybiskupa Paula Cullena, aby ten przeniósł Houbena poza Dublin. Arcybiskup początkowo odmówił tej prośbie, ale później zmienił zdanie, gdy na jaw wyszedł proceder sprzedaży wody poświęconej przez zakonnika, z którym nie miał on nic wspólnego. 
W 1866 powrócił do Anglii, na służbę parafialną, gdzie przybywali również chorzy licząc na uzdrowienie. W styczniu 1874 sprawa wody święconej w Dublinie została zapomniana i Houben powrócił na Mount Argus, gdzie przebywał przez ostatnie 19 lat swego życia. 
W 1881, jadąc dorożką, uczestniczył w kolizji drogowej naprzeciw St. Clare's Convent Harold's Cross, w której złamał nogę, której nigdy prawidłowo nie wyleczył, a dodatkowo, w wyniku szoku, odczuwał do końca życia silne bóle zębów i głowy. Stopniowo podupadał na zdrowiu i ostatni raz pokazał się na chórze kościelnym 9 grudnia 1892. Wezwany tego dnia lekarz stwierdził u niego silną różę w obrębie nogi, określając przypadek, jako beznadziejny. Przejściowo, na kilka dni odzyskał siły, ale potem jego sytuacja zdrowotna stała się bardzo zła. Pierwsze dni 1893 były dla niego bardzo bolesne. 3 stycznia 1893 stracił wzrok i siłę mówienia. Nie mógł również przełykać. Zmarł 5 stycznia 1893 o godzinie 5.30.
Na pogrzeb przybyły tłumy wiernych. Przez pięć godzin ciało było wystawione na widok publiczny. Obecni starali się odrywać kawałki odzieży, jako relikwie. Gdy ciało zostało wyniesione odbył się rabunek przedmiotów zgromadzonych w pomieszczeniu, a należących do zmarłego. Z miejsca pogrzebu wynoszono też ziemię i glinę.
Błogosławiony.
13 listopada 1935 papież Pius XI podpisał dekret rozpoczynający proces beatyfikacyjny. Proces informacyjny w poszczególnych diecezjach przeprowadzono w latach 1936 i 1938. W 1949 otrzymano pozwolenie na przeniesienie ciała z cmentarza do kościoła na Mount Argus. Utworzono tu sanktuarium. Beatyfikowany został 16 października 1988 przez papieża Jana Pawła II, a kanonizowany 3 czerwca 2007 przez Benedykta XVI.
Jego wspomnienie liturgiczne obchodzone jest w dzienną pamiątkę śmierci (dies natalis).

</doc>
<doc id="1045973" url="https://pl.wikipedia.org/wiki?curid=1045973" title="Jelcz M121I">
Jelcz M121I

Jelcz M121I (od 2006 roku zwany również Jelcz Mastero) – niskowejściowy autobus miejski produkowany w latach 2005-2008 przez firmę Jelcz w Jelczu-Laskowicach.
Historia modelu.
W 2004 przedstawiono następcę modelu M121M. Nowy autobus w stosunku do poprzednika uzyskał nową ścianę przednią oraz tylną z modelu M101I oraz włoski silnik Iveco F4AE0682C o mocy maksymalnej 239 KM połączony z 4-biegową automatyczną skrzynią biegów Voith D854.3E.
Produkcję seryjna modelu rozpoczęto w 2005 roku. Modernizacja ta znacząco poprawiła sprzedaż niskowejściowych modeli Jelcza.
Jeszcze w 2005 przedstawiona została najbardziej znacząca modernizacja rodziny M121I, nowy autobus uzyskał wyrównaną dolną jak i górną linię okien. Modernizacja ta znacząco poprawiła oraz unowocześniła wygląd autobusu. Produkcje tak zmienionego Jelcza M121I rozpoczęto 1 stycznia 2006 roku. Tak zmodernizowany autobus otrzymał nazwę Jelcz Mastero. Autobus ten wyposażony był w tę samą jednostkę napędową co wersja sprzed modernizacji.
W październiku 2006 wraz z wprowadzeniem normy czystości spalin Euro IV, zmieniono jednostkę napędową tego modelu. Od tej pory M121I napędzany jest mocniejszym silnikiem Iveco F4AE3682E o mocy maksymalnej 264 KM, który połączony jest z 4-biegową automatyczną skrzynią biegów Voith D854.5.
W 2007 roku przedstawiona została wersja ze zmodernizowaną tylną ścianą w której zmieniono lampy tylne na okrągłe. Model ten wszedł do produkcji pod koniec 2007 roku, jednak z jeszcze większymi zmianami: zmieniono klapę silnika, tylny zderzak oraz zwiększono powierzchnię tylnej szyby. 
W październiku 2008 roku ze względu na brak możliwości kontynuowania produkcji autobusów przez ZS Jelcz zakończono produkcję tego modelu. Ostatni seryjnie wyprodukowany Jelcz M121I eksploatowany jest przez MZK Leszno. Natomiast ostatnie 4 egzemplarze zbudowano latem 2009 dla MZA Warszawa na bazie wcześniej wyprodukowanych podzespołów. Oprócz tego pozostał jeden szkielet nieukończonego autobusu, wyprodukowany w 2008 roku, który został przekazany Przedsiębiorstwu Komunikacji Miejskiej w Sosnowcu przez spółkę Polskie Autobusy w październiku 2013 roku i jest częścią Izby Tradycji przewoźnika.

</doc>
<doc id="1045974" url="https://pl.wikipedia.org/wiki?curid=1045974" title="Fehring (miasto)">
Fehring (miasto)

Fehring – miasto w Austrii, w kraju związkowym Styria, w powiecie Südoststeiermark. Do 31 grudnia 2012 należało do powiatu Feldbach. Liczy 7246 mieszkańców (1 stycznia 2019).

</doc>
<doc id="1045976" url="https://pl.wikipedia.org/wiki?curid=1045976" title="Silvio Piola">
Silvio Piola

Silvio Piola (ur. 29 września 1913 w Robbio, zm. 4 października 1996 w Gattinara) – włoski piłkarz, który występował na pozycji napastnika. W latach 1935–1952 reprezentant Włoch. Złoty medalista Mistrzostw Świata 1938.
Piola rozpoczął swoją karierę piłkarską we włoskim klubie Pro Vercelli, gdzie strzelił 51 bramek w 127 występach. W 1934 przeniósł się do S.S. Lazio, gdzie spędził 9 sezonów. Po opuszczeniu S.S. Lazio był piłkarzem Torino F.C., Juventusu oraz Novara.
Debiut w reprezentacji Włoch zaliczył w meczu z Austrią 24 marca 1935, w którym strzelił swoją pierwszą bramkę dla Włoch. Zdobył mistrzostwo świata w 1938 roku. W wygranym 4:2 finale przeciwko Węgrom strzelił dwie bramki. W reprezentacji rozegrał 34 spotkania, wpisując się na listę strzelców 30 razy. Występów oraz bramek mogłoby być więcej, gdyby nie II wojna światowa.
Z 274 golami jest najskuteczniejszym zawodnikiem w historii Serie A.
Zmarł dnia 4 października 1996 w wieku 83 lat.

</doc>
<doc id="1045977" url="https://pl.wikipedia.org/wiki?curid=1045977" title="Jelcz M101I">
Jelcz M101I

Jelcz M101I – autobus miejski klasy midi produkowany w latach 2001-2008 przez firmę Jelcz w Jelczu-Laskowicach.
Opis autobusu.
Ten 10-metrowy autobus niskowejściowy (posiadający niską podłogę tylko przy drzwiach wejściowych) zdolny jest pomieścić 76 osób, w tym 24 na miejscach siedzących. Posiada sterowane pneumatycznie drzwi w układzie 1-2-0 (na życzenie klienta montowane były także drzwi w układzie 1-2-1, które mają o 2 miejsca siedzące mniej), z czego pierwsze otwierane są na zewnątrz.
Historia modelu.
Autobus Jelcz M101I stanowi skróconą o 2 metry wersję autobusu rodziny M121x. Zaprezentowany został po raz pierwszy w 2000 roku jako uzupełnienie oferty firmy. W stosunku do swojego starszego brata posiadał całkowicie nową ścianę przednią oraz tylną (która w późniejszych latach została zastosowana w innych modelach) oraz przednie drzwi jednopłatowe. Pojazd ten został wyposażony we włoski silnik Iveco 8060.45 o mocy maksymalnej 152 kW (207 KM) oraz 3-biegową skrzynię automatyczną Voith D851.3.
Pierwszy egzemplarz z 2000 roku trafił do firmy Meteor Jaworzno. Autobus ten został wprowadzony do produkcji w 2001 roku.
W początkowym okresie dopuszczano również możliwość zamówienia tego pojazdu z silnikiem MAN D0826LUH12 (oznaczenie M101M), jednak wersja z tym silnikiem nie doczekała się zamówień i nie wyprodukowano nawet jednego egzemplarza. 
W 2003 roku pojawiły się pierwsze zmiany. Pojazd zaczęto wyposażać w silnik Iveco F4AE0682C o mocy maksymalnej 176 kW (239 KM) spełniający normę Euro-3.
W 2004 roku do oferty dołączył również model z dodatkowymi trzecimi drzwiami na tylnym zwisie (układ drzwi: 1-2-1) oraz z manualną 6-biegową skrzynią typu ZF 6S-700BO.
W październiku 2006 roku w związku z wejściem w życie normy Euro-4 po raz kolejny zmieniono jednostkę napędową. Nowym silnikiem jest niezwykle mocny jak na tę klasę autobusów motor Iveco F4AE3682E o mocy maksymalnej 194 kW (264 KM).
W roku 2007, Jelcz M101 otrzymał wzorem Jelcza Mastero, wyrównaną linię okien.
W październiku 2008 roku ze względu na brak możliwości kontynuowania produkcji autobusów przez ZS Jelcz, zakończono produkcję tego modelu. Ostatnie 2 Salusy wyprodukowane pod koniec 2008 roku, dostarczone zostały do MZK Kutno w kwietniu 2009 roku.
Łącznie wyprodukowano zaledwie 72 egzemplarze:

</doc>
<doc id="1045978" url="https://pl.wikipedia.org/wiki?curid=1045978" title="M830">
M830

M830 - amerykański pocisk kumulacyjny. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu M1 Abrams.

</doc>
<doc id="1045979" url="https://pl.wikipedia.org/wiki?curid=1045979" title="Mattighofen">
Mattighofen

Mattighofen – miasto w Austrii, w kraju związkowym Górna Austria, w powiecie Braunau am Inn. Liczy ok. 6 tys. mieszkańców.
Znane z produkcji wysokiej klasy motocykli terenowych KTM.

</doc>
<doc id="1045980" url="https://pl.wikipedia.org/wiki?curid=1045980" title="OECC120F1">
OECC120F1

OECC120F1 – francuski pocisk kumulacyjny. Wystrzeliwany z gładkolufowych armat czołgowych kalibru 120 mm. Wchodzi w skład jednostki ognia czołgu Leclerc.

</doc>
<doc id="1045982" url="https://pl.wikipedia.org/wiki?curid=1045982" title="Conan II">
Conan II

Conan II (ur. 1030 w Rennes, zm. 11 grudnia 1066 w Château-Gontier), książę Bretanii, syn księcia Alana III i Berty, córki Odona II, hrabiego Blois.
Życiorys.
Po śmierci swojego ojca w 1040 r. został księciem Bretanii. Miał wtedy 10 lat. Przez pierwsze 20 lat jego rządów regencję sprawował wuj Conana, Odon de Penthievre. Przez cały okres swoich rządów Conan musiał stawić czoła buntom możnych i najazdom księcia Normandii Wilhelma II.
W 1066 r. Wilhelm zdecydował się wyruszyć do Anglii i walczyć o tamtejszą koronę. Przed wyruszeniem na wyprawę rozesłał listy do sąsiednich władców prosząc o nieatakowanie Normandii podczas jego nieobecności, gdyż wyprawa Wilhelma odbywa się pod patronatem papieża. Po otrzymaniu listu od Wilhelma Conan odpowiedział, że skorzysta z szansy jaką daje wyjazd księcia i zaatakuje Normandię. Niedługo później zmarł, prawdopodobnie otruty zatrutymi rękawicami jeździeckimi. O morderstwo posądzano Wilhelma.
Conan nigdy się nie ożenił i nie pozostawił potomstwa. Po jego śmierci Bretanię odziedziczył jego szwagier, Hoel, hrabia Cornouaille.

</doc>
<doc id="1045983" url="https://pl.wikipedia.org/wiki?curid=1045983" title="BK14">
BK14

BK14 – sowiecki pocisk kumulacyjny. Wystrzeliwany z gładkolufowych armat czołgowych D-81 kalibru 125 mm. Wchodzi w skład jednostki ognia czołgów T-72 i T-80.

</doc>
<doc id="1045985" url="https://pl.wikipedia.org/wiki?curid=1045985" title="Schrattenthal">
Schrattenthal

Schrattenthal – miasto w Austrii, w kraju związkowym Dolna Austria, w powiecie Hollabrunn. Według Austriackiego Urzędu Statystycznego liczyło 853 mieszkańców (1 stycznia 2014).

</doc>
<doc id="1045986" url="https://pl.wikipedia.org/wiki?curid=1045986" title="Maria Eugenia od Jezusa Milleret">
Maria Eugenia od Jezusa Milleret

Maria Eugenia od Jezusa Milleret, właśc. fr. "Anne Eugénie Milleret" (ur. 26 sierpnia 1817 w Metzu, zm. 10 marca 1898 w Paryżu) – francuska siostra zakonna, założycielka zgromadzenia apostolskiego Wniebowzięcia Najświętszej Maryi Panny (asumpcjonistek), święta Kościoła katolickiego.
Życiorys.
Anna Eugenia Milleret urodziła się 26 sierpnia 1817 r. w Metzu. Pochodziła z zamożnej rodziny. Ojciec był bankierem, liberałem i wolterianinem. Anna Eugenia, pomimo że została ochrzczona nie otrzymała religijnego wychowania, na co wpływ miały poglądy jej ojca. W 1830 r. pan Milleret zbankrutował, tracąc cały majątek. Była to jedna z przyczyn podjęcia decyzji o separacji rodziców Anny Eugenii. Dziewczyna zamieszkała wówczas z matką w Paryżu, która kilka lat później zmarła na cholerę, osieracając nastoletnią córkę.
W wieku 19 lat uczestniczyła w rekolekcjach w paryskiej katedrze Notre-Dame, głoszonych przez o. Lacordaile. Po latach to wydarzenie tak wspominała:
Kolejną osobą, która miała wpływ na jej życie duchowe był ks. Teodor Cambalot, którego poznała w 1837 r. Przekazał jej wiedzę dotyczącą życia zakonnego, a także zachęcił ją do głębszego poznania zakonów najpierw benedyktynek-sakramentek, a następnie wizytek. W 1839 r. wspólnie podjęli decyzję o założeniu zgromadzenia sióstr od Wniebowzięcia NMP, którego członkinie nazywa się asumpcjonistkami od fr. "lassomptio" oznaczającego wniebowzięcie. Zakon został zatwierdzony przez Stolicę Apostolską w 1888 r..
Maria Eugenia od Jezusa Milleret zmarła 10 marca 1898 r. w Paryżu.
Beatyfikowana w 1975 przez papieża Pawła VI, kanonizowana 3 czerwca 2007 przez Benedykta XVI.

</doc>
<doc id="1045987" url="https://pl.wikipedia.org/wiki?curid=1045987" title="Tonino Benacquista">
Tonino Benacquista

Tonino Benacquista (fr.: tɔni'nɔ benaki'sta, (ur. 1 września 1961 w Choisy-le-Roi) – francuski pisarz i scenarzysta.
Pochodzi z włoskiej rodziny osiadłej we Francji. Debiutował w II połowie lat 80. Opublikował kilka powieści o tematyce sensacyjnej. Niektóre z nich zostały przeniesione na ekran, jest także autorem scenariuszy filmowych ("Na moich ustach" z Vincentem Casselem). W Polsce ukazała się jedna jego powieść, "Malavita" ("Malavita", 2004) opowiadająca o amerykańskim gangsterze, mającym status świadka koronnego i ukrywającym się wraz z rodziną w spokojnym francuskim miasteczku.

</doc>
<doc id="1045988" url="https://pl.wikipedia.org/wiki?curid=1045988" title="Armijna grupa artylerii">
Armijna grupa artylerii

Armijna grupa artylerii
W brytyjskich wojskach lądowych, w czasie II wojny światowej armijna grupa królewskiej artylerii (AGRA - Army Groups Royal Artillery) była odpowiednikiem brygady artylerii na czele, której stał oficer w stopniu brygadiera. Występowała na szczeblu armii. Liczba grup artylerii odpowiadała liczbie korpusów wchodzących w skład armii. Grupa składała się z jednego pułku artylerii lekkiej (pułku artylerii polowej - Field Artillery Regiment), czterech pułków artylerii ciężkiej (pułków artylerii średniej - Medium Artillery Regiment) i jednego pułku artylerii najcięższej (pułku artylerii ciężkiej - Heavy Artillery Regiment). Liczba pułków artylerii ciężkiej odpowiadała liczbie dywizji wchodzących w skład korpusu plus jeden. W wyniku doświadczeń wojennych pułk artylerii lekkiej został zastąpiony pułkiem artylerii ciężkiej. Ramowy skład armijnej grupy artylerii wyglądał następująco:
Ogółem na uzbrojeniu grupy znajdowało się 96 armat, haubicoarmat i haubic.
Wiosną 1943, w Iraku, w oparciu o etaty brytyjskiej AGRA, w składzie Armii Polskiej na Wschodzie zorganizowano Grupę Artylerii Armii (2 Grupę Artylerii).

</doc>
<doc id="1045989" url="https://pl.wikipedia.org/wiki?curid=1045989" title="Artyleria dużego kalibru">
Artyleria dużego kalibru

Artyleria dużego kalibru - dawniej, artyleria strzelająca pociskami o kalibrze od 140 do 280 mm - w artylerii naziemnej, ponad 100 mm - w artylerii przeciwlotniczej i od 200 do ponad 400 mm w artylerii nadbrzeżnej i okrętowej.

</doc>
<doc id="1045990" url="https://pl.wikipedia.org/wiki?curid=1045990" title="Międzynarodowy Festiwal Muzyki Religijnej im. Ks. Stanisława Ormińskiego">
Międzynarodowy Festiwal Muzyki Religijnej im. Ks. Stanisława Ormińskiego

Międzynarodowy Festiwal Muzyki Religijnej im. Ks. Stanisława Ormińskiego odbywa się corocznie od 1989 roku w Rumi na Pomorzu Gdańskim.
Festiwal jest przedsięwzięciem grupy chórzystów ks. Stanisława Ormińskiego. W ramach festiwalu odbywają się dwa konkursy: organowy i zespołów chóralnych. Tradycją stało się również to, że w przerwie między występami chórów z poszczególnych kategorii uczestnicy i organizatorzy udają się na miejscowy cmentarz, by złożyć wiązankę kwiatów na grobie patrona Festiwalu, ks. prof. Stanisława Ormińskiego.To wielkie wydarzenie muzyczne jest przedsięwzięciem grupy entuzjastów, wychowanków patrona Festiwalu, salezjanina, muzyka, który ostatnie lata swego życia spędził w Rumi, gdzie pełnił różne funkcje duszpasterskie, a szczególną uwagę poświęcał pracy z miejscowym chórem parafialnym. Znany jest w Polsce przede wszystkim jako autor Apelu Jasnogórskiego, rozpowszechnionego od obchodów na Jasnej Górze 1000-lecia państwa polskiego oraz wielu opracowań utworów chóralnych i instrumentalnych. To właśnie chórzyści ks. Ormińskiego, zafascynowani postacią swego mistrza, podjęli inicjatywę zorganizowania festiwalu, który z roku na rok urastał do rangi coraz bardziej znaczącej imprezy artystycznej. Dziś Festiwal w Rumi jest niewątpliwie jedną z najpoważniejszych imprez tego typu w Polsce, zatacza coraz szersze kręgi zainteresowania. Specyfiką Festiwalu są dwa konkursy: organowy i zespołów chóralnych i jako taki wydaje się być jedynym w Polsce.
Laureaci.
Chóry - pierwsze miejsce
2007 - Chór mieszany "Metrum" z Gniezna (dyrygent - Jarosław Krenz)

</doc>
<doc id="1045991" url="https://pl.wikipedia.org/wiki?curid=1045991" title="Artyleria dyspozycyjna">
Artyleria dyspozycyjna



</doc>
<doc id="1045992" url="https://pl.wikipedia.org/wiki?curid=1045992" title="Cedro Mazur">
Cedro Mazur

Cedro Mazur – najbardziej wysunięta na wschód część Kielc. Niedaleko znajduje się duży cmentarz komunalny, kielecka nekropolia, która określana jest często mianem sąsiedniej miejscowości graniczącej z miastem - Cedzyna. W dzielnicy wyrabia się płyty nagrobkowe z marmuru i innych kamieni. Dojazd autobusami linii 10, 14, 41, 43, 47, 106, C, F i Z, a także specjalnymi liniami uruchamianymi w okresie Uroczystości Wszystkich Świętych.

</doc>
<doc id="1045993" url="https://pl.wikipedia.org/wiki?curid=1045993" title="Sex FM">
Sex FM

Sex FM – polski sitcom w reżyserii Jakuba Miszczaka emitowany od 2 września 2007 w TV4. Akcja serialu rozgrywa się w stacji radiowej. Opowiada o relacjach damsko-męskich wśród członków ekipy stacji.
Opis fabuły.
Akcja serialu rozgrywa się w stacji radiowej. Fabuła programu opiera się głównie na relacjach damsko-męskich, do których dochodzi wśród członków ekipy stacji. Rozgłośnia podzielona jest na dwie części. Częścią produkcyjną zajmują się wyłącznie mężczyźni, natomiast za pracę spikerską odpowiedzialne są kobiety. Podział między naturalnym środowiskiem jednej i drugiej strony jest bardzo wyraźnie zaznaczony.
Obsada.
Reżyseria: Jakub Miszczak
Zdjęcia: Tomasz Lewandowski
Muzyka: Adam Bartnikiewicz

</doc>
<doc id="1045996" url="https://pl.wikipedia.org/wiki?curid=1045996" title="Głos Szczeciński">
Głos Szczeciński

Głos Szczeciński – gazeta regionalna z siedzibą w Szczecinie, ukazująca się w województwie zachodniopomorskim. Jest jedną z trzech mutacji „Głosu Dziennika Pomorza”. Do stycznia 2007 ukazywała się jako całkiem osobna gazeta.
Historia.
Pierwotnie gazeta nazywała się „Szczeciński Głos Ludu” i była lokalną mutacją warszawskiego "Głosu Ludu". Pismo drukowano w Warszawie, a pierwszy numer ukazał się 19 czerwca 1947 roku. Obecny tytuł istnieje od 22 sierpnia 1947 (numer 65). Zmiany w gazecie nastąpiły po październiku 1956 (odwilż postalinowska). Pojawiło się więcej informacji lokalnych, a "Głos" zaczął zajmować się gospodarką, poradami i opisem codzienności. Do 1990 roku "Głos" był organem PZPR (do 1949 Polskiej Partii Robotniczej).
Szata graficzna.
Szata graficzna „Głosu Szczecińskiego” była zmieniana 12 razy. Obecnie jest ona wykonana na wzór loga „Głosu – Dziennika Pomorza” i jest w kolorze niebieskim. W latach 1991–1998 logo pisma miało jednakowy szablon, a rekonstruowane było 2 razy. W latach 1950–1990 logo gazety było ozdobione orderami (m.in. "Nie Rzucim Ziemi Skąd Nasz Ród" z datą 26 IV 1945), a nad tytułem widniał napis: "Proletariusze wszystkich krajów łączcie się!".
Redakcje, oddziały i korespondenci regionalni.
Siedziba redakcji:
Oddziały:
Korespondenci regionalni w miastach: Choszcznie, Dębnie, Goleniowie, Gryficach, Gryfinie, Kamieniu Pomorskim, Myśliborzu i Pyrzycach

</doc>
<doc id="1045999" url="https://pl.wikipedia.org/wiki?curid=1045999" title="Artyleria naziemna">
Artyleria naziemna

Artyleria naziemna - pododdziały, oddziały i związki artylerii wojsk lądowych (sił lądowych).
W jej skład wchodzi artyleria:

</doc>
<doc id="1046002" url="https://pl.wikipedia.org/wiki?curid=1046002" title="Artyleria organiczna">
Artyleria organiczna



</doc>
<doc id="1046003" url="https://pl.wikipedia.org/wiki?curid=1046003" title="Artyleria gwintowana">
Artyleria gwintowana



</doc>
<doc id="1046004" url="https://pl.wikipedia.org/wiki?curid=1046004" title="Artyleria lufowa">
Artyleria lufowa



</doc>
<doc id="1046005" url="https://pl.wikipedia.org/wiki?curid=1046005" title="Artyleria małego kalibru">
Artyleria małego kalibru

Artyleria małego kalibru - artyleria strzelająca pociskami kalibru mniejszego niż 85 mm (w naziemnej artylerii lufowej i rakietowej), od 20 do 60 mm (w artylerii przeciwlotniczej) i od 20 do 85 mm (w artylerii nadbrzeżnej i okrętowej).

</doc>
<doc id="1046007" url="https://pl.wikipedia.org/wiki?curid=1046007" title="Artyleria morska">
Artyleria morska



</doc>
<doc id="1046008" url="https://pl.wikipedia.org/wiki?curid=1046008" title="Hoël II Bretoński">
Hoël II Bretoński

Hoël II (ur. 1027 lub 1028, zm. 13 kwietnia 1084), książę Bretanii i hrabia Cornuaille, syn Alana, hrabiego Cornuaille, i Judyty, córki Judicaëla, hrabiego Nantes.
W 1058 r. został hrabią Cornuaille jako Hoël V. Po śmierci matki w 1063 r. został hrabią Nantes. W 1066 r., po śmierci swojego szwagra Conana II, został księciem Bretanii. Jego żona zmarła w 1072 r. i od tamtej pory jego prawa do władania Bretanią zaczęły być kwestionowane. W latach 1075-1077 Hoël musiał stawić czoło rebelii swoich lenników, wspieranej przez króla Anglii Wilhelma Zdobywcę.
Jego żoną była od 1066 r. Jadwiga (1027 – 1072), córka księcia Bretanii Alana III i Berty, córki Odona II, hrabiego Blois. Hoël i Jadwiga mieli razem trzech synów i dwie córki:

</doc>
<doc id="1046009" url="https://pl.wikipedia.org/wiki?curid=1046009" title="Parafia Najświętszego Serca Pana Jezusa w Bażanówce">
Parafia Najświętszego Serca Pana Jezusa w Bażanówce

Parafia Najświętszego Serca Pana Jezusa w Bażanówce – parafia Kościoła Polskokatolickiego w RP położona na terenie diecezji krakowsko-częstochowskiej, w dekanacie podkarpackim. Kościół parafialny w Bażanówce jest najstarszą budowlą sakralną wybudowaną przez wiernych Polskiego Narodowego Kościoła Katolickiego w Polsce.
Historia.
Powstanie parafii Polskiego Narodowego Kościoła Katolickiego (ob. Kościół Polskokatolicki) w Bażanówce datuje się na rok 1921. W tym czasie nieopodal zawiązywała się również parafia tegoż kościoła w Jaćmierzu. 
Przyczynę zawiązania nowej wspólnoty, należy poszukiwać w konflikcie jaki wybuchł w lokalnej parafii rzymskokatolickiej, pomiędzy ks. wikarym Michałem Grzysiem, a proboszczem i dziekanem ks. Romanem Olkiszewskim. Ks. Michał Grzyś w 1919 został członkiem Komisji Ziemskiej w Sanoku, która miała wskazać źle zagospodarowane majątki i rozparcelować je pomiędzy chłopów. Komisja wskazała nieprawidłowości w posiadaniu majątku przez właściciela ziemskiego, będącego partnerem w wielu interesach ks. Olkiszewskiego, toteż wikary naraził się swojemu przełożonemu. Po nagłej śmierci proboszcza Olkiszewskiego, mieszkańcy prosili o nadanie probostwa ks. Grzysiowi. Biskup Kościoła rzymskokatolickiego nie zgodził się na taką obsadę stanowiska, toteż wikariusz został suspendowany, a ponieważ nie chciał opuścić parafii, został aresztowany i wywieziony przez policję, której towarzyszył na wszelki wypadek uzbrojony oddział wojska.
Wierni postanowili przejść pod jurysdykcję Polskiego Narodowego Kościoła Katolickiego i mimo że wikary ks. Grzyś po pewnym czasie przeprosił biskupa przemyskiego i wrócił do Kościoła rzymskokatolickiego, wierni pozostali pod nowym zwierzchnictwem. Początkowo Msze św. odprawiane były w sali Kółka Rolniczego w Bażanówce, w których brali udział również wierni z Jaćmierza. Pierwszym kapłanem narodowym, który przybył do Bażanówki był ks. Antoni Ptaszek. W 1925 probostwo objął ks. Apolinary Filarski. Wraz z Komitetem Organizacyjnym natychmiast przystąpił do budowy kościoła w Bażanówce. 13 listopada 1926 Bażanówkę odwiedził sam ks. bp Franciszek Hodur. Pobłogosławił związek małżeński Władysława Koniecznego ze Stanisławą Malik oraz udzielił sakramentu bierzmowania 150 kandydatom.
Kościół parafialny.
Kościół parafialny Najświętszego Serca Pana Jezusa jest obiektem drewnianym, o małym prezbiterium, zamkniętym trójbocznie z boczną zakrystią. Dach kościoła jest jednokalenicowy, z wieżyczką na sygnaturkę. Dzwonnica metalowa, otwarta z dwoma dzwonami z 1921 i 1993.

</doc>
<doc id="1046010" url="https://pl.wikipedia.org/wiki?curid=1046010" title="Artyleria odwodu naczelnego dowództwa">
Artyleria odwodu naczelnego dowództwa

Artyleria odwodu naczelnego dowództwa - oddziały i związki różnych rodzajów artylerii będące w dyspozycji naczelnego dowództwa, niewchodzące w skład ogólnowojskowych związków taktycznych i operacyjnych. Składa się z artyleryjskich oddziałów i związków przeznaczonych do wzmocnienia ogólnowojskowych związków operacyjnych.
W Wojsku Polskim II RP artyleria dzieliła się na:
W czasie pokoju w skład artylerii ONW wchodziły następujące oddziały i pododdziały:

</doc>
<doc id="1046013" url="https://pl.wikipedia.org/wiki?curid=1046013" title="Ceremoniał wojskowy">
Ceremoniał wojskowy

Ceremoniał wojskowy – zbiór zasad dotyczących przeprowadzenia uroczystości, obchodów i innych imprez organizowanych w wojsku lub z udziałem wojska oraz określających sposoby indywidualnego i zbiorowego zachowania się żołnierzy uczestniczących w tych uroczystościach (obchodach, imprezach).
W Polsce.
Zasady i formy organizowania uroczystości z udziałem wojskowej asysty honorowej w Polsce oraz udziałem w nich żołnierzy Sił Zbrojnych Rzeczypospolitej Polskiej jest określony w Ceremoniale Wojskowym Sił Zbrojnych Rzeczypospolitej Polskiej (stanowiący załącznik do decyzja Nr 392/MON Ministra Obrony Narodowej z dnia 30 września 2014 r. w sprawie wprowadzenia do użytku służbowego „Ceremoniału Wojskowego Sił Zbrojnych Rzeczypospolitej Polskiej”, Dz.Urz. MON z 2014 r. poz. 317).

</doc>
<doc id="1046018" url="https://pl.wikipedia.org/wiki?curid=1046018" title="Naczelne dowództwo">
Naczelne dowództwo

Naczelne dowództwo - strategiczny organ kierowania walką zbrojną i siłami zbrojnymi kraju w czasie wojny.
Zobacz też

</doc>
<doc id="1046023" url="https://pl.wikipedia.org/wiki?curid=1046023" title="Kathleen Beller">
Kathleen Beller

Kathleen „Kathy” Beller (ur. 19 lutego 1956 w Westchester) – amerykańska aktorka telewizyjna i filmowa.
Życiorys.
Wczesne lata.
Urodziła się w Westchester jako córka nauczyciela matematyki szkoły średniej i psychiatrycznej pracownicy socjalnej. W wieku trzynastu lat uczyła się sztuki dramatycznej w Bristol. 
Kariera.
Po raz pierwszy na małym ekranie wystąpiła jako Liza Kendall w operze mydlanej CBS "Search for Tomorrow" ("W poszukiwaniu jutra", 1971-74), po czym przeprowadziła się do Los Angeles i zadebiutowała w kinowym sequelu znanego dramatu gangsterskiego Francisa Forda Coppoli "Ojciec chrzestny II" ("The Godfather: Part II", 1974) u boku Roberta De Niro i Jamesa Caana. Wkrótce potem pojawiła się w serialach ABC – "Baretta" (1975), "Supergwiazda Bert D’Angelo (Bert D’Angelo/Superstar", 1976), "Sześcio-milionowo-dolarowy człowiek" ("The Six Million Dollar Man", 1977), "Najbardziej poszukiwany" ("Most Wanted", 1977) oraz serialach CBS – "Hawaii Five-O" (1975), "Centrum medyczne" ("Medical Center", 1976), "Barnaby Jones" (1977). Znalazła się też w obsadzie telewizyjnego dramatu sportowego CBS "Kwestia odwagi" ("Something for Joey", 1977) o relacjach uznanego futbolisty (Marc Singer) ze swoim młodszym bratem chorym na białaczkę.
Niebawem zagrała w hollywoodzkim pastiszu muzycznym "Ale kino" ("Movie Movie", 1978) z Barrym Bostwickiem i Harrym Hamlinem i wcieliła się w tytułową postać w dramacie na podstawie bestsellera Harolda Robbinsa "Betsy" ("The Betsy", 1978) u boku Laurence’a Oliviera, Roberta Duvalla, Katharine Ross, Tommy’ego Lee Jonesa i Lesley-Anne Down. Kreacja walczącej z nowotworem złośliwym młodej pacjentki z nieco cynicznym i zuchwałym podejściem w dramacie "Obietnice w mroku" ("Promises in the Dark", 1979) przyniosła jej uznanie krytyków i nominację do nagrody Złotego Globu. 
Była ekranową partnerką Paula Newmana w dramacie sensacyjno-przygodowym "Fort Apache, Bronx" ("Fort Apache the Bronx", 1981). Wystąpiła w roli księżniczki Alany w filmie przygodowym fantasy "Miecz i czarnoksiężnik" ("The Sword and the Sorcerer", 1982) z Simonem MacCorkindale. Trafiła do miniserialu CBS "W imię honoru" ("The Blue and the Gray", 1982) z Gregory Peckiem jako Abrahamem Lincolnem, Lloydem Bridgesem i Davidem Doyle. W dramacie CBS "Walc w obłokach" ("Cloud Waltzing", 1987) zagrała główną rolę niezależnej dziennikarki Meredith Tolliver. Trafiła potem do obsady serialu Paramount "Zwierzyniec Bronksu" ("The Bronx Zoo", 1987-88). Jednak sławę międzynarodową zawdzięcza przede wszystkim kreacji nieszczęśliwej Kirby Alicii Anders Colby w operze mydlanej ABC "Dynastia" ("Dynasty", 1982-84) i sequelu Aaron Spelling Productions "" ("Dynasty: The Reunion", 1991). 
Była na okładce albumu Thomasa Dolby’ego "Aliens Ate My Buick" (1988). Projektowała okładkę płyty Dolby’ego "A Map of the Floating City" (2011).
Życie prywatne.
W latach 1980-1986 była mężatką z Michaelem Hoitem. 2 lipca 1998 poślubiła muzyka Thomasa Dolby’ego. Mają dwie córki – Lilian (ur. 1991) i Talię Claire (ur. 4 lutego 1993) oraz syna Grahama (ur. 1995).

</doc>
<doc id="1046024" url="https://pl.wikipedia.org/wiki?curid=1046024" title="LBOB-100">
LBOB-100

LBOB-100 – polska bomba odłamkowo-burząca wagomiaru 100 kg. Opracowana w ramach programu o kryptonimie "Mokrzycko". Produkowana w zakładach ZCh Nitro-Chem oraz ZM Kraśnik (obecnie Bumar Amunicja SA). Przenoszona przez samoloty Su-22M4 Polskich Sił Powietrznych.
Bomba LBOB-100 jest bombą hamowaną. Może być wyposażona w zapalnik teleskopowy ZT-3 Roś.

</doc>
<doc id="1046025" url="https://pl.wikipedia.org/wiki?curid=1046025" title="SPACEWAY-3">
SPACEWAY-3

SPACEWAY-3 − geostacjonarny satelita telekomunikacyjny; część konstelacji Hughes Network Systems do satelitarnej transmisji protokołów internetowych. Znajduje się nad południkiem 95°W. Zasięgiem działania obejmuje kontynentalne Stany Zjednoczone, Alaskę i Hawaje. Trzeci satelita w serii. Planowany czas działania statku to co najmniej 12 lat. 
Pierwotnie SPACEWAY-3 miał zostać wystrzelony rakietą Zenit-3SL przez Sea Launch, jednak wkrótce po awarii tej rakiety właściciel satelity zmienił rakietę nośną na Ariane 5.
Statek zbudowany został w oparciu o platformę BSS 702 - 2000. Satelita włączony jest w Internet za pomocą routera o przepustowości 10 Gbps. Ogniwa słoneczne, na końcu misji, będą wytwarzały do 12,8 kW energii elektrycznej.

</doc>
<doc id="1046026" url="https://pl.wikipedia.org/wiki?curid=1046026" title="Izba skarbowa">
Izba skarbowa

Izba skarbowa – jednostka administracji skarbowej, niezespolonej pełniąca funkcje pomocnicze dyrektora izby skarbowej, funkcjonująca do 1 marca 2017 r. W jej miejsce utworzono izbę administracji skarbowej.
Zadania.
Dyrektor izby skarbowej był organem podatkowym:
Dyrektor izby skarbowej był powoływany przez ministra właściwego do spraw finansów publicznych.
Do zakresu działania dyrektorów izb skarbowych należały:
Izby skarbowe w Polsce.
W każdym województwie istniała jedna izba skarbowa nadzorująca wszystkie urzędy skarbowe zlokalizowane na terenie tego województwa:
Biura Krajowej Informacji Podatkowej w Polsce:
Rodzaje stanowisk pracy w izbach skarbowych.
Stanowiska pracy w izbach skarbowych w uszeregowaniu od najwyższego do najniższych:
Rodzaj zajmowanego stanowiska zależał od wykształcenia i doświadczenia zawodowego pracownika. Pracownicy prawidłowo realizujący swoje zadania mogli być awansowani na wyższe stanowisko. Osoby zajmujące stanowiska od referenta do specjalisty mogły mieć wykształcenie średnie, od pozostałych osób wymagano wykształcenia wyższego. Od dyrektora oraz radcy prawnego wymagano kwalifikacji określonych przepisami odrębnymi.
Pracownicy zatrudnieni w izbach skarbowych zasadniczo wchodzili w skład korpusu służby cywilnej. Pozostali pracownicy wykonywali prace techniczne: kierowcy, konserwatorzy budynków itp.
Mienie oraz zamówienia publiczne.
Izby skarbowe 1 kwietnia 2015 uległy konsolidacji gospodarczej z nadzorowanymi przez nie urzędami skarbowymi. W wyniku konsolidacji Urzędy skarbowe utraciły status jednostek budżetowych i nie były już uprawnione do wydatkowania środków budżetowych, zawierania umów, posiadania mienia. Z kolei izby skarbowe od 1 kwietnia 2015 z mocy ustawy przejęły całą gospodarkę finansową urzędów skarbowych, należące do nich mienie oraz stały się stronami umów zawartych przez te urzędy.
W szczególności izba skarbowa w danym województwie gospodarowała nieruchomościami i mieniem wykorzystywanym na potrzeby izby, jak i podległych jej urzędów skarbowych. Zazwyczaj było to kilkadziesiąt nieruchomości i budynków zlokalizowanych na terenie całego województwa, przykładowo Izba Skarbowa w Warszawie zarządzała mieniem 51 urzędów skarbowych.
Izby skarbowe jako jednostki sektora finansów publicznych były zobligowane do stosowania przepisów ustawy prawo zamówień publicznych do zakupu dostaw, usług i robót budowlanych, których wartość przekracza kwotę 30 000 euro. Izby Skarbowe realizowały zakupy na potrzeby własne oraz podległych im urzędów skarbowych często przekraczające tę kwotę. Najczęstszym trybem stosowanym w postępowaniach przetargowych był przetarg nieograniczony. Po złożeniu ofert przez wykonawców ich sprawdzenia dokonywała komisja przetargowa powołana przez dyrektora danej izby skarbowej. Następnie po wyborze najkorzystniejszej oferty umowa na zakup usługi, po akceptacji przez radcę prawnego i głównego księgowego, była podpisywana przez dyrektora izby skarbowej i zwycięskiego wykonawcę.

</doc>
<doc id="1046030" url="https://pl.wikipedia.org/wiki?curid=1046030" title="Problem podzbioru o zadanej sumie">
Problem podzbioru o zadanej sumie



</doc>
<doc id="1046031" url="https://pl.wikipedia.org/wiki?curid=1046031" title="Mokrzycko">
Mokrzycko



</doc>
<doc id="1046032" url="https://pl.wikipedia.org/wiki?curid=1046032" title="Buffel">
Buffel

Buffel – południowoafrykański transporter opancerzony, zapewniający skuteczną ochronę przed wybuchem min przeciwpancernych. Pojazd był wykorzystywany przez Armię Południowoafrykańską podczas konfliktu w Angoli.
Buffel był także używany w bezpośrednich walkach, gdzie dobrze spełniał swe zadanie. W RPA został zastąpiony transporterem Mamba, ale w dalszym ciągu pozostaje w użyciu, szczególnie w Sri Lance. Stał się podstawą do zbudowania pojazdu Bulldog. W pojeździe znajdował się 100-litrowy zbiornik na wodę.

</doc>
<doc id="1046037" url="https://pl.wikipedia.org/wiki?curid=1046037" title="Abora III">
Abora III

Abora III – statek wykonany z trzciny i lin na wzór staroegipskich łodzi. Zbudowany w celu przepłynięcia przez północny Atlantyk od Nowego Jorku, w Stanach Zjednoczonych, do Pontevedra, w Hiszpanii. Kierujący przedsięwzięciem Dominique Görlitz, biolog z Uniwersytetu w Bonn i bliski przyjaciel Thora Heyerdahla, postanowił wykazać, że już w starożytności, a nawet przed końcem ostatniego zlodowacenia (ok. 14 tys. lat temu) możliwe było żeglowanie pomiędzy Afryką i Ameryką. Kapitanem statku został Winfield Burmeister.
Kadłub statku został skonstruowany przez Indian z boliwijskiego ludu Ajmara z wykorzystaniem naturalnych materiałów oraz prostych narzędzi dostępnych lub wytwarzanych przez ludzi w epoce kamiennej. Kadłub miał 12 m długości i 4 m szerokości. Ważył 10 ton. Miał 11-metrowy maszt oraz żagiel o powierzchni 60 m². Załoga liczyła 11 osób.
Abora III wypłynęła z Nowego Jorku 11 lipca 2007. Po 56 dniach rejsu i pokonaniu ponad 2000 mil morskich rejs został przerwany z powodu uszkodzenia łodzi. Do osiągnięcia Azorów zabrakło 550 Mm.

</doc>
<doc id="1046038" url="https://pl.wikipedia.org/wiki?curid=1046038" title="Shagrat">
Shagrat



</doc>
<doc id="1046039" url="https://pl.wikipedia.org/wiki?curid=1046039" title="Problem podziału">
Problem podziału

Problem podziału – jeden z modelowych problemów NP-zupełnych przedstawiający się następująco: czy dla danego skończonego multizbioru liczb całkowitych istnieje jego podział na dwa jego podzbiory "U" i "T", że suma elementów zbioru "T" równa się sumie elementów zbioru "U"?

</doc>
<doc id="1046040" url="https://pl.wikipedia.org/wiki?curid=1046040" title="Ridna Chata">
Ridna Chata

Ridna Chata – ukraińskie towarzystwo kulturalno-oświatowe, działające na Chełmszczyźnie i Podlasiu przed II wojną światową, założone w Chełmie w 1920.
Towarzystwo działało w częściowej konspiracji (jego działalności zakazano w 1921), dopiero w 1922 uzyskało rejestrację i zgodę na działalność pod nazwą Rusińskie Towarzystwo Dobroczynne „Ridna Chata” (Pусинське добродійне товариство «Р. X.»). Zostało utworzone przez towarzystwo „Proswita” we Lwowie, które w ten sposób omijało zakaz prowadzenia jego działalności na terenach poza Galicją Wschodnią.
Centrala Towarzystwa znajdowała się w Chełmie, we własnym budynku mieszczącym półprofesjonalny teatr, księgarnię „Buh”, chór, czytelnię. Posiadało ono filie terenowe (w 1927 – 90, w 1930 – 125), prowadzące również chóry, czytelnie, biblioteki, teatry amatorskie, nauczanie języka ukraińskiego, oraz działalność spółdzielczą. Najwięcej filii „Ridnej Chaty” działało w powiecie włodawskim (33), hrubieszowskim (32), chełmskim i tomaszowskim (po 20), w innych po 2 do 6 filii.
Głównymi działaczami byli: Antin Wasyńczuk, Pawło Wasyńczuk, Jakiw Wojtiuk, Semen Lubarski, Stepan Makiwka, Iwan Pasternak (pierwszy przewodniczący Towarzystwa), O. Roczniak, K. Soszyńskyj.
Pod koniec lat 20. kierownictwo Towarzystwa przechwycili działacze Sel-Robu-Lewica ze Stepanem Makiwką na czele, co dało władzom pretekst do likwidacji „Ridnej Chaty” w 1930.
Towarzystwo przyczyniło się znacznie do poszerzenia i zwiększenia ukraińskiej świadomości narodowej. Po klęsce Polski w 1939 organizację odtworzono i liczba filii „Ridnej Chaty” znacznie wzrosła. W lecie 1940 zamiast Towarzystwa utworzono Ukraińskie Towarzystwa Oświatowe (Українські Освітні Товариства, UOT).

</doc>
<doc id="1046041" url="https://pl.wikipedia.org/wiki?curid=1046041" title="Alan IV Fergant">
Alan IV Fergant

Alan IV Fergant (ur. ok. 1060 w Châteaulin, zm. 13 października 1119 w Redon), książę Bretanii, hrabia Rennes i Nantes, najstarszy syn księcia Hoela II i Jadwigi, córki księcia Bretanii Alana III.
Wszystkie tytuły odziedziczył po śmierci swojego ojca w 1084 r. W 1086 r. Bretanię najechał król Anglii Wilhelm Zdobywca i zmusił Alana do ucieczki z księstwa. W tym samym roku zawarto jednak pokój na mocy którego Alan poślubił Konstancję (ok. 1066 – 1090), córkę Wilhelma i Matyldy, córki Baldwina V, hrabiego Flandrii. Małżeństwo to nie było szczęśliwe. Konstancja zmarła w 1090 r. Krążyły plotki, że otruto ją na rozkaz męża. Kronikarz Wilhelm z Malmesbury napisał, że otruto ją, gdyż była zbyt konserwatywna jak na gust bretońskiego dworu.
W 1093 r. Alan ożenił się ponownie. Jego drugą żoną została Ermengarda Andegaweńska (ok. 1067 – 1147), córka hrabiego Andegawenii Fulka IV i Hildegardy, córki Lancelina II, pana de Beaugency. Ermengarda uzyskała wielki wpływ na męża. Kiedy ten wyruszył w 1096 r. na wyprawę krzyżową. Sprawowała regencję aż do jego powrotu w 1101 r. Alan i Ermengarda mieli razem dwóch synów i córkę:
Miał również nieślubnego syna, Briena FitzCounta.
Alan był stronnikiem króla Anglii Henryka I w jego konflikcie z księciem Normandii Robertem II. W 1106 r. zbrojnie wsparł Henryka i brał udział w bitwie pod Tinchebray. W następnych latach Alan złożył hołd Henrykowi.
Alan był bardzo niepopularnym władcą. W 1112 r. został zmuszony do abdykacji na rzecz syna Conana. Usunął się do klasztoru w Redon, gdzie zmarł w 1119 r.

</doc>
<doc id="1046043" url="https://pl.wikipedia.org/wiki?curid=1046043" title="Szagrat">
Szagrat



</doc>
<doc id="1046045" url="https://pl.wikipedia.org/wiki?curid=1046045" title="Mrówczan etylu">
Mrówczan etylu

Mrówczan etylu, – organiczny związek chemiczny z grupy mrówczanów, ester kwasu mrówkowego i etanolu. Występuje naturalnie w wielu owocach.
Otrzymywanie.
Może być otrzymany w reakcji estryfikacji kwasu mrówkowego i etanolu:
bądź poprzez karbonylowanie etanolu tlenkiem węgla.
Właściwości.
Jest cieczą o lekko gryzącym, owocowym zapachu bądź podobnym do zapachu rumu. Rozpuszcza się w wodzie i acetonie, jest mieszalny z etanolem i eterem dietylowym. Jest substancją łatwopalną, jego temperatura zapłonu wynosi około 20 °C.
Zastosowanie.
Wykorzystywany jest przy otrzymywaniu witaminy B1, a także w syntezie innych związków, np. formamidu. Stosowany jest także jako rozpuszczalnik octanu celulozy i azotanu celulozy, do fumigacji pakowanej żywności oraz jako składnik owocowych aromatów (jabłkowych, ananasowych, bananowych bądź brzoskwiniowych) m.in. w napojach bezalkoholowych, lodach i gumie do żucia.

</doc>
<doc id="1046048" url="https://pl.wikipedia.org/wiki?curid=1046048" title="SAMIL 100">
SAMIL 100

SAMIL 100 jest ulepszoną ciężarówką Magirus Deutz 320D22AL z napędem na 6 kół i ładownością 10 ton. Klasyfikowana jako ciężka ciężarówka, ze stelażem wokół przestrzeni ładunkowej, po przeróbkach zdolnej pomieścić 50 pasażerów. Jest następcą SAMIL 20 i SAMIL 50.

</doc>
<doc id="1046049" url="https://pl.wikipedia.org/wiki?curid=1046049" title="Evaristo Macedo">
Evaristo Macedo



</doc>
<doc id="1046052" url="https://pl.wikipedia.org/wiki?curid=1046052" title="Parafia Najświętszego Serca Jezusowego w Bukownie">
Parafia Najświętszego Serca Jezusowego w Bukownie

Parafia Najświętszego Serca Jezusowego i św. Józefa Oblubieńca Najświętszej Maryi Panny w Bukownie – parafia Kościoła Polskokatolickiego w RP położona na terenie diecezji krakowsko-częstochowskiej, w dekanacie śląskim. Msze św. sprawowane są w niedziele o godz. 7:30, 9:30, 11:00, 12:00 oraz w kaplicy o godz. 15:00. W 2018 liczyła około 2000 wiernych, co czyniło ją jedną z największych pod względem liczby członków w całym Kościele Polskokatolickim.
Historia.
Parafia Najświętszego Serca Jezusowego w Bukownie została erygowania 17 marca 1984 przez ówczesnego zwierzchnika Kościoła Polskokatolickiego bp. Tadeusza Ryszarda Majewskiego. 18 grudnia 1984 proboszczem parafii został ks. inf. Antoni Norman. 20 października 1985 otworzono nowy budynek probostwa. 29 września 2002 dodatkowo otworzono przy ul. Nowej kaplicę NMP Królowej Polski. W 2004 dokonano w kościele wymiany okien i odświeżono elewacje.
24 października 2009 parafia przeżywała doniosłą uroczystość 25-lecia swojego erygowania. Na uroczystość przybyli m.in. bp prof. dr hab. Wiktor Wysoczański – zwierzchnik Kościoła Polskokatolickiego w RP, bp mgr Jerzy Szotmiller – administrator diecezji krakowsko-częstochowskiej tegoż Kościoła, a także Zbigniew Urbański – przewodniczący Rady Miasta.
Po śmierci bpa Jerzego Szotmillera (zm. 31 lipca 2011) Rada Synodalna Kościoła Polskokatolickiego w RP obdarzyła proboszcza parafii – ks. Antoniego Normana godnością infułata i zamianowała go na urząd administratora diecezji krakowsko-częstochowskiej. Uroczysta instalacja nowego ordynariusza odbyła się 17 września 2011 w Bukownie. 
Od września 2012 funkcjonuje nowa strona internetowa parafii.

</doc>
<doc id="1046053" url="https://pl.wikipedia.org/wiki?curid=1046053" title="Optymalne szeregowanie zadań dla wielu procesorów">
Optymalne szeregowanie zadań dla wielu procesorów

Optymalne szeregowanie zadań dla wielu procesorów jest jednym z trudnych (NP-zupełnych) optymalizacyjnych zagadnień w informatyce. Jest jednocześnie jednym z problemów zaskakująco prostych w sformułowaniu i bardzo praktycznych.
Zadanie szeregowania zadań polega na przypisywaniu kolejnych procesów obliczeniowych do zasobów, z których one korzystają. W tym przypadku sytuacja jest następująca: mamy "m" procesorów oraz "n" zadań obliczeniowych. Każde zadanie "i" potrzebuje do wykonania na procesorze "j" pewnego niezerowego czasu: "f(i,j)". Optymalnym szeregowaniem nazywamy funkcję "s" przypisującą każdemu procesowi jeden z procesorów w ten sposób, że czas zakończenia ostatniego z nich jest możliwie najkrótszy.

</doc>
<doc id="1046056" url="https://pl.wikipedia.org/wiki?curid=1046056" title="Beretta AR70">
Beretta AR70



</doc>
<doc id="1046057" url="https://pl.wikipedia.org/wiki?curid=1046057" title="Szalone liczby">
Szalone liczby



</doc>
<doc id="1046062" url="https://pl.wikipedia.org/wiki?curid=1046062" title="Beata Artemska">
Beata Artemska

Beata Artemska (ur. 30 maja 1918 w Nisku, zm. 18 stycznia 1985 w Warszawie) – z domu Kelles-Krauze, polska tancerka, śpiewaczka, aktorka teatralna i kabaretowa, także reżyserka, scenarzystka.
Studiowała w Wyższej Szkole Dziennikarstwa w Warszawie. W 1938 była współzałożycielką kabaretu dziennikarzy „Chór Piór”. W czasie wojny pracowała jako siostra w lubelskim szpitalu i występowała w warszawskich jawnych teatrach. Bezpośrednio po wojnie występowała w krakowskich teatrach. W 1945 występowała w krakowskim Teatrze Powszechnym im. Żołnierza Polskiego. W 1947 zdała eksternistyczny egzamin aktorski. W latach 1947–1949 była w zespole Teatru Komedii Muzycznej w Krakowie. W 1950 zdała eksternistyczny egzamin muzyczny.
Od 1952 r. związana była ze scenami warszawskimi, początkowo Teatrem Nowym, od 1954 z Operetką Warszawską (do 1964 i 1967–1977). W Operetce Dolnośląskiej w latach 1963 - 1964 była dyrektorem, a do 1966 r. kierownikiem artystycznym. W 1977 przeszła na emeryturę. Występowała jeszcze gościnnie, a także reżyserowała wiele spektakli. Była autorką wielu adaptacji scenicznych i scenariuszy programów telewizyjnych.
Zmarła w Warszawie, gdzie została pochowana Starych Powązkach w rodzinnym grobowcu Kelles-Krauze (kwatera 236, rząd 2, miejsce 24).
Spektakle teatralne.
Inne teatry.
"Jar" – Teatr Rozmaitości, Warszawa
Teatr Bohema, Warszawa
Teatr Gong – Teatr dla Wszystkich, Łódź
Teatr Muzyczny, Lublin
Teatr Satyryków Warszawa
Teatr Nowy (Teatr Komedii Muzycznej), Warszawa
Teatr Powszechny, Łódź
Operetka, Szczecin
Miejski Teatr Muzyczny-Opera i Operetka, Kraków
Teatr w Presowie
Teatr Muzyczny, Łódź
Teatr Muzyczny, Szczecin
Opera, Bydgoszcz

</doc>
<doc id="1046064" url="https://pl.wikipedia.org/wiki?curid=1046064" title="Mehmed I">
Mehmed I

Mehmed I (ur. 1374, zm. 1421) – sułtan osmański od 1413, który zjednoczył imperium osmańskie po długoletniej wojnie domowej.
Walka o tron sułtański.
Mehmed był jednym z licznych synów sułtana Bajazyda I Błyskawicy. Po klęsce i wzięciu w niewolę ojca w bitwie pod Ankarą w 1402 r., za aprobatą zwycięskiego Tamerlana sięgnął po władzę w części Anatolii z ośrodkiem w Amasya (na terenach, gdzie był już gubernatorem za panowania swego ojca), konkurując z innymi braćmi (Isą i Sulejmanem) o objęcie schedy po ojcu. W 1403 r. przyłączył się do niego kolejny z braci, Musa, zwolniony przez Timura z niewoli z ciałem zmarłego wówczas ojca. Mehmed powierzył Musie dowództwo nad swymi wojskami, a ten działając w imieniu brata zdołał pokonać Isę i odebrać mu dotychczasową stolicę imperium, Bursę, dzięki czemu pod kontrolą Mehmeda znalazła się cała osmańska Anatolia, a konkurentem pozostał najstarszy brat Sulejman kontrolujący Rumelię, sprzymierzony z cesarzem bizantyńskim Manuelem II Paleologiem. Sam Mehmed ogłosił się wówczas sułtanem.
W walce z Sulejmanem Mehmed początkowo ponosił porażki – starszy brat zdołał opanować większą część Anatolii z Bursą, Izmirem i Ankarą (1405). Tymczasem jednak, korzystając ze wsparcia hospodara wołoskiego Mirczy Starego działający w imieniu Mehmeda Musa rozpoczął w 1409 r. akcję w Rumelii, zmuszając Sulejmana do powrotu z Anatolii. Sulejman został pokonany i zabity (1410 lub 1411), ale jednocześnie Musa wypowiedział posłuszeństwo Mehmedowi i sam ogłosił się sułtanem, przejmując pod swoją kontrolę dawne władztwo Sulejmana.
Mehmed zaatakował Musę, jednak bez skutku. Musiał skoncentrować się na sprawach anatolijskich, gdzie wystąpili przeciwko niemu mianowani przez niego emirowie Izmiru oraz Ankary. Po ich pokonaniu Mehmed sprzymierzył się z cesarzem Manuelem (dawnym sojusznikiem Sulejmana) oraz księciem serbskim Stefanem Lazareviciem – wspólnie wkroczyli do Rumelii (1412) i pokonali Musę (1413), a Mehmed został sułtanem zjednoczonego imperium (zwrócił też cesarzowi Saloniki).
Panowanie.
Krótko po zakończeniu wojny z braćmi Mehmed musiał zmierzyć się z kolejnymi wewnętrznymi niepokojami. W 1414 i 1415 r. pokonał ostatnich przeciwników w Anatolii. Do najpoważniejszego zagrożenia tronu Mehmeda doszło w 1416 r. Wówczas wybuchło powstanie szejka Bedreddina (kadiaskera Musy, skazanego na wygnanie po zwycięstwie Mehmeda), nawołującego do zjednoczenia trzech wielkich religii (islamu, chrześcijaństwa i judaizmu) oraz reform społecznych (to hasło miało dużą popularność w kraju zniszczonym ciągłymi wojnami). Przeciwko Mehmedowi wystąpił też domniemany kolejny jego brat Mustafa (który zaginął podczas bitwy pod Ankarą), wsparty przez Manuela Paleologa, Mirczę Starego oraz Wenecję.
Mehmed odparł atak sojuszników Mustafy (mimo zniszczenia floty osmańskiej przez Wenecjan), a samego Mustafę zmusił do ucieczki do Konstantynopola. Doszedł wówczas do porozumienia z cesarzem Manuelem, zgadzając się nie atakować Bizancjum w zamian za powstrzymanie Mustafy od prób przejęcia tronu osmańskiego. Stłumił też szeroko rozlewające się powstanie Bedreddina, który został powieszony (choć ruch ten tlił się jeszcze gdzieniegdzie dość długo). W 1419 r. zaatakował Dobrudżę, a także w kilku kampaniach podporządkował sobie Wołoszczyznę (do imperium osmańskiego przyłączone zostało wówczas Giurgiu). Odzyskiwał utracone podczas wojny domowej pozycje osmańskie na terenie Albanii. Starał się zabezpieczyć od strony Węgier i innych państw bałkańskich, przeprowadzając szereg rajdów w tym kierunku i podporządkowując sobie m.in. Bośnię. Umacniał też swoją pozycję w Anatolii.
Jednocześnie Mehmed działał na polu organizacji wewnętrznej państwa, de facto tworząc ją (po dekonstrukcji w okresie najazdu Timura i wojny domowej) na nowych zasadach.
Mehmed zmarł w 1421 r., jego następcą został jego syn, Murad II, który objął tron mimo oporu wspomnianego stryja Mustafy oraz młodszego brata o tym samym imieniu.

</doc>
<doc id="1046071" url="https://pl.wikipedia.org/wiki?curid=1046071" title="Karabin SIG SG 530">
Karabin SIG SG 530

SIG SG 530 – szwajcarski karabin automatyczny skonstruowany w latach 60. XX wieku. Nieprodukowany seryjnie.
W 1963 roku zespoły konstruktorskie firm Beretta i SG rozpoczęły wspólne prace nad karabinem zasilanym nabojem pośrednim kalibru 5,56 mm. Po wspólnym etapie badań już istniejących wzorów karabinów zasilanych amunicją pośrednia dalsze prace prowadzono osobno. We Włoszech ich efektem był karabin Beretta AR70, w Szwajcarii SG 530.
SG 530 działał na zasadzie odprowadzania gazów prochowych przez boczny otwór w lufie. Zamek ryglowany rolkami. Sprężyna powrotna znajdowała się za zamkiem. Rękojeść przeładowania znajdowała się z przodu broni, po lewej stronie rury gazowej. Mechanizm spustowy kurkowy. Zasilanie z magazynków 30-nabojowych. Przyrządy celownicze mechaniczne składały się z muszki i celownika bębnowego z nastawami 100-400 m. Lufa karabinu zakończona była tłumikiem płomienia, z karabinu można było miotać granaty nasadkowe.
SG 530 był produkowany przy użyciu technologii tłoczenia. Łoże, chwyt pistoletowy i kolbę wykonano z tworzywa sztucznego. Istniała także wersja z kolbą składana na prawą stronę komory zamkowej, wygiętą z metalowej rurki
Wykonano serię próbna karabinów SG 530, ale częste zacięcia sprawiły, że postanowiono zaprzestać rozwoju tej konstrukcji.

</doc>
<doc id="1046073" url="https://pl.wikipedia.org/wiki?curid=1046073" title="Bordyzm">
Bordyzm

Bordyzm – relacja równoważności w zbiorze zwartych rozmaitości różniczkowych. Na zbiorze klas abstrakcji tej relacji można zdefiniować działania w taki sposób, aby miał on strukturę pierścienia. Badanie relacji bordyzmu jest jednym z głównych nurtów w topologii algebraicznej.
Dwie "n"-wymiarowe rozmaitości zwarte formula_1 nazywamy bordycznymi, jeśli istnieje ("n" + 1)-wymiarowa rozmaitość różniczkowa z brzegiem formula_2 której brzeg jest dyfeomorficzny z sumą rozłączną formula_3 Fakt ten oznaczamy to przez formula_4 Bordyzm jest relacją równoważności między rozmaitościami formula_5 i formula_6. Zbiór klas abstrakcji tej relacji oznaczamy formula_7 Zbiór formula_8 jest grupą abelową względem dodawania zdefiniowanego następująco:
gdzie formula_10 jest sumą rozłączną rozmaitości formula_5 i formula_6.
W sumie prostej
możemy zdefiniować strukturę pierścienia. Dla dowolnych klas formula_14 definiujemy mnożenie jako iloczyn kartezjański przestrzeni topologicznych:
które można rozszerzyć na cały zbiór formula_16 Mnożenie to jest łączne i rozdzielne względem dodawania. Jednością jest klasa bordyzmów jednego punktu. Grupy formula_8 określają gradację pierścienia formula_18.

</doc>
<doc id="1046074" url="https://pl.wikipedia.org/wiki?curid=1046074" title="Pierścień bordyzmu">
Pierścień bordyzmu



</doc>
<doc id="1046078" url="https://pl.wikipedia.org/wiki?curid=1046078" title="Suma rozłączna">
Suma rozłączna

Suma rozłączna – zmodyfikowana operacja sumy, w której zachowana została informacja o tym, z którego zbioru pochodzi każdy element.
Definicja formalna.
Niech formula_1 będzie rodziną zbiorów indeksowaną elementami zbioru formula_2 Sumą rozłączną rodziny formula_3 nazywany jest zbiór
Suma rozłączna wraz z włożeniami
określonymi wzorami
jest koproduktem w kategorii wszystkich zbiorów.
Topologia.
Jeżeli formula_1 jest rodziną przestrzeni topologicznych, to w ich sumie rozłącznej można zadać topologię spełniającą następujące warunki:
Topologia ta nazywana jest "topologią sumy rozłącznej rodziny przestrzeni topologicznych".

</doc>
<doc id="1046084" url="https://pl.wikipedia.org/wiki?curid=1046084" title="Showbusiness!">
Showbusiness!

Showbusiness! – pochodzący z 1995 roku album brytyjskiej anarchopunkowej grupy Chumbawamba, zawierający koncert zespołu zarejestrowany w 1994 roku.

</doc>
<doc id="1046087" url="https://pl.wikipedia.org/wiki?curid=1046087" title="Jules Romains">
Jules Romains

Jules Romains, właśc. Louis-Henri Jean Farigoule (ur. 26 sierpnia 1885 w Saint-Julien-Chapteuil, zm. 14 sierpnia 1972 w Paryżu) – francuski pisarz, dramaturg, nowelista.
Życiorys.
W 1909 r. ukończył studia z dziedziny filozofii na École normale supérieure w Paryżu. W czasie studiów był związany z grupą literacką "Abbaye de Créteil", którą przewodzili Charles Vildrac i Georges Duhamel. Nakładem grupy został wydany tomik poetycki Jules’a "La vie unanime" (1908), .
W latach 1932–1947 wydał cykl epicki "Ludzie dobrej woli". W latach 1936–1941 był prezesem PEN Clubu. W czasie II wojny światowej przebywał w Stanach Zjednoczonych oraz w Meksyku, gdzie był współzałożycielem Francuskiego Instytutu Ameryki Łacińskiej. 
Od 1946 był członkiem Akademii Francuskiej (fotel 12). Zasiadał w jury konkursu głównego na 3. (1949) i 10. MFF w Cannes (1957). Był szesnastokrotnie nominowany do Nagrody Nobla w dziedzinie literatury.
Uhonorowany Orderem Narodowym Legii Honorowej w klasie Wielkiego Oficera ("Grand Officier"), Orderem Sztuki i Literatury oraz Orderem Palm Akademickich w klasie Komandora ("Commandeur").

</doc>
<doc id="1046091" url="https://pl.wikipedia.org/wiki?curid=1046091" title="Equinor">
Equinor

Equinor ASA (do 2018: "Statoil ASA",do 2009: "StatoilHydro ASA") – norweskie przedsiębiorstwo energetyczne, które prowadzi działalność w 38 krajach (2015) oraz do 2012 posiadało stacje paliw w 8 krajach na świecie (m.in. w Polsce – 356 stacji w roku 2013). Stacje paliw należące do koncernu zostały w roku 2010 wydzielone do oddzielnej spółki Statoil Fuel and Retail, która w roku 2012 została przejęta przez Alimentation Couche-Tard. Od roku 2015 stacje paliw przechodziły rebranding polegający na zmianie nazwy na Circle K.
Wiosną 2018 r. Statoil zmienił nazwę na Equinor. Przedsiębiorstwo skupia się na wydobyciu ropy i gazu oraz rozwija segment energetyki odnawialnej, inwestując głównie w morską energetykę wiatrową.
Działalność.
Statoil został założony 14 lipca 1972 roku. Jest to największe naftowe przedsiębiorstwo w Skandynawii i największe przedsiębiorstwo w Norwegii. Zatrudnia około 20 tys. osób. Firma jest notowana na NYSE oraz na Giełdzie Papierów Wartościowych w Oslo. 67% udziałów w przedsiębiorstwie należy do państwa (Norwegii). Siedziba główna znajduje się w norweskim mieście Stavanger.
Od 2004 roku koncern stał się sponsorem tytularnym pucharu świata w piłce ręcznej mężczyzn, nazywanym także Statoil World Cup.
W 2007 Statoil połączył się z paliwową częścią "Norsk Hydro" zmieniając nazwę na "StatoilHydro".
W 2011 Statoil znalazł się na pierwszym miejscu na liście przedsiębiorstw najbardziej zrównoważonych środowiskowo i socjalnie, prowadzonej przez organizację Global.org.
18 kwietnia 2012 zostało ogłoszone, że "Alimentation Couche-Tard" zakupi "Statoil Fuel &amp; Retail" za 2,8 mld dolarów i stanie się spółką "Couche-Tard".
We wrześniu 2015 prasa poinformowała, że stacje paliw dotychczas funkcjonujące pod marką Statoil będą znane jako sieć Circle K. Wiosną 2016 roku stacje rozpoczęły rebranding w krajach Skandynawii, państwach bałtyckich, Rosji i Polsce.
15 marca 2018 Statoil ogłosił, że na walnym zgromadzeniu w maju zmieni nazwę na "Equinor". Nowa nazwa ma być elementem strategii odchodzenia od paliw kopalnych.
Equinor w Polsce.
W 1993 roku Statoil uruchomił pierwszą w Polsce stację paliw w Zakroczymiu. W roku 2012 ogólne przychody przedsiębiorstwa "Statoil Fuel &amp; Retail Polska Sp. z o.o." przekroczyły 5504 mln złotych, przychody ze sprzedaży były o 4 mln złotych mniejsze.
Statoil sprzedał stacje paliw do Alimentation Couche-Tard Inc.
1 kwietnia 2016 roku spółka "Statoil Fuel &amp; Retail Polska Sp. z o.o." zmieniła nazwę na "Circle K Polska Sp. z o.o." Był to początek procesu rebrandingu firmy w Polsce. Zmiana nazw stacji paliw rozpoczęła się wiosną 2017 roku i zakończyła się 14 maja 2018 roku. W roku 2022 Circle K prowadziła ponad 380 stacji paliw w całym kraju. 
W marcu 2018 roku, Equinor (pod starą jeszcze nazwą Statoil) ponownie wszedł na polski rynek kupując 50% udziałów w dwóch spółkach zależnych Polenergii SA, Polenergii Bałtyk III Sp. z o.o. i Polenergii Bałtyk II Sp. z o.o. W grudniu 2018 roku Equinor powiększył swoje portfolio w Polsce zawierając umowę z Polenergią na zakup 50% w trzecim projekcie Bałtyk I.

</doc>
<doc id="1046095" url="https://pl.wikipedia.org/wiki?curid=1046095" title="Monastyr Cozia">
Monastyr Cozia

Monastyr Cozia – prawosławny monastyr z końca XIV w., położony w Rumunii przy ważnym szlaku komunikacyjnym w przełomie rzeki Aluty w Karpatach, na Wołoszczyźnie. Jest jednym z najświetniejszych dzieł wołoskiej sztuki średniowiecznej. 
Ufundowany został przez hospodara Mirczę Starego (tutaj później pochowanego) – zbudowano go w latach 1386–1388. Kolejne etapy rozbudowy dokonywane były za panowania hospodarów Neagoe Basaraba (1517 – rozbudowa zabudowań klasztornych), Şerbana Cantacuzino oraz Konstantyna Brâncoveanu (1707 – dobudowa przedsionka cerkwi, rozbudowa monastyru). Wielokrotnie był oblegany i niszczony, m.in. w 1821, gdy schronili się tutaj walczący przeciwko Turkom uczestnicy greckiego ruchu narodowowyzwoleńczego Filiki Eteria, oraz podczas walk austriacko-rumuńskich w czasie I wojny światowej.
Centrum kompleksu stanowi cerkiew zbudowana na planie trójkonchowym – prostokąta z apsydami we wschodniej części (od północy, południa i wschodu, półokrągłymi od wewnątrz, wielokątnymi od zewnątrz). Wnętrze cerkwi ozdobione jest malowidłami, niektóre z nich pochodzą jeszcze z XIV w. (wyróżnia się m.in. obraz wotywny przedstawiający fundatora). Nad kopułą wieńczącą nawę wznosi się wieża. Ściany cerkwi wykonane są z naprzemiennie układanych poziomych pasów kamienia i cegły, dodatkowo elewację dzielą dwa gzymsy. Od zachodu znajduje się osiemnastowieczny przedsionek arkadowy, z dekoracją malarską.
Obok cerkwi w zabudowaniach monastyru znajdują się dwie kaplice (oratorium hospodara Mihnei II z drugiej połowy XVI w. oraz kaplica Konstantyna Brâncoveanu z początku XVIII w. W pobliżu znajduje się cerkiew szpitalna (tzw. "bolniţa") z 1543, wyróżniająca się dobrze zachowanymi freskami we wnętrzach, przedstawiającymi m.in. Mirczę i jego synów.

</doc>
<doc id="1046096" url="https://pl.wikipedia.org/wiki?curid=1046096" title="Chudy">
Chudy



</doc>
<doc id="1046097" url="https://pl.wikipedia.org/wiki?curid=1046097" title="Hallee Hirsh">
Hallee Hirsh

Hallee Hirsh, dokładnie Hallee Leah Hirsh (ur. 16 grudnia 1987 w Omaha, Nebraska) – amerykańska aktorka.
Znana z serialu "Zagubieni z lotu 29" ("Flight 29 Down") jako Daley. Wystąpiła w komediodramacie Dona Roosa "Szczęśliwe zakończenia" ("Happy Endings"). Grała jedną z głównych ról w filmie "Odlotowy prezent gwiazdkowy" ("The Ultimate Christmas Present").

</doc>
<doc id="1046102" url="https://pl.wikipedia.org/wiki?curid=1046102" title="Jeżozwierz afrykański">
Jeżozwierz afrykański

Jeżozwierz afrykański ("Hystrix cristata") – gatunek ssaka z rodziny jeżozwierzowatych (Hystricidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Hystrix cristata". Holotyp pochodził z obszaru niedaleko Rzymu, we Włoszech.
"Hystrix cristata" należy do podrodzaju "Hystrix". Dwa gatunki, "H. cristata" i "H. galeata", zostały opisane z Afryki na północ od równika, ale z powodu znacznego pokrywania się wszystkich cech charakterystycznych, są one uważane za jeden gatunek. Kilka podgatunków zostało opisanych we Włoszech i w północnej Afryce, ale nie zostały one wyróżnione w ostatnim przeglądzie taksonomicznym. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Jeżozwierz afrykański występuje w południowej Europie (kontynentalne Włochy i Sycylia), północnej Afryce (wzdłuż wybrzeża i części gór Atlas w Maroku, Algierii, Tunezji, części wybrzeży Libii i Egiptu oraz izolowane populacje w półpustynnych częściach Mauretanii, Mali i Nigru), wschodniej Afryce (południowy Sudan, Sudan Południowy, Erytrea, południowe Dżibuti, Etiopia i Somalia) oraz w wąskim paśmie od Senegalu do Tanzanii (w tym wyspa Zanzibar w archipelagu Zanzibar). Introdukowany w XIX wieku na wyspę Elba (obecnie jest tam prawdopodobnie wymarły) oraz z kontynentalnych Włoch w 2005 roku na Sardynię.
Morfologia.
Długość ciała (bez ogona) 455–930 mm, długość ogona 60–170 mm, długość ucha jednego osobnika 39 mm, długość tylnej jednego osobnika 86 mm; masa ciała 8–27 kg. Jest największym gryzoniem żyjącym współcześnie w Afryce. Futro pasiaste w kolorze brunatnym i żółtawym. Na grzbiecie i ogonie występują kolce do 40 cm długości. 
Ekologia.
Prowadzi nocny tryb życia. Żyje samotniczo lub w parach, zmieszkując suche i skaliste tereny. Jest roślinożerny. Żywi się korą, korzeniami, bulwami, kłączami, cebulkami, opadłymi owocami i roślinami uprawnymi.

</doc>
<doc id="1046109" url="https://pl.wikipedia.org/wiki?curid=1046109" title="Torpeda UGST">
Torpeda UGST

UGST (ros. "УГСТ") – rosyjska torpeda opracowana w NII Mortiepłotiechnika. Przeznaczona do zwalczania okrętów nawodnych i podwodnych. Głowica samonaprowadzająca torpedy pozwala samodzielnie naprowadzić się na cel odległy o 2500 m, przy strzelaniu na większe odległości torpeda jest początkowo kierowana przewodowo.

</doc>
<doc id="1046111" url="https://pl.wikipedia.org/wiki?curid=1046111" title="Torpeda TEST-71ME-NK">
Torpeda TEST-71ME-NK

TEST-71ME-NK (ros. "ТЕСТ-71МЕ-НК") - rosyjska torpeda elektryczna. Przeznaczona do zwalczania okrętów nawodnych i podwodnych. Głowica samonaprawadzająca torpedy pozwala samodzielnie naprowadzić się na cel odległy o 1500 m, przy strzelaniu na większe odległości torpeda jest początkowo kierowana przewodowo. Nosicielami jej mogą być okręty zarówno podwodne jak i nawodne.

</doc>
<doc id="1046112" url="https://pl.wikipedia.org/wiki?curid=1046112" title="Komisja Ochrony Praw Pasażerów">
Komisja Ochrony Praw Pasażerów

Komisja Ochrony Praw Pasażerów (KOPP) jest wyodrębnioną komórką organizacyjną Urzędu Lotnictwa Cywilnego powołaną do rozpatrywania skarg pasażerów.
KOPP kontroluje przestrzeganie przez przewoźników lotniczych przepisów unijnych rozporządzeń nr:
Postępowanie przed Prezesem Urzędu Lotnictwa Cywilnego.
Postępowanie w sprawie naruszenia praw pasażerów prowadzone jest jako postępowanie administracyjne na podstawie przepisów kodeksu postępowania administracyjnego.
Postępowanie jest wszczynane na podstawie skargi pasażera lub jego pełnomocnika.
Do skargi na przewoźnika pasażer załącza:

</doc>
<doc id="1046118" url="https://pl.wikipedia.org/wiki?curid=1046118" title="LBOB-250 Sz">
LBOB-250 Sz

LBOB-250 Sz – polska hamowana bomba odłamkowo-burząca wagomiaru 250 kg.

</doc>
<doc id="1046120" url="https://pl.wikipedia.org/wiki?curid=1046120" title="Robert Grzegorz Gundlach">
Robert Grzegorz Gundlach

Robert Grzegorz Gundlach (ur. 17 października 1871 w Łomży, zm. 21 września 1934 w Płocku) – pastor ewangelicko-augsburski.
Życiorys.
Był synem Ferdynanda Gundlacha, nauczyciela i kantora w parafii EA w Łomży. Ukończył Państwowe Gimnazjum w Łomży (1892). Po odbyciu studiów teologicznych w Dorpacie, był wikariuszem w Warszawie (1897-1898), administratorem parafii w Przasnyszu i filii w Mławie (1898-1900), proboszczem w Rypinie (1900-1916) i w Płocku (1916-1934), administratorem filiału w Dobrzyniu (1934).
Brał czynny udział w życiu społecznym i kulturalnym: był współzałożycielem i dyrektorem gimnazjum polskiego oraz przewodniczącym Powiatowej Rady Szkolnej w Rypinie, nauczycielem gimnazjalnym w Płocku, działaczem Płockiego Towarzystwa Wioślarskiego. Pochowany na cmentarzu ewangelickim w Płocku.

</doc>
<doc id="1046133" url="https://pl.wikipedia.org/wiki?curid=1046133" title="GKO">
GKO

GKO - granat kumulacyjno-odłamkowy produkowany z Zakładach Metalowych DEZAMET SA. Granaty tego typu pełnią role subamunicji umieszczonej w głowicy kasetowej F-M-21 K1 rakietowego pocisku niekierowanego Feniks-Z, pocisku moździerzowego Rad-2 i pocisku artyleryjskiego Hesyt-1. GKO ma kaliber 38 mm, długość 118 mm i masę 0,55 kg. Pocisk jest w stanie przebić pancerz o grubości do 120 mm.

</doc>
<doc id="1046134" url="https://pl.wikipedia.org/wiki?curid=1046134" title="Xankendi">
Xankendi



</doc>
<doc id="1046135" url="https://pl.wikipedia.org/wiki?curid=1046135" title="Jean-Charles Serra">
Jean-Charles Serra

Jean-Charles Serra, wł. Giancarlo Serra (ur. 1760, zm. 1813) – francuski polityk, rezydent francuski w Księstwie Warszawskim w latach 1807–1810.
Mianowany 31 października 1807. Do Warszawy przybył 16 lutego 1808. Pełnił swoją funkcję do 1810.

</doc>
<doc id="1046136" url="https://pl.wikipedia.org/wiki?curid=1046136" title="Dominique Dufour de Pradt">
Dominique Dufour de Pradt

Dominique-Georges-Frédéric Dufour de Pradt (ur. 23 kwietnia 1759 w Allanche, zm. 18 marca 1837 w Paryżu) – francuski duchowny i dyplomata, rezydent w Księstwie Warszawskim w roku 1812, w latach 1809 - 1815 arcybiskup Mechelen. Święcenia kapłańskie przyjął w czerwcu 1783. Sakrę biskupią otrzymał 2 lutego 1805.

</doc>
<doc id="1046138" url="https://pl.wikipedia.org/wiki?curid=1046138" title="Rad-2">
Rad-2

Rad-2 - polski moździerzowy pocisk kasetowy kalibru 98 mm. Przenosi podpociski GKO o działaniu kumulacyjno-odłamkowym. Uzbrajany zapalnikiem MZR-96. Produkowany przez Zakłady Metalowe DEZAMET SA od 2003 roku.

</doc>
<doc id="1046139" url="https://pl.wikipedia.org/wiki?curid=1046139" title="Louis-Etienne Vincent de Marniola">
Louis-Etienne Vincent de Marniola

Louis-Etienne Vincent de Marniola (ur. 6 listopada 1781 w Lyonie, zm. 3 października 1809 w Paryżu) – pierwszy rezydent francuski w Księstwie Warszawskim, który przebywał tu w latach 1807–1809. Wykazywał zainteresowanie losem chłopów polskich.

</doc>
<doc id="1046141" url="https://pl.wikipedia.org/wiki?curid=1046141" title="Hesyt-1">
Hesyt-1

Hesyt-1 - polski kasetowy pocisk artyleryjski kalibru 122 mm. Przenosi podpociski GKO o działaniu kumulacyjno-odłamkowym. Uzbrajany zapalnikiem MZR-96. Produkowany przez Zakłady Metalowe DEZAMET SA.

</doc>
<doc id="1046146" url="https://pl.wikipedia.org/wiki?curid=1046146" title="Pluton-1">
Pluton-1

Pluton-1 - moździerzowy pocisk odłamkowy kalibru 60 mm. Opracowany wspólnie przez WITU i Zakłady Metalowe DEZAMET SA. Produkowany seryjnie od 1999 roku. Uzbrajany zapalnikiem ZGM.
Jest amunicją moździerzy LM-60 i LMP-2017. Stanowi unikalny polski pocisk, niekompatybilny z NATO-wskim kalibrem 61 mm.

</doc>
<doc id="1046147" url="https://pl.wikipedia.org/wiki?curid=1046147" title="Krzyż sejmowy">
Krzyż sejmowy

Krzyż sejmowy – krucyfiks znajdujący się w Sali Posiedzeń Sejmu Rzeczypospolitej Polskiej.
Opis.
Krzyż podczas mszy świętej w intencji ojczyzny 19 października 1997 leżał na grobie księdza Jerzego Popiełuszki na Żoliborzu. Po mszy jego matka przekazała krzyż parlamentarzystom.
W nocy z 19 na 20 października 1997 posłowie Akcji Wyborczej Solidarność i Unii Wolności podpisali umowę koalicyjną. Nocą, po zakończeniu posiedzenia klubu AWS, Tomasz Wójcik z pomocą posła Piotra Krutula samowolnie powiesili krzyż na ścianie Sali Posiedzeń Sejmu. Poseł Krutul wieszając krucyfiks użył jako drabiny fotela marszałkowskiego. Spadając z niego, zniszczył framugę drzwi sejmowych, starając się jej przytrzymać podczas upadku. Całe zdarzenie zostało zarejestrowane przez kamery na Sali Posiedzeń.
Krzyż, który zawisł w sali obrad Sejmu, ma formę krzyża łacińskiego. Został wykonany z drewna hebanowego, pochodzącego z ołtarza Kaplicy Cudownego Obrazu na Jasnej Górze. Na krzyżu umieszczona jest XIX-wieczna figurka Jezusa Chrystusa z drewna lipowego.
Rzecznik prasowy klubu parlamentarnego Sojuszu Lewicy Demokratycznej złożył formalny protest przeciwko „ostentacyjnym działaniom posłów Akcji Wyborczej Solidarność obliczonych na wywołanie politycznej awantury” dokonanym bez zgody Marszałka Seniora oraz bez pytania o zgodę posłów z innych ugrupowań politycznych, jednak stwierdził, że „byłoby rzeczą najgorszą dla perspektyw Polski, gdyby rozpętano wojnę o symbole, zastępując nią spór o przyszłość kraju i Polaków“.
Przeciwnicy zawieszenia krzyża argumentują, że krzyż został powieszony „metodą faktów dokonanych” bez uzyskania odpowiedniego pozwolenia oraz że powieszenie symbolu tylko jednej religii na sali sejmowej jest sprzeczne z artykułem 25 obowiązującej od 17 października 1997 Konstytucji RP z 2 kwietnia 1997:
Według ankiety wykonanej przez Centrum Badania Opinii Społecznej pod koniec października 1997 52% respondentów uważało, że na sali posiedzeń Sejmu RP powinien wisieć krzyż, 29% było przeciw, 16% było to obojętne, 3% zaś nie miało zdania.
Jak podała w październiku 2011 Gazeta Wyborcza, zgodnie z zamówionym przez nią badaniem TNS OBOP, 70% badanych stwierdziło, że krzyż nadal powinien wisieć w Sejmie, natomiast 20% było przeciwnego zdania (błąd statystyczny badania: 4,5 pkt. proc.).
W 2011 w związku ze złożonym przez posłów Klubu Parlamentarnego Ruch Palikota wnioskiem do Marszałka Sejmu o wydanie zarządzenia nakazującego usunięcie krzyża, Kancelaria Sejmu zamówiła cztery ekspertyzy prawne w tej sprawie. Zostały one opublikowane w Zeszytach Prawniczych Biura Analiz Sejmowych.
Na terenie kompleksu budynków Sejmu znajdują się także inne krzyże m.in. ufundowany przez parlamentarzystów krzyż ołtarzowy dla sejmowej kaplicy. 
Krzyż znajduje się również w Sali Posiedzeń Senatu.

</doc>
<doc id="1046150" url="https://pl.wikipedia.org/wiki?curid=1046150" title="Arkadiusz Świętosławski">
Arkadiusz Świętosławski

Arkadiusz Świętosławski (ur. 14 stycznia 1979 w Łodzi) – polski piłkarz występujący na pozycji napastnika w klubie Sokół Aleksandrów Łódzki. 
Kariera klubowa.
Występował w Widzewie Łódź, Pelikanie Łowicz, Turze Turek oraz Sokole Aleksandrów Łódzki. Grając w łódzkim klubie zadebiutował w młodzieżowej reprezentacji Polski, zapisał na swoim koncie również 17 występów w Ekstraklasie. W sezonie 1996/1997 sięgnął z Widzewem Łódź po mistrzostwo Polski. 

</doc>
<doc id="1046151" url="https://pl.wikipedia.org/wiki?curid=1046151" title="Huiyuan">
Huiyuan

Huiyuan (ur. 344, zm. 18 sierpnia 416) (慧遠; kor. Hyewŏn; jap. Eon (えおん); wiet. Huệ Viễn) – wczesny buddysta chiński, propagator kultu buddy Amitābhy.
Życiorys.
Urodził się w Shanxi. Jego rodowym nazwiskiem było Jia. Otrzymał wykształcenie konfucjańskie jednak później zainteresował się taoizmem.
Uczeń.
W wieku 13 lat wykazał się już wysoką inteligencją. Wraz ze swoim wujem udał się w podróż związaną ze zdobywaniem wykształcenia i opanował klasykę konfucjańską i teksty taoistyczne.
Gdy miał około 20 lat zainteresował się z kolei buddyzmem. W wieku 21 lat usłyszał o wielkim nauczycielu buddyzmu Dao’anie i udał się na jego wykład. Kiedy usłyszał wyjaśnienia mistrza na temat filozofii Mahāprajñāpāramitā Sūtra zrozumiał powierzchowność nauk Konfucjusza i Laozi. Wiele lat później, już jako starszy człowiek, opisał ten okres w swoim życiu; gdy najpierw uważał klasykę konfucjańską za kwiat chińskiej myśli, a potem po zgłębieniu taoizmu zrozumiał, że wszystkie religie są czczym gadaniem i jak studia buddyjskie pokazały mu drogę do najgłębszych tajemnic.
Po spotkaniu z Dao’anem przyjął mnisią ordynację i poświęcił swoje życie studiowaniu pism buddyjskich. Po dłuższym okresie studiów zaczął nauczanie sutr Pradżni i kiedy słuchacze byli niezdolni do zrozumienia pewnych fragmentów, potrafił wykorzystać dla wyjaśnień znane Chińczykom pojęcia taoistyczne.
Gdy Dao’an w roku 365 przeniósł się do klasztoru Tanxi (檀溪寺) w Xiangyang w prowincji Hubei, Huiyan udał się tam razem z nim i pozostał ze swym nauczycielem do 378 r., gdy armie Fubeia zaatakowały miasto. Dao’an rozproszył wówczas swoich uczniów i był to ostatni raz kiedy Huiyuan widział swojego mistrza.
Początkowo zamierzał udać się daleko na południe do gór Luofou w prowincji Guangdong jednak po drodze zatrzymał się w rejonie Jingzhou na górze Lu w prow. Jiangxi i zachwycony pięknem okolicy postanowił w tym miejscu zostać. Okazało się, że przebywał tu już inny z uczniów Dao’ana – Huiyong, który postarał się u władz o zgodę na pobyt Huiyunana wraz z jego uczniami. Po wyrażeniu zgody zaczęto budować klasztor Donglin (東林寺 Wschodni Las). Budowę ukończono około 386 r. Huiyuan nie opuścił tego miejsca ani raz w ciągu następnych trzydziestu lat.
Nauczyciel.
Mimo tego sława o jego ośrodku buddyjskim rozeszła się wszędzie i do klasztoru przybywali mnisi, ludzie świeccy, intelektualiści, artyści itd. Cieszył się takim poważaniem, że bez problemu potrafił usunąć z klasztoru niepożądanych ludzi. Był w stanie także zwolnić mnichów z oddawania należnej czci władcy.
W 393 r. Huiyuan wysłał swego ucznia Zhi Falinga na zachód, w celu zgromadzenia tekstów buddyjskich. Po jakimś czasie Faling powrócił do Chin z ponad 200 tekstami, które zostały potzem przetłumaczone na j. chiński przez Kumaradżiwę i innych tłumaczy. W 398 r. rozpoczął długoletnią korespondencję z Huanxuanem, którą kontynuował aż do śmierci Huanxuana w 404 r. W 399 r. Huanxuan odwiedził Donglin si i był pod wielkim wrażeniem jego dyscypliny i duchowości
Jednym z najważniejszych mnichów z Kaszmiru przebywających wówczas w Chinach, był Sanghadewa, pierwszy, który tłumaczył literaturę sarwastiwady na język chiński. Po pobycie w Chang’anie a następnie w Luoyangu przybył na górę Lu, skąd przy pomocy Huiyuana i jego uczniów propagował nauki tej szkoły, która zaczęła się cieszyć w tym okresie dużym powodzeniem.
W 402 r. Huiyuan zgromadził grupę 123 buddystów przed posągiem buddy Amitābhy. Cała grupa (mnisi i ludzie świeccy) złożyła ślubowanie odrodzenia się w Zachodnim Raju (Sukhavati). Założyli także Stowarzyszenie Białego Lotosu (Bailianshe 白蓮社), choć fakt ten jest kwestionowany (Gdyby takie stowarzyszenie powstało, najpewniej szerzyłoby kult Amitabny, a żadne działania misyjne nie nastąpiły. Była to więc zapewne grupa mnichów-pustelników, dla których zainteresowanie Czystą Krainą było tylko ucieczką od świata). Prawdopodobnie Stowarzyszenie Białego Lotosu stanowiło pierwszą z tego typu religijnych organizacji łączących ludzi świeckich i duchownych, związanych z jakimś kultem lub szczególną praktyką. Lista członków Stowarzyszenia zawiera liczne nieścisłości. Wymienieni są np. mnisi Buddhayaśas i Buddhabhadra. Jednak Buddhayaśas przybył do Chin, do Chang’anu, dopiero w 408 r. i nigdy nie udał się na południe Chin. Buddhabhadra udał się wprawdzie na południe, ale dopiero w 410 lub 411 roku. Wymieniony Huichi opuścił górę Lu w 399 r. i przebywał w Syczuanie. Lu Xiujing odwiedził wprawdzie Lushan, ale dopiero po śmierci Huiyuana. Lu Xiujing zmarł w wieku 72 lat w roku 477, a więc urodził się w 405. Wymieniono także Que Gongzi, który od prawie 130 lat zapewne już nie żył. Z tych przyczyn należy uważać, iż żadne towarzystwo nie powstało. Również z tego powodu uważa się tradycyjnie Huiyuana za założyciela i pierwszego patriarchę Szkoły Czystej Krainy.
Od 404 r. nastąpił pokojowy okres pomiędzy północnym państwem Późniejszym Qin i Wschodnim Jin. Można się było udawać z południa do Chang’anu i z Chang’anu podróżować na południe.
Kontakty z Kumaradżiwą.
Jednym z najważniejszych mnichów tego okresu w Chang’anie był Kumaradżiwa. Kiedy Huiyuan usłyszał jaką wspaniałą reputacją się cieszył, zainicjował z nim korespondencję. W jednym z listów Kumaradżiwa nazwał Huiyuana bodhisattwą-obrońcą Dharmy na wschodzie.
Gdy w jednym z listów Kumaradżiwa zwierzył się, iż pragnie powrócić na zachód, Huiyuan nie tylko zaczął go przekonywać do pozostania, ale w listach zaczął prosić także o objaśnianie najtrudniejszych pojęć związanych z dharmadhatu i naukami madhjamiki. Ponieważ był inteligentnym i wykształconym człowiekiem, był to prawdopodobnie wybieg Huiyuana, aby zająć Kumaradżiwę odpowiedziami na jego pytania i wątpliwości i zmusić do pozostania w Chinach. Zachowało się 18 listów wraz z odpowiedziami Kumaradżiwy. Zostały one opublikowane w "Dacheng dayizhang" (Rozdział o wielkim znaczeniu mahajany).
W 406 r. Huiyuan posłał dwóch swoich uczniów Daoshenga i Huiguana do Chang’anu. Daosheng wrócił na górę Lu w 408 r. przywożąc ze sobą kopię eseju Sengzhao "Pradźnia nie ma wiedzy", który tak spodobał się Huiyuanowi, że został kolportowany w całej społeczności klasztoru.
Po swoim nauczycielu Dao’anie, Huiyuan odziedziczył zainteresowanie dhjaną (skt dhyāna) i propagował medytację na południu. W 408 r. do Chang’anu przybył Buddhabadra i po jakimś czasie został z miasta wypędzony. W 410 lub 411 r. Huiyuan przyjął go w swoim klasztorze i namówił go do dokonania tłumaczenia "Dharmatrāta-dhyāna" (T 618), do którego sam napisał wstęp. Dzięki tłumaczeniom dokonanym przez Buddhabhadrę, prace mistrza dhjany Buddhaseny, stały się dostępne w Chinach
Jednak głównym zainteresowaniem Huiyuana były sutry Pradżni. Była to era neotaoizmu i Huiyuan często posługiwał się terminami taoistycznymi, co widać w jego pismach. Chociaż zamierzał z buddyzmu uczynić całkowicie niezależną tradycję, ciągle nie mógł się oderwać od neotaoistycznych wyrażeń. Wierzył iż buddyjskie i niebuddyjskie nauki mogą być tak połączone w jeden system, że może to pomóc w głoszeniu Dharmy Buddy.
W swoim dziele "Sanbao lun" (Traktat o trzech nagrodach), wyjaśnia problem karmy, które to pojęcie było dla Chińczyków najczęściej niezrozumiałe i kontrowersyjne.
Zmarł na górze Lu w wieku 83 lat, przeżywszy zarówno Kumaradżiwę jak i Sengzhao
Uczniowie.
Miał około 100 uczniów. Między innymi byli to Sengji (僧濟), Tanheng (曇恆), Daobing (道昺), Fajing (法淨), Faling (法領), Daozu (道祖), Sengche (僧徹), Tanshun (曇順), Daowang (道汪), Fa’an (法安), Huiguan (慧觀), Huiyao (慧要), Huichi (慧持).
Miał także świeckich uczniów; byli nimi Liu Yimin (劉遺民), Zong Bing (宗炳), Zhou Xuzhi (周續之), Lei Cizong (雷次宗), Bi Yingzhi (畢穎之), Zhang Jishuo (張季碩).

</doc>
<doc id="1046153" url="https://pl.wikipedia.org/wiki?curid=1046153" title="Potępienie">
Potępienie

Potępienie – według religii chrześcijańskich okres pośmiertny, antagonistyczny do zbawienia. Potępienie jest uważane za wieczną karę dla tych, którzy złamią przykazania nadane przez Boga i zejdą na drogę zła. Lecz gdy w chwili śmierci osoba umierająca będzie żałować za swoje grzechy, zostanie zbawiona, ale żal musi być szczery.
Większość religii chrześcijańskich poprzez potępienie rozumie zesłanie duszy ludzkiej do piekła, gdzie ma przebywać na wieki cierpiąc ogromne męki.

</doc>
<doc id="1046154" url="https://pl.wikipedia.org/wiki?curid=1046154" title="Kokino Nero">
Kokino Nero

Kokino Nero (gr. Κόκκινο Νερό – "czerwona woda") – miejscowość w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa, w gminie Aja. W 2011 roku liczyła 95 mieszkańców. Jej nazwa pochodzi od znajdującego się tutaj źródła, którego woda ma dużą zawartość żelaza.
Położenie.
Miejscowość o charakterze turystycznym położona ok. 40 km na północny wschód od Larisy oraz ok. 140 km na południe od Salonik. Miasteczko leży u podnóża góry Osa oraz w odległości 20 km od delty rzeki Pinios.
Atrakcje turystyczne.
W odległości około 2 km znajduje się malowniczy wodospad Kalipso. W miasteczku znajduje się także most bizantyjski. W Kokino Nero posiada także malownicze wybrzeża klifowe.
Niedaleko (około 150 km) znajduje się także masyw Meteory, gdzie znajdują się prawosławne klasztory, założone w XIV w.

</doc>
<doc id="1046156" url="https://pl.wikipedia.org/wiki?curid=1046156" title="Eter koronowy">
Eter koronowy



</doc>
<doc id="1046157" url="https://pl.wikipedia.org/wiki?curid=1046157" title="Związek makrocykliczny">
Związek makrocykliczny



</doc>
<doc id="1046160" url="https://pl.wikipedia.org/wiki?curid=1046160" title="Rewolucja Kuna">
Rewolucja Kuna



</doc>
<doc id="1046171" url="https://pl.wikipedia.org/wiki?curid=1046171" title="Ingeborg Arvola">
Ingeborg Arvola

Ingeborg Arvola (ur. 1974 w Honningsvåg) − norweska pisarka.
Dorastała w Pasvikdalen i Tromsø. Obecnie mieszka w Oslo. Studiowała i teatrologię na Uniwersytecie w Oslo. Arvola zadebiutowała jesienią 1999 powieścią "Korellhuset". Kolejną książką była powieść dla dzieci "Blod, snørr og tårer" z 2000. Arvola pisze powieści i opowiadania.

</doc>
<doc id="1046172" url="https://pl.wikipedia.org/wiki?curid=1046172" title="Benjamin Huggel">
Benjamin Huggel

Benjamin Huggel (ur. 7 lipca 1977 w Dornach) – szwajcarski piłkarz występujący na pozycji defensywnego pomocnika.
Huggel rozpoczął karierę w FC Münchenstein, a następnie trenował w FC Arlesheim. Zawodową karierę rozpoczynał w FC Basel, do którego trafił w 1998 roku. Od 2005 grał w niemieckim klubie Eintracht Frankfurt. W czerwcu 2007 Eintracht sprzedał go za 400,000 € do jego poprzedniego klubu – FC Basel. W latach 2007–2012 również grał w Basel, w którym zakończył karierę.
Razem z reprezentacją Szwajcarii brał między innymi udział w Euro 2004, Euro 2008 i Mistrzostwach Świata w Piłce Nożnej 2010.

</doc>
<doc id="1046173" url="https://pl.wikipedia.org/wiki?curid=1046173" title="The Donnas (album)">
The Donnas (album)

The Donnas – nazwa pierwszego albumu amerykańskiego zespołu The Donnas.

</doc>
<doc id="1046175" url="https://pl.wikipedia.org/wiki?curid=1046175" title="Opowieści Hoffmanna">
Opowieści Hoffmanna

Opowieści Hoffmanna () – opera z muzyką Jacques’a Offenbacha, do libretta Jules’a Barbiera i Michela Carrégo opartego na opowiadaniach E.T.A. Hoffmanna. Szczytowe osiągnięcie w twórczości kompozytora znanego dzięki kilkudziesięciu stworzonym przez niego operetkom. Opera została skomponowana przez Offenbacha pod koniec życia i wystawiona dopiero po jego śmierci, w 1881 roku.
Treść.
Prolog.
W Norymberdze, w winiarni Lutra, zjawia się zakochany poeta Hoffmann. Piękna śpiewaczka Stella odwzajemnia obecnie jego uczucie, chociaż kiedyś je odrzuciła. Wysłała nawet do niego list, ale przejął go radca Lindorf – rywal Hoffmanna. Poeta podczas biesiady opowiada zgromadzonym historie swoich poprzednich miłości.
Akt I (Olimpia).
Po raz pierwszy Hoffmann zakochuje się w Olimpii – córce fizyka Spalanzaniego. Jest pod jej wrażeniem, ponieważ patrzy na nią przez zaczarowane okulary, które mu sprzedał współpracownik Spalanzaniego – magik Coppelius. Nie wie, że Olimpia to tylko lalka – automat. Spalanzani oszukuje Coppeliusa, spłacając go bezwartościowym wekslem, za co ten mści się, niszcząc manekina. Dopiero wtedy wydrwiony przez świadków zdarzenia Hoffmann dowiaduje się o swojej naiwności.
Akt II (Antonia).
Druga miłość Hoffmanna to córka muzyka Crespela, młoda śpiewaczka Antonia. Nadmierny wysiłek związany ze śpiewem zagraża jej życiu, ulega więc namowom Hoffmanna i decyduje się porzucić sztukę. Demoniczny doktor Miracle, który wcześniej doprowadził do śmierci matkę Antonii, również śpiewaczkę, ożywia zaklęciem portret zmarłej. Nakazuje ona córce pozostać wierną muzyce, a Antonia poddaje się jej woli i umiera.
Akt III (Giulietta).
Akt rozpoczyna duet Nicklausse’y mezzosopran i Giulietty sopran – barkarola "Belle nuit, ô nuit d’amour" ( "Piękna noc, o nocy miłości"). Trzecia miłość Hoffmanna, Giulietta, jest piękną wenecką kurtyzaną manipulowaną przez złowrogiego Dapertutta. Kochankowie Giulietty są jego ofiarami; ostatnią z nich był Schlemil, który stracił swój cień. Tym razem Hoffman ma zostać ograbiony z lustrzanego odbicia. Pomiędzy nim a Schlemilem wywiązuje się pojedynek, w którym poeta zabija przeciwnika szpadą podaną przez usłużnego Dapertutta. Zdobywa w ten sposób klucz do buduaru Giulietty, jednak gdy się tam dostaje, traci lustrzane odbicie, a zamiast zdobyć Giuliettę, widzi ją odpływającą gondolą w towarzystwie nowego wielbiciela Piticchinaccia.
Epilog.
Zebrani biesiadnicy siedzą w milczeniu, panuje nastrój smutku i niewiary w szczęście. Hoffmann zaczyna pić do utraty przytomności. W tym czasie radca Lindorf sprowadza do winiarni Stellę, w celu skompromitowania poety w jej oczach.
Historia utworu.
W 1851 roku paryski Théâtre de l’Odéon wystawił sztukę Jules’a Barbiera i Michela Carré "Opowieści Hoffmanna", opartą na trzech opowiadaniach cieszącego się we Francji popularnością E.T.A. Hoffmanna. Zostały one połączone w całość przez splecenie z wątkami zaczerpniętymi z życiorysu autora. Oparte na sztuce libretto operowe powstało dla kompozytora Hectora Salomona, jednak stworzone przez niego dzieło nie dostało się na scenę z powodu sporów prawnych. W 1873 librettem zainteresował się Offenbach. Początkowo partia Hoffmanna miała być barytonowa, przeznaczano ją dla Jacques’a Bouhy’ego, pierwszego wykonawcy roli Escamilla w "Carmen" Georges’a Bizeta; partie Stelli, Olimpii, Antonii i Giulietty miała wykonywać Marie Heilbronn, belgijski sopran lirico-spinto.
W 1879 Offenbach przedstawił fragmenty utworu dyrektorom kilku oper. Leon Carvalho, dyrektor paryskiej Opéra-Comique, która miała pierwsza wystawić dzieło, zażądał zmian: partia Hoffmanna miała przypaść tenorowi Jean-Alexandre Talazacowi, a partie czterech ukochanych protagonisty sopranowi koloraturowemu Adeli Isaac. Konieczność przeróbek przedłużyła pracę kompozytora i doprowadziła do powstania różnych wariantów dzieła.
11 września 1880 w Opéra-Comique rozpoczęto próby "Opowieści Hoffmanna", 5 października zaś Offenbach zmarł. Instrumentację
niedokończonego dzieła powierzono Ernestowi Guiraudowi, Carvalho opracował zaś skróty konieczne wobec braków w partyturze III aktu. 10 lutego 1881 odbyła się prapremiera opery w wersji bez aktu weneckiego, którego ocalałe fragmenty włączono w innych miejscach. Mimo tych usterek "Opowieści Hoffmanna" odniosły sukces i stały się przedmiotem zainteresowania innych scen.
W grudniu 1881 odbyła się premiera wiedeńska opery w nowym opracowaniu Guirarda. W czasie drugiego przedstawienia w teatrze wybuchł pożar, w którym zginęło kilkaset osób. Rok później "Opowieści Hoffmanna" wystawiono w Hamburgu, prawdopodobnie po raz pierwszy w wersji trzyaktowej. W 1882 operę wystawiono w Genewie, Budapeszcie, Hamburgu, Nowym Jorku i Meksyku; w 1884 w Berlinie i Lwowie; w 1887 w Brukseli. W 1887, w czasie pożaru Opéra-Comique spłonęły rękopisy partii orkiestrowych wykorzystanych w czasie prapremiery. W 1904 w Monte Carlo Raoul Gunsbourg sporządził nową edycję utworu w instrumentacji André Blocha; w partyturze znalazły się wstawki autorstwa Gunsbourga. Kolejne wydanie "Opowieści Hoffmanna" ukazało się nakładem wydawnictwa Choudens w 1907; także w nim znajdują się dodane przez Gunsbourga fragmenty. W tej wersji wystawiono operę w Londynie (1907 i 1910), w paryskiej Opéra-Comique w kolejnych inscenizacjach z lat 1911-1939, 1948-1965 i 1965-1970, w Wiedniu (1930 i 1936).
Ze względu na braki aktu weneckiego zmieniano kolejność aktów II i III, by najpiękniejszy umieścić na końcu. Burzyło to jednak konstrukcje dramatyczną utworu, w którym kolejność miłości Hoffmanna odpowiada kolejom jego życia od naiwnej młodości (Olimpia), przez dojrzałość (Antonia) do upadku (Giulietta). W 1972 dyrygent Richard Bonynge opracował nową wersję "Opowieści Hoffmanna", korzystając z oryginalnego dramatu Barbiera i Carré oraz przywracając właściwą kolejność aktów. Powstało dzięki temu nagranie z Plácido Domingo w partii Hoffmanna i Joan Sutherland w partiach jego ukochanych. W 1976 ukazała się kolejna edycja opery autorstwa niemieckiego muzykologa Fritza Oesera, który wykorzystał odnalezione w 1970 rękopisy Offenbacha z kolejnych etapów komponowania dzieła. W tej wersji wystawiono "Opowieści Hoffmanna" w Salzburgu (1980) i nagrano w 1988 (dyr. Sylvain Cambreling). W 1984 odnaleziono w archiwum Gunsbourga ocalałe z pożaru Opéra-Comique fragmenty partytury, które zostały wykreślone z wersji prapremierowej. Wykorzystując je i opierając się na egzemplarzu libretta złożonym w cenzurze przed prapremierą muzykolog Michael Kaye opracował dwie kolejne wersje opery, nagrane w 1992 (dyr. Jeffrey Tate) i 1996 (dyr. Kent Nagano). W 1993 francuski muzykolog Jean-Christophe Keck odnalazł rękopis finału III Aktu opery, spisany częściowo przez samego Offenbacha. Powstało dzięki temu nowe wydanie utworu formy Boosey and Hawkes, które posłużyło za materiał do inscenizacji w Lozannie (2003). W 2005 wydawnictwa Boosey and Hawkes i Schott wspólnie wydały edycję uwzględniającą odkrycia Kaye’a i Kecka. Mnogość wersji i wydań "Opowieści Hoffmanna" spowodowała, że każda niemal inscenizacja przedstawia nieco inny wariant utworu; podobnie jest z licznymi nagraniami płytowymi.
Partie czterech bohaterek "Opowieści Hoffmanna" – Stelli, Olimpii, Antonii i Giulietty, napisane zostały z myślą o wykonaniu ich przez jedną śpiewaczkę. W tej poczwórnej roli zasłynęły m.in. Vina Bovy, Anna Moffo, Virgina Zeani, Christiane Eda-Pierre, Joan Sutherland, Urszula Koszut, Carol Vaness, Mireille Delunsch, Edita Gruberová. Często jednak bywają one również powierzane różnym śpiewaczkom. Słynnymi wykonawcami partii Hoffmanna byli m.in. Raoul Jobin, Nicolai Gedda, Alfredo Kraus, Plácido Domingo i Neil Shicoff.

</doc>
<doc id="1046176" url="https://pl.wikipedia.org/wiki?curid=1046176" title="Iczan Kala">
Iczan Kala

Iczan Kala () – ufortyfikowane wewnętrzne miasto w Chiwie w Uzbekistanie. W 1990 roku zespół architektoniczny został wpisany na listę światowego dziedzictwa UNESCO. Na terenie starego miasta znajduje się ponad 50 zabytków historycznych oraz około 250 domów pochodzących głównie z XVIII i XIX wieku.
Historia.
Rozkwit miasta, położonego na szlaku karawan biegnącym przez pustynię Kara-kum, był skutkiem rozwoju handlu niewolnikami. Rozpoczął się w XVI wieku, gdy dynastia Szejbanidów podbiła miasto, pokonując wojska Timura, i założyła niezależny Chanat Chiwy. Szejbanidzi i ich następcy gromadzili bogactwa dzięki strategicznemu położeniu Chiwy w rogu „złotego trójkąta” Azji Środkowej, w miejscu rozgałęzienia odnóg jedwabnego szlaku prowadzących do brzegów Wołgi i Morza Kaspijskiego. Chanat, mimo tego położenia, trwał w izolacji i zacofaniu cywilizacyjnym. Rządzący chcieli za wszelką cenę utrzymać niezależność od chana pobliskiej Buchary. W 1873 roku Chiwa przeszła pod władzę Rosji, ostatecznie tracąc swą niezależność.
Zabytki.
Iczan Kala otacza ceglany XVII-wieczny mur o wysokości 10 m i długości 800 m wybudowany na miejscu starszych fortyfikacji miejskich, wzniesionych w X wieku. Większość zabytkowych budowli pochodzi z czasów chanatu Ałła-Kuli z pierwszej połowy XIX wieku. Jednolitość architektury sprawia, że jest to najlepiej zachowane w Azji Środkowej miasto o charakterze feudalnym.
Dwie główne osie przebiegające południkowo i równoleżnikowo tworzą podstawę planu miasta. W murach wybudowano cztery bramy umożliwiające wejście z czterech stron świata. Brama Ojca ("Ota Darwoza"), główne wejście do miasta, usytuowana jest w zachodniej części miasta. Obok bramy znajduje się "Kunja Ark", forteca wzniesiona w XII wieku i rozbudowana w wieku XVII. Dawniej służyła jako rezydencja chanów, harem, mennica, arsenał i strażnica. W fortecy drukowane były banknoty na jedwabiu.
Na początku XI wieku wzniesiono Meczet Letni. Jego dziedziniec zdobią ornamenty o motywach roślinnych układanych z białych i niebieskich płytek ceramicznych, a także drewniane kolumny i drzwi pokryte dekoracją snycerską.
Stojący w pobliżu fortu minaret "Kalta Minor" powstał w XIX wieku za panowania Ałła-Kuli. Jest cylindryczną budowlą o średnicy 14 m i wysokości 25 m. Zewnętrzną powierzchnię minaretu pokrywa pasowa dekoracja wykonana z tureckich płytek. Z tego samego okresu pochodzi wznoszący się na wschodnim krańcu miasta pałac "Tasz Chauli". Kompleks pałacowy, wybudowany w latach 1832–1841, składa się ze 150 komnat o ścianach pokrytych barwną ceramiczną okładziną stiukami. Dodatkową dekorację stanowią ozdobne elementy architektonicznego wystroju z rzeźbionego drewna. Na centralnym dziedzińcu, na który wychodzi sala audiencyjna, oznaczone jest miejsce, na którym rozbijano jurtę władcy, gdy pragnął spędzić czas tak, jak jego koczowniczy przodkowie. Pałac, w skład którego wchodzi dziewięć dziedzińców, miał dorównać w okazałości rezydencji chanów Buchary.
Spośród budowli sakralnych Itchan Kala wyróżnia się meczet "Dżuma". Świątynia powstała w X wieku i została rozbudowana w latach 1788–1789. Słynny hypostyl podpiera las z 218 drewnianych kolumn, z których 112 pochodzi z pierwotnej budowli. W mieście znajduje się również XIX-wieczne mauzoleum Pahlawona Mahmuda. Muzułmański poeta, filozof i święty mąż, żyjący w XIV wieku, jest patronem Chiwy. Budowla może poszczycić się przykrytą turkusową kopułą salą dekorowaną ceramicznymi płytkami ręcznie malowanymi w stylu perskim. Widnieją na nich inskrypcje maksym i powiedzenia słynnego filozofa.
Meczet "Ak" wyróżnia się rozległym dziedzińcem i tradycyjnymi minaretami. W czasach chanatu Chiwa była ważnym ośrodkiem kulturalnym świata islamu. Na terenie miasta działało dawniej 16 szkół koranicznych, które przekształcono obecnie na muzea eksponujące przedmioty będące świadectwo tradycji i sztuki Chiwy.

</doc>
<doc id="1046177" url="https://pl.wikipedia.org/wiki?curid=1046177" title="American Teenage Rock ’n’ Roll Machine">
American Teenage Rock ’n’ Roll Machine

American Teenage Rock ’n’ Roll Machine – nazwa drugiego albumu amerykańskiego zespołu The Donnas.

</doc>
<doc id="1046178" url="https://pl.wikipedia.org/wiki?curid=1046178" title="Churibka">
Churibka

Churibka, Churajbika (arab. خريبكة, fr. "Khouribga") – miasto w środkowym Maroku, w regionie Asz-Szawija-Wardigha, na Mesecie Marokańskiej, na południowy wschód od miasta Casablanca. Około 172 tys. mieszkańców.

</doc>
<doc id="1046180" url="https://pl.wikipedia.org/wiki?curid=1046180" title="Stanisław Kostarski">
Stanisław Kostarski

Stanisław Kostarski (ur. 1920, zm. 11 sierpnia 2007) – polski dyplomata, Chargé d’affaires RP w Nankinie, radca prasowy ambasady PRL w Londynie, wieloletni kierownik działu zagranicznego i korespondent paryski „"Życia Warszawy”."
Życiorys.
W czasie II wojny światowej był porucznikiem AK. Uczestniczył w powstaniu warszawskim.
Pochowany na cmentarzu Bródnowskim w Warszawie (kwatera 10B-4-14).

</doc>
<doc id="1046181" url="https://pl.wikipedia.org/wiki?curid=1046181" title="Get Skitnight">
Get Skitnight

Get Skitnight – nazwa trzeciego albumu amerykańskiego zespołu The Donnas.

</doc>
<doc id="1046188" url="https://pl.wikipedia.org/wiki?curid=1046188" title="Ernest Teodor Amadeusz Hoffmann">
Ernest Teodor Amadeusz Hoffmann



</doc>
<doc id="1046189" url="https://pl.wikipedia.org/wiki?curid=1046189" title="Tylopilus felleus">
Tylopilus felleus



</doc>
<doc id="1046191" url="https://pl.wikipedia.org/wiki?curid=1046191" title="Casey Nogueira">
Casey Nogueira

Casey Nicole Nogueira (ur. 23 lutego 1989 w San Diego w stanie Kalifornia) – amerykańska piłkarka grająca na pozycji pomocnika lub napastnika, reprezentantka kraju w rozgrywkach seniorskich, juniorskich (U-20) i kadetek (U-17).
W styczniu 2007 w wieku 17 lat zadebiutowała w seniorskiej reprezentacji USA na Turnieju Czterech Narodów w Chinach, jednak nie dostała się do składu na wrześniowe Mistrzostwa Świata w Piłce Nożnej Kobiet 2007 tamże.
Jako najmłodsza zawodniczka na zawodach, wzięła udział w Mistrzostwach Świata U-20 w Piłce Nożnej Kobiet 2006 w Rosji (IV miejsce, obie przegrane w półfinale i w meczu o III miejsce jednym rzutem karnym; Nogueira strzeliła jednego gola w turnieju).
Casey Nogueira jest nazywana przez piłkarskich ekspertów nową Mią Hamm, skojarzenie po części powstałe zapewne z powodu uczęszczania do i reprezentowania tego samego uniwersytetu co Mia Hamm, Uniwersytet Karoliny Północnej, do którego trafiła zaliczając liceum (ang.: "high school") o cały rok przedterminowo, i z którym, jak Mia Hamm (i później Cat Reddick), wygrała uniwersyteckie mistrzostwo kraju NCAA w swoim pierwszym roku na uczelni, pokonując 2:1 uprzednio niepokonany tego roku University of Notre Dame, strzelając zwycięską bramkę i zaliczając asystę, po strzeleniu także zwycięskiej bramki w półfinale przeciwko UCLA.
Jest córką znanego amerykańskiego bramkarza halowego (ang.: "indoor soccer") i futsalowego Victora Nogueiry, wicemistrza Mistrzostw Świata w Futsalu z Hongkongu w 1992.

</doc>
<doc id="1046192" url="https://pl.wikipedia.org/wiki?curid=1046192" title="Turn 21">
Turn 21

Turn 21 – nazwa czwartego albumu amerykańskiego zespołu The Donnas.

</doc>
<doc id="1046194" url="https://pl.wikipedia.org/wiki?curid=1046194" title="Czarny Kościół">
Czarny Kościół

Czarny Kościół (rum. "Biserica Neagră", niem. "Schwarze Kirche", węg. "Fekete templom") – kościół w Braszowie w południowo-wschodnim Siedmiogrodzie w Rumunii.
Świątynia została zbudowana przez Sasów siedmiogrodzkich w stylu późnogotyckim w XIV wieku. Jest największą budowlą sakralną Rumunii, największym późnogotyckim kościołem halowym na wschód od Wiednia i największym kościołem luterańskim w regionie.
Położenie.
Czarny Kościół znajduje się w zachodniej części miasta. Jest otoczony przez ulicę Curtea Honterus, będąc jedynym budynkiem po wewnętrznej części łuku tej ulicy.
Historia.
Początkowo katolicka budowla była znana jako kościół św. Marii, drugi z kolei na tym miejscu. Budowę rozpoczęto pod koniec wieku XIV w 1383 roku a ukończono w 1477 roku. Wiadomo, że początkowo kościół zarządzany był przez księdza Tomasza (zm. 1410), którego grób znajduje się w okolicy chóru. 
W XVI wieku świątynię przejęli ewangelicy, a w 1542 roku jeden z pierwszych kaznodziei protestanckich Johannes Honterus poprowadził msze w języku niemieckim. Pomnik Honterusa stoi przed kościołem. W 1689 roku kościół spłonął, co spowodowało, iż jego elewacja nosi czarną opaleniznę. Mieszkańcy zaczęli nazywać świątynię Czarnym Kościołem, a nazwa ta upowszechniła się w XIX i XX wieku. 
W latach 1710–1720 nastąpiła znacząca przebudowa kościoła, związana z powiększeniem się potrzeb parafii. Na przełomie XIX i XX wieku w kościele przeprowadzono pierwsze prace konserwatorskie. Przywrócenie stanu pierwotnego było planowane na lata 1937–1942, jednakże z powodu wojny zaniechano ich. Ostatnie prace renowacyjne na dużą skalę były prowadzone w 1984 roku.
Architektura i wyposażenie wnętrz.
Czarny Kościół został zbudowany w stylu późnogotyckim. Ma 89 metrów długości i 38 szerokości. Wysokość wieży południowej wynosi 65 metrów. Czyni go to największym kościołem gotyckim Rumunii. Czarny Kościół jest kościołem obronnym, który w razie wojny służył jako schronienie dla mieszkańców miasta. 
Wnętrze kościoła jest mieszaniną stylów – początkowe gotyckie wnętrze spłonęło. Z oryginalnego gotyckiego wyposażenia zachowały się jedynie chrzcielnica z 1472 roku, malowidło ścienne w południowym przedsionku wykonane w technice al secco ukazujące Maryję z Jezusem pomiędzy św. Katarzyną i św. Barbarą oraz trzy późnogotyckie tablice ołtarzowe z przedstawieniami ukrzyżowania, biczowania, dwunastoletniego Chrystusa w świątyni, obrzezania i zaślubin Maryi. W kościele znajdują się największe organy Siedmiogrodu z 4000 piszczałek.

</doc>
<doc id="1046195" url="https://pl.wikipedia.org/wiki?curid=1046195" title="Port lotniczy Melbourne">
Port lotniczy Melbourne

Port lotniczy Melbourne (ang. Melbourne Airport, lokalnie: "Tullamarine Airport" od pobliskiego przedmieścia, kod IATA: MEL kod ICAO: YMML) – międzynarodowy port lotniczy położony 22 km na północny zachód od Melbourne. Jest drugim co do wielkości portem lotniczym Australii. W 2006 obsłużył 21,9 mln pasażerów.
Połączenie lotnicze Melbourne-Sydney jest czwartą najbardziej uczęszczaną trasą lotniczą na świecie i najbardziej ruchliwą w regionie Azji i Pacyfiku. Lotnisko oferuje bezpośrednie loty do 33 miejsc we wszystkich stanach i terytoriach Australii, a także w Oceanii, Azji, Afryce, Europie i Ameryce Północnej. Melbourne jest głównym celem podróży ze stolic australijskich stanów. Jest węzłem dla Qantas i Virgin Blue, a Jetstar Airways i Tiger Airways Australia wykorzystuje lotnisko jako swoją bazę. Port lotniczy Melbourne jest siedzibą Australian air Express i Toll Priority. Obsługuje najwięcej krajowych przewozów towarowych spośród wszystkich lotnisk w Australii.
W 2003 r. lotnisko w Melbourne otrzymało nagrodę od IATA za obsługę i dwie Nagrody Narodowej Turystyki za usługi turystyczne. Skytrax klasyfikuje Melbourne jako pięciogwiazdkowe lotnisko. Port lotniczy składa się z czterech terminali: jednego międzynarodowego, dwóch krajowych i jednego krajowego budżetowego.
Historia.
Przed otwarciem portu lotniczego Melbourne, głównym lotniskiem w mieście był oficjalnie Port lotniczy Essendon. W połowie lat 50. XX wieku, kiedy ruch na lotnisku w Essendon osiągnął ponad 10 000 obsłużonych pasażerów rocznie, okazało się, że jest ono niewystarczające dla zaspokojenia rosnącego popytu na podróże lotnicze. Pasy startowe były zbyt krótkie aby obsłużyć zyskujące na popularności samoloty odrzutowe, a terminale nie były w stanie pomieścić pasażerów. Ze względu na inwestycje budowlane na obrzeżach miasta, port lotniczy znalazł się w otoczeniu budynków mieszkalnych. Rozbudowa lotniska Essendon nie była więc już możliwa. W październiku 1964 roku Ansett Australia rozpoczęła eksploatację samolotów Boeing 727, pierwszych samolotów odrzutowych, używanych w krajowych podróżach lotniczych w Australii, co spowodowało dalsze obciążenie Essendon i zwiększyło zapotrzebowanie na nowe lotnisko.
27 listopada 1962 r. premier Robert Menzies ogłosił pięcioletni plan zapewnienia dla Melbourne lotniska w wysokości 45 mln dolarów do 1967 roku. Jako miejsce zostało wybrane Tullamarine niedaleko Essendon.
Zgodnie z planem pięcioletnim, pasy startowe do obsługi większych samolotów, które Essendon nie było w stanie obsłużyć miały być gotowe do 1967, ale loty pasażerskie pozostały w Essendon. 22 grudnia 1967 na lotnisku wylądował Air Force One z prezydentem USA Lyndonem B. Johnsonem Na pokładzie. 1 lipca 1970 r. premier John Gorton otworzył lotnisko dla ruchu międzynarodowego, kończąc tym samym pracę lotniska Essendon, które było jeszcze używane do lotów krajowych przez okres jednego roku, aż 26 czerwca 1971 roku przeniesiono je do portu lotniczego Melbourne. Rok później na lotnisku wylądowały pierwsze Boeingi 747. W pierwszym roku działalności lotnisko obsługiwało sześć międzynarodowych linii lotniczych i 155 275 pasażerów w ruchu międzynarodowym.
W 1988 roku rząd australijski utworzył Federal Airports Corporation (FAC) i w ramach kontroli operacyjnej FAC zakwalifikował port lotniczy Melbourne wraz z 21 innymi portami lotniczymi całego kraju. Krajowe terminale zostały rozbudowane w 1990 r., a modernizację międzynarodowych terminali rozpoczęto w 1991 roku. W kwietniu 1994 r. rząd Australii ogłosił, że wszystkie lotniska obsługiwane przez Federal Airports Corporation będą sprywatyzowane w kilku etapach. Parkingi zostały zmodernizowane pomiędzy 1995 a sierpniem 1997 roku.
Melbourne Airport został sprywatyzowany 2 lipca 1997 r., kiedy powstała Australia Pacific Airports Corporation Limited. W lipcu 1997 r. uruchomiono stronę internetową lotniska, udzielającą informacji przez internet. Należała ona do pierwszych tego typu w Australii. Od czasu prywatyzacji rozpoczęła się dalsza poprawa infrastruktury na lotniska, w tym rozbudowa dróg startowych, parkingów i terminali.
Port lotniczy Melbourne był początkowo nazywany Tullamarine Airport, od sąsiedniej dzielnicy o tej samej nazwie. Tullamarine wywodzi się od słowa Tullamareena. Przydomek "International" był sporadycznie używany w nazwie lotniska. Po prywatyzacji, idąc za przykładem większości innych dużych lotnisk australijskich zmieniono nazwę na Melbourne Airport. Wśród lokalnej społeczności lotnisko jest powszechnie określane jako Tullamarine lub po prostu jako Tulla, dla odróżnienia od innych lotnisk Melbourne: Avalon, Essendon i Moorabbin.
Terminale.
Terminale Melbourne Airport posiadają 56 bramek: 40 krajowych i 16 międzynarodowych. Istnieje sześć stanowisk dla samolotów cargo na Southern Freighter Apron. System numeracji terminali został wprowadzony w lipcu 2005 r. Wcześniej były one znane jako Qantas Domestic, International oraz South (wcześniej Ansett Domestic).
Terminal 1.
Terminal 1 jest przeznaczony dla połączeń krajowych linii lotniczych Qantas Group: Qantas, Jetstar i QantasLink i znajduje się w północnej części budynku. Odloty znajdują się na pierwszym piętrze, a przyloty na parterze. Terminal posiada 15 miejsc postojowych, obsługiwanych przez rękawy: 11 pojedynczych i 4 podwójne.
Pod koniec 1999 roku otwarto rozbudowany terminal Qantas. Wyposażono go w drugi pirs i nową drogę dojazdową. Prace pochłonęły 50 mln dolarów i trwały dwa lata. Obecnie wiele sklepów i punktów gastronomicznych znajduje się na końcu terminalu, przy wejściu do Terminalu 2. Qantas posiada w terminalu Qantas Club, Business Class i salon Chairmans.
Terminal 2.
Terminal 2 obsługuje wszystkie odloty międzynarodowe. Terminal posiada 15 bramek z rękawami. Salony Cathay Pacific, Malaysia Airlines, Qantas (w tym dwa salony w Terminalu 2, pokój dzienny i Business lounge/Qantas Club), Singapore Airlines, Air New Zealand / United Airlines i Emirates znajdują się w terminalu. Międzynarodowy terminal, ukończony w 1996 r., zawiera prace artystów aborygeńskich w tym Daisy Jugadai Napaltjarri i Gloria Petyarre.
Program rozbudowy Terminalu 2 za kwotę 300 mln dolarów został zatwierdzony w 2007 roku. Celem tego projektu są nowe salony i obiekty handlowe, nowy terminal satelitarny, zwiększenie pojemności bagażowej i przeprojektowanie stref celnych i bezpieczeństwa. Nowy terminal satelitarny posiada pokład z widokiem na całą drogę startową. Nowy terminal składa się z trzech piętrowych rękawów, z których każdy mieści samolot A380 lub dwie mniejsze maszyny i pojedyncze rękawy. Obsługa bagażu zwiększyła moce produkcyjne, a dwie nowe karuzele bagażowe zaspokoiły zwiększony ruch. Prace rozpoczęto w listopadzie 2007 r. i zostaną zakończone w 2011 r.
Chociaż określany jako terminal satelitarny, budynek terminalu jest połączony korytarzem naziemnym z Terminalem 2. Odloty odbywają się na dolnym pokładzie, a przyloty na pierwszym piętrze.
Terminal 3.
Terminal 3 – pierwotnie terminal Ansett Australia jest obecnie własnością Melbourne Airport. Terminal 3 jest siedzibą dla Virgin Australia i Regional Express. Obecnie posiada jedenaście miejsc postojowych z pojedynczymi rękawami i osiem miejsc nie wyposażonych w rękawy.
Rozbudowa terminalu została zatwierdzona w 1989 r. i zakończona w 1991 roku, kiedy drugi pirs został dodany przez Ansett do wykorzystania przez mniejsze, regionalne linie lotnicze Kendell. Terminal był używany wyłącznie przez Ansett Group dla wszystkich połączeń krajowych do jego upadku w 2001 roku. Miał być on wykorzystany przez „Nowy” Ansett pod własnością Tesna, ale w następstwie wypłaty grupy Tesna, zakupu Ansett w 2002 roku, terminal został sprzedany z powrotem do Melbourne Airport przez administratorów Ansett. Dzięki Melbourne Airport podjęto remont i modernizację terminala, po której Virgin Australia przeniosło się z ówczesnego Domestic Express (obecnie Terminal 4) Od tego czasu, z wykorzystaniem dawnego salonu Ansett Australia Golden Wing, rozpoczął działalność jego salon w Terminalu 3. Salon Regional Express również znajduje się w tym terminalu.
Terminal 4.
Terminal 4, pierwotnie zwany Domestic Express lub Terminal Południowy, jest przeznaczony dla tanich linii lotniczych i jest pierwszym tego typu obiektem na konwencjonalnym lotnisku w Australii. Pierwotnie zbudowany dla Virgin Australia i Impulse Airlines. Virgin Australia, ostatecznie przeniósł się do Terminala 3 po upadku Ansett. W czerwcu 2007 rozpoczął się remont kosztem 5 mln dolarów na wzór modelu terminali budżetowych na lotniskach Changi oraz Kuala Lumpur. Niższe opłaty za lądowanie i obsługę lotniska pokrywane są przez linie lotnicze ze względu na podstawowe wyposażenie, brak rękawów i mniejsze udogodnienia w porównaniu do tradycyjnych terminali. Jednak terminal, w przeciwieństwie do lotnisk Singapurze i Kuala Lumpur, znajduje się obok głównego budynku portu lotniczeg. Terminal został przebudowany przez Tiger Airways Australia, które używały go jako główny punkt, ponieważ obsługiwała pierwsze loty krajowe w listopadzie 2007 r.
Jetstar Airways potwierdziły swój udział w rozmowach z Melbourne Airport w zakresie rozwoju infrastruktury terminali w celu dostosowania do wzrostu krajowych i tanich połączeń. Proponowana rozbudowa Terminalu 4 obejmuje infrastrukturę, aby pomieścić Tiger Airways Australia i Jetstar Airways. Plany te obejmują przeniesienie obecnego centrum cargo. Jeżeli zostaną przyjęte, rozbudowa ma kosztować setki milionów dolarów i trwać pięć lat.
Ruch i statystyki.
Melbourne Airport obsłużył ponad 26,3 milionów pasażerów w 2009. 5,54 mln z nich to ruch międzynarodowy, a pozostałe 20 630 000 krajowy. Było 195 900 operacji statków powietrznych, ogromna większość z nich krajowych usług pasażerskich. W perspektywie długoterminowej, spotęgowane średniej rocznej stopy wzrostu (CAAGR) dla pasażerów wynosi pomiędzy 3,3% i 4,3%. W przypadku operacji lotniczych, CAAGR jest między 1,8% a 2,6%. To mocno umacnia Melbourne w Australii jako drugi najruchliwszy port lotniczy, przed Brisbane i za Sydney.
W poniższej tabeli przedstawiono statystyki osobowe dla Melbourne Airport. Prognozy statystytk są w kolorze ciemnoszarym.
Transport.
Samochód.
Melbourne Airport położony jest 23 km (14 mil) od centrum miasta i jest dostępny za pośrednictwem CityLink i Tullamarine Freeway. Jedna autostrada obsługuje bezpośrednio teren lotniska, a druga na południe służy transportowi towarowemu, taksówkom, autobusom i pracownikom lotniska. Melbourne Airport ma pięć parkingów, z których wszystkie działają 24 godziny na dobę, 7 dni w tygodniu. Krótkoterminowe, wielopoziomowe długoterminowe i biznesowe. Główny parking wielopoziomowy przed terminalem został wybudowany w latach 90. XX wieku, zastępując wcześniejsze parkingi naziemne.
Transport publiczny.
Skybus Super Shuttle jest głównym operatorem transportowym do lotniska, aby dotrzeć do Southern Cross Station w centrum potrzeba 20 minut. Od Southern Cross, podróżnych mają dostęp do V/Line regional, pociągów podmiejskich Metro Trains Melbourne i Yarra Trams.
Istnieją cztery lokalne trasy autobusowe do Melbourne Airport. Trasa 901 SmartBus została wprowadzona we wrześniu 2010 r. i jest o wiele częstsza niż inne usługi lokalnych autobusów.
Istnieje dziewięć innych firm autobusowych obsługujących lotnisko, z Ballarat, Bendigo, Dandenong, Frankston, Mornington Peninsula, Geelong, przedmieść Melbourne, Shepparton i Riverina.

</doc>
<doc id="1046196" url="https://pl.wikipedia.org/wiki?curid=1046196" title="Spend the Night">
Spend the Night

Spend the Night – nazwa piątego albumu amerykańskiego zespołu The Donnas.

</doc>
<doc id="1046199" url="https://pl.wikipedia.org/wiki?curid=1046199" title="Gold Medal">
Gold Medal

Gold Medal – nazwa szóstego albumu amerykańskiego zespołu The Donnas.

</doc>
<doc id="1046200" url="https://pl.wikipedia.org/wiki?curid=1046200" title="Hystrix cristata">
Hystrix cristata



</doc>
<doc id="1046201" url="https://pl.wikipedia.org/wiki?curid=1046201" title="Bitchin'">
Bitchin'

Bitchin – nazwa siódmego albumu amerykańskiego zespołu The Donnas.

</doc>
<doc id="1046202" url="https://pl.wikipedia.org/wiki?curid=1046202" title="Baath">
Baath



</doc>
<doc id="1046203" url="https://pl.wikipedia.org/wiki?curid=1046203" title="120 mm moździerz M120 HSW">
120 mm moździerz M120 HSW

M120 - polski moździerz kalibru 120 mm. Nie był produkowany seryjnie. Opracowany w Hucie Stalowa Wola.

</doc>
<doc id="1046206" url="https://pl.wikipedia.org/wiki?curid=1046206" title="Jacek Mackiewicz">
Jacek Mackiewicz

Jacek Mackiewicz pseud. „Kujawa” (ur. 30 grudnia 1924 w Warszawie, zm. 9 sierpnia 2007 w Łodzi) – polski żołnierz podziemia, dowódca II plutonu Oddziału Osłony Kwatery Okręgu Warszawa AK, doktor nauk medycznych.
Życiorys.
Od 1940 r. działał w batalionie Saperów Praskich XII-S-6, uczestnicząc w organizacji II plutonu Oddziału Osłony Kwatery Okręgu Warszawa AK. W grudniu 1942 r., włączony do Kolegium „B” Kedywu okręgu Warszawa. Brał udział m.in. w akcjach dywersyjnych wspierających walczących powstańców getta warszawskiego.
Podczas powstania warszawskiego był dowódcą drużyny, a następnie plutonu oddziału Osłony Kwatery Okręgu Warszawa AK. Więzień stalagu Stammlager 344 Lamsdorf.
Pochowany 16 sierpnia 2007 r., na cmentarzu Komunalnym Doły w Łodzi (kwatera XXII, rząd 15, grób 10).

</doc>
<doc id="1046207" url="https://pl.wikipedia.org/wiki?curid=1046207" title="Kinurenina">
Kinurenina

Kinurenina – organiczny związek chemiczny z grupy α-aminokwasów będący metabolitem tryptofanu. Stanowi produkt pośredni w syntezie niacyny, kwasu antranilowego, a także barwników wzrokowych u owadów.
Jej hydroksylową pochodną rozkłada enzym kinureninaza.

</doc>
<doc id="1046208" url="https://pl.wikipedia.org/wiki?curid=1046208" title="Jeżozwierz indyjski">
Jeżozwierz indyjski

Jeżozwierz indyjski ("Hystrix indica") – gatunek ssaka z rodziny jeżozwierzowatych (Hystricidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1792 brytyjski przyrodnik Robert Kerr nadając mu nazwę "Hystrix cristata indica". Holotyp pochodził z Indii. 
"Hystrix indica" należy do podrodzaju "Hystrix". Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Jeżozwierz indyjski występuje w zachodniej i południowej Azji, od wschodniej części Morza Śródziemnego (południowa Turcja, Syria, Liban, Jordania i Izrael) i Półwyspu Arabskiego, na północny wschód do Kaukazu Południowego, skrajnie południowej Rosji (Dagestan), Uzbekistanu, Kirgistanu i południowego Kazachstanu oraz na południe przez Afganistan do Iranu, Pakistanu, południowego Nepalu, większości subkontynentu indyjskiego i na Sri Lance.
Morfologia.
Długość ciała (bez ogona) 455–930 mm, długość ogona 60–170 mm, długość ucha 40–47 mm, długość tylnej stopy 95–104 mm; masa ciała 8–27 kg. Ubarwienie brunatne, na grzbiecie i ogonie występują długie kolce.
Ekologia.
Jeżozwierz indyjski jest dość tolerancyjnym gatunkiem – może zamieszkiwać różnorodne środowiska, takie jak góry, sawannę, scrub i lasy. Zamieszkuje skaliste tereny, żywi się roślinami.

</doc>
<doc id="1046214" url="https://pl.wikipedia.org/wiki?curid=1046214" title="Zwierówka">
Zwierówka

Zwierówka (słow. "Zverovka") – niewielkie osiedle słowackiej miejscowości Zuberzec. Ważne centrum turystyczne i narciarskie. Dochodzi do niego asfaltowa droga. Odległość drogowa od Zakopanego – 69 km (w linii prostej 18 km).
Położenie.
Położone jest na wysokości 1000 m n.p.m. w Dolinie Zuberskiej w Tatrach Zachodnich, w miejscu, gdzie dolina ta rozdziela się na dwa główne, górne odgałęzienia: Dolinę Rohacką i Dolinę Łataną. Znajduje się na polanie Zwierówka, otoczonej z wszystkich stron lasami. Jest to dawna terasa morenowa.
Historia.
Nazwa Zwierówka pochodzi od dawnych łąk, które w 1803 r. należały do odległej o 20 km miejscowości Podbiel. W 1925 tereny te włączone zostały do latyfundium tzw. Państwa Orawskiego. Wtedy to do istniejącej tu leśniczówki doprowadzono bitą drogę. W 1923 r. istniejącą u wylotu Doliny Łatanej chatkę leśną przekształcono na schronisko. Zwierówka stała się popularnym punktem wypadowym w piękne turystycznie, już wtedy doceniane rejony Doliny Rohackiej i Rohaczów. Przed II wojną światową w Dolinie Smutnej, pod szczytami Rohaczy zjeżdżano na nartach. Po pożarze tego schroniska w 1926 r. na polanie Zwierówka wybudowano nowe, większe. W czasie II wojny światowej stacjonował w nim sztab licznego oddziału partyzanckiego dowodzonego przez Piotra A. Wieliczkę. W grudniu 1944 r. Niemcom udało się zaskoczyć partyzantów – przyszli z niespodziewanego przez nich kierunku od strony Osobitej. W schronisku i obok niego zginęło 21 partyzantów słowackich i radzieckich, 16 zaginęło, ponad 30 zostało rannych. Są pochowani na cmentarzyku partyzanckim u wylotu Doliny Łatanej. Schronisko Niemcy spalili. Obecne zostało odbudowane w latach 1948-49, potem jeszcze wielokrotnie rozbudowywane.

</doc>
<doc id="1046216" url="https://pl.wikipedia.org/wiki?curid=1046216" title="DM111">
DM111

DM111 (oznaczenie fabryczne Rh-30) – niemiecki pocisk odłamkowo-burzący kalibru 155 mm produkowany przez firmę Rheinmetall.

</doc>
<doc id="1046217" url="https://pl.wikipedia.org/wiki?curid=1046217" title="Rh-30">
Rh-30



</doc>
<doc id="1046218" url="https://pl.wikipedia.org/wiki?curid=1046218" title="Haakon Sandøy">
Haakon Sandøy

Haakon Sandøy (ur. 1941 w Tananger) – norweski reżyser filmowy.
Sandøy jest absolwentem łódzkiej Filmówki. W czasie studiów śpiewał utwory amerykańskich wykonawców soulowych z formacją Kanon Rytm. Jako jeden z jej solistów wystąpił w 135 "Zgaduj Zgaduli" (19 stycznia 1969, Filharmonia Łódzka), wykonując piosenkę z rep. Joe Texa pt. "Show Me". Był asystentem przy produkcji "Żywota Mateusza" z Franciszkiem Pieczką w roli głównej, filmu opartego na powieści "Fuglane" Tarjei Vesaasa. Zadebiutował w 1973 roku filmem "Brannen", w 1977 nakręcił "Dagny", film poświęcony młodopolskiej muzie Dagny Juel Przybyszewskiej. 
Przez wiele lat mąż Aleksandry Naumik Sandøy, gwiazdy norweskiego funku i rocka. Obecnie pracuje głównie nad filmami dokumentalnymi związanymi z psychiatrią. Mieszka w Oslo.

</doc>
<doc id="1046220" url="https://pl.wikipedia.org/wiki?curid=1046220" title="Rh-40">
Rh-40

Rh-40 - oznaczenie fabryczne niemieckiego 155 mm pocisku odłamkowo-burzącego z gazogeneratorem produkowany przez firmę Rheinmetall.

</doc>
<doc id="1046221" url="https://pl.wikipedia.org/wiki?curid=1046221" title="Zverovka">
Zverovka



</doc>
<doc id="1046222" url="https://pl.wikipedia.org/wiki?curid=1046222" title="Całka względem miary wektorowej">
Całka względem miary wektorowej

Całka względem miary wektorowej – rozszerzenie konstrukcji całki Lebesgue’a na miary wektorowe. Potrzeba wprowadzenia całki w nowym sensie – względem miar wektorowych – zrodziła się w wyniku wzrostu znaczenia tych ostatnich we współczesnej matematyce i zastosowaniach, np. John von Neumann zbudował mechanikę kwantową w oparciu o miary spektralne, szczególne miary wektorowe.
Konstrukcja.
Niech formula_1 będzie niepustym zbiorem, formula_2 będzie σ-ciałem jego podzbiorów oraz niech formula_3 oznacza zbiór wszystkich formula_2-mierzalnych, ograniczonych odwzorowań zbioru formula_1 w ciało skalarów formula_6 Dalej, niech formula_7 będzie ustaloną przestrzenią Banacha nad formula_8 oraz formula_9 będzie miarą wektorową o ograniczonym półwahaniu, tj. formula_10
Jeżeli funkcja formula_11 jest formula_2-mierzalna i przyjmuje tylko skończoną liczbę wartości, to można ją zapisać w postaci
gdzie formula_14 a zbiory formula_15 są parami rozłączne i formula_16 Wzór
określa odzworowanie liniowe przestrzeni
w przestrzeń formula_19 Odwzorowanie to jest ciągłe oraz formula_20 Podprzestrzeń formula_21 jest gęsta, więc odwzorowanie formula_22 można jednoznacznie przedłużyć do odwzorowania ciągłego przestrzeni formula_3 w przestrzeń formula_24 które nadal będziemy oznaczać tym samym symbolem. Oczywiście, nadal formula_20 Jeżeli formula_26 to zamiast formula_27 piszemy też
Jeżeli formula_29 oraz formula_30 to
Jeżeli formula_32 a formula_33 jest ograniczoną funkcją formula_2-mierzalną, to
gdzie formula_36 dana jest wzorem formula_37 gdy formula_38 oraz formula_39 gdy formula_40
Jeżeli formula_41 są rozłączne, a formula_42 jest ograniczoną funkcją formula_2-mierzalną, to
Analogicznie określa się całkę względem miary wektorowej przeliczalnie addytywnej.

</doc>
<doc id="1046223" url="https://pl.wikipedia.org/wiki?curid=1046223" title="Cospaia">
Cospaia

Cospaia – włoska osada (tzw. frazione), znajdująca się w gminie San Giustino, w prowincji Perugia w Umbrii.
Historia.
W 1440 roku, w wyniku błędu popełnionego przy wytyczaniu nowej granicy Państwa Kościelnego z Republiką Florencką, sprzedaż części terytorium państwa papieskiego w ramach soboru we Florencji nie objęła niewielkiego kawałka ziemi o powierzchni ok. 500 m², w tym Cospaii. Pozostawieni bez zwierzchnictwa mieszkańcy tego obszaru ogłosili powstanie niepodległej republiki, która przetrwała 386 lat.
W trakcie jej istnienia Cospaia stała się azylem dla przemysłu tytoniowego oraz przemytu. W wyniku problemów z utrzymaniem porządku publicznego 26 czerwca 1826 republika została zlikwidowana i podzielona pomiędzy Państwo Kościelne, a Wielkie Księstwo Toskanii.
Obecnie dawna Cospaia jest dzielnicą miasta San Giustino.
Geografia.
Cospaia położona jest na północ od centrum San Giustino, przy granicy Umbrii z Toskanią. Znajduje się 3 km od Sansepolcro (w prowincji Arezzo), 15 od Città di Castello, 42 od Arezzo i 67 od Perugii.

</doc>
<doc id="1046224" url="https://pl.wikipedia.org/wiki?curid=1046224" title="Malowanie proszkowe">
Malowanie proszkowe

Malowanie proszkowe – polega na nakładaniu naelektryzowanych cząstek (20-100 μm) farby proszkowej na powierzchnię przewodzącą np. metalu. Osadzona warstwa proszku utrzymuje się na powierzchni malowanego detalu dzięki siłom elektrostatycznym. 
W malowaniu proszkowym stosuje się dwie podstawowe techniki elektryzacji i nakładania farby proszkowej: 
Następnie pokryte farbą elementy są nagrzewane do temperatury 140-200°C, w rezultacie czego proszek ulega stopieniu i polimeryzacji. Uzyskana powłoka lakiernicza jest odporna na korozję, chemikalia, wysoką temperaturę i uszkodzenia mechaniczne.
Podstawowe zalety malowania proszkowego:

</doc>
<doc id="1046225" url="https://pl.wikipedia.org/wiki?curid=1046225" title="LU 111">
LU 111

LU 111 - francuski pocisk odłamkowo-burzący kalibru 155 mm produkowany przez firmę GIAT.

</doc>
<doc id="1046226" url="https://pl.wikipedia.org/wiki?curid=1046226" title="Plistospilota guineensis">
Plistospilota guineensis



</doc>
<doc id="1046227" url="https://pl.wikipedia.org/wiki?curid=1046227" title="M2000">
M2000

M2000 - południowoafrykański pocisk odłamkowo-burzący kalibru 155 mm produkowany przez firmę Denel.

</doc>
<doc id="1046228" url="https://pl.wikipedia.org/wiki?curid=1046228" title="LU 111 BB">
LU 111 BB

LU 111 BB – francuski 155 mm pocisk odłamkowo-burzący z gazogeneratorem produkowany przez firmę GIAT.

</doc>
<doc id="1046229" url="https://pl.wikipedia.org/wiki?curid=1046229" title="M2000 BB">
M2000 BB

M2000 BB – południowoafrykański 155 mm pocisk odłamkowo-burzący z gazogeneratorem produkowany przez firmę Denel.

</doc>
<doc id="1046232" url="https://pl.wikipedia.org/wiki?curid=1046232" title="Sibut">
Sibut

Sibut – miasto w Republice Środkowoafrykańskiej w odległości ok. 188 km na północ od Bangi, stolicy kraju. Ośrodek administracyjny prefektury Kémo, 36 400 mieszkańców (2006). Przemysł spożywczy, włókienniczy; ważny węzeł komunikacyjny.

</doc>
<doc id="1046236" url="https://pl.wikipedia.org/wiki?curid=1046236" title="Obwodnica trójmiejska">
Obwodnica trójmiejska



</doc>
<doc id="1046238" url="https://pl.wikipedia.org/wiki?curid=1046238" title="Bria">
Bria

Bria – miasto w Republice Środkowoafrykańskiej, ośrodek administracyjny prefektury Haute-Kotto; 29 600 mieszkańców (2006). Przemysł spożywczy, włókienniczy, lotnisko.

</doc>
<doc id="1046240" url="https://pl.wikipedia.org/wiki?curid=1046240" title="Gacek bałkański">
Gacek bałkański

Gacek bałkański ("Plecotus kolombatovici") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisała w 1980 roku jugosłowiańska zoolożka Beatrica Ðulić jako podgatunek "Plecotus austriacus" i nadając mu nazwę "Plecotus austriacus kolombatovici". Holotyp pochodził z obszaru 2,5 km od wsi Žrnovo, na wysokości 176 m n.p.m., na wyspie Korčula, w Chorwacji.
Wcześniej uważana za podgatunek "P. austriacus", ale podniesiony do rangi pełnego gatunku na podstawie różnic genetycznych i morfologicznych. Autorzy "Illustrated Checklist of the Mammals of the World" uznają ten gatunek za monotypowy rozpoznają podgatunków. 
Zasięg występowania.
Gacek bałkański występuje w południowej części Półwyspu Bałkańskiego wzdłuż wybrzeża Morza Adriatyckiego, w Grecji, południowej Turcji, północno-zachodniej Syrii i Libanie; obecny także na niektóre wyspach śródziemnomorskich (Pantelleria (wstępnie), Kreta, Rodos i Cypr); prawdopodobnie zamieszkuje Izrael, Palestynę i Jordanię.
Morfologia.
Długość ciała (bez ogona) 42–54 mm, długość ogona 42–48 mm, długość ucha 29–35 mm, długość przedramienia 36–39 mm; masa ciała około 7 g. Samce mają krótsze przedramię (poniżej 38 mm) niż samice (do 39 mm).

</doc>
<doc id="1046243" url="https://pl.wikipedia.org/wiki?curid=1046243" title="Kat Dennings">
Kat Dennings

Kat Dennings, właściwie Katherine Litwack (ur. 13 czerwca 1986 w Filadelfii) – amerykańska aktorka.
Życiorys.
Kat Dennings urodziła się i wychowała w rodzinie żydowskiej, w Bryn Mawr w okolicach Filadelfii. Jej matka, Ellen Judith Litwack była logopedą i poetką, a ojciec Gerald J. Litwack nauczycielem akademickim i farmakologiem; aktorka była najmłodszym z pięciorga dzieci. Była poddawana edukacji domowej, szkołę średnią ukończyła w wieku 14 lat.
Karierę aktorską rozpoczęła w 2000 po przeprowadzce do Los Angeles, udziałem w serialu HBO "Seks w wielkim mieście". Zanim rozpoczęła zdjęcia do serialu, regularnie brała udział w telewizyjnym show "Rasing Dad".
Wzięła udział w licznych filmach i serialach telewizyjnych, m.in. "Między ziemią a niebem", "Dolina iluzji", "Amerykański tata", a także w sitcomie "Dwie spłukane dziewczyny", gdzie wcielała się w rolę jednej z głównych bohaterek.

</doc>
<doc id="1046244" url="https://pl.wikipedia.org/wiki?curid=1046244" title="TPD">
TPD



</doc>
<doc id="1046247" url="https://pl.wikipedia.org/wiki?curid=1046247" title="Fińska Republika Demokratyczna">
Fińska Republika Demokratyczna

Fińska Republika Demokratyczna (fiń. "Suomen kansanvaltainen tasavalta") – krótko istniejące podczas wojny zimowej marionetkowe państwo fińskie, proklamowane na pierwszym skrawku terytorium Finlandii zajętym przez Armię Czerwoną w trakcie agresji ZSRR na Finlandię.
Powstanie republiki ogłoszono 1 grudnia 1939 roku w Terijoki (obecnie Zielenogorsk), na jej czele stanął fiński komunista Otto Kuusinen. FRD obejmować miała połączone terytorium Finlandii i Karelskiej Autonomicznej SRR.
Republika miała być zalążkiem sowieckiej władzy w całej Finlandii, jednak niekorzystny dla ZSRR przebieg wojny zimowej zmusił Stalina do porzucenia planów aneksji i sowietyzacji Finlandii (którą pierwotnie, podobnie jak Litwę, Łotwę i Estonię zamierzano wcielić do ZSRR) i spowodował włączenie struktur Fińskiej Republiki Demokratycznej 12 marca 1940 roku (z chwilą zawarcia przez ZSRR rozejmu z rządem Finlandii) do Karelo-Fińskiej SRR. Otto Kuusinen został później długoletnim (aż do swej śmierci) członkiem Biura Politycznego KC KPZR.

</doc>
<doc id="1046248" url="https://pl.wikipedia.org/wiki?curid=1046248" title="Nola (Republika Środkowoafrykańska)">
Nola (Republika Środkowoafrykańska)

Nola – miasto w Republice Środkowoafrykańskiej; 28 500 mieszkańców (2006). Przemysł spożywczy, włókienniczy.

</doc>
<doc id="1046250" url="https://pl.wikipedia.org/wiki?curid=1046250" title="Mokopa">
Mokopa

Mokopa – prototypowy przeciwpancerny pocisk kierowany zaprojektowany w firmie Denel. Obecnie znajduje się w końcowej fazie rozwoju i jest integrowany systemem uzbrojenia śmigłowca szturmowego Rooivalk.

</doc>
<doc id="1046251" url="https://pl.wikipedia.org/wiki?curid=1046251" title="William Deane">
William Deane

William Patrick Deane (ur. 4 stycznia 1931 w Melbourne) – australijski prawnik, w latach 1996 – 2001 gubernator generalny Australii.
Życiorys.
Ukończył prawo na uniwersytecie w Sydney, a następnie studia podyplomowe w Haskiej Akademii Prawa Międzynarodowego. Jako młody prawnik otarł się o politykę, wstępując w 1955 do Demokratycznej Partii Pracy, jednego z niewielkich ugrupowań powstałych w wyniku rozłamów w Australijskiej Partii Pracy. Szybko jednak zniechęcił się do tego rodzaju działalności i skupił się na karierze zawodowej. W 1957 stał się członkiem adwokatury stanu Nowa Południowa Walia, równocześnie podjął też pracę naukową na macierzystej uczelni.
Po latach praktyki adwokackiej, w 1977 został sędzią Sądu Najwyższego swojego stanu, a 5 lat później powołano go do federalnego Sądu Najwyższego. W 1995 premier Paul Keating powierzył mu stanowisko gubernatora generalnego. Siedem miesięcy później Keatinga zastąpił u steru władzy John Howard. On i Deane dość diametralnie różnili się w poglądach na wiele kwestii, przede wszystkim społecznych – mający lewicowe poglądy gubernator nie mógł znieść wielu posunięć liberalnego rządu, i choć nigdy otwarcie nie krytykował publicznie ministrów, to ton jego wypowiedzi był dość jednoznaczny. Ściągnęło to na niego krytykę wielu publicystów, zwłaszcza prawicowych.
Po odejściu ze stanowiska stał się czynnym uczestnikiem debat publicznych, teraz już otwarcie krytykującym rząd Howarda.

</doc>
<doc id="1046257" url="https://pl.wikipedia.org/wiki?curid=1046257" title="Bossangoa">
Bossangoa

Bossangoa – miasto w Republice Środkowoafrykańskiej, ośrodek administracyjny prefektury Ouham; 38 451 mieszkańców (2012). Przemysł spożywczy, włókienniczy. Przez miasto przepływa rzeka Ouham. W mieście znajduje się port lotniczy Bossangoa.

</doc>
<doc id="1046260" url="https://pl.wikipedia.org/wiki?curid=1046260" title="Jermaine O’Neal">
Jermaine O’Neal

Jermaine Lee O’Neal (ur. 13 października 1978 w Columbii) – amerykański koszykarz, występujący na pozycji środkowego lub silnego skrzydłowego. 
Karierę koszykarską rozpoczynał podczas nauki w miejscowej szkole Eau Claire. W 1996 wystąpił w meczu wschodzących gwiazd - Nike Hoop Summit oraz McDonald’s All-American. Po jej ukończeniu nie zdecydował się pójść na studia i zgłosił się do draftu NBA. Został w nim wybrany z 17 numerem przez Portland Trail Blazers. Tam spędził 4 lata, stając się wówczas najmłodszym graczem który zagrał w lidze. W sierpniu 2000 roku oddano go Indiana Pacers. Dwa lata później otrzymał nagrodę dla zawodnika, który poczynił największe postępy w jednym sezonie. W tym samym roku po raz pierwszy zagrał w All-Star Game, a latem także otrzymał powołanie do reprezentacji USA na MŚ 2002. Stany Zjednoczone na tym turnieju poniosły pierwsze, historyczne, porażki po otwarciu imprez mistrzowskich dla graczy z NBA. Znajdował się również w szerokiej kadrze na IO 2004, jednak z udziału w nich wyeliminowała go kontuzja. 9 lipca 2008 został wymieniony do Toronto Raptors. Pół roku później trafił do Miami Heat. 10 lipca 2010 podpisał dwuletni kontrakt z Boston Celtics. 20 kwietnia 2012 porozumiał się z klubem w sprawie rozwiązania kontraktu i został wolnym agentem. Latem tego samego roku podpisał kontrakt z Phoenix Suns.
W lipcu 2013 podpisał kontrakt jako wolny agent z Golden State Warriors.

</doc>
<doc id="1046261" url="https://pl.wikipedia.org/wiki?curid=1046261" title="Valkiri">
Valkiri

Valkiri (af. walkiria) – południowoafrykańska samobieżna wyrzutnia rakietowa opracowany w 1980 przez Somchem, oddział korporacji Denel. Badania i testy zakończono w roku 1981. W walkach wzięła udział w latach 1987-88 wspierając siły zbrojne Południowej Afryki-South African Defense Force (SADF) w południowej Angoli przeciwko FAPLA wspieranymi przez Kubańczyków, szczególnie podczas trwania operacji Hooper i Modular.
Opis.
Bazuje w dużej mierze na sowieckiej wyrzutni rakietowej BM-21. Najbardziej zauważalne różnice między nimi to:
Została zaprojektowana jako wyrzutnia samobieżna, która może być łatwo transportowana w samolocie transportowym C-130 Hercules.
Rakiety kalibru 127, są długie na 2.68 metra i zostały zaprojektowane do zwalczania siły żywej i pojazdów lekko opancerzonych przeciwnika.

</doc>
<doc id="1046263" url="https://pl.wikipedia.org/wiki?curid=1046263" title="Sainte-Marie (Reunion)">
Sainte-Marie (Reunion)

Sainte-Marie - miejscowość i gmina we francuskim departamencie zamorskim Reunion. Znajduje się na północnej stronie wyspy Reunion. W mieście znajduje się port lotniczy Reunion.
Według danych INSEE w 2019 roku liczyło 34 511 mieszkańców.

</doc>
<doc id="1046265" url="https://pl.wikipedia.org/wiki?curid=1046265" title="Piotr Kędzia">
Piotr Kędzia

Piotr Kędzia (ur. 6 czerwca 1984 w Zgierzu) – polski lekkoatleta, sprinter. Zawodnik AZS Łódź. Halowy mistrz Polski na 400 m (2008), olimpijczyk z Aten (zawodnik rezerwowy) i Pekinu.
Najważniejsze osiągnięcia.
Rekord życiowy na 400 m - 45.94 (2008).

</doc>
<doc id="1046269" url="https://pl.wikipedia.org/wiki?curid=1046269" title="Saint-Leu">
Saint-Leu

Saint-Leu – miasto w Reunionie (departament zamorski Francji). Według danych INSEE w 2019 roku liczyło 35 062 mieszkańców. Przemysł spożywczy, włókienniczy.

</doc>
<doc id="1046270" url="https://pl.wikipedia.org/wiki?curid=1046270" title="Kjell Askildsen">
Kjell Askildsen

Kjell Askildsen (ur. 30 września 1929 w Mandal, zm. 23 września 2021) − norweski pisarz.
Pochodził z rodziny związanej ze środowiskiem religijnym. W 1949 roku rozpoczął studia na uniwersytecie w Oslo, jednak już rok później z nich zrezygnował. Zadebiutował w 1953 zbiorem opowiadań "Heretter følger jeg deg helt hjem". Uważa się go za jednego z największych norweskich i skandynawskich nowelistów. Każdy ze swoich tekstów pisarz cyzeluje bardzo długo, by pozostawić jedynie to, co najistotniejsze. Książki Askildsena cechuje prosty, ale niesłychanie precyzyjny język i oszczędne użycie literackich obrazowań. Jego książki przetłumaczono na wiele języków, w tym również na język polski.
Był laureatem wielu nagród literackich. Był dwukrotnie żonaty: w latach 1951–1968 z Edith Dorotheą Mathiesen i od 1992 do śmierci z Giną Giertsen.
Zmarł 23 września 2021.

</doc>
<doc id="1046271" url="https://pl.wikipedia.org/wiki?curid=1046271" title="Machabee">
Machabee

Machabee – miejscowość na Seszelach; położone w północnej części wyspy Mahé i dystrykcie Glacis.

</doc>
<doc id="1046273" url="https://pl.wikipedia.org/wiki?curid=1046273" title="WorldView">
WorldView

WorldView – seria satelitów potrafiących wykonywać zdjęcia satelitarne powierzchni Ziemi o wysokiej rozdzielczości. Właścicielem ich jest firma DigitalGlobe. Do tej pory wystrzelono trzy satelity.
WorldView-1.
Data wystrzelenia satelity: 18 września 2007.
Satelita wykonuje zdjęcia o rozdzielczości 50 cm w nadirze (55 cm pod kątem 20° do nadiru) dla zdjęć panchromatycznych. Jest wysoce stabilny, posiada wysokiej klasy wysokościomierze oraz odbiorniki GPS. Szerokość pasa skanowania wynosi 17,6 km. Rozdzielczość radiometryczna wynosi 11 bitów. Rozdzielczość czasowa to 1,7 dnia dla zobrazowań z rozdzielczością 1 metra, dla najwyżej rozdzielczości (51 cm) czas ten zwiększa się do 5,4 dnia. Wysokość orbity to 496 km (heliosynchroniczna).
WorldView-2.
Data wystrzelenia satelity: 8 października 2009.
Satelita wykonuje zdjęcia o rozdzielczości 46 cm w nadirze (52 cm pod kątem 20° do nadiru). Jest wysoce stabilny, posiada wysokiej klasy wysokościomierze oraz odbiorniki GPS. Szerokość pasa skanowania wynosi 16,4 km. Rozdzielczość radiometryczna wynosi 11 bitów. Rozdzielczość czasowa to 1,1 dnia dla zobrazowań z rozdzielczością 1 metra, dla najwyżej rozdzielczości (52 cm) czas ten zwiększa się do 3,7 dnia. Wysokość orbity to 770 km (heliosynchroniczna).
WorldView-3.
Data wystrzelenia satelity: 13 sierpnia 2014.

</doc>
<doc id="1046274" url="https://pl.wikipedia.org/wiki?curid=1046274" title="Grand’ Anse (Praslin)">
Grand’ Anse (Praslin)

Grand’ Anse – dystrykt na Seszelach położony w południowej części wyspy Praslin. Jego stolicą jest Grand’ Anse.

</doc>
<doc id="1046279" url="https://pl.wikipedia.org/wiki?curid=1046279" title="Witold Bańka">
Witold Bańka

 (ur. 3 października 1984 w Tychach) – polski lekkoatleta, sprinter, w latach 2015–2019 minister sportu i turystyki w rządach Beaty Szydło oraz Mateusza Morawieckiego; członek Komitetu Wykonawczego Światowej Agencji Antydopingowej (WADA) i prezydent tej organizacji z kadencją od 2020.
Życiorys.
Absolwent politologii na Wydziale Nauk Społecznych Uniwersytetu Śląskiego w Katowicach.
Trenował lekkoatletykę, jego trenerami byli m.in. Jan Dera oraz Józef Lisowski. W 2009 był delegatem na zjazd sprawozdawczo-wyborczy Polskiego Związku Lekkiej Atletyki, reprezentując Śląski Związek Lekkiej Atletyki.
W 2012 oficjalnie zakończył karierę sportową. Rozpoczął następnie działalność w branży public relations, realizując szkolenia z zakresu relacji z mediami i wizerunku. Został współwłaścicielem portalu MagazynGospodarczy.pl.
16 listopada 2015 powołany na ministra sportu i turystyki w rządzie Beaty Szydło. W kwietniu 2016 został członkiem Prawa i Sprawiedliwości. W maju 2017 nominowano go na członka Komitetu Wykonawczego Światowej Agencji Antydopingowej (WADA) jako przedstawiciela 47 krajów członkowskich Rady Europy; jego kandydatura na tę funkcję została jednogłośnie poparta przez wszystkie państwa reprezentowane w Europejskim Komitecie Ad Hoc ds. WADA (CAHAMA).
11 grudnia 2017 objął dotychczasowe stanowisko ministerialne w nowo utworzonym rządzie Mateusza Morawieckiego. Pełniąc funkcję ministra, był inicjatorem powstania Polskiej Agencji Antydopingowej (POLADA), uruchomienia rządowego programu „Klub” i programu team100 oraz reaktywacji programu „Szkolny Klub Sportowy” (SKS).
W 2018 został kandydatem na prezydenta Światowej Agencji Antydopingowej (WADA). 14 maja 2019 wybrano go na tę funkcję (z kadencją od 1 stycznia 2020). 7 listopada jego wybór został oficjalnie zatwierdzony; 15 listopada tego samego roku zakończył pełnienie funkcji ministra. W związku z objęciem funkcji prezydenta WADA zrezygnował z przynależności do partii Prawo i Sprawiedliwość.
Został także ambasadorem województwa śląskiego i Stadionu Śląskiego. Jego działalność w tym zakresie w 2020 stała się m.in. przedmiotem kontroli poselskiej. Witold Bańka wyjaśnił wówczas, że dodatkowa odpłatna działalność tego rodzaju nie narusza zasad ustalonych przez WADA.
Osiągnięcia sportowe.
Dwukrotny srebrny medalista młodzieżowych mistrzostw Polski (2005 i 2006).

</doc>
<doc id="1046280" url="https://pl.wikipedia.org/wiki?curid=1046280" title="Karol Różycki (generał)">
Karol Różycki (generał)

Karol Różycki herbu Poraj (ur. 1789 w Hucyłówce pod Czerniejowcami w powiecie jampolskim, zm. 1870 w Paryżu) – polski pamiętnikarz i publicysta, generał powstania styczniowego.
Życiorys.
Od 1809 służył w armii Księstwa Warszawskiego i jako oficer jazdy brał udział we wszystkich jej kampaniach w latach 1815–1822 w armii Królestwa Polskiego. Urlopowany gospodarował na Wołyniu. Po wybuchu powstania 1830 współorganizator sił zbrojnych na Wołyniu i jako dowódca Pułku Jazdy Wołyńskiej walczył w składzie Korpusu gen. Józefa Dwernickiego. Po kapitulacji wyemigrował do Francji i działał w organizacjach demokratycznych pod patronatem gen. Józefa Dwernickiego (Młodsza Polska, Towarzystwo Demokratyczne i inne). W 1842 związał się z A. Towiańskim.
W 1853 rząd turecki zaprosił go do swojej służby w stopniu generała. Propozycji nie przyjął.
Po wybuchu powstania styczniowego 1863, Rząd Narodowy wezwał go do udziału i awansował na generała. Przybył do Krakowa, ale po rozeznaniu sytuacji do działań nie przystąpił i wrócił do Paryża, tam zmarł. Pochowany na cmentarzu Montmartre. Ojciec Edmunda Różyckiego generała powstania styczniowego i szwagier Sadyka Paszy. Pradziad Ludomira Różyckiego.
Zmarli powstańcy 1863 zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="1046283" url="https://pl.wikipedia.org/wiki?curid=1046283" title="Aleksander Bielawski">
Aleksander Bielawski



</doc>
<doc id="1046285" url="https://pl.wikipedia.org/wiki?curid=1046285" title="Dom Rohledera w Stargardzie">
Dom Rohledera w Stargardzie

Dom Rohledera (lub Rohlederów, zwany także Domem Kletzinów, lub Kletzana) – kamienica o rodowodzie średniowiecznym położona przy ul. Mieszka I 1 w Stargardzie, obecnie siedziba Książnicy Stargardzkiej.
 Budynek wpisany jest do rejestru zabytków pod nr rej.: A-1477 z 10.11.1990
Nazwa.
Różne wersje nazwy budynku wiążą się z nazwiskami dawnych właścicieli. Pocztowiec Rohleder był właścicielem domu pod koniec XIX wieku. Od 1922 roku nieruchomość należała do Rudolfa Kletzina, później do producenta likierów nazwiskiem Wolter, zaś do 1945 roku parter służył firmie Auto-Marx.
Architektura.
Najstarsza część budowli powstała w wieku XV jako oficyna gospodarcza starszego od niej domu, obecnie niezachowanego. W kolejnym stuleciu dobudowano do niej nowy budynek główny, kamienno-ceglany w stylu wykazującym cechy renesansowe. Obserwowany w nim szczyt schodkowy o element często spotykany w miastach hanzeatyckich.
W 1945 roku spłonęły zachodnia ściana, elewacja frontowa oraz sklepienie budynku głównego. Zabytek odbudowano w 1973 roku.

</doc>
<doc id="1046286" url="https://pl.wikipedia.org/wiki?curid=1046286" title="Ouangani">
Ouangani

Ouangani – miasto w środkowej części Majotty (zbiorowość zamorska Francji); 7 800 mieszkańców (2006). Ośrodek przemysłowy.

</doc>
<doc id="1046288" url="https://pl.wikipedia.org/wiki?curid=1046288" title="Chiconi">
Chiconi

Chiconi – miasto w zachodniej części Majotty (zbiorowość zamorska Francji); 7 300 mieszkańców (2006). Ośrodek przemysłowy.

</doc>
<doc id="1046290" url="https://pl.wikipedia.org/wiki?curid=1046290" title="Łukasz Pryga">
Łukasz Pryga

Łukasz Pryga (ur. 18 stycznia 1985), polski lekkoatleta - sprinter. Zawodnik klubów: Błękitni Osowa Sień i AZS-AWF Wrocław. 
Srebrny medalista mistrzostw Europy juniorów 2003 w sztafecie 4 x 400 m (3:08.62) i brązowy medalista halowych mistrzostw Europy 2007 w tej samej konkurencji (3:08.14). 
Rekord życiowy w biegu na 400 m - 46.97 (2005).

</doc>
<doc id="1046295" url="https://pl.wikipedia.org/wiki?curid=1046295" title="Pantufo">
Pantufo

Pantufo – miasto w Wyspach Świętego Tomasza i Książęcej; na Wyspie Świętego Tomasza (okręg Água Grande); 2,5 tys. mieszkańców (2012)

</doc>
<doc id="1046296" url="https://pl.wikipedia.org/wiki?curid=1046296" title="Okręty desantowe typu Ivan Rogov">
Okręty desantowe typu Ivan Rogov



</doc>
<doc id="1046297" url="https://pl.wikipedia.org/wiki?curid=1046297" title="John Young (polityk)">
John Young (polityk)

John Young, 1. baron Lisgar (ur. 31 sierpnia 1807 w Bombaju, zm. 6 października 1876 w Bailieborough w Irlandii) – brytyjski polityk i administrator kolonialny, w latach 1869–1872 gubernator generalny Kanady.
W latach 1831–1855 zasiadał w Izbie Gmin z ramienia torysów. Od 1855 do 1859 był Lordem Wysokim Komisarzem Wysp Jońskich, a następnie od 1861 do 1867 gubernatorem kolonii Nowa Południowa Walia. W 1869 został drugim od czasu powstania Konfederacji Kanady jej gubernatorem generalnym. W 1870 otrzymał dziedziczny tytuł szlachecki barona Lisgar. Po zakończeniu swej kadencji przeniósł się na emeryturę do Irlandii, gdzie zmarł cztery lata później.

</doc>
<doc id="1046299" url="https://pl.wikipedia.org/wiki?curid=1046299" title="Osiedle Tysiąclecia (Stargard)">
Osiedle Tysiąclecia (Stargard)

Osiedle Tysiąclecia – osiedle Stargardu, założone w 1957, położone w centralnej części miasta. Osiedle jest pierwszym powojennym osiedlem wybudowanym przez Polaków w Stargardzie. Jego budowę zakończono w 1966, w 1000. rocznicę Chrztu Polski, stąd jego nazwa. Osiedle spełnia tylko funkcję mieszkalną.

</doc>
<doc id="1046300" url="https://pl.wikipedia.org/wiki?curid=1046300" title="Santa Catarina (Wyspy Świętego Tomasza i Książęca)">
Santa Catarina (Wyspy Świętego Tomasza i Książęca)

Santa Catarina – miasto w Wyspach Świętego Tomasza i Książęcej; na Wyspie Świętego Tomasza; 980 mieszkańców (2006). Przemysł spożywczy.

</doc>
<doc id="1046307" url="https://pl.wikipedia.org/wiki?curid=1046307" title="Joe O’Donnell">
Joe O’Donnell

Joe O’Donnell, właśc. Joseph Roger O’Donnell (ur. 1922 w Johnstown, zm. 10 sierpnia 2007 w Nashville) – amerykański fotograf podający się (i przez wielu uznawany) za oficjalnego fotografa Białego Domu (za kadencji prezydentów: Franklina Delano Roosevelta, Harry’ego S. Trumana, gen. Dwighta D. Eisenhowera, Johna F. Kennedy’ego i Lyndona B. Johnsona) oraz autora wielu słynnych zdjęć obrazujących historię XX w.
W rzeczywistości O’Donnell nigdy nie był oficjalnym fotografem Białego Domu, a wiele spośród fotografii, których autorstwo sobie przypisywał, nie zostało wykonanych przez niego (jak zdjęcie małego Johna F. Kennedy’ego Jr. salutującego na pogrzebie ojca w 1963 wykonane przez Stanleya Stearnsa lub seria ujęć ilustrujących zniszczenia i ofiary po zrzuceniu bomb atomowych na Hiroszimę i Nagasaki, z których przynajmniej część została wykonana przez innych fotografów).
Mąż japońskiej fotografik Kimiko Sakai.

</doc>
<doc id="1046308" url="https://pl.wikipedia.org/wiki?curid=1046308" title="Artur Gąsiewski">
Artur Gąsiewski

Artur Gąsiewski (ur. 1 listopada 1973 w Łomży) – polski lekkoatleta sprinter. Zawodnik klubu Skra Warszawa. Olimpijczyk z Aten (2004) – był zawodnikiem rezerwowym sztafety 4 × 400 metrów i w zawodach nie wystąpił.
Obecnie jest trenerem sekcji sprinterskiej w klubie RKS Skra Warszawa.
Najważniejsze osiągnięcia.
Rekord życiowy w biegu na 400 metrów – 46,17 (2002).

</doc>
<doc id="1046309" url="https://pl.wikipedia.org/wiki?curid=1046309" title="UHA">
UHA



</doc>
<doc id="1046310" url="https://pl.wikipedia.org/wiki?curid=1046310" title="Marek Kolasiński">
Marek Kolasiński

Marek Kolasiński (ur. 13 stycznia 1953 w Żarnowcu) – polski polityk i przedsiębiorca, poseł na Sejm III kadencji.
Życiorys.
W 1997 ukończył studia na wydziale filozoficznym Międzynarodowej Akademii Informatyzacji, następnie uzyskał stopień doktora. Prowadził prywatne przedsiębiorstwo. Sprawował mandat posła III kadencji z ramienia Akcji Wyborczej Solidarność, wybranego w okręgu sosnowieckim. Należał do Polskiego Ruchu Monarchistycznego, rekomendowany był przez Ruch Solidarni w Wyborach. Przystępował do Chrześcijańskiej Demokracji III RP oraz do Ruchu Społecznego AWS.
W 2001 tuż przed zakończeniem kadencji wyjechał z Polski za granicę. Centralne Biuro Śledcze prowadziło w tym czasie postępowanie w sprawie oszustw podatkowych i wyłudzeń kredytów w kwocie około 40 mln zł, jakich miał się dopuścić w czasie prowadzenia swojej firmy. Był ścigany przez Interpol i zatrzymany w marcu 2002.
W październiku 2005 sąd pierwszej instancji skazał go na karę 9 lat pozbawienia wolności. Wyrokiem z 25 września 2007 Sąd Okręgowy w Krakowie uchylił powyższy wyrok Sądu Rejonowego w Olkuszu, przekazując sprawę do ponownego rozpoznania. Decyzję tę umotywowano względami formalnymi, tj. koniecznością wyłączenia ze składu sędziego orzekającego zgodnie z nową linią orzecznictwa Sądu Najwyższego.
W październiku 2007 w toczącej się odrębnie innej sprawie karnej Sąd Okręgowy w Lublinie w pierwszej instancji skazał go na karę 3 lat pozbawienia wolności i grzywnę, uznając byłego posła winnym oszustwa na kwotę około 4 mln zł.

</doc>
<doc id="1046311" url="https://pl.wikipedia.org/wiki?curid=1046311" title="Osiedle Lotnisko (Stargard)">
Osiedle Lotnisko (Stargard)

Osiedle Lotnisko – osiedle Stargardu, włączone do miasta w 1993, położone w południowo-zachodniej części miasta. Osiedle zostało przejęte przez miasto po wyjeździe wojsk Armii Czerwonej (następnie Rosji). Budynki zajmowane przez żołnierzy zostały wyremontowane i przekazane jako budynki mieszkalne. W pobliżu osiedla znajdują się pasy startowe Lotniska Kluczewo, stąd nazwa osiedla.

</doc>
<doc id="1046312" url="https://pl.wikipedia.org/wiki?curid=1046312" title="Zawiadomienie (językoznawstwo)">
Zawiadomienie (językoznawstwo)

Zawiadomienie – wypowiedzenie, które nie zawiera orzeczenia (czyli orzeczenia czasownikowego, orzeczenia imiennego lub formy zakończonej na "-no", "-to" albo formy nieosobowej typu "warto", "można") i nie można go w jego obręb wprowadzić ani na podstawie kontekstu, ani sytuacji. Zawiadomieniami są najczęściej nagłówki prasowe (np. "Mundury dla dam", "Dzieci dzieciom"), tytuły książek (np. "Pan Tadeusz"), czasopism (np. "Głos Pomorza"), filmów (np. "Milczenie owiec"). Ze względu na krótkość, a zarazem dużą pojemność informacyjną używa się zawiadomień w notatkach i planach (konspektach).

</doc>
<doc id="1046317" url="https://pl.wikipedia.org/wiki?curid=1046317" title="AXM">
AXM

AXM – brytyjski magazyn, skierowany do młodych osób homo- i biseksualnych o nakładzie 35 000 egzemplarzy.
Tematyka magazynu dotyczy głównie mody, seksu, zdrowia oraz wiadomości ze świata muzyki i filmu.

</doc>
<doc id="1046318" url="https://pl.wikipedia.org/wiki?curid=1046318" title="Frederik Christian Sibbern">
Frederik Christian Sibbern

Frederik Christian Sibbern (ur. 18 lipca 1785 w Christianshavn (Kopenhaga), zm. 16 grudnia 1872) – duński filozof i poeta.
Od 1813 był profesorem Uniwersytetu w Kopenhadze. Był zwolennikiem Schellinga, w większym stopniu nauczycielem filozofii, niż oryginalnym myślicielem. Jako pedagog miał duży wpływ na swoje pokolenie. 

</doc>
<doc id="1046323" url="https://pl.wikipedia.org/wiki?curid=1046323" title="Aleks">
Aleks



</doc>
<doc id="1046324" url="https://pl.wikipedia.org/wiki?curid=1046324" title="Zdzisława Kobylińska">
Zdzisława Kobylińska

Zdzisława Marianna Kobylińska (ur. 7 września 1965 w Dobrym Mieście) – polska filozof, etyk, nauczyciel akademicki, publicystka i polityk, posłanka na Sejm III kadencji.
Życiorys.
Wykształcenie i działalność zawodowa.
Absolwentka Katolickiego Uniwersytetu Lubelskiego, magisterium uzyskała w 1989 na podstawie pracy pt. "Analiza filozoficzna artykułu Utrum prudentia sit virtus specialis est (Sancti Thomas Aquinatis, Summa Theologiae II–II, q. 47, a. 5)", której promotorem był Mieczysław Krąpiec. Odbyła studia doktoranckie na Papieskim Uniwersytecie Laterańskim w Rzymie (1989–1992), gdzie obroniła doktorat w zakresie filozofii (w oparciu o rozprawę pt. "Il concetto dell'educazione morale nell'insegnamento di Jacek Woroniecki" napisanej pod kierunkiem Horsta Seidla). W 2014 na Uniwersytecie Papieskim Jana Pawła II w Krakowie otrzymała stopień doktora habilitowanego nauk humanistycznych w zakresie filozofii. Kształciła się również m.in. w watykańskiej Scuola di Biblioteconomia i podyplomowej szkole dziennikarskiej na KUL.
Była pracownikiem naukowo-dydaktycznym na Wydziale Nauk Społecznych Katolickiego Uniwersytetu Lubelskiego oraz w Akademii Teologii Katolickiej w Warszawie. Wykładała również w Instytucie Kultury Chrześcijańskiej w Olsztynie. W połowie lat 90. pracowała naukowo we Włoszech, później została nauczycielem akademickim w Wyższej Szkole Pedagogicznej w Olsztynie i następnie na Uniwersytecie Warmińsko-Mazurskim w Olsztynie w Katedrze Aksjologicznych Podstaw Edukacji na Wydziale Nauk Społecznych.
W pracy naukowej zajęła się zagadnieniami m.in. z zakresu aksjologii, etyki ogólnej i etyki wychowawczej oraz antropologii filozoficznej. Wyróżniana nagrodami uczelnianymi w tym „Złotym Laurem”.
Zajęła się również działalnością oświatową, zakładając w 2008 niepubliczną placówkę przedszkolną.
Działalność polityczna i społeczna.
W wyborach w 1997 uzyskała mandat posłanki na Sejm III kadencji. Została wybrana w okręgu suwalskim z listy Akcji Wyborczej Solidarność. W latach 1998–2001 był wiceprzewodniczącą rady politycznej Stronnictwa Konserwatywno-Ludowego. W parlamencie była m.in. sekretarzem Sejmu, wiceprzewodniczącą parlamentarnej grupy bilateralnej polsko-włoskiej, członkinią Komisji Obrony Narodowej oraz Komisji Łączności z Polakami za Granicą.
W 2001 przeszła z SKL do Przymierza Prawicy. Jako jego działaczka zasiadła w klubie parlamentarnym Prawa i Sprawiedliwości i z listy tej partii bezskutecznie ubiegała się o poselską reelekcję. Została członkiem Olsztyńskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010. W wyborach w 2014 jako kandydatka Prawicy Rzeczypospolitej bez powodzenia kandydowała do Parlamentu Europejskiego z listy PiS. W 2018 uzyskał mandat radnej Dobrego Miasta.
Została członkinią Stowarzyszenia Dziennikarzy Polskich oraz przewodniczącą sekcji nauk społecznych Towarzystwa Naukowego Franciszka Salezego. Weszła także w skład rady naukowej Instytutu na rzecz Kultury Prawnej Ordo Iuris.
Publikacje.
Jest autorką artykułów naukowych oraz autorką, redaktorką i tłumaczką publikacji książkowych, m.in.:

</doc>
<doc id="1046328" url="https://pl.wikipedia.org/wiki?curid=1046328" title="Artyleria przeciwkutrowa">
Artyleria przeciwkutrowa



</doc>
<doc id="1046330" url="https://pl.wikipedia.org/wiki?curid=1046330" title="Mistrzostwa Świata w Lekkoatletyce 2007">
Mistrzostwa Świata w Lekkoatletyce 2007

11. Mistrzostwa Świata w Lekkoatletyce – zawody sportowe, które odbyły się na stadionie Nagai w Osace między 25 sierpnia i 2 września 2007 roku. Japonia drugi raz w historii organizowała lekkoatletyczny czempionat globu – poprzednio zawody tej rangi odbyły się tutaj w 1991 roku, a ich gospodarzem było Tokio. Mistrzostwa były dopiero trzecimi rozegranymi poza Europą.
Osaka chciała w 2008 roku zorganizować igrzyska olimpijskie jednak w 2001 przegrała walkę o tę imprezę z Pekinem odpadając już w pierwszej rundzie głosowania. Po tym niepowodzeniu miasto postanowiło zorganizować lekkoatletyczne mistrzostwa świata w 2007 roku – jego konkurentami były Berlin i Budapeszt. W październiku 2002 Rada IAAF podczas posiedzenia w Monako przyznała Osace prawo organizacji mistrzostw w 2007 roku. Podczas ceremonii otwarcia imprezy wystąpiła Sarah Brightman.

</doc>
<doc id="1046331" url="https://pl.wikipedia.org/wiki?curid=1046331" title="Premierzy Wysp Alandzkich">
Premierzy Wysp Alandzkich



</doc>
<doc id="1046332" url="https://pl.wikipedia.org/wiki?curid=1046332" title="Zuzanna Radecka-Pakaszewska">
Zuzanna Radecka-Pakaszewska



</doc>
<doc id="1046333" url="https://pl.wikipedia.org/wiki?curid=1046333" title="Ewelina Dryk-Sętowska">
Ewelina Dryk-Sętowska



</doc>
<doc id="1046334" url="https://pl.wikipedia.org/wiki?curid=1046334" title="Grażyna Sołtyk">
Grażyna Sołtyk



</doc>
<doc id="1046335" url="https://pl.wikipedia.org/wiki?curid=1046335" title="Waldemar Żaczek">
Waldemar Żaczek

Waldemar Żaczek (ur. 15 maja 1929 w Siedlcach) – polski grafik i malarz.
Syn Piotra i Jadwigi Jasińskiej. W latach 1949 - 1956 studiował w Akademii Sztuk Pięknych w Warszawie; uczeń m.in. Konstantego Sopoćki, Stefana Płużańskiego, Jana Marcina Szancera, Bonawentury Lenarta, Aleksandra Kobzdeja, Józefa Pakulskiego. Już w czasie studiów współpracował z wydawnictwami Czytelnik i Ludowa Spółdzielnia Wydawnicza. W latach 1960 - 1967 kierownik graficzny miesięcznika "The Polish Review" w wydawnictwie "Polonia"; 1967 - 1969 kierownik graficzny wydawnictwa Interpress. W 1970 r. pracował jako st. grafik w Państwowych Zakładach Wydawnictw Szkolnych. Od 1970 r. związany z Wydawnictwem MON, w którym do 1990 r. był Naczelnym Grafikiem.
Jego dorobkiem z tego czasu jest około tysiąca pięciuset projektów i opracowań graficznych książek i innych publikacji. Wypracował własny, szlachetny styl, który charakteryzuje się oszczędną lecz wyszukaną formą, przemyślanym stosowaniem liternictwa i dążeniem do syntezy. Stosował nie tylko środki czysto graficzne i malarskie, lecz także używał dekalkomanii, monotypii, eksperymentował też z fotografią. Prezentował swoje prace w Zakładach im. 22 lipca w Warszawie i na wystawie Okręgu Warszawskiego ZPAP w warszawskiej Zachęcie w 1956, na XVII Ogólnopolskiej Wystawie Plastyki w Radomiu w 1961, na wystawie "Sztuka książki" w Zachęcie i na wystawie "Szancer i jego uczniowie" w Warszawie i Berlinie w 1973 r. Swój dorobek wydawniczy pokazywał w 1984 r. na wystawie "Grafika książki" w Domu WP w Warszawie.
Zajmował się również projektowaniem i realizacją wystroju wnętrz w lokalach publicznych, m.in. restauracjach Szanghaj i Dom Chłopa w Warszawie. W roku 1952 brał udział w realizacji informacji wizualnej w Państwowym Muzeum Auschwitz-Birkenau. W latach 1953 - 1978 co roku opracowywał wraz z zespołem scenografie Dożynek Centralnych, w których wykorzystywano motywy zaczerpnięte z dziedzictwa polskiej sztuki ludowej.
po 1990 r. poświęcił się malarstwu. Maluje martwe natury, akty, pejzaże - szczególnie swój ulubiony Kazimierz Dolny, którego jest częstym bywalcem. Trzykrotnie prezentował swoje prace w galerii "Bohema" w Kazimierzu: "Akty" - 1999, "Natura" - 2000, "Pejzaże" - 2002; w 2000 r. na wystawie w galerii "Za piecem" w Lublinie. W 2006 r. retrospektywna wystawa odbyła się w Muzeum Nadwiślańskim w Kazimierzu Dolnym.
Wyróżniony m.in. odznaką Zasłużony Działacz Kultury.
Żonaty jest z Danutą Jezierską, ur. w 1940 r. w Warszawie - redaktorem technicznym w wydawnictwie PWN. Syn Piotr - ur. 1966 r. - artysta malarz i grafik.

</doc>
<doc id="1046338" url="https://pl.wikipedia.org/wiki?curid=1046338" title="Ministrowie spraw zagranicznych Rosji i ZSRR">
Ministrowie spraw zagranicznych Rosji i ZSRR

Ta strona przedstawia ministrów odpowiedzialnych za prowadzenie polityki zagranicznej w Państwie Moskiewskim, Imperium Rosyjskim, ZSRR i Federacji Rosyjskiej.

</doc>
<doc id="1046342" url="https://pl.wikipedia.org/wiki?curid=1046342" title="Dolnośląski Certyfikat Gospodarczy">
Dolnośląski Certyfikat Gospodarczy

Dolnośląski Certyfikat Gospodarczy (DCG) – gospodarcza nagroda regionalna; regionalny certyfikat wiarygodności i jakości gospodarczej przyznawany przedsiębiorstwom i produktom przez Województwo Dolnośląskie. Certyfikatem wyróżniane i honorowane są podmioty gospodarcze Dolnego Śląska i ich produkty. Wyróżniani swoją działalnością wnoszą istotny wkład w rozwój regionu, w tworzeniu rynku pracy oraz stanowią wizytówkę jakości, innowacyjności, nowoczesności i solidności pracy.
DCG wzoruje się na międzynarodowych nagrodach gospodarczych, takich jak: japońska nagroda Deminga, amerykańska Nagroda im. Malcolma Baldrige’a czy Europejska Nagroda Jakości.
Misją DCG jest budowanie tożsamości regionalnej i wspieranie wzrostu gospodarczego województwa dolnośląskiego poprzez promowanie przedsiębiorczości i tworzenie korzystnych warunków jej rozwoju.
Historia.
Inicjatywa ustanowienia DCG zrodziła się podczas II Dolnośląskiego Forum Politycznego i Gospodarczego(DFPiG) w Krzyżowej odbytego w dniach 3–5 listopada 2000 roku w grupie problemowej „Budownictwo i Infrastruktura Techniczna”.
W radzie inicjatorów tego przedsięwzięcia zasiedli jego pomysłodawcy: Krzysztof Mojzych, Janisław Muszyński, Sławomir Najnigier, Sławomir Popłoński, Janusz Rybka, Władysław Starzec, Jan Waszkiewicz, Andrzej Wolny, Piotr Wrzecioniarz i Artur Zieliński
Do 2005 roku Loża Dolnośląska Business Centre Club wspierała ideę certyfikatu. 28 kwietnia 2006 roku została podpisana umowa o przekształceniu DCG w regionalny certyfikat wiarygodności i jakości gospodarczej przyznawany przedsiębiorcom. Sygnatariuszami umowy zostali: Województwo dolnośląskie reprezentowane przez Zarząd województwa, Fundacja „Krzyżowa” dla Porozumienia Europejskiego oraz Rada Inicjatorów DCG. 22 czerwca 2010 roku Rada Inicjatorów podjęła decyzję zmieniającą podmiot zarządzający DCG z Fundacji „Krzyżowa” na Dolnośląską Fundację Rozwoju Regionalnego. Patronami wszystkich edycji DCG byli kolejno wszyscy wojewodowie dolnośląscy i marszałkowie województwa dolnośląskiego.
Ocena kandydatów do DCG dokonywana jest przez kapitułę na czele której stoi marszałek województwa, w skład której wchodzą także, poza częścią Rady Inicjatorów, przedstawiciele samorządów, organizacji gospodarczych i środowisk naukowych Dolnego Śląska.
Laureaci certyfikatu otrzymują statuetki autorstwa Anny Domańskiej.
Pięciokrotni laureaci Dolnośląskiego Certyfikatu Gospodarczego mogą być nominowani przez kapitułę certyfikatu do Dolnośląskiej Nagrody Gospodarczej.
Certyfikat wręczany był w Krzyżowej podczas obrad DFPiG, w Ratuszu Wrocławia (czterokrotnie), w "Starej Giełdzie" na Placu Solnym we Wrocławiu, w sali "Oratorium Marianum" Uniwersytetu Wrocławskiego (dwukrotnie), w Pasażu Słońca Hotelu "ART" we Wrocławiu, w Muzeum Architektury we Wrocławiu, w Filharmonii Wrocławskiej, w Muzeum Narodowym (dwukrotnie), w Hotelu Mercure Panorama we Wrocławiu, w Sali Diamentowej Stadionu Miejskiego we Wrocławiu (dwukrotnie), w Narodowym Forum Muzyki we Wrocławiu, w Salonie Mercedesa Grupy Wróbel oraz we Wrocławskim Centrum Kongresowym przy Hali Stulecia.
Laureaci DCG (oraz DNG) tworzą tzw. Klub Laureatów. Klub Laureatów spotyka się 2 razy w roku i wg organizatorów ma być platformą wymiany poglądów i recept na sukces biznesowy. Ma też ułatwiać konsultacje z władzami regionu.

</doc>
<doc id="1046343" url="https://pl.wikipedia.org/wiki?curid=1046343" title="Grażyna Sołtyk (ur. 1948)">
Grażyna Sołtyk (ur. 1948)

Grażyna Sołtyk (ur. 20 kwietnia 1948 w Warszawie) – polska dziennikarka, posłanka na Sejm III kadencji.
Życiorys.
Ukończyła w 1973 studia na Wydziale Filologii Polskiej i Słowiańskiej Uniwersytetu Warszawskiego, a w 1980 studia na Wydziale Teologicznym Akademii Teologii Katolickiej. Pracowała jako dziennikarka i menedżer. Działaczka organizacji katolickich.
Pełniła funkcję posła na Sejm III kadencji wybranego z listy ogólnopolskiej Akcji Wyborczej Solidarność. Mandat objęła w 1999 po śmierci Bogdana Żurka. W 2001 należała do zespołu parlamentarnego Przymierza Prawicy. Związała się z Prawem i Sprawiedliwością, z ramienia którego bezskutecznie ubiegała się o mandat posła w 2001 i 2005 oraz zasiadała w radzie miejskiej Warszawy (w latach 2002–2006). W 2007 brała udział w kampanii Prawicy Rzeczypospolitej w wyborach do Senatu.

</doc>
<doc id="1046344" url="https://pl.wikipedia.org/wiki?curid=1046344" title="Union de Irun">
Union de Irun



</doc>
<doc id="1046346" url="https://pl.wikipedia.org/wiki?curid=1046346" title="Ministrowie spraw zagranicznych ZSRR">
Ministrowie spraw zagranicznych ZSRR



</doc>
<doc id="1046347" url="https://pl.wikipedia.org/wiki?curid=1046347" title="Zafarobod">
Zafarobod

Zafarobod (tadż. Зафаробод) - osiedle typu miejskiego w Tadżykistanie (wilajet sogdyjski); 14 100 mieszkańców (2006). Ośrodek przemysłowy.

</doc>
<doc id="1046350" url="https://pl.wikipedia.org/wiki?curid=1046350" title="Pawian oliwkowy">
Pawian oliwkowy

Pawian oliwkowy, pawian anubis ("Papio anubis") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Pawian oliwkowy występuje na północnym pasie sawanny od Mali, Gwinei i Sierra Leone do zachodniej Erytrei i Etiopii oraz na południe do północnej i wschodniej Demokratycznej Republiki Konga i północno-zachodniej Tanzanii; izolowane populacje występują w masywach Tibesti, Aïr i Ennedi na Saharze.
Taksonomia.
Gatunek po raz pierwszy naukowo opisał w 1827 roku francuski zoolog René Lesson nadając mu nazwę "Cynocephalus anubis". Jako miejsce typowe odłowu holotypu Lesson wskazał Nil Górny, w Afryce. 
U "P. anubis" występują regionalne różnice w morfologii czaszki i kolorze umaszczenia; w związku z tym zaproponowano kilka podgatunków (np. "tesselatum"), ale obecnie (XXI wiek) żaden nie jest uznawany. To, czy niektóre formy zasługiwałyby na status podgatunku wymaga dalszych badań. Wszędzie tam, gdzie rozmieszczenie "P. anubis" nakłada się z rozmieszczeniem innych gatunków pawianów, występują strefy hybrydyzacji, co wskazuje na to, że "P. anubis" jest nadal w fazie aktywnej ekspansji. Tworzy on wąski obszar hybrydyzacji z "P. hamadryas" poniżej wodospadu rzeki Auasz i w innych miejscach znajdujących się w północnej Etiopii i środkowej Erytrei. Krzyżowanie się z "P. cynocephalus" stwierdzono we wschodniej części Parku Narodowym Tsavo i Parku Narodowym Amboseli w Kenii. Między dystryktem Laikipia, na północny wschód i wschód od góry Kenia, a dolnym biegi rzeki rzeką Tana biegnącej wzdłuż wybrzeża Kenii istnieje klinalna strefa mieszańców "P. anubis" x "P. cynocephalus". Pawiany w tym regionie którego szerokość wynosi ponad 200 km są gatunkami pośrednimi i trudno je przypisać do "P. anubis" lub "P. cynocephalus" (pawiany stają się coraz bardziej „żółtawe” w swoich fenotypach w kierunku wybrzeża Kenii). "P. anubis" z Erytrei i Etiopii posiada mitochondria dziedziczone po matce, które genetycznie są blisko spokrewnione z mitochondriami "P. hamadryas". "P. anubis" z Kenii i Tanzanii posiada mitochondria blisko spokrewnione z mitochondriami "P. cynocephalus", co wskazuje, że główną formą hybrydyzacji może być introgresja samców "P. anubis". Mieszańce "P. anubis" x "P. cynocephalus" występują również sporadycznie w innych miejscach w obszarach kontaktu tych gatunków w Kenii i Tanzanii. Prawdopodobne jest, że "P. anubis" spowodował zmniejszenie się zasięgu występowania sąsiednich gatunków pawianów. Krzyżowanie się "P. anubis" z "P. papio" nie jest znane, ale jest prawdopodobne. Na wolności zaobserwowano nawet krzyżowanie się z "Thempithecus gelada". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 50–70 cm, samców 55–90 cm, długość ogona samic 38–46 cm, samców 41–60 cm; masa ciała samic 14–18 kg, samców 22–30 kg. 
Ekologia.
Zamieszkuje różnorodne siedliska: tereny pustynne, sawanny, stepy i obszary leśne. Jest wszystkożerny, wykazuje duże zdolności przystosowawcze. Żyje w stadach 15–150 osobników. 

</doc>
<doc id="1046351" url="https://pl.wikipedia.org/wiki?curid=1046351" title="Król w Nowym Jorku">
Król w Nowym Jorku

Król w Nowym Jorku (ang. "A King in New York") – film z 1957, komediodramat w reżyserii Charlesa Chaplina.
Przedostatni film Chaplina, w którym w krzywym zwierciadle ukazał amerykańską kulturę popularną i świat wielkiej polityki.
Opis fabuły.
Bohaterem filmu jest zdetronizowany europejski monarcha, który staje się sensacją amerykańskich mediów. Celem satyrycznych ataków Chaplina są: reklama, kino, telewizja, muzyka rockowa, sława i wiele innych.
Po wybuchu rewolucji we własnym kraju, król Shahdov zmuszony jest udać się na emigrację i zamieszkuje w Nowym Jorku. Tam, aby uzyskać pieniądze na życie, rozpoczyna występy w komercyjnych programach telewizyjnych. Nie mając na obczyźnie żadnych bliskich osób, spotyka się ze znajomymi swoich rodziców, mających przekonania komunistyczne. Zaczyna być postrzegany jako komunista, co zwraca na niego uwagę senackiej komisji McCarthy’ego.

</doc>
<doc id="1046354" url="https://pl.wikipedia.org/wiki?curid=1046354" title="Daemon">
Daemon



</doc>
<doc id="1046357" url="https://pl.wikipedia.org/wiki?curid=1046357" title="Gafurow">
Gafurow

Gafurow (tadż. Ғафуров) (w latach 1965-1978 Sowietabad) - osiedle typu miejskiego w Tadżykistanie (wilajet sogdyjski), stolica dystryktu Gafurow; 14 100 mieszkańców (2006). Ośrodek przemysłowy. Nazwa pochodzi od nazwiska Bobodżana Gafurowa.

</doc>
<doc id="1046358" url="https://pl.wikipedia.org/wiki?curid=1046358" title="Jacek Uczkiewicz">
Jacek Uczkiewicz

Jacek Mirosław Uczkiewicz (ur. 4 lipca 1950 w Nowej Rudzie) – polski polityk, urzędnik państwowy, doktor nauk technicznych. Poseł na Sejm II kadencji, w latach 2001–2004 wiceminister finansów, w latach 1995–2001 i 2013–2016 wiceprezes Najwyższej Izby Kontroli, pierwszy polski członek Europejskiego Trybunału Obrachunkowego (2004–2010).
Życiorys.
Wykształcenie i praca zawodowa.
Syn Zyty i Kazimierza. Od 1967 związany z Wrocławiem. W 1973 ukończył studia na Wydziale Elektrycznym Politechniki Wrocławskiej. W 1977 uzyskał stopień doktora nauk technicznych na podstawie pracy zatytułowanej "Ekranowanie nadprzewodzącego uzwojenia wzbudzenia generatora synchronicznego od zewnętrznych zmiennych pól magnetycznych". Jego promotorem był docent Kazimierz Radwan. W latach 1973–1990 pracował jako nauczyciel akademicki na Politechnice Wrocławskiej.
Działalność publiczna.
Był członkiem Związku Młodzieży Socjalistycznej, Zrzeszenia Studentów Polskich oraz Socjalistycznego Związku Studentów Polskich. Należał także do Związku Nauczycielstwa Polskiego. Na studiach zapisał się do Polskiej Zjednoczonej Partii Robotniczej. Członek egzekutywy komitetu uczelnianego PZPR Politechniki Wrocławskiej oraz członek Komitetu Wojewódzkiego PZPR we Wrocławiu. W latach 1980–1981 należał do NSZZ „Solidarność”. Od 1984 do 1990 I sekretarz komitetu dzielnicowego PZPR we wrocławskiej dzielnicy Śródmieście. Był delegatem na ostatni zjazd PZPR. W 1990 został jednym z założycieli Socjaldemokracji Rzeczypospolitej Polskiej i zajął się tworzeniem struktur tej partii we Wrocławiu. Zasiadał w prezydium rady krajowej SdRP.
W wyborach parlamentarnych w 1993 z ramienia Sojuszu Lewicy Demokratycznej został wybrany na posła II kadencji z okręgu wrocławskiego. W latach 1993–1995 był członkiem delegacji Sejmu RP do Zgromadzenia Parlamentarnego Rady Europy w Strasburgu, gdzie pracował w komisji ds. ekonomicznych i rozwoju. Z ramienia Zgromadzenia Parlamentarnego RE pełnił także funkcję obserwatora wyborów parlamentarnych w Macedonii w 1994 oraz na Białorusi w 1995. W 1995 zrzekł się mandatu w związku z objęciem funkcji wiceprezesa Najwyższej Izby Kontroli. Po odejściu z NIK w 2001 został powołany na stanowisko wiceministra finansów i generalnego inspektora informacji finansowej w rządzie Leszka Millera. W latach 2000–2004 był członkiem zespołu antykorupcyjnego przy oddziale Banku Światowego w Warszawie.
W latach 2004–2010 był pierwszym polskim członkiem Europejskiego Trybunału Obrachunkowego w Luksemburgu. W wyborach samorządowych w 2010 wystartował jako bezpartyjny kandydat z poparciem SLD na urząd prezydenta Wrocławia. Zajął czwarte miejsce, zdobywając 8818 głosów, co przełożyło się na 4,52% poparcia.
26 listopada 2013 ponownie powołany na stanowisko wiceprezesa Najwyższej Izby Kontroli. Zakończył urzędowanie 30 czerwca 2016 w związku z przejściem na emeryturę.
Autor tekstów w „Dzienniku Trybuna”. W 2016 zaczął prowadzić własny blog.

</doc>
<doc id="1046359" url="https://pl.wikipedia.org/wiki?curid=1046359" title="Paweł Ptak">
Paweł Ptak

Paweł Ptak (ur. 28 stycznia 1983 w Lesznie), polski lekkoatleta - sprinter. Zawodnik klubów: Krokus Leszno i AZS-AWF Wrocław.
Srebrny medalista halowych mistrzostw świata 2006 w sztafecie 4 x 400 m (el. 3:06.10). Brązowy medalista mistrzostw Europy juniorów 2001 w sztafecie 4 x 100 m (39.96). Rekordy życiowe: 

</doc>
<doc id="1046360" url="https://pl.wikipedia.org/wiki?curid=1046360" title="Tichon Chrennikow">
Tichon Chrennikow



</doc>
<doc id="1046365" url="https://pl.wikipedia.org/wiki?curid=1046365" title="Ar-Ramsa">
Ar-Ramsa

Ar-Ramsa (arab. الرمثا) – miasto w Jordanii (muhafaza Irbid); 80 tys. mieszkańców (2006). Ośrodek przemysłowy.

</doc>
<doc id="1046366" url="https://pl.wikipedia.org/wiki?curid=1046366" title="Puchar Narodów Oceanii 1980">
Puchar Narodów Oceanii 1980



</doc>
<doc id="1046367" url="https://pl.wikipedia.org/wiki?curid=1046367" title="Wiktor Kuprejczyk">
Wiktor Kuprejczyk

Wiktor Kuprejczyk, ros. Виктор Давыдович Купрейчик (ur. 3 lipca 1949 w Mińsku, zm. 22 maja 2017) – białoruski szachista, arcymistrz od 1980 roku.
Kariera szachowa.
Pomiędzy 1969 a 1987 rokiem ośmiokrotnie uczestniczył w finałach indywidualnych mistrzostw Związku Radzieckiego, najlepsze wyniki osiągając w latach 1979 i 1981, zajmując VII miejsca. Po rozpadzie ZSRR należał do czołówki białoruskich szachistów, pięciokrotnie (w latach 1994–2002) występując na szachowych olimpiadach oraz trzykrotnie (w latach 1992–2003) w drużynowych mistrzostwach Europy. W roku 2003 zdobył w Mińsku tytuł mistrza Białorusi.
Największymi indywidualnymi sukcesami Wiktora Kuprejczyka były samodzielne zwycięstwa w silnie obsadzonych kołowych turniejach w Reykjaviku (1980, m.in. przed Walterem Browne, Anthony Milesem, Giennadijem Sosonko, Jewgienijem Wasiukowem, Margeirem Peturssonem oraz Eugenio Torre) i Hastings (1981/82, m.in. przed Wasilijem Smysłowem, Jonathanem Speelmanem, Ulfem Anderssonem, Nigelem Shortem, Murrayem Chandlerem i Larrym Christiansenem) oraz w otwartym turnieju w Bad Wörishofen (1997, m.in. przed Rustemem Dautowem, Weresławem Eingornem, Anthony Milesem, Klausem Bischoffem, Christianem Gabrielem, Olegiem Romaniszynem i Konstantinem Lernerem).
Poza tym na arenie międzynarodowej odniósł liczne sukcesy, m.in. w Groningen (1965/66, mistrzostwa Europy juniorów do lat 20, III m.), Somborze (1970, dz. II m. wraz z Vlastimilem Jansą, za Robertem Hübnerem), Wijk aan Zee (1977, "turniej B", I m.), Wanadzorze (1978, dz. I m. z Rafaelem Waganianem), Medina del Campo (1980, I m.), Polanicy-Zdroju (1981, memoriał Akiby Rubinsteina, II m. za Włodzimierzem Schmidtem), New Delhi (1982, II m. za Josifem Dorfmanem), Esbjergu (1988, turniej "The North Sea Cup", dz. I m. z Rafaelem Waganianem), Val Maubuee (1989, dz. I m. z Aleksiejem Szyrowem), Rimavskiej Sobocie (1990, I m.), Münsterze (1991, "open", dz. I m. z Lwem Gutmanem), Warszawie (1991, "open", dz. I m. m.in. z Jewgienijem Glejzerowem i Aloyzasem Kveinysem), Dortmundzie (1991, "open", II m. za Jurijem Bałaszowem), Cattolicy (1992, "open", I m.), Wiesbaden (1998, "open", dz. I m. z Jewgienijem Ragozinem i Slavko Cicakiem), Frohnleiten (1999, "open", I m.), Moskwie (2002, "Aerofłot Open"-B, I m.), Tuli (2002, "open", dz. I m.), Senden (2005, "open", dz. III m.), Tambowie (2007, II m. za Jurijem Bałaszowem) oraz w Moskwie (2008, "Aerofłot Open"-B, dz. I m.).
Dwukrotnie (Saloniki 2010, Kowno 2012) zdobył tytuły wicemistrza Europy seniorów (szachistów powyżej 60. roku życia), natomiast w 2014 r. w Katerini zdobył brązowy medal mistrzostw świata seniorów (w kategorii powyżej 65 lat).
Najwyższy ranking w karierze osiągnął 1 lipca 1981 r., z wynikiem 2580 punktów dzielił wówczas 22–25. miejsce na światowej liście FIDE, jednocześnie zajmując 10–11. miejsce (wspólnie z Wasilijem Smysłowem) wśród radzieckich szachistów.

</doc>
<doc id="1046370" url="https://pl.wikipedia.org/wiki?curid=1046370" title="Reprezentacja Wenezueli w piłce siatkowej mężczyzn">
Reprezentacja Wenezueli w piłce siatkowej mężczyzn

Reprezentacja Wenezueli w piłce siatkowej mężczyzn jest narodową reprezentacją siatkarską swojego kraju, regularnie występującą w Mistrzostwach Świata i Mistrzostwach Ameryki Południowej. Obecnie drużyna zajmuje 20. miejsce w rankingu FIVB.
Na Mistrzostwach Świata 2006 Wenezuelczycy odpadli w pierwszej rundzie Mistrzostw, zajmując 5. miejsce w grupie C (3:1 z USA, 3:1 z Iranem, 1:3 z Bułgarią, 1:3 z Włochami oraz 0:3 z Czechami).
Osiągnięcia.
Mistrzostwa Ameryki Południowej.
 2. miejsce - 1964, 1967, 1969, 1975, 1977, 1979, 1985, 1997, 2003
 3. miejsce - 1962, 1973, 1987, 1989, 1991, 1995, 1999, 2001, 2005, 2007, 2009, 2011
Igrzyska Panamerykańskie.
 1. miejsce - 2003

</doc>
<doc id="1046371" url="https://pl.wikipedia.org/wiki?curid=1046371" title="Al-Baka">
Al-Baka

Al-Baka (arab. مخيم البقعة) - obóz dla uchodźców palestyńskich w Jordanii (muhafaza Al-Balka); Około 100 000 mieszkańców (2010).

</doc>
<doc id="1046373" url="https://pl.wikipedia.org/wiki?curid=1046373" title="Marek Bartosik">
Marek Bartosik

Marek Wiesław Bartosik (ur. 5 maja 1941 w Łodzi) – polski polityk, nauczyciel akademicki, poseł na Sejm PRL X kadencji, były wiceminister nauki.
Życiorys.
W 1965 ukończył studia na Wydziale Elektrycznym Politechniki Łódzkiej. W 1973 uzyskał stopień doktora nauk technicznych, w 1981 został doktorem habilitowanym. W 1991 został profesorem Politechniki Łódzkiej. W 1986 objął funkcję kierownika Zespołu Naukowego Łączników Próżniowych i Energoelektronicznych oraz dyrektora Instytutu Aparatów Elektrycznych.
W 1965 wstąpił do Polskiej Zjednoczonej Partii Robotniczej, był członkiem jej Komitetu Centralnego. W 1989 został wybrany na posła na Sejm X kadencji z okręgu Łódź-Śródmieście, w trakcie kadencji pełnił funkcję zastępcy przewodniczącego Komisji Łączności z Polakami za Granicą.
Należał później z Sojuszem Lewicy Demokratycznej. W latach 2002–2005 był wiceministrem kolejno w Komitecie Badań Naukowych oraz w Ministerstwie Nauki i Informatyzacji.
W 1988 został członkiem Sekcji „Technika Wielkich Mocy” Komitetu Elektrotechniki Polskiej Akademii Nauk, a w 1993 Sekcji „Elektrotechnika” Komitetu Badań Naukowych. członek Rady Wojewódzkiej Naczelnej Organizacji Technicznej oraz prezes Wojewódzkiego Klubu Techniki i Racjonalizacji. Jest członkiem Akademii Inżynierskiej w Polsce.

</doc>
<doc id="1046380" url="https://pl.wikipedia.org/wiki?curid=1046380" title="Ataka (partia)">
Ataka (partia)

Ataka (bułg. Атака) – bułgarska partia polityczna o charakterze nacjonalistycznym utworzona 17 kwietnia 2005 roku w Sofii, oficjalnie zarejestrowana w czerwcu tego samego roku. Na czele partii od początku jej istnienia stoi Wolen Siderow.
Przedstawiciele Ataki po raz pierwszy wzięli udział w wyborach do bułgarskiego Zgromadzenia Narodowego w 2005 roku z list wyborczych Koalicji „Ataka”, którą tworzyły dwie partie nacjonalistyczne. Z przyczyn proceduralnych nie było wśród nich partii Ataka, lecz mimo to liderem koalicji został przewodniczący tej partii, Wolen Siderow. Na koalicję oddało swój głos 296 848 wyborców (8,93%), co pozwoliło jej na wprowadzenie do 240-osobowego parlamentu 21 posłów.
Program.
Program polityczny Ataki został przedstawiony wkrótce po utworzeniu partii w 2005 roku. Założenia programowe opisano w tzw. „20 punktach partii Ataka” (bułg."20 точки на партия АТАКА") i „Schemacie programowym” (bułg. "Програмна схема"). Według tychże dokumentów, partia postuluje przeprowadzenie radykalnych zmian w konstytucji, jak np. zinstytucjonowanie bułgarskiego kościoła prawosławnego oraz przyznanie prawosławiu statusu oficjalnej religii państwowej w Bułgarii. Partia chce zdecydowanego zaostrzenia kar za profanację miejsc narodowego kultu religijnego oraz zmiany zapisu dotyczącego zdrady stanu. Ataka domaga się także przywrócenia kary śmierci za ciężkie przestępstwa kryminalne, jak również utworzenia rządowego programu do walki z przestępczością wśród mniejszości romskiej.
Partia opowiada się przeciwko udziałowi Bułgarii w pakcie NATO oraz dąży do rewizji warunków przystąpienia kraju do Unii Europejskiej, w tym punktu mówiącego o zamknięciu przestarzałej elektrowni jądrowej „Kozłoduj”. Z powodu tych postulatów komentatorzy bułgarskiej sceny politycznej określają Atakę mianem partii antyeuropejskiej.
Program Ataki obejmuje także żądanie likwidacji audycji informacyjnej emitowanej w Bułgarskiej Telewizji Narodowej (bułg. "Българска национална телевизия") w języku tureckim. Zdaniem polityków partii nadawanie audycji w innym niż oficjalny języku jest naruszeniem zasad konstytucji. W kwestii tureckiej partia wypowiada się także przeciwko akcesji Turcji do Unii Europejskiej. Ów element programu stał się przewodnim motywem hasła wyborczego w trakcie wyborów do Parlamentu Europejskiego w 2009 r.
Zarząd partii.
W skład zarządu głównego partii Ataka wchodzą:
Działalność partii w 40. Zgromadzeniu Narodowym.
Z uwagi na niewielką liczbę własnych posłów, jak również program niezgodny z programami innych partii zasiadających w czterdziestym Zgromadzeniu Narodowym Bułgarii, Ataka znalazła się w opozycji wobec rządzącej koalicji BSP-NDSW-DPS. Posłowie Ataki często krytykują poczynania koalicji, zaś partię DPS, która reprezentuje turecką mniejszość w Bułgarii, oskarżają o działalność niezgodną z konstytucją.
W marcu 2006 Ataka wniosła pod obrady parlamentu projekt wtórnej nacjonalizacji dużych przedsiębiorstw sprywatyzowanych po maju 1992, jak np. spółek zajmujących się przesyłem i rozdziałem energii elektrycznej, centrum kinowego „Bojana”. Bułgarskiej Kompanii Telekomunikacyjnej (bułg. Българска телекомуникационна компания), i in. Zdaniem przedstawicieli partii przy prywatyzacji tych przedsiębiorstw dopuszczono się szeregu nieprawidłowości i oddano je w ręce prywatne za zbyt niskie ceny, co spowodowało znaczne straty Skarbu Państwa. W związku z tym Ataka postulowała ich zwrot państwu, a następnie powtórną prywatyzację niektórych z nich z uwzględnieniem ich realnej wartości rynkowej. Projekt tej ustawy był szeroko komentowany w parlamencie i w mediach i spotkał się z silną krytyką. Większość parlamentarna odrzuciła go, zaś komentatorzy sceny politycznej określili ten projekt jako próbę powrotu do komunizmu.
Od czerwca 2006, po szeregu skandali związanych z parlamentarzystami reprezentującymi Atakę, jej grupa parlamentarna liczy już tylko 12 posłów. Fakt opuszczenia koalicji Ataka przez część deputowanych przyczynił się do powstania problemu jej finansowania. W 2006 roku Izba Skarbowa dopatrzyła się nieprawidłowości w wypłacaniu Atace subwencji przez Ministerstwo Finansów. Stosownie do obowiązujących przepisów, odbiorcą subwencji powinna być koalicja Ataka, która uczestniczyła w wyborach do Zgromadzenia Narodowego. Tymczasem po odejściu od niej Petyra Manołowa z Bułgarskiej Narodowej Partii Patriotycznej (bułg. Българска национална патриотична партия), koalicja Ataka de facto przestała istnieć. Przez pewien czas partia Ataka odbierała subwencje przeznaczone dla koalicji Ataka. Problem został rozwiązany 30 sierpnia 2006, kiedy to lider Ataki, Wolen Siderow, spotkał się z ministrem finansów i zwrócił mu sumę 95 326 lewów, która stanowiła różnicę między wartością subwencji przewidzianą dla koalicji i tą przewidzianą dla partii politycznej.
Ataka w wyborach prezydenckich 2006 i 2011.
Lider Ataki Wolen Siderow wystartował w wyborach prezydenckich w 2006 roku. W pierwszej turze uplasował się na drugim miejscu z wynikiem 21,5% (za Georgim Pyrwanowem, który uzyskał 64%), co pozwoliło mu zakwalifikować się do drugiego etapu wyborów. Również w drugiej turze nie zdołał wyprzedzić Pyrwanowa (zdobył 24% głosów), jednak uzyskany przez niego wynik pokazał, że poparcie dla Ataki wzrosło w porównaniu do 2005 roku.
W 2011 ponownie Ataka wystawiła na stanowisko prezydenta kandydaturę Wolena Siderowa, otrzymał on poparcie 3,64% wyborców.
Ataka w wyborach do Parlamentu Europejskiego w 2007 i 2009 roku.
W wyborach do Parlamentu Europejskiego przeprowadzonych 20 maja 2007 roku Ataka zdobyła 14,2% głosów i wprowadziła do Europarlamentu trzech posłów. Dwa lata później poparło ją 308 tys. wyborców tj. 11.96%, co przełożyło się na 2 mandaty europejskie, które uzyskali Dimityr Stojanow i Sławczo Binew. Najwyższe poparcie partia odnotowała w okręgu Burgas, gdzie wygrała wybory uzyskując ponad 21% głosów.
Kontrowersje.
Z uwagi na program partii zawierający wyraźne akcenty antyromskie i antytureckie, Ataka jest oskarżana o rasizm, ksenofobię i dążenia do faszyzmu. Przedstawiciele Ataki bronią się przed tymi zarzutami twierdząc, że domagają się jedynie jednakowego poszanowania prawa i konstytucji od wszystkich obywateli, podczas gdy, zdaniem członków partii, kolejne ekipy rządzące nie egzekwują prawa wobec mniejszości romskiej i tolerują przejawy turcyzacji narodu.
Lider Ataki, Wolen Siderow, był wielokrotnie oskarżany o homofobiczne i ksenofobiczne wypowiedzi, nakłanianie do składania fałszywych zeznań, a także o nepotyzm.
Przedstawiciel parlamentarnej grupy Ataki w Europarlamencie i jednocześnie przyrodni syn Siderowa, Dimityr Stojanow, w 2006 roku kilkakrotnie wywoływał skandale na tle rasistowskim. Broniąc Ataki przed zarzutami o propagowanie nienawiści do mniejszości narodowych w Bułgarii wysuwanymi przez holenderską eurodeputowaną Els de Groen, wszedł z nią w ostry konflikt słowny. Mimo gwałtownych protestów ze strony Stojanowa, de Groen oskarżyła Atakę o rasizm i przyrównała ją do nazistowskiej partii Hitlera. Stojanow jest także autorem kontrowersyjnego listu elektronicznego wysłanego do wszystkich eurodeputowanych, w którym napisał paszkwil na temat romskiej eurodeputowanej z Węgier Lívii Járóki. Przedstawiciel Ataki napisał m.in. że 32-letnia Járóka jest zbyt stara, by kontynuować swoją działalność w różnych młodzieżowych organizacjach. Oprócz tego wytknął, że podczas gdy węgierska Romka uczestniczy w różnych ceremoniach i uroczystościach rozdawania nagród, w Bułgarii ładniejsze od niej romskie dziewczęta bywają sprzedawane jak towar. Stojanow zarzucił europosłom bierność wobec tego problemu. List Stojanowa spotkał się z powszechną krytyką, a de Groen określiła Atakę jako partię rasistowską.

</doc>
<doc id="1046382" url="https://pl.wikipedia.org/wiki?curid=1046382" title="Juliusz Zborowski">
Juliusz Zborowski

Juliusz Zborowski (ur. 8 kwietnia 1888 we Lwowie, zm. 15 czerwca 1965 w Zakopanem) – polski etnograf i językoznawca, znawca Podhala. W latach 1920-1965 dyrektor Narodowego Muzeum Tatrzańskiego w Zakopanem.
Życiorys.
Jakiś czas po narodzinach Juliusza, rodzina przeniosła się ze Lwowa do Nowego Sącza za sprawą nowej posady ojca – Włodzimierza Zborowskiego, który zaczął pracować jako nadinżynier kolei państwowych, a także aktywny członek Towarzystwa Szkoły Ludowej. Juliusz uczył się początkowo w nowosądeckim gimnazjum, a potem (po kolejnym awansie ojca) w Gimnazjum św. Jacka w Krakowie.
W latach 1906–1908 studiował na Uniwersytecie Jagiellońskim, następnie w Lipsku (do 1910). Wrócił do Krakowa i uczył przez rok w gimnazjum im. Jana Sobieskiego oraz wolontariacko współpracował z redakcją "Słownika Staropolskiego".
W 1913 przeniósł się do Nowego Targu, gdzie do połowy 1919 r. uczył w miejscowym gimnazjum języka polskiego, niemieckiego i łaciny. Do 1920 pracował jako nauczyciel w Krakowie i Nowym Targu. Następnie został redaktorem „Gazety Podhalańskiej”. Był uczestnikiem prac Sekcji Ludoznawczej Towarzystwa Tatrzańskiego.
Swoją fascynację kulturą Podhala, realizował m.in. poprzez dokumentację fonograficzną gwary i pieśni góralskich.
W 1922 został kustoszem w Muzeum Tatrzańskim im. dr. Tytusa Chałubińskiego w Zakopanem (dział etnograficzny). Wkrótce został dyrektorem tego Muzeum (funkcję tę sprawował do końca życia). W 1918 stał się członkiem Polskiej Akademii Umiejętności, od 1955 – profesor. Prace naukowe publikował w kilku czasopismach, m.in.: „Lud”, „Ziemia”, „Wierchy”. Interesował się również dziejami Zakopanego i twórcami, pisarzami z nim związanymi.
Z Muzeum utworzył placówkę naukową; zgromadził w niej także materiały i bibliografię na temat Podhala. Pochowany został na Cmentarzu Zasłużonych na Pęksowym Brzyzku w Zakopanem (kw. L-I-7 i 8).

</doc>
<doc id="1046383" url="https://pl.wikipedia.org/wiki?curid=1046383" title="Miklós Páncsics">
Miklós Páncsics

Miklós Páncsics (ur. 4 lutego 1944 w Garze, zm. 7 sierpnia 2007 w Budapeszcie) – węgierski piłkarz grający na pozycji obrońcy.
Był zawodnikiem Ferencvarosu Budapeszt, z którym między innymi trzykrotnie zdobył mistrzostwo kraju w latach 1964, 1967 i 1968 oraz Puchar Węgier w 1972 r. Członek kadry narodowej Węgier w której rozegrał 37 spotkań w tym te na igrzyskach olimpijskich w Meksyku z 1968 r., gdzie Węgrzy zdobyli mistrzostwo, oraz igrzyskach olimpijskich w Monachium z 1972 r., gdzie po porażce z Polakami, drużyna węgierska zdobyła srebrny medal.

</doc>
<doc id="1046386" url="https://pl.wikipedia.org/wiki?curid=1046386" title="Filip Walotka">
Filip Walotka

Filip Walotka (ur. 17 lutego 1980 w Zgorzelcu) – polski lekkoatleta, sprinter.
Zawodnik klubów: MKS Osa Zgorzelec, Skra Warszawa i AZS-AWF Wrocław. Olimpijczyk z Sydney (2000). Dwukrotny wicemistrz Europy juniorów (Ryga 1999) w biegu na 400 m (46.42) i w sztafecie 4 x 400 m (3:08.15), 4. zawodnik Młodzieżowych Mistrzostw Europy (bieg na 400 m - 46.58 Amsterdam 2001). Dwukrotny mistrz Polski w sztafecie 4 x 400 m (2001, 2002). Rekord życiowy na 400 m - 46.42 (1999). Aktualny rekordzista Polski w biegu 400m ppł juniorów młodszych 52.00s. Studiował i trenował w Kalifornii - USA, stypendium sportowe i naukowe. Absolwent McKendree University (USA).

</doc>
<doc id="1046389" url="https://pl.wikipedia.org/wiki?curid=1046389" title="Eugeniusz Katajew">
Eugeniusz Katajew



</doc>
<doc id="1046393" url="https://pl.wikipedia.org/wiki?curid=1046393" title="Ataka">
Ataka

 

</doc>
<doc id="1046395" url="https://pl.wikipedia.org/wiki?curid=1046395" title="Złota czaszka">
Złota czaszka

Złota czaszka – dramat prozą napisany przez Juliusza Słowackiego w pierwszej połowie 1842 roku. Nieukończony. Wydany w 1866 w 3. tomie "Pism pośmiertnych" we Lwowie. Po raz pierwszy wystawiony w 1899 w Krakowie.
Akcja utworu dzieje się w Krzemieńcu w XVII wieku i osadzona jest w realiach szlacheckich. Złota czaszka to strażnik prowadzący przygotowania do konfederacji antyszwedzkiej – co jest głównym wątkiem utworu.
Inspirację do stworzenia poematu poeta czerpał z doświadczeń własnego dzieciństwa spędzonego w Krzemieńcu.

</doc>
<doc id="1046401" url="https://pl.wikipedia.org/wiki?curid=1046401" title="Agnieszka Rysiukiewicz">
Agnieszka Rysiukiewicz

Agnieszka Szafińska z domu Rysiukiewicz (ur. 3 stycznia 1978 w Świebodzinie) – polska lekkoatletka - sprinterka. Olimpijka z Sydney (2000).
Kariera.
Zawodniczka klubów: Zew Zielona Góra, Lubtour Zielona Góra i AZS-AWF Wrocław. Olimpijka z Sydney (2000). 3-krotna mistrzyni kraju: na 100 m (2001) i w 4 x 100 m (2000, 2002). Rekordy życiowe: 100 m - 11.59 (2000), 200 m - 23.68 (2000). Brązowa medalistka młodzieżowych mistrzostw Europy (1999) w sztafecie 4 x 100 m (44.47) i mistrzostw Europy juniorów (1997) z Lublany (44.59). Srebrna medalistka w sztafecie z uniwersjady w 1999 (43.74). Podczas mistrzostw Europy w Monachium (2002) zajęła w sztafecie 4 x 100 m 7. miejsce (43.96). 
Siostra Piotra.

</doc>
<doc id="1046403" url="https://pl.wikipedia.org/wiki?curid=1046403" title="Dekanat Hajnówka (diecezja warszawsko-bielska)">
Dekanat Hajnówka (diecezja warszawsko-bielska)

 Dekanat Hajnowski – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 13 parafii:

</doc>
<doc id="1046404" url="https://pl.wikipedia.org/wiki?curid=1046404" title="Adela Dankowska">
Adela Dankowska

Adela Stanisława Dankowska (ur. 5 stycznia 1935 w Sobieniach-Jeziorach) – polska pilotka samolotowa i szybowcowa, posłanka na Sejm X kadencji.
Życiorys.
Ukończyła w 1959 studia ekonomiczne w Szkole Głównej Gospodarstwa Wiejskiego w Warszawie. W 1959 rozpoczęła karierę w szybownictwie i lotnictwie. Ustanowiła łącznie 15 rekordów świata i 43 rekordów Polski. Przez wiele lat pracowała jako instruktor lotniczy w Centralnej Szkole Szybowcowej Aeroklubu Polskiego w Lesznie. Należała do komisji rewizyjnej Wojewódzkiej Spółdzielni Spożywców „Społem”. Członkini Krajowej Rady Lotnictwa i Państwowej Lotniczej Komisji Egzaminacyjnej. Swoją karierę w sporcie szybowcowym opisała w wydanej w 2005 książce pt. "Z głową w chmurach".
Angażowała się także w działalność polityczną. Zasiadała w Miejskiej i Wojewódzkiej Radzie Narodowej. W 1981 została przewodniczącą komisji zakładowej Niezależnego Samorządnego Związku Zawodowego „Solidarność” w Lesznie. Od 1989 do 1991 sprawowała mandat posła na Sejm X kadencji z poparciem Komitetu Obywatelskiego, wybrana została w okręgu leszczyńskim. W latach 1994–1998 zasiadała w radzie Leszna. W 1998 nie uzyskała reelekcji z Komitetu Wyborczego „Prawica Razem”. W 2010 i 2014 kandydowała do niej z listy Platformy Obywatelskiej, a w 2018 wystartowała z ramienia Koalicji Obywatelskiej.
Życie prywatne.
Była żoną polskiego szybownika Józefa Dankowskiego, długoletniego trenera kadry szybowcowej. Matka Jacka (również szybownika i trenera kadry szybowcowej) oraz Doroty.

</doc>
<doc id="1046408" url="https://pl.wikipedia.org/wiki?curid=1046408" title="Marcin Kuszewski">
Marcin Kuszewski

Marcin Kuszewski (ur. 19 maja 1977 w Bogatyni) – polski lekkoatleta, płotkarz. 
Osiągnięcia.
Zawodnik klubów: Osa Zgorzelec i AZS-AWF Wrocław, specjalizujący się w biegu na 110 m przez płotki. Olimpijczyk z Sydney (2000). Mistrz Polski na 110 m pł (2000).

</doc>
<doc id="1046410" url="https://pl.wikipedia.org/wiki?curid=1046410" title="Neprylizyna">
Neprylizyna

Neprylizyna ("NEP", inne nazwy: CD10, CALLA, "membrane metallo-endopeptidase" - "MME", EC 3.4.24.11) – enzym proteolityczny z grupy metaloproteaz, należy do peptydaz błonowych. Jest to w istocie integralne białko błonowe zbudowane z 749 aminokwasów i kodowane przez gen "MME" znajdujący się na chromosomie 3. 700 aminokwasów C-końcowych tworzy hydrofilowy fragment pozakomórkowy, natomiast 25 aminokwasów N-końcowych hydrofilowy fragment cytoplazmatyczny, zaś pozostały 24-aminokwasowy fragment hydrofobowy może służyć zarówno jako fragment przezbłonowy, jak i peptyd sygnałowy.
Neprylizyna ulega ekspresji na szerokim spektrum komórek i występuje szczególnie obficie w nerkach. Poza tym jest ważnym markerem w rozpoznaniu ostrej białaczki limfoblastycznej (ALL). To białko znajdowane jest na komórkach leukemicznych fenotypu pre-B, które są obecne w 85% przypadków ALL.
Neprylizyna jest metaloproteazą zależną od atomu cynku, która unieczynnia kilka białkowych hormonów, między innymi: glukagon, enkefaliny, substancję P, neurotensynę, oksytocynę i bradykininę. Oprócz tego rozkłada amyloid beta którego akumulacja jest związana z patogenezą choroby Alzheimera.

</doc>
<doc id="1046411" url="https://pl.wikipedia.org/wiki?curid=1046411" title="Stanisław Jasiewicz">
Stanisław Jasiewicz

Stanisław Jasiewicz (ur. 2 kwietnia 1915 w Lisowie koło Rzeszowa, zm. 7 sierpnia 2007) – polski archeolog, muzeolog, konserwator zabytków i rzeźbiarz, uczestnik misji archeologicznych w Egipcie, Syrii i Sudanie
Prowadził prace renowacyjne między innymi w Kościele Św. Anny w Warszawie w 1949 r., gdzie restaurował rzeźby prospektu organowego. Był twórcą ekspozycji Muzeum Narodowego w Bagdadzie, gdzie dokonał bezcennej dokumentacji zbiorów, oraz Galerii Malarstwa Faras w Chartumie, gdzie konserwował freski. 
Pochowany 11 sierpnia 2007 r. na cmentarzu w Zielonce. 

</doc>
<doc id="1046413" url="https://pl.wikipedia.org/wiki?curid=1046413" title="Złoty Puchar Nehru 2007">
Złoty Puchar Nehru 2007

Złoty Puchar Nehru 2007 został rozegrany między 17 a 29 sierpnia 2007 na stadionie Ambedkar Stadium w Nowym Delhi w Indiach. W turnieju wzięło udział 5 drużyn:

</doc>
<doc id="1046414" url="https://pl.wikipedia.org/wiki?curid=1046414" title="Kaylee Vanni">
Kaylee Vanni



</doc>
<doc id="1046416" url="https://pl.wikipedia.org/wiki?curid=1046416" title="Prosto z Polski">
Prosto z Polski



</doc>
<doc id="1046418" url="https://pl.wikipedia.org/wiki?curid=1046418" title="Stanisław Rusznica">
Stanisław Rusznica

Stanisław Rusznica (ur. 16 stycznia 1947 w Wysokiej Głogowskiej) – polski nauczyciel, związkowiec i polityk, poseł na Sejm II kadencji.
Życiorys.
Ukończył I Liceum Ogólnokształcące w Rzeszowie, Studium Nauczycielskie w Rzeszowie, a w 1973 studia z zakresu fizyki na Wydziale Matematyki, Fizyki i Wychowania Technicznego Wyższej Szkoły Pedagogicznej w Rzeszowie. Od ukończenia studiów pracował jako nauczyciel fizyki w Rzeszowie, zaczynając od Zespołu Szkół Budowlanych. W Rzeszowie pełnił funkcję dyrektora Młodzieżowego Domu Kultury, jak również Szkoły Podstawowej nr 19 oraz Ośrodka Usług Pedagogicznych i Socjalnych ZNP.
W okresie PRL był członkiem Miejskiej Rady Narodowej w Rzeszowie oraz radnym Wojewódzkiej Rady Narodowej. Działał w Związku Nauczycielstwa Polskiego, przez 16 lat pełnił funkcję prezesa wojewódzkiego okręgu tego związku. Zasiadał również we władzach centralnych ZNP. W latach 1993–1997 z ramienia Sojuszu Lewicy Demokratycznej sprawował mandat posła na Sejm II kadencji z okręgu rzeszowskiego. W 1997 bezskutecznie starał się o reelekcję. W latach 1998–2002 był radnym sejmiku podkarpackiego I kadencji. W 2003 objął stanowisko podkarpackiego kuratora oświaty, które zajmował do 2006. W tym samym roku bez powodzenia ubiegał się o funkcję radnego miasta.
Członek zarządu Towarzystwa Przyjaciół Rzeszowa. Odznaczony Krzyżem Kawalerskim Orderu Odrodzenia Polski (1997).

</doc>
<doc id="1046421" url="https://pl.wikipedia.org/wiki?curid=1046421" title="Uczelnie niepubliczne w Polsce">
Uczelnie niepubliczne w Polsce

Wykaz uczelni niepublicznych działających na podstawie ustawy „Prawo o szkolnictwie wyższym” wpisanych do prowadzonego przez Ministra Nauki i Szkolnictwa Wyższego rejestru uczelni niepublicznych i związków uczelni niepublicznych oraz uczelni kościelnych, których status reguluje szereg innych ustaw i które nie podlegają nadzorowi ministra właściwego do spraw szkolnictwa wyższego (oznaczonych *).
W roku akademickim 2014/2015 w Polsce działały 302 uczelnie niepubliczne, kształcąc 359 178 studentów, zatrudniając 13 074 nauczycieli akademickich i przyznając dyplomy 122 650 absolwentom.
Zestawienie nie zawiera seminariów duchownych, jak również prywatnych kolegiów nauczycielskich, gdyż nie posiadają one rangi uczelni ani uprawnień do nadawania tytułów zawodowych. Absolwenci takich ośrodków otrzymują zazwyczaj dyplom jednego z polskich uniwersytetów lub jednej z uwzględnionych poniżej szkół kościelnych (wymaga to obrony pracy dyplomowej na uczelni).

</doc>
<doc id="1046423" url="https://pl.wikipedia.org/wiki?curid=1046423" title="Jelcz M120I">
Jelcz M120I

Jelcz M120I – średniopodłogowy autobus miejski produkowany w latach 2004-2007 przez firmę Jelcz.
Historia modelu.
W 2004 roku zaprezentowano kolejną wersję autobusu popularnej rodziny 120M. W nowym modelu zastosowano włoską jednostkę napędową Iveco F4 AE 0682C o mocy maksymalnej 239 KM oraz manualną 6-biegową skrzynię firmy ZF. Autobus ten uzyskał również estetyczniejszą ścianę przednią oraz tylną z modelu M101I. Nieznacznie zmodernizowano wnętrze pojazdu stosując estetyczniejsze i odporniejsze laminaty. Stosowano osie przednie Jelcz 65 N oraz tylne Jelcz MT 1032A.
Pojazd ten zniknął z oferty producenta w 2007 roku.
Wielkość produkcji:
Jelcz M120M/4 CNG Supero.
Produkowano również odmianę Jelcz M120M/4 CNG Supero dostosowaną do zasilania gazem CNG z silnikiem spełniającym wymagania normy Euro 4, a nawet normy EEV. Napędzany był silnikiem firmy MAN typu E2866 DUH 03 o pojemności 11,9 dm3 i mocy maksymalnej 180 kW (245 KM). Model ten pozostawał w ofercie firmy Jelcz do końca jej istnienia w 2008 roku.

</doc>
<doc id="1046424" url="https://pl.wikipedia.org/wiki?curid=1046424" title="Dekanat Warszawa">
Dekanat Warszawa

Dekanat Warszawa – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 9 parafii:

</doc>
<doc id="1046425" url="https://pl.wikipedia.org/wiki?curid=1046425" title="Tadeusz Hogendorf">
Tadeusz Hogendorf

Tadeusz Zdzisław Hogendorf (ur. 19 grudnia 1918 w Rzeszowie, zm. 12 czerwca 2010 tamże) – polski piłkarz występujący na pozycji pomocnika lub napastnika, reprezentant Polski w latach 1947–1949, trener piłkarski.
Życiorys.
Profesjonalną karierę zaczynał w Resovii. Przed wojną grał w I lidze w barwach Warszawianki. Po jej zakończeniu krótko przebywał na Górnym Śląsku (Pogoń Katowice) oraz w Gdańsku, by ostatecznie zostać piłkarzem ŁKS, w którym grał do 1952.
W reprezentacji debiutował 31 sierpnia 1947 w meczu z Czechosłowacją. Ostatni raz zagrał w narodowym zespole w 1949. Łącznie w reprezentacji pojawił się na boisku w sześciu meczach i strzelił dwie bramki.
W 1958 ukończył warszawską AWF. Pracował jako trener, m.in. w Łodzi, Rzeszowie, Łańcucie i Sędziszowie.
Wielokrotnie odznaczany. Złote odznaki: OZPN Łódź (1948), Gwardia Łódź (1954), Stal Rzeszów (1958), Resovia (1961), OZPN Rzeszów (1963), ŁKS Łódź (1965). Odznaka 1000-lecia Państwa Polskiego (1967), Odznaka Honorowa Kultury Fizycznej (1975), Medal AWF (1975), Złoty Krzyż Zasługi (1975, 1976), Odznaka Honorowa PZPN (1976), Odznaka "Zasłużony dla Miasta Rzeszowa" (1980), Krzyż Kawalerski Orderu Odrodzenia Polski (1982), Srebrna Odznaka Kultury Fizycznej (1983), Medal 40-lecia PRL (1987), Odznaka "Zasłużonego dla ŁKS" (1987), Odznaka "Zasłużonego dla OZPN Rzeszów" (1995), Medal 75-lecia PZPN (1995), Odznaka Honorowa OZPN Przemyśl (1995), Złota Odznaka Kultury Fizycznej (1997), Krzyż Oficerski Orderu Odrodzenia Polski (1999). 23 września 2008 roku został Honorowym Obywatelem Miasta Rzeszowa.

</doc>
<doc id="1046429" url="https://pl.wikipedia.org/wiki?curid=1046429" title="Kjell Aukrust">
Kjell Aukrust

 
Kjell Aukrust (ur. 19 marca 1920 w Alvdal, zm. 24 grudnia 2002) − norweski rysownik, malarz i pisarz, syn Larsa Olsena Aukrusta, brat Odda Aukrusta, bratanek Olava Aukrusta.
Był absolwentem Szkoły Sztuki i Rzemiosła (norw. "Kunst- og håndverksskolen"). Po drugiej wojnie światowej pracował przez jakiś czas jako ilustrator w gazecie Vårt Land i wkrótce został zawodowym rysownikiem. Jego prace plastyczne można oglądać w Galerii Narodowej (Nasjonalgalleriet) w Oslo, w Muzeum Sztuki Współczesnej (Museet for Samtidskunst), a także w utworzonej przy skoczni Holmenkollen galerii Aukrustsenteret.
Kjell Aukrust zadebiutował jako pisarz opowiadaniami "Simen" z 1958. Wiele jego książek było wielokrotnie wznawianych i ekranizowanych. Największym sukcesem kasowym w historii norweskiego filmu i kultowym filmem norweskiej młodzieży stał się film animowany "Flåklypa Grand Prix" z 1975, do którego scenariusz Aukrust napisał razem z Ivo Caprino.

</doc>
<doc id="1046433" url="https://pl.wikipedia.org/wiki?curid=1046433" title="Jerzy Masłowski">
Jerzy Masłowski



</doc>
<doc id="1046434" url="https://pl.wikipedia.org/wiki?curid=1046434" title="Przemysław Rogowski">
Przemysław Rogowski

 
Przemysław Rogowski (ur. 9 lutego 1980) – polski lekkoatleta, sprinter.
Osiągnięcia.
Zawodnik klubów: Olimpia Poznań i AZS Poznań. Wicemistrz Europy w sztafecie 4 x 100 metrów (Göteborg 2006) - 39,05 s. Złoty (4 x 100 m - 39,41 s.) i brązowy (100 m - 10,45 s.) medalista młodzieżowych mistrzostw Europy w 2001, srebrny medalista mistrzostw Europy juniorów 1999 w sztafecie 4 x 100 m (39,67 s.). W latach 2001–2003 był zawieszony z powodu dopingu. Rezerwowy sztafety 4 x 100 na Igrzyskach Olimpijskich w Atenach (2004). 

</doc>
<doc id="1046438" url="https://pl.wikipedia.org/wiki?curid=1046438" title="Uczelnie niepubliczne">
Uczelnie niepubliczne



</doc>
<doc id="1046440" url="https://pl.wikipedia.org/wiki?curid=1046440" title="Tomasz Opałka">
Tomasz Opałka

Tomasz Jakub Opałka (ur. 6 czerwca 1983 w Ostrowcu Świętokrzyskim) – polski kompozytor.
Życiorys.
Uczęszczał do szkół muzycznych pierwszego i drugiego stopnia w Ostrowcu i Kielcach. Początkowo w klasie perkusji, następnie w klasie puzonu. W latach 2006–2011 studiował w Uniwersytet Muzyczny Fryderyka Chopina w Warszawie w klasie kompozycji profesora Krzysztofa Baculewskiego, uzyskując dyplom z oceną celującą. W 2013 roku otrzymał tytuł doktora.
Od 2010 roku prowadził zajęcia na macierzystej uczelni jako asystent stażysta, od 2011 prowadził zajęcia z instrumentacji oraz seminarium muzyki współczesnej. Poza wykładami w UMFC prowadził również gościnne wykłady w Warszawskiej Szkole Filmowej, oraz w Łazienkach Królewskich w ramach programu Łazienki ForMusic.
W latach 2008–2012 był członkiem Koła Młodych Związku Kompozytorów Polskich, a w latach 2010–2012 był jego wiceprzewodniczącym. Od 2012 roku jest członkiem Związku Kompozytorów Polskich. Od 2013 roku jest członkiem Zarządu Głównego Związku Kompozytorów Polskich. Od 2007 roku jest członkiem Stowarzyszenia Autorów ZAiKS, a od 2010 roku zasiada w Komisji Repartycyjnej tegoż stowarzyszenia. Jest również członkiem amerykańskiego stowarzyszenia kompozytorów i autorów The SCL ("Society of Composers and Lyricists").
Był trzykrotnym stypendystą Ministra Kultury i Dziedzictwa Narodowego, Stypendystą Fundacji Pro Polonia, DongSan Research Foundation, Towarzystwa im. Witolda Lutosławskiego, dwukrotnym stypendystą Funduszu Popierania Twórczości Stowarzyszenia Autorów ZAiKS.
Od grudnia 2012 przebywa w Los Angeles.
Działalność i dorobek.
Tworzył utwory na zamówienie takich instytucji, jak: Towarzystwo im. Witolda Lutosławskiego, Instytut Adama Mickiewicza, Narodowa Orkiestra Symfoniczna Polskiego Radia w Katowicach, Zamek Królewski w Warszawie, Filharmonia Kaliska, Centrum Myśli Jana Pawła II. W sezonie 2013/2014 Opałka będzie pełnił funkcję Kompozytora-Rezydenta w Filharmonii Gorzowskiej.
Utwory Tomasza Opałki wykonywane były na wielu festiwalach i koncertach w Polsce i za granicą. Wśród nich są: Łańcuch X (2013), Festiwal Prawykonań NOSPR, Warszawskie Spotkania Muzyczne 2013, Warszawska Jesień – Koncerty Koła Młodych ZKP (2008, 2010, 2011, 2012), Brücken Festival für Neue Musik (2009), COM’IN (2008, 2009), Cztery Pory Roku – Jesień (2009), Warszawskie Spotkania Muzyczne (2012, 2013), Generacje (2007, 2012), Festiwal Młodych Kompozytorów – Chopin. Transgresje (2010), Wszystkie Mazurki Świata (2010), Beijing Modern (2011), Musica Moderna (2012), Festiwalu organizowanym przez orkiestrę Sinfonia Varsovia – Letnie Koncerty na Grochowskiej, Cyklu Muzyka Kresów Wschodnich podczas Festiwalu Warszawska Jesień 2012.
Poza Polską utwory Tomasza Opałki wykonywane były w Niemczech, Rosji, Ukrainie, Słowacji, Białorusi, Chinach.
Muzyka Tomasza Opałki została wydana jak do tej pory na sześciu płytach (Castello GT, Polmic, Hudobne Centrum). Na początku 2013 roku ukazała się książka „Dźwięki, Szepty, Zgrzyty” – 16 opisywana jako „Wywiady z 16 największymi polskimi kompozytorami” wśród nich, jako najmłodszy znalazł się Tomasz Opałka.
Utwory Opałki były wykonywane przez takie zespoły, jak: Polska Orkiestra Radiowa (dyr. Wojciech Michniewski, Łukasz Borowicz, Szymon Bywalec), Orkiestra Muzyki Nowej (dyr. Szymon Bywalec), Orkiestra Musica Festiva (dyr. Stanisław Krawczyński), Orkiestra Filharmonii Łódzkiej (dyr. Michał Klauza), Orkiestra Filharmonii Kaliskiej (dyr. Adam Klocek), Unplugged Orchestra (dyr. Michał Śmigielski), Scontri Ensemble, Chór Centrum Myśli Jana Pawła II oraz soliści: Maciej Frąckiewicz, Leszek Lorent, Janusz Wawrowski, Jadwiga Czarkowska, Wojciech Herzyk.
Łączy działalność na gruncie muzyki poważnej i filmowej. Jest autorem 19 partytur filmowych, wśród których są filmy nagradzane na konkursach i festiwalach filmowych na całym świecie. Wiele z tych filmów pojawia się również regularnie na antenie TVP Kultura. Wśród najbardziej nagradzanych produkcji są: Drwal (Lubmerjack) prod. Fumi Studio, Polska, w reżyserii Pawła Dębskiego (kilkanaście nagród), Skeleton Girl 3D (Kanada), prod. Bleeding Art Industries (Grand Prix na festiwalu filmów 3D BE FILM w Nowym Jorku, 2012), Na dobry początek Wojciecha Klimali (biorący udział w konkursie Młodego Kina podczas 36. Festiwalu Polskich Filmów Fabularnych w Gdyni), Żaklina Marcina Szuwarowskiego (biorący udział w konkursie Młodego Kina podczas 37. Polskich Festiwalu Filmów Fabularnych w Gdyni).
Nagrody.
Jest autorem wielu nagradzanych i wykonywanych utworów na różnych konkursach kompozytorskich w kraju i za granicą:

</doc>
<doc id="1046441" url="https://pl.wikipedia.org/wiki?curid=1046441" title="Rachunek bieżący bilansu płatniczego">
Rachunek bieżący bilansu płatniczego

Rachunek bieżący bilansu płatniczego (ang. "current account") – część bilansu płatniczego. Obejmuje transakcje, które nie tworzą zobowiązań.
Na saldo rachunku obrotów bieżących składają się:
Nadwyżka na rachunku bieżącym zwiększa rezerwy walutowe kraju, deficyt powoduje ich zmniejszenie.
Finansowanie deficytu na rachunku obrotów bieżących oznacza zapożyczanie się netto przez podmioty krajowe za granicą. Państwo może jednak wykazywać deficyt na rachunku bieżącym przez wiele lat bez negatywnych skutków dla jego gospodarki, gdyż taki deficyt jest najczęściej niewielki w porównaniu z całym dochodem narodowym. Może być on korzystny, jeżeli jest skutkiem importu technologii i dóbr inwestycyjnych, które zwiększają produktywność.

</doc>
<doc id="1046442" url="https://pl.wikipedia.org/wiki?curid=1046442" title="Emmeline Pankhurst">
Emmeline Pankhurst

Emmeline Pankhurst (z d. Emiline Goulden, ur. 15 lipca 1858 w Manchesterze, zm. 14 czerwca 1928 w Londynie) – brytyjska działaczka społeczna, jedna z założycielek brytyjskiego ruchu sufrażystek, najważniejsza angielska działaczka na rzecz przyznania kobietom praw wyborczych przed I wojną światową.
Młodość i życie rodzinne.
Jej rodzice byli zaangażowani w walkę z niewolnictwem oraz działali na rzecz praw kobiet. Mieli 11 dzieci: najstarszy syn zmarł w wieku lat 2., Emmeline była najstarsza z pięciu sióstr. Mając lat 14, poprosiła matkę o towarzyszenie jej w spotkaniu dotyczącym praw kobiet do głosowania, szczególnie że miała tam przemawiać Lydia Becker, wydawczyni "Women's Suffrage Journal." To spotkanie we wspomnieniach przyszłej działaczki było kluczowe dla decyzji o zostaniu sufrażystką. 
Wyszła za mąż jesienią 1879 r. (gdzie indziej: 1878), w wieku lat 20., za adwokata, Richarda Pankhursta. Jej mąż był autorem obu Married Women's Property Act – przepisów umożliwiających mężatkom rozporządzanie majątkiem. Wspierał żonę w jej działaniach. Zmarł w 1898, Emmeline dowiedziała się o tym z gazety, gdy jechała do chorego męża po otrzymaniu niepokojącego telegramu. 
Mieli pięcioro dzieci: Christabel (ur. 22 września 1880 r.), Estelle Sylvię (ur. 5 maja 1882 r.), Francisa Henry (ur. 1884, zmarł na błonicę w 1888 r.), Adelę (ur. 19 czerwca 1885 r.), Henry`ego Francisa (ur. 7 lipca 1889 r.).
Aktywizm społeczno-polityczny.
W 1889 roku Pankhurst założyła Women's Franchise League – Ligę na rzecz Praw Wyborczych dla Kobiet. Później w 1903 współtworzyła znacznie lepiej znaną Women's Social and Political Union. 
Wraz z innymi działaczkami, w tym Emily Davison i Ethel Smyth, rozpoczęła szereg działań na rzecz przyznania kobietom praw wyborczych, po kilku latach do ich grupy dołączyły córki Pankhurst, Sylvia i Christabel. Ta pierwsza skupiła się w późniejszym okresie na organizowaniu kobiet pracujących, podczas gdy sama Emmeline wraz z drugą córką popierały nie tylko wojska brytyjskie w I wojnie światowej, ale zachęcały również kobiety do udziału w siłach zbrojnych.
Emmeline Pankhurst mawiała, że „argument w postaci rozbitej szyby to najcenniejszy dziś argument w polityce”. Za jej wezwaniem sufrażystki wybijały szyby w oknach polityków, którzy byli przeciwni nadaniu kobietom praw wyborczych. Zarówno Emmeline, jak i jej córki oraz zwolenniczki były często brutalnie aresztowane i trzymane w więzieniu. 16 lutego 1912 roku, na dużym zgromadzeniu zwołanym, by powitać zwolnione po kilkumiesięcznym odosobnieniu kobiety, Emmeline wygłosiła przemowę, tłumacząc stosowane argumenty siłowe: 
Podczas wojny zorganizowała kampanię na rzecz włączania kobiet do pracy zawodowej (w celu m.in. umożliwienia mężczyznom walki na froncie). Pomimo uwag, że zajmuje się nieślubnymi dziećmi, otoczyła opieką tzw. 'wojenne dzieci' - sieroty i dzieci samotnych matek. M.in. na Campden Hill w Londynie otworzyła dom adopcyjny, prowadzony metodami Montessori. Mając 57 lat, sama adoptowała czworo dzieci i zamieszkała z nimi w londyńskim Holland Park. 
Po uzyskaniu przez kobiety praw wyborczych, które w Wielkiej Brytanii miało miejsce w marcu 1918, zrezygnowała z aktywności politycznej. 
Pankhurst zmarła w Londynie w 1928 r. i po pogrzebie w dniu 18 czerwca została pochowana na cmentarzu Brompton.
Publikacje.
Wybrane publikacje Emmeline Pankhurst w języku angielskim:

</doc>
<doc id="1046444" url="https://pl.wikipedia.org/wiki?curid=1046444" title="Paweł Włodarczyk">
Paweł Włodarczyk

Paweł Włodarczyk (ur. 1955 w Wieliczce) - polski działacz sportowy, przedsiębiorca.
Życiorys.
Od 1984 zasiadał w zarządzie Polskiego Związku Narciarskiego, w latach 1994-2006 przez trzy kadencje był prezesem tego związku. Dwukrotnie zasiadał też w zarządzie Polskiego Komitetu Olimpijskiego. Posiada uprawnienia sędziego FIS.
Konsul Honorowy Republiki Chorwacji w Krakowie.

</doc>
<doc id="1046448" url="https://pl.wikipedia.org/wiki?curid=1046448" title="Władysław Janiszewski (żołnierz)">
Władysław Janiszewski (żołnierz)

Władysław Janiszewski (ur. 1920, zm. 10 sierpnia 2007 w Piasecznie) – major WP, działacz społeczny, inicjator i współzałożyciel Fundacji na rzecz Tradycji Jazdy Konnej.
Był absolwentem Szkoły Podchorążych Rezerwy Kawalerii w Grudziądzu, rocznik 1938 – 1939. Uczestniczył w wojnie obronnej 1939 r., jako żołnierz 4. Pułku Strzelców Konnych. Członek AK, oficer kontrwywiadu we Lwowie.
Po zakończeniu działań wojennych ukończył studia na Wydziale Filologii UW. Przez wiele lat był pracownikiem handlu zagranicznego w tym między innymi attaché handlowym w Budapeszcie.
W 1991 r., należał do grona czterech założycieli grudziądzkiej Fundacji na Rzecz Tradycji Jazdy Polskiej. Uczestniczył w zbieraniu funduszy oraz zbiorów dla Muzeum Sal Tradycji Jazdy Polskiej w Grudziądzu przy ul. Klasztornej 4.
Wyróżniony honorowym tytułem Weterana Walk o Wolność i Niepodległość Ojczyzny.

</doc>
<doc id="1046451" url="https://pl.wikipedia.org/wiki?curid=1046451" title="Konklawe 1740">
Konklawe 1740

Konklawe 18 lutego – 17 sierpnia 1740 – najdłuższe konklawe czasów nowożytnych (trwało pół roku). Zakończyło się wyborem papieża Benedykta XIV.
Pontyfikat Klemensa XII.
Papież Klemens XII zmarł 6 lutego 1740 roku. W chwili wyboru w 1730 miał on już 78 lat i nie cieszył się dobrym zdrowiem. Jego pontyfikat z założenia miał być zatem przejściowy, trwał jednak prawie dziesięć lat. Zły stan zdrowia papieża (m.in. dwa lata po wyborze stracił wzrok, przez ostatnie kilkanaście miesięcy życia leżał w łóżku) powodował, że faktyczną władzę w Kościele i na terytoriach papieskich sprawowała wąska grupa jego krewnych i współpracowników, zwł. bratanek papieża Neri Maria Corsini. Jednym z najważniejszych wydarzeń pontyfikatu Klemensa XII było potępienie masonerii.
Lista uczestników konklawe.
W chwili śmierci papieża było 68 kardynałów. W konklawe brało udział 55 (w tym 47 Włochów, 4 Francuzów, 3 Niemców i Hiszpan), jednak aż czterech z nich (Ottoboni, G.B. Altieri, Cenci i Porzia) zmarło w jego trakcie:
Jeden elektor (Ottoboni) został mianowany jeszcze przez Aleksandra VIII, dziewięciu przez Klemensa XI, jeden (Alessandro Albani) przez Innocentego XIII, szesnastu przez Benedykta XIII, a dwudziestu siedmiu przez Klemensa XII.
Nieobecni.
Trzynastu kardynałów (w tym jeden Polak) nie uczestniczyło w konklawe:
Pięciu mianował Klemens XII, dwóch Benedykt XIII, pięciu Klemens XI, a jednego jeszcze Aleksander VIII.
Frakcje w Kolegium Kardynalskim.
Kolegium Kardynalskie podzieliło się na dwa duże bloki:
Ponadto swoich reprezentantów na konklawe miały mocarstwa katolickie. Austrię reprezentowali kardynałowie Giudice, d’Alsace, Lamberg, Kollonitsch i Sinzendorf; Francję – Tencin, Rohan, Ottoboni i de la Tour, a Hiszpanię Acquaviva i Belluga y Moncada. Austria i Francja utworzyły wspólny blok z Corsinim, a Hiszpania przyłączyła się do frakcji Albaniego.
Obydwa bloki nie były jednak w pełni spójne. Nie wszyscy nominaci Klemensa XII byli w pełni lojalni wobec kardynała Corsiniego i, jak się później okazało, część z nich głosowała później przeciwko jego kandydatom. Z kolei partia Albaniego ze swej natury już była niejednolita, gdyż tworzyli ją kardynałowie mianowani przez trzech różnych papieży (Klemensa XI, Benedykta XIII i Innocentego XIII).
Kandydaci do tiary.
Wielu kardynałów było uważanych za papabile. Jako kandydatów na nowego papieża najczęściej wymieniano nazwiska kardynałów Aldrovandiego, Corradiniego, Gottiego, Lambertiniego, Firrao, Lercariego i Pico della Mirandola. Za głównego faworyta uważano jednak kardynała Tommaso Ruffo, którego popierało stronnictwo kardynała Albaniego, Hiszpania i Francja, a nawet lider frakcji austriackiej, kardynał Giudice, mimo że Wiedeń był generalnie przeciwny ewentualnemu papieżowi z Neapolu. Jedynym poważnym oponentem Ruffo był kardynał Corsini.
Przebieg konklawe.
Konklawe rozpoczęło się 18 lutego z udziałem 32 purpuratów. 22 lutego przybył kardynał Carafa, 25 lutego dotarł Giudice, ale tego samego dnia chory Ottoboni opuścił konklawe i zmarł cztery dni później. 27 lutego przybył Accoramboni, 28 lutego Massei i Passeri, ustalając liczbę elektorów w dniu 1 marca na 36. 5 marca dotarł Lambertini, a 6 marca Spinola, ale 8 marca chory Belluga y Moncada opuścił obrady. 13 marca zmarł kardynał Giovanni Battista Altieri. 15 marca przybył kardynał Ferreri, 19 marca d’Elci, 21 marca Marini, 23 marca Rohan, a 24 marca dotarł Firrao i wraz z nim na konklawe powrócił Belluga y Moncada. 25 marca przybył Lercari, 27 marca Cenci i de la Tour, a 28 marca Lanfredini, Kollonitsch i Mosco. Na koniec marca było zatem 48 kardynałów na konklawe. 3 kwietnia przybył Stampa, 19 kwietnia Sinzendorf i Valenti Gonzaga, a 20 kwietnia dotarł Cibo ustalając liczbę elektorów na w końcu kwietnia na 52. 8 maja dotarł kardynał Quirini, ale 10 maja ciężko chory Porzia opuścił konklawe na stałe i zmarł w swej rzymskiej rezydencji w dniu 10 czerwca 1740. 24 czerwca na konklawe zmarł kardynał Cenci. W decydującym głosowaniu brało zatem udział 51 kardynałów.
Już pierwsze głosowania pokazały, że obydwa ugrupowania dysponują dostateczną siłą, by blokować nawzajem kandydatów strony przeciwnej. W tej sytuacji w drugim tygodniu konklawe Corsini wysunął kandydaturę kardynała Riviery, należącego do jego partii dalekiego kuzyna kamerlinga, ale oprotestowały ją wszystkie mocarstwa. Poważniejszą inicjatywą było wysunięcie na początku marca kandydatury Tommaso Ruffo przez kardynała Acquavivę. Poparcia udzielił mu początkowo nawet lider Austriaków Niccolo del Giudice, co rokowało tej kandydaturze jak najlepiej. Kilka tygodni później do Rzymu dotarły jednak cesarskie instrukcje z 19 marca, w których austriaccy kardynałowie zostali poinformowani, że rządy Austrii i Francji zadecydowały o odrzuceniu tej kandydatury. Z kolei wysunięta przez Corsiniego kandydatura Spinoli, została oprotestowana przez Acquavivę i – wbrew nadziejom Corsiniego – nie uzyskała poparcia Albaniego, mimo że Spinola przed nominacją kardynalską był jego audytorem. Trwające aż do końca kwietnia wysiłki Corsiniego, by przekonać Acquavivę do zmiany zdania, nie przyniosły żadnych rezultatów1.
W międzyczasie, w dniu 25 lutego schorowany dziekan Świętego Kolegium Ottoboni opuścił konklawe i kilka dni później zmarł. Jego obowiązki przejął wówczas subdziekan Tommaso Ruffo. 13 marca zmarł kolejny kardynał, Giovanni Battista Altieri.
Marzec i kwiecień niemal w całości upłynął na oczekiwaniu na zagranicznych kardynałów i instrukcje dworów oraz bezowocnych próbach osiągnięcia jakiegoś kompromisu. Głosowania odbywały się rutynowo, bez żadnych poważniejszych kandydatur. Pod koniec marca do Rzymu dotarli francuscy kardynałowie Rohan i de la Tour, austriacki kardynał Kollonitsch oraz cesarski ambasador nadzwyczajny Scipione di Santa Croce, któremu 23 marca Święte Kolegium udzieliło audiencji. Dopiero 19 kwietnia przybył kardynał Sinzendorf. Obchody Wielkiego Tygodnia i Wielkanocy, która przypadała 17 kwietnia, faktycznie zawiesiły obrady na blisko dwa tygodnie.
Na początku kwietnia o mało nie doszło do przypadkowego wyboru na papieża kardynała Leandro di Porzia. W jednym z głosowań otrzymał on aż trzydzieści głosów, co oznaczało, że zabrakło mu tylko jednego do zwycięstwa. Jego wyboru nie życzył sobie jednak żaden z liderów konklawe. Niedoszły elekt niedługo potem rozchorował się, 10 maja opuścił konklawe i zmarł miesiąc później w swoim pałacu.
W maju i czerwcu w dalszym ciągu trwały bezowocne spory. Albani proponował kardynała Vincenzo Gottiego, ale odrzucili go Francuzi. Corsini jako kontrkandydata zaproponował Rainiero d’Elci, ale ten kandydat też nie uzyskał większości. 24 czerwca zmarł na konklawe kardynał Cenci, którego również rozważano jako kandydata. 25 czerwca wydawało się, że osiągnięto porozumienie i że papieżem zostanie kardynał Firrao, którego zaproponowali kardynałowie Acquaviva i Lambertini, a poparł kamerling Albani. Kandydaturze tej sprzeciwiła się jednak Austria, wobec czego Francuzi również odmówili mu poparcia.
Na początku lipca nieoczekiwanie trzy główne mocarstwa katolickie (Francja, Austria i Hiszpania) zawarły porozumienie między sobą i z kardynałem Corsinim co do wyboru 72-letniego kardynała Aldrovandiego. Jego wybór wydawał się niemal pewny, nawet część starszych kardynałów go poparła jednak zdecydowanie przeciwny tej kandydaturze był Annibale Albani. Kamerling, który był osobistym wrogiem Aldrovandiego, zdołał uzbierać wystarczającą liczbę głosów do blokowania elekcji, w tym przeciągnął na swą stronę kilku kardynałów z partii Corsiniego. Przez blisko 40 dni trwał impas: Aldrovandi regularnie otrzymywał 31 głosów (o trzy mniej niż wymagane 2/3), a pozostałe 20 oddawano głównie na 82-letniego Pier Marcellino Corradini, który z racji wieku i stanu zdrowia, a także opozycji ze strony Hiszpanii nie mógł być uważany za poważnego kandydata, lub na kardynała Giacomo Lanfrediniego z Florencji.
Impas został przełamany dopiero w połowie sierpnia, gdy kardynałowie Cibo i Acquaviva zaproponowali 65-letniego arcybiskupa Bolonii Prospero Lambertiniego, który, choć od czasu do czasu otrzymywał niewielką liczbę głosów, nie był dotąd na serio brany pod uwagę. Trzy mocarstwa oraz Albani poparli Lambertiniego; Corsini początkowo się wahał, ale wobec przychylnych Lambertiniemu nastrojów we własnej partii jego opór trwał krótko. W głosowaniu 16 sierpnia Lambertini nie otrzymał wprawdzie ani jednego głosu i jego wyniki na pozór nie zapowiadały żadnego przełomu, ale w rzeczywistości już tego dnia ustalono, że zostanie on papieżem.
Wybór Benedykta XIV.
17 sierpnia 1740, po blisko 6 miesiącach obrad, Prospero Lambertini został wybrany na papieża, otrzymując 50 głosów na 51; tylko on sam zagłosował na Aldrovandiego, choć zgodnie z obyczajem elekt powinien oddać swój głos na dziekana Kolegium Kardynalskiego (w tym przypadku na subdziekana Ruffo). Lambertini przyjął wybór, obierając imię Benedykta XIV, dla upamiętnienia Benedykta XIII, który dał mu purpurę kardynalską. Zastępujący ciężko chorego protodiakona Lorenzo Altieri kardynał Carlo Maria Marini wygłosił do Rzymian formułę Habemus Papam, a 21 sierpnia uroczyście koronował nowego papieża.

</doc>
<doc id="1046453" url="https://pl.wikipedia.org/wiki?curid=1046453" title="Jerzy Masłowski (polityk)">
Jerzy Masłowski (polityk)

Jerzy Marian Masłowski (ur. 1955 w Hrubieszowie) – polski polityk, historyk, senator IV kadencji.
Życiorys.
Z wykształcenia historyk, ukończył w 1978 studia na UMCS. W latach 80. pracował na tej uczelni oraz jako nauczyciel w szkole podstawowej. Był członkiem Diecezjalnego Komitetu Pomocy Internowanym i Uwięzionym w Lublinie. W latach 1990–1994 pełnił funkcję chełmskiego kuratora oświaty, od 1996 do 1998 był zastępcą prezydenta Chełma.
W wyborach uzupełniających w 1994 bez powodzenia ubiegał się o mandat senatorski. Był senatorem IV kadencji z ramienia AWS, wybranym w województwie chełmskim. W 2001 bez powodzenia ubiegał się o reelekcję z ramienia Bloku Senat 2001. W latach 1998–2002 sprawował mandat radnego sejmiku województwa lubelskiego. W 2006 bezskutecznie ubiegał się o mandat radnego miasta Chełm. Przez kilka lat do 2007 kierował Chełmską Biblioteką Publiczną. Od 2007 zatrudniony w Lubelskim Samorządowym Ośrodku Doskonalenia Nauczycieli Oddział w Chełmie.
Od lat 90. działał w ZChN. W 2007 przystąpił do Prawicy Rzeczypospolitej. Z jej listy kandydował w 2009 do Parlamentu Europejskiego. W wyborach samorządowych w 2010, pozostając członkiem PR, bez powodzenia kandydował do sejmiku lubelskiego z listy Prawa i Sprawiedliwości.
Jest żonaty (żona Wiesława), ma troje dzieci (córkę i dwóch synów).
Odznaczenia.
W 2009, "za wybitne zasługi dla niepodległości Rzeczypospolitej Polskiej, za działalność na rzecz środowisk kombatanckich", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski.

</doc>
<doc id="1046454" url="https://pl.wikipedia.org/wiki?curid=1046454" title="Marcel Grandjany">
Marcel Grandjany

Marcel Georges Lucien Grandjany (ur. 3 września 1891 w Paryżu, zm. 24 lutego 1975 w Nowym Jorku) – amerykański harfista, kompozytor i pedagog pochodzenia francuskiego.
Życiorys.
Od ósmego roku życia uczył się gry na harfie u Henriette Renié, następnie kontynuował naukę u Alphonse’a Hasselmansa w Konserwatorium Paryskim, które ukończył w 1905 z pierwszą nagrodą. W wieku 17 lat dał swój pierwszy recital z Orkiestrą Concerts Lamoureux w paryskiej Salle Érard. W 1913 występował z Maurice'em Ravelem. Podczas I wojny światowej był organistą w bazylice Sacré-Cœur na Montmartre. Po wojnie kontynuował karierę harfisty.
W 1922 zadebiutował w Londynie, a w 1924 w Nowym Jorku. Występował jako solista z czołowymi orkiestrami pod dyrekcją m.in. Gabriela Piernégo, Alfreda Cortota, Waltera Damroscha, Siergieja Kusewickiego, George’a Szella, Fritza Reinera i Vladimira Golschmanna.
W 1936 wyemigrował do Stanów Zjednoczonych i osiedlił się w Nowym Jorku, w 1945 uzyskał amerykańskie obywatelstwo. Od 1938 do śmierci prowadził klasę gry na harfie w Juilliard School; równocześnie wykładał w konserwatorium w Montrealu (1943–1963) i w Manhattan School of Music (1956–1967).
Twórczość.
Komponował utwory orkiestrowe i na harfę solo. Dokonał też kilkunastu transkrypcji na harfę z utworów należących do klasycznego repertuaru, m.in. Bacha, Händla, de Falli, Schuberta.

</doc>
<doc id="1046456" url="https://pl.wikipedia.org/wiki?curid=1046456" title="Charles de Lint">
Charles de Lint

Charles de Lint (ur. 22 grudnia 1951 w Bussum) – kanadyjski pisarz fantasy oraz muzyk grający celtycką muzykę ludową. 
Wyemigrował do Kanady, gdy miał cztery miesiące. Aktualnie mieszka w Ottawie. Opublikował trzy powieści pod pseudonimem Samuel M. Key, które później wydał również pod własnym nazwiskiem.
Często wymieniany jest, obok Terri Windling, jako twórca nurtu fikcji mitycznej (ang. ), który jest czymś pomiędzy literaturą fantasy a magicznym realizmem. Jest to kwestia dyskusyjna, jako że John Crowley poprzedza de Linta z powieścią "", która została opublikowana w 1981 roku i rok później otrzymała Nagrodę World Fantasy za połączenie klasycznej fantasy z kulturą współczesną. Jakkolwiek by nie było, zasługą de Linta odpowiedzialny jest spopularyzowanie tego nurtu, który jest również znany jako "mit miejski" lub "miejska fantasy". Utwory de Linta nazywane są "fantasy dla ludzi, którzy zwykle nie czytują fantasy".
Akcja wielu z jego późniejszych powieści i opowiadań umiejscowiona jest na terenie lub w pobliżu mitycznego Newford, miasta w Ameryce Północnej, pojawia się w nich również wiele stałych postaci. Charles de Lint otrzymał wiele nagród, w tym Nagrodę World Fantasy w 2000 roku dla "" za najlepszy zbiór opowiadań. Opublikował też, wspólnie z , książkę dla dzieci, "Circle of Cats".
Prócz tego, że jest autorem wielu powieści i opowiadań, de Lint jest też poetą, muzykiem, artystą, znawcą folkloru i krytykiem literackim.
W Polsce jego opowiadania ukazały się w "Feniksie" i "Nowej Fantastyce".

</doc>
<doc id="1046462" url="https://pl.wikipedia.org/wiki?curid=1046462" title="Dawid Nowak">
Dawid Nowak

Dawid Nowak (ur. 30 listopada 1984 w Hrubieszowie) – polski piłkarz występujący na pozycji napastnika.
Kariera.
Nowak rozpoczął swoją karierę w Unii Hrubieszów. W 2002 roku trafił do UKS SMS Łódź, który to klub opuścił po roku na rzecz Zdroju Ciechocinek. Sezon 2004/05 spędził na wypożyczeniu w Toruńskim KP.
Na początku 2006 roku Nowak został zakupiony przez grający wówczas w Ekstraklasie GKS Bełchatów, gdzie miał Radosława Matusiaka. 8 lipca Polak zdecydował się opuścić klub na zasadzie prawa Bosmana i podpisał trzyletni kontrakt z Polonią Warszawa. Umowa miała wejść w życie 1 stycznia 2011 roku, ostatecznie jednak z powodu niewypełnienia ustalonych warunków, transfer został unieważniony, zaś piłkarz pozostał w Bełchatowie.
Wraz z zakończeniem sezonu 2012/13, po wygaśnięciu kontraktu, Nowak odszedł z klubu. 1 lipca 2013 podpisał kontrakt z Cracovią. Nowak zadebiutował w oficjalnym meczu podczas potyczki z Gliwickim Piastem- 21 lipca, zmieniając w 68 minucie Sebastiana Stebleckiego. Swoją pierwszą bramkę zdobył w wygranym 2-1 spotkaniu z Ruchem Chorzów (strzelił także drugą bramkę).
5 listopada 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią.
Dwie próby antydopingowe przeprowadzone u Dawida Nowaka w październiku 2014 wykazały obecność stanozololu w jego organizmie, po czym został odsunięty od drużyny Cracovii i opuścił ten klub w grudniu 2014, zaś Komisja Dyscyplinarna PZPN wymierzyła Dawidowi Nowakowi karę dyscyplinarną w postaci dwuletniej dyskwalifikacji.
Od sierpnia 2016 zawodnik klubu Bruk-Bet Termalica Nieciecza.
20 lipca 2017 został nowym zawodnikiem pierwszoligowej Puszczy Niepołomice.

</doc>
<doc id="1046468" url="https://pl.wikipedia.org/wiki?curid=1046468" title="Arnold de Lantins">
Arnold de Lantins

Arnold de Lantins (zm. przed 2 lipca 1432 w Rzymie) – flamandzko-francuski kompozytor końca średniowiecza i wczesnego renesansu.
W 1423 roku, razem z prawdopodobnie swoim krewnym Hugo de Lantinsem, był członkiem kapeli dworskiej Malatesty z rodu Malatestów (1370–1429) pana Pesaro, gdzie spotkał Guillaume'a Dufaya. Można przypuszczać, że wszyscy oni byli obecni na ślubie swojego mecenasa z Vittorią Colonna, który odbył się 18 lipca 1423 roku. Możliwe, że wykonali wtedy chanson Resvellies vous, bowiem tę pieśń Dufay skomponował właśnie na ową uroczystość.
Adnotacje na dwóch pieśniach Arnolda de Lantinisa ("Se ne prenés" i "Quant je mire") wskazują, że w marcu 1428 roku był w Wenecji.
Przebywał także na burgundzkim dworze Filipa Dobrego.
Najpewniejszy w jego biografii jest okres od listopada 1431 roku do czerwca 1432 roku, który to czas spędził na dworze papieża Eugeniusza IV. Zanim rozpoczął tam służbę był już prawdopodobnie autorem kilku, jeśli nie wszystkich zachowanych kompozycji.

</doc>
<doc id="1046472" url="https://pl.wikipedia.org/wiki?curid=1046472" title="Sarah Grimké">
Sarah Grimké

Sarah Moore Grimké (ur. 26 listopada 1792, zm. 23 grudnia 1873) – amerykańska sufrażystka i abolicjonistka, pierwsza kobieta, która podjęła aktywność publiczną w USA. Bohaterka powieści "Czarne skrzydła", Sue Monk Kidd.
Życiorys.
Sarah Grimké urodziła się w 1792 roku w stanie Karolina Południowa jako szóste dziecko i druga córka Johna Faucheraud Grimké i jego żony Mary Smith. Jej ojciec był prawnikiem i bogatym plantatorem, a matka panią domu, która często udzielała się charytatywnie. Rodzina należała do Kościoła episkopalnego. Jako nastolatka Sarah organizowała szkółki niedzielne dla młodych niewolników na plantacji i pragnęła również nauczyć ich czytać, lecz było to nielegalne. Pomimo zakazu i ku wielkiej złości ojca, Sarah w tajemnicy nauczyła czytać swoją służącą.
Sarah była uczona przez guwernantki francuskiego, haftu, akwareli i gry na klawesynie. Była jednak wysoce inteligentna, więc chciała uczyć się również przedmiotów, których nauczanie było zarezerwowane dla synów. Uczyła się na przykład od starszego brata Thomasa, który uczęszczał na Yale Law School. Ojciec pozwalał jej także na czytanie książek naukowych z jego biblioteki, jednak pomimo uznania dla inteligencji Sary nie zgadzał się na jej marzenie zostania prawniczką, jako że zawód ten był uważany za "nieodpowiedni dla kobiet". Podobno powiedział, że gdyby była mężczyzną, zostałaby najlepszym prawnikiem w kraju. 
W 1817 roku Sarah konwertowała na prezbiterianizm, zaś w 1821 roku zdecydowała się opuścić stany południowe i przeniosła się do Filadelfii, gdzie wstąpiła do wspólnoty kwakrów. Jednak i tam doznała rozczarowania, ponieważ zdominowana przez mężczyzn rada kwakrów wielokrotnie ignorowała jej próby zostania kaznodzieją. W 1827 roku Sarah sprowadziła do Filadelfii swoją młodszą siostrę Angelinę. Przez dwa lata siostry podróżowały po stanie Nowa Anglia przemawiając na rzecz praw kobiet i Afroamerykanów, po czym w 1829 wróciły do Filadelfii.
W 1836 roku Sarah napisała pierwszy list otwarty przeciw niewolnictwu, rok później w czasopiśmie "The Spectator" wydane zostały jej listy „O równouprawnieniu płci i sytuacji kobiet” ("Letters on the Equality of the Sexes and the Condition of Women"), które potem przedrukowało również pismo "The Liberator". Listy ukazały się w wersji książkowej w 1838 roku. Najbardziej znanym cytatem Grimké, użytym między innymi przez Ruth Bader Ginsburg, jest ten następujący z drugiego listu:
"Nie proszę o żadne przywileje dla mojej płci. [...] Wszystko, o co proszę naszych braci, to o zdjęcie ich stóp z naszych karków i o pozwolenie nam do stanięcia wyprostowanym na ziemi, którą Bóg wyznaczył nam do zajęcia.”
W 1838 Angelina wyszła za Theodora Welda, abolicjonistę, który był jednym z krytyków włączenia dyskursu o prawach kobiet do abolicjonizmu przez siostry Grimké, i wycofała się na drugi plan ruchu abolicjonistycznego. Sarah na pewien czas zupełnie zaprzestała przemawiać publicznie.
Podczas wojny secesyjnej Sarah Grimké wykładała i pisała na rzecz Abrahama Lincolna.
Pisma Grimké zainspirowały wiele innych sufrażystek, jak na przykład Lucy Stone.

</doc>
<doc id="1046473" url="https://pl.wikipedia.org/wiki?curid=1046473" title="Angelina Grimké">
Angelina Grimké

Angelina Emily Grimké (ur. 20 lutego 1805 w Charleston, Karolina Południowa, zm. 26 października 1879 w Hyde Park ("część dzisiejszego Bostonu"), Massachusetts) – amerykańska abolicjonistka i sufrażystka. Działała wspólnie z siostrą, Sarą Grimké. Bohaterka powieści Czarne skrzydła, Sue Monk Kidd.
Życiorys.
W 1835 roku Angelina Grimké napisała list przeciw niewolnictwu, który wydrukowało czasopismo abolicjonistów ""Liberator". Jej abolicjonistyczny apel do kobiet z Południa "An Appeal to the Christian Women of the South"" został w 1836 roku publicznie spalony w Południowej Karolinie, i obie siostry Grimké zostały uznane za zasługujące na areszt w razie powrotu do rodzinnego stanu.
Były pierwszymi Amerykankami, które przekroczyły wyznaczoną kobietom barierę przed wystąpieniami w sferze publicznej. W 1837 roku siostry wygłosiły w Bostonie serię wykładów przeciw niewolnictwu.
Po ślubie z Teodorem Weldem Angelina wycofała się z życia publicznego, choć prywatnie nadal edukowała i wspierała ruch abolicjonistyczny i byłych niewolników.

</doc>
<doc id="1046474" url="https://pl.wikipedia.org/wiki?curid=1046474" title="Park Narodowy Skamieniałego Lasu">
Park Narodowy Skamieniałego Lasu

Park Narodowy Skamieniałego Lasu (ang. "Petrified Forest National Park") – park narodowy położony w Stanach Zjednoczonych, w stanie Arizona, na terenie Pustyni Pstrej. Nazwa parku pochodzi od licznych egzemplarzy skrzemieniałego drewna, które występują na jego obszarze.
Obszar parku został pierwotnie objęty ochroną decyzją prezydenta Theodore’a Roosevelta z 8 grudnia 1906, który utworzył w tym regionie pomnik narodowy pod nazwą Petrified Forest National Monument. Granice pomnika były później kilkakrotnie zmieniane. Ostatecznie Kongres Stanów Zjednoczonych decyzją z 28 marca 1958 podniósł rangę obszaru chronionego do parku narodowego, ustanawiając Park Narodowy Skamieniałego Lasu. Proces legislacyjny trwał kilka lat i ostatecznie park narodowy powstał 9 grudnia 1962. Granice obszaru objętego ochroną po raz kolejny uległy zmianie w 2006, gdy prezydent George W. Bush powiększył powierzchnię parku z 379 km² do 884 km².

</doc>
<doc id="1046477" url="https://pl.wikipedia.org/wiki?curid=1046477" title="Jelcz 120M/1 CNG">
Jelcz 120M/1 CNG

Jelcz 120M/1 CNG – autobus miejski produkowany w latach 2000-2001 przez polską firmę Jelcz.
Historia modelu.
Produkcję modelu rozpoczęto w 2000 roku. Autobus został wyposażony w polski silnik WS Mielec MD111M6 o mocy maksymalnej 207 KM oraz w manualną 4-biegową skrzynię S4-95. Posiadał od 8 do 10 zbiorników na paliwo umieszczonych pod podłogą przedziału pasażerskiego. Z przodu stosowano oś Jelcz NZ6A1, zaś z tyłu Jelcz MT 1032.A.
Oficjalnie produkcja modelu zakończyła się w 2003 roku, jednak ostatnie egzemplarze opuściły fabrykę 2 lata wcześniej. 
Wyprodukowano zaledwie 7 sztuk tej wersji:

</doc>
<doc id="1046479" url="https://pl.wikipedia.org/wiki?curid=1046479" title="Waldemar Kocoń">
Waldemar Kocoń

Waldemar Jerzy Kocoń (ur. 17 kwietnia 1949 w Warszawie, zm. 3 września 2012 w Grodzisku Mazowieckim) – polski piosenkarz, autor piosenek.
Życiorys.
Był absolwentem średniej szkoły muzycznej w Warszawie (Wydział Estradowy pod kierunkiem Zbigniewa Rymarza). Debiutował w Klubie Studentów UW Hybrydy. Zdobył I nagrodę na Kiermaszu Piosenki Studenckiej ("Wracaj", muz. J. Pilecki, sł. R. Bogdan, 1969). 
Po zajęciu I miejsca w programie telewizyjnym "Proszę dzwonić" (1969) otrzymał propozycje współpracy z radiem, telewizją, Pagartem, Stołeczną Estradą, Polskimi Nagraniami. W lipcu 1969 roku otrzymał wyróżnienie w kategorii amatorów na III Festiwalu Piosenki Żołnierskiej w Kołobrzegu i często w latach późniejszych tam gościł już jako piosenkarz zawodowy. Narodziły się wówczas w jego wykonaniu przeboje: "Jadę na urlop" (1971), "Kocham listy od ciebie" (1972), "Dobry to czas" (1973), "Piosenka w polowym mundurze" (1976) zawsze ciepło przyjmowane przez publiczność i często „bisowane”. W 1971 roku zarejestrował debiutancki singel dla wytwórni Muza. Brał udział w wielu krajowych i zagranicznych festiwalach, zdobywając nagrody i wyróżnienia. Występował w Polsce, w Niemczech, w krajach byłego Związku Radzieckiego, w Bułgarii, byłej Czechosłowacji. Wielokrotnie wyjeżdżał na występy dla Polonii w USA i Kanadzie.
W listopadzie 1981 wyjechał do Nowego Jorku. Rok później zamieszkał w Chicago. Prowadził w ośrodkach polonijnych własny program "One Man Show" i własny program radiowy "Kocoń przed północą" (od 1991 roku).
Wydał 17 płyt, m.in.: "Waldemar Kocoń" (1974), "O samym sobie" (1975), "Wielki romans" (1978), "Znaki miłości" (1995), "Przeobrażenia" (2000), "Dla Ciebie Polsko", "Tobie Ameryko" (2002), "Wyznania najcichsze" (2004), "Dla Ciebie Polsko" (2006), "Zagrożenia" (2007), "Nie wierzę" (2012). 
Na wniosek artystów, twórców i producentów Polskiego Stowarzyszenia Estradowego otrzymał statuetkę Prometeusza za najwyższe osiągnięcia artystyczne i twórcze dla sztuki estradowej. 
Po 19 latach Waldemar Kocoń powrócił do kraju. Poza występami działał na rzecz ochrony zwierząt. Prowadził także hodowlę serwali. 
Artysta zmarł na białaczkę w szpitalu w Grodzisku Mazowieckim. 10 września 2012 prochy Koconia spoczęły w kolumbarium na warszawskim Cmentarzu Wojskowym na Powązkach (kwatera B29-4-34). Zgodnie z życzeniem artysty pogrzeb miał charakter świecki.

</doc>
<doc id="1046480" url="https://pl.wikipedia.org/wiki?curid=1046480" title="Judith Sargent Murray">
Judith Sargent Murray

Judith Sargent Murray (ur. 1751, zm. 1820) – amerykańska pisarka, feministka, polityk i pedagog. 
Życiorys.
Murray była jedną z pierwszych autorek proponujących równouprawnienie płci, jej feministyczne eseje - ""On the Equality of the Sexes" oraz "On the Domestic Education of Children", oba wydane w 1790 roku, wyprzedziły o 2 lata pionierską pracę Mary Wollstonecraft "Wołanie o prawa kobiety"". Murray była przekonana, że edukacja umożliwiłaby kobietom dorównanie mężczyznom na wielu polach, z których zostały one wykluczone. Esej "O równości płci" Murray wywołał kontrowersje w związku z kwestionowaniem przez autorkę nakreślonej w Biblii nierówności płci. Publikowała często pod pseudonimem ("The Gleaner"), żeby jej prace przeczytało więcej osób. Była uniwersalistką, jej pisma odegrały pewną rolę w rozwoju tego nurtu religijnego. 
Wybrane dzieła Murray: 

</doc>
<doc id="1046481" url="https://pl.wikipedia.org/wiki?curid=1046481" title="Katerynosław">
Katerynosław



</doc>
<doc id="1046482" url="https://pl.wikipedia.org/wiki?curid=1046482" title="Inwestowanie indeksowe">
Inwestowanie indeksowe

Inwestowanie indeksowe – pasywna giełdowa strategia inwestycyjna, polegająca na zakupie portfela, który odzwierciedla zachowanie się określonego indeksu giełdowego.
Opis.
Badania wskazują, że większość funduszy inwestycyjnych na dowolnym rozwiniętym rynku przegrywa z indeksem. Najważniejszą przyczyną są koszty prowizji przy inwestowaniu aktywnym (zakupie akcji w biurze maklerskim lub zakupie jednostek uczestnictwa funduszy inwestycyjnych), które są zazwyczaj dużo wyższe niż prowizje od zakupu jednostek funduszu indeksowego.
Wynik portfela zbudowanego w oparciu o inwestowanie indeksowe zawsze będzie minimalnie niższy niż stopa zwrotu odwzorowywanego indeksu. Inwestowanie indeksowe odżegnuje się od analizy fundamentalnej, której celem jest dogłębne zbadanie podstaw i otoczenia makroekonomicznego spółki, której walory planuje się nabyć. Jednocześnie ta strategia inwestycyjna czerpie z metodologii analizy technicznej, zwłaszcza zaś wyznaczania trendu, który jest podstawą przyjęcia, że określony indeks giełdowy z czasem będzie zyskiwał, a nie tracił na wartości.

</doc>
<doc id="1046483" url="https://pl.wikipedia.org/wiki?curid=1046483" title="Jelcz 120M/2 LPG">
Jelcz 120M/2 LPG

Jelcz 120M/2 LPG – autobus miejski produkowany w latach 1999-2000 przez polską firmę Jelcz.
Historia modelu.
Produkcja tego modelu rozpoczęła się w 1999 roku. Była to druga po modelu 120MD próba stworzenia autobusu zasilanego gazem LPG na bazie modelu 120M.
Autobus wyposażony został w polski silnik WS Mielec MD111P2 o mocy maksymalnej 204 KM i 4-biegową manualna skrzynię S4-95. Posiadał 3 zbiorniki na gaz umieszczone pod podłogą przedziału pasażerskiego. Z przodu stosowano oś Jelcz NZ6A1, zaś z tyłu oś Jelcz MT 1032.A.
Model ten pozostawał w ofercie do 2003 roku, jednak jego ostatnie egzemplarze zostały wyprodukowane 3 lata wcześniej.

</doc>
<doc id="1046484" url="https://pl.wikipedia.org/wiki?curid=1046484" title="Jekaterynosław">
Jekaterynosław



</doc>
<doc id="1046485" url="https://pl.wikipedia.org/wiki?curid=1046485" title="Park Narodowy Petrified Forest">
Park Narodowy Petrified Forest



</doc>
<doc id="1046487" url="https://pl.wikipedia.org/wiki?curid=1046487" title="Gitara siedmiostrunowa">
Gitara siedmiostrunowa

Gitara siedmiostrunowa – gitara mająca siedem strun, w odróżnieniu od typowej popularnej gitary sześciostrunowej, co ma na celu zwiększenie zakresu tonalnego instrumentu i poszerzenia możliwości jego kreatywnego wykorzystania przez gitarzystę. Jest ona najczęściej kojarzona z elektryczną gitarą używaną przez muzyków numetalowych i gitarzystów-wirtuozów, spopularyzowana przez firmę Ibanez w latach 90. XX wieku serią Universe. Elektryczna gitara siedmiostrunowa swoim początkiem sięga późnych lat 30. Ślady klasycznej wersji gitary siedmiostrunowej można znaleźć również w twórczości XIX-wiecznego kompozytora Napoléona Coste. Stosowana zarówno w „ciężkich” odmianach muzyki rockowej, muzyce jazzowej, jak i poważnej czy akustycznej. Znana jest też odmiana akustyczna, rozpowszechniona w Rosji, i z tego powodu nazywana rosyjską lub niekiedy cygańską.
Historia.
Historia akustycznej gitary siedmiostrunowej.
Siedmiostrunowa gitara rosyjska wywodzi się ze stroju gitary angielskiej oraz konstrukcji gitary hiszpańskiej. Pod koniec XVIII w. w Rosji osiadali włoscy i francuscy gitarzyści grający na 5-strunowych gitarach, jak Giuseppe Sarti, Carlo Cannobio czy Jean-Baptiste Hainglaise, z drugiej strony przyjeżdżali niemieccy i czescy muzycy grający na 6- lub 7-chórowych gitarach angielskich, jak pochodzący z Czech Ignác František Held (notabene uprzednio żołnierz w służbie Rosji, później Rzeczypospolitej, a także uczestnik insurekcji kościuszkowskiej). Czesko-polski strój sześciochórowej gitary angielskiej G-H-d-g-h-d′ przyczynił się do powstania 7-strunowej gitary rosyjskiej poprzez dodanie najgrubszej struny D (przez co uzyskano taki sam strój, jak siedmiostrunowej gitary angielskiej używanej na terenie Czech i Polski). Powstanie tej gitary przypisuje się właśnie czeskim gitarzystom działającym również na polskim terenie, którzy następnie osiadali w Rosji. Pierwszą szkółkę na ten instrument wydał w 1798 r. Ignác František Held, współcześnie najczęściej uważany za wynalazcę, a w każdym razie pierwszego propagatora tej 7-strunowej gitary rosyjskiej. Instrument był niezwyke popularny w Rosji jeszcze w XX w. Obok Helda, ważnym popularyzatorem gitary rosyjskiej był Andrzej Sychra (ro. "Андре́й О́сипович Си́хра", Andriej Osipowicz Sichra), pochodzący z Czech rosyjski gitarzysta. Początkowo działał on w Wilnie, gdzie był popularny, a jego kompozycje wyjątkowo polecano adeptom gitary, następnie ok. 1800 przeniósł się do Moskwy i tam z wyjątkowym powodzeniem kontynuował swą karierę. Następnie gitara 7-strunowa rozpowszechniła się dzięki takim gitarzystom, jak Władimir Lwow czy Józef Kamenski. Za największego wirtuoza uważany był Michaił Wysocki, porównywany z Fernando Sorem. Jednocześnie obok gitary 7-strunowej była stosowana także 6-strunowa gitara hiszpańska, a dostępny repertuar bywał możliwy do wykonywania na tych instrumentach vice versa. W Rosji popularność gitary 7-strunowej znacznie zmalała po wizycie w tym kraju Andrésa Segovii w 1926 roku, który podczas swojego pobytu zdyskredytował tę gitarę jako dyletancką i złą w konstrukcji na tyle, że w połowie XX w. gitara 7-strunowa była już rzadziej spotykana i mniej poważana, kojarząc się częściej z kategorią instrumentu folklorystycznego. W ten sposób rosyjska tradycja gitary 7-strunowej została praktycznie przerwana.
Ślady zastosowania gitary siedmiostrunowej znajdziemy również w nierosyjskiej twórczości, u innych kompozytorów XIX-wiecznej muzyki gitarowej, jak np. włoskiego gitarzysty-wirtuoza Napoléona Coste, jak i w wywodzącym się z lat 70. XIX wieku brazylijskim stylu muzycznym Choro, gdzie od lat 50. XX wieku partie gitary basowej często przejmuje akustyczna gitara siedmiostrunowa.
Historia elektrycznej gitary siedmiostrunowej.
Pierwsza elektryczna gitara siedmiostrunowa została wykonana przez firmę Epiphone dla George Van Epsa w 1938 roku. Została zbudowana w oparciu o jego ulubiony model, Epiphone Deluxe hollowbody electric, poprzez dodanie po prostu szerszego gryfu i modyfikację mostka. Van Eps po raz pierwszy zagrał na niej publicznie z Paul Weston Orchestra na potrzeby pierwszego, ogólnoamerykańskiego programu telewizyjnego, a jednocześnie dla stacji radiowych w Nowym Jorku i Los Angeles. Nagrania te zostały również zarejestrowane i wydane przez Capitol Records.
Za początek popularności siedmiostrunowych gitar elektrycznych, można uznać wprowadzenie do sprzedaży w roku 1990 przez firmę Ibanez modelu Universe, sygnowanego nazwiskiem Steve Vaia (Modele UV7 i UV77), oraz rok później UV777. Model UV777 z serii Universe z pewnymi zmianami produkowany jest po dziś dzień.
Budowa.
Siedmiostrunowa gitara elektryczna nie różni się wiele pod względem konstrukcyjnym od typowej sześciostrunowej gitary elektrycznej, poza oczywistym faktem zwiększonej o jedną liczbie strun, a co za tym idzie zwiększenia o jeden liczby maszynek/stroików, innego mostka z większą liczbą siodełek – choć sama forma nie ulega większym modyfikacjom konstrukcyjnym – nadal wyróżniamy te same typy z uproszczonym podziałem na mostki ruchome i stałe. Również pręty napinające gryf cechują się taką samą konstrukcją, choć częściej zdarzają się szyjki ze wzmocnieniami tytanowymi, czy podobnymi patentami pomagającymi utrzymać prawidłowe parametry instrumentu. Pomimo nieco poszerzonej szyjki gitary z uwagi na zwiększoną liczbę strun, w siedmiostrunowych gitarach, ze zrozumiałych względów sama ich grubość wydaje się być mniejsza, co przekłada się na wygodę gry. Również w pozostałych parametrach tej grupy gitar dominują rozwiązania ergonomiczne, typowe dla „sportowych” instrumentów, jak 24 grube progi na płaskiej podstrunnicy, wygodne, dopasowane do ciała korpusy, podwójnie blokowane mostki patentu Floyd Rose, czy przetworniki o mocnym sygnale w najróżniejszych kombinacjach, jak również przetworniki piezoelektryczne zintegrowane w mostku gitary.
Strojenie.
Strojenie siedmiostrunowej gitary elektrycznej jest bardzo podobne do strojenia gitary sześciostrunowej w stroju standardowym E. Najczęściej dodatkową strunę basową stroi się do dźwięku H. Jest to najpopularniejszy strój stosowany w takich gitarach. Wygląda on w ten sposób (wymieniając od wiolinów do basów): E5 H4 G4 D4 A3 E3 H2
Oczywiście nie jest to jedyne możliwe strojenie, gdyż wielu gitarzystów stroi gitary siedmiostrunowe cały ton niżej (od stroju podanego powyżej), jak i o większe interwały (gdzie przydaje się dłuższa menzura). Jest to szczególnie popularne we współczesnej muzyce metalowej. Są też możliwe różne kombinacje polegające na obniżaniu stroju tylko pojedynczej struny (drop) co daje różne możliwości w zależności od preferencji gitarzysty. Można również stosować stroje otwarte, jak również strojenie unisono strun basowych, czy wiolinowych. Z kolei Maestro Alex Gregory do swojego siedmiostrunowego Stratocastera dodał zwyczajnie kolejną strunę wiolinową A nad wysoką E.
Osobnym zagadnieniem jest rodzaj strojenia rosyjskiej klasycznej gitary siedmiostrunowej, która jest standardowo strojona do otwartego G, czyli wymieniając od strun wiolinowych do basowych d-h-G-D-H-G-D, jest to standard, stosowany od 1798 roku w tego typu gitarach. Z kolei brazylijska siedmiostrunowa gitara akustyczna, jest strojona jak typowa sześciostrunowa, z dodatkową C nad niską E, czyli e-h-G-D-A-E-C.

</doc>
<doc id="1046488" url="https://pl.wikipedia.org/wiki?curid=1046488" title="Olivia (obiekt sportowy)">
Olivia (obiekt sportowy)



</doc>
<doc id="1046491" url="https://pl.wikipedia.org/wiki?curid=1046491" title="Jelcz 120M/3">
Jelcz 120M/3

Jelcz 120M/3 – autobus miejski produkowany w latach 1999–2004 przez firmę Jelcz.
Historia modelu.
Model Jelcz 120M/3 jest kolejną odmianą autobusów z rodziny 120M. Autobus ten został wyposażony w spełniający normę Euro-2 polski silnik Diesla WS Mielec SWT 11/302/1 o mocy maksymalnej 220 KM i 4-biegową manualną skrzynię biegów S4-95. Z przodu stosowano osie typu Jelcz NZ6A1, zaś z tyłu typu Jelcz MT 1032.A.
Pierwsze egzemplarze tego modelu zostały wyprodukowane w 1999 roku, a więc posiadały nadwozie po drugiej modernizacji rodziny 120M (nowa ściana przednia z panoramiczną szybą).
Od 2000 model ten tak jak i wszystkie autobusy firmy Jelcz produkowany był z wykorzystaniem stali nierdzewnej. Dzięki temu przewidywany czas eksploatacji autobusu został zwiększony z 10-12 lat do 18-20 lat.
W 2004 roku przyszedł czas na kolejną i ostatnią modernizację, pojazd ten uzyskał nową przednią jak i tylną ścianę znaną z modelu M101I, nieznacznie zmieniono wnętrze stosując estetyczniejsze i trwalsze laminaty. Ostatnia partia autobusów 120M/3, zamówiona przez PKS Grodzisk Mazowiecki, otrzymała właśnie takie nowe nadwozie oraz skrzynię S6-90. Oprócz tego w stosunku do wersji sprzed modernizacji zastosowano w niej most o przełożeniu 5.86, czyli jak w Jelczu PR110D/D lux oraz 120M przed 1994 rokiem, ze względu na wystarczająco długie przełożenia 6-biegowej skrzyni. Pojazdy te otrzymały również klimatyzację kabiny kierowcy. Produkcja tej wersji zakończyła się w 2004 roku.

</doc>
<doc id="1046498" url="https://pl.wikipedia.org/wiki?curid=1046498" title="Liam Lynch">
Liam Lynch

Liam Lynch (ur. 5 września 1970) – amerykański muzyk, lalkarz i reżyser. Współtwórca i współscenarzysta, autor muzyki, reżyser, i producent programu stacji MTV Sifl and Olly Show.
Jego piosenka United States of Whatever została użyta w grze Tony Hawk’s Underground. Została też wpisana do Księgi rekordów Guinnessa jako najkrótsza piosenka, która znalazła się na szczycie list w Wielkiej Brytanii i USA.
Liam Lynch w 2006 roku był reżyserem "Kostki przeznaczenia". Zrealizował teledyski dla między innymi Queens of the Stone Age („Burn the Witch”, „Sick, Sick, Sick”) oraz Foo Fighters („Times Like These”).

</doc>
<doc id="1046501" url="https://pl.wikipedia.org/wiki?curid=1046501" title="Tropienie">
Tropienie

Tropienie – szukanie i podążanie przez psy (oraz myśliwych) tropami zwierzyny. Tropienie jest naturalną czynnością psów, które uchwycają trop węchem. Tropienie jest nieodłącznym elementem myślistwa.

</doc>
<doc id="1046502" url="https://pl.wikipedia.org/wiki?curid=1046502" title="Marcin Krzywański">
Marcin Krzywański

 
Marcin Krzywański (ur. 29 sierpnia 1975) – polski lekkoatleta, sprinter. Zawodnik klubów: RKS Łódź, Browar Namysłów i Skra Warszawa.
Zawodowo podjął służbę w Państwowej Straży Pożarnej.
Najważniejsze osiągnięcia.
2-krotny mistrz Polski (100 m i sztafeta 4 x 100 m), 4-krotny halowy mistrz kraju na 60 m.

</doc>
<doc id="1046504" url="https://pl.wikipedia.org/wiki?curid=1046504" title="Jaromir II">
Jaromir II

Jaromir II (ur. ok. 1218, zm. 20 sierpnia 1260) – książę rugijski w latach 1249-1260
Życiorys.
Jaromir II był synem Wisława I. Po raz pierwszy wystąpił w źródłach 8 listopada 1231 r. Od 28 września 1246 r. był współrządcą swojego ojca. W pierwszych latach rządów starał się o przyjazne stosunki z Pomorzem, zwłaszcza z hrabiami Chockowa wasalami książąt Barnima I i Warcisława III. Wspierał handel i zapewnił wolność żeglugi dla statków lubeckich. W 1249 r. statki lubeckie zniszczyły Stralsund co spowodowało czteroletnią wojnę kaperską. Lubeka utraciła swoje dotychczasowe przywileje do momentu wypłaty odszkodowania.
Jaromir II wspierał klasztory w Bergen na Rugii, Neuenkamp i Eldenie. Temu ostatniemu nadał w 1252 r. ziemię Reddevitz. Popierał także tworzenie klasztorów dominikanów i franciszkanów w Stralsundzie. W 1255 r. nadał prawo lubeckie miastu Bardo, a w 1258 r. Damgarten.
Niedługo później Jaromir II wmieszał się w konflikt między duńską koroną a arcybiskupami Jakobem Erlandsenem z Lund i Pederem Bangiem z Roskilde opowiadając się po stronie kościelnej. Do Schaprode na Rugii przybył wygnany z Danii Peder Bang. W kwietniu siły rugijskie wylądowały na Zelandii i w maju obległy Kopenhagę. Najeźdźcy dopuszczali się wielu gwałtów. W maju 1259 w Ribe zmarł król Danii Krzysztof I. Jego żona Małgorzata zmobilizowała oddziały chłopów z Zelandii, które poniosły klęskę pod Næstved. Po spustoszeniu Zelandii, Skanii i Lolandii Jaromir II wylądował na wyspie Bornholm i zniszczył królewską twierdzę Lilleborg. W 1260 r. na Bornholmie lub w Skanii został zasztyletowany przez mszczącą się kobietę.
O walkach z udziałem Jaromira II w Kopenhadze przypomina dziś "Jarmers Plads" (Plac Jaromira) i "Jarmers Tårn" (Wieża Jaromira).
Rodzina.
Jaromir II ożenił się ok. 1240 z Eufemią (ur. przed 1225, zm. 29 kwietnia 1270), córką księcia gdańskiego Świętopełka II Wielkiego. Z tego małżeństwa pochodziło troje dzieci:

</doc>
<doc id="1046508" url="https://pl.wikipedia.org/wiki?curid=1046508" title="Godło Anglii">
Godło Anglii



</doc>
<doc id="1046509" url="https://pl.wikipedia.org/wiki?curid=1046509" title="Godło Walii">
Godło Walii



</doc>
<doc id="1046510" url="https://pl.wikipedia.org/wiki?curid=1046510" title="Crown Prosecution Service">
Crown Prosecution Service

Crown Prosecution Service ("Koronna Służba Prokuratorska", CPS) - instytucja państwowa działająca w Anglii i Walii, pełniąca rolę oskarżyciela publicznego w sprawach karnych. Jest odpowiednikiem polskiej prokuratury, choć działa na nieco innych zasadach i ma odmienny zakres obowiązków.
CPS wypełnia wyłącznie zadania o charakterze prawnym, np. przygotowywanie aktów oskarżenia. Nie prowadzi natomiast działań śledczych - jest to wyłączna domena policji, choć prokuratorzy CPS mają obowiązek wspierać policjantów w zakresie takich czynności jak określanie kwalifikacji prawnej czynu czy przygotowywanie na podstawie wyników śledztwa gotowego materiału dowodowego do wykorzystania przed sądem. Ponadto prokuratorzy CPS występują bezpośrednio tylko przed sądami magistrackimi. W sądach wyższego szczebla (tzw. koronnych) czynią to za nich wynajmowani przez CPS niezależni prawnicy z tytułem barrister, którym prokuratorzy udzielają na bieżąco instrukcji.
Na czele CPS stoi Dyrektor Oskarżeń Publicznych, podlegający bezpośrednio mianowanemu przez premiera (ale nie wchodzącemu w skład Gabinetu) Prokuratorowi Generalnemu Anglii i Walii.

</doc>
<doc id="1046511" url="https://pl.wikipedia.org/wiki?curid=1046511" title="Polonia Bytom (żużel)">
Polonia Bytom (żużel)

Polonia Bytom – polski klub żużlowy z Bytomia. Jego początki sięgają roku 1945. W latach 1948–1951 brał udział w rozgrywkach ligowych. W późniejszym czasie przestał funkcjonować. Po reorganizacji polskiego sportu na wzór radziecki, która miała miejsce na przełomie lat 40. i 50., działał jako "Ogniwo Bytom".
Historia.
W 1945 r. kilku posiadaczy własnych motorów zgłosiło się do siedziby Polonii przy ul. Kolejowej, aby założyć sekcję sportów motorowych. W ten sposób powstała sekcja żużlowa. 1 września 1946 r. w Częstochowie na turnieju z okazji 40-lecia CTCiM-u drugie miejsce w klasie powyżej 350 cm³ zajął Jerzy Jankowski, zawodnik Polonii gościnnie występujący w barwach CTCiM-u.
W 1948 r. po raz pierwszy przeprowadzono w Polsce rozgrywki ligowe. Po przyjęciu odpowiedniej uchwały, Komisja Sportowa PZM wytypowała 16 najbardziej aktywnych klubów (chętnych było więcej), które w pierwszym etapie miały rywalizować w eliminacjach. Postanowiono rozegrać trzy turnieje eliminacyjne, w których startowało po jednym przedstawicielu szesnastu wytypowanych drużyn. Suma punktów uzyskanych przez trzech zawodników w tych trzech zawodach stanowiła punkty całego zespołu. 9 drużyn z najlepszymi wynikami miało stworzyć I ligę, natomiast pozostałe II ligę. Do 7 drużyn, które nie wywalczyły miejsca w I lidze dokooptowano Lechię Poznań i Polonię Bytom. Już w pierwszym sezonie bytomianie wygrali rozgrywki na drugoligowym froncie, dzięki czemu awansowali do I ligi.
Przed sezonem 1951 GKKF i Komisja Sportowa PZMot ustaliły, że powstanie liga złożona z 6 drużyn – przedstawicieli Zrzeszeń Sportowych Związków Zawodowych: Unia Leszno, Budowlani Warszawa, Ogniwo Bytom, Górnik Rybnik, Stal Ostrów Wielkopolski i Kolejarz Rawicz. Oprócz nich w lidze występować mieli jeszcze przedstawiciele wojska – CWKS Warszawa, i milicji – Gwardia Bydgoszcz, ponadto tuż przed rozpoczęciem rozgrywek do ligi dołączyły Włókniarz Częstochowa i Spójnia Wrocław.
Po sezonie 1951 siedzibę sekcji ZS „Ogniwo” przeniesiono do Łodzi.
Osiągnięcia.
Indywidualne mistrzostwa Polski

</doc>
<doc id="1046512" url="https://pl.wikipedia.org/wiki?curid=1046512" title="Godło Brytyjskich Wysp Dziewiczych">
Godło Brytyjskich Wysp Dziewiczych



</doc>
<doc id="1046513" url="https://pl.wikipedia.org/wiki?curid=1046513" title="Godło Falklandów">
Godło Falklandów



</doc>
<doc id="1046514" url="https://pl.wikipedia.org/wiki?curid=1046514" title="Godło Kajmanów">
Godło Kajmanów



</doc>
<doc id="1046518" url="https://pl.wikipedia.org/wiki?curid=1046518" title="Godło Wojwodiny">
Godło Wojwodiny



</doc>
<doc id="1046519" url="https://pl.wikipedia.org/wiki?curid=1046519" title="Ewa Mazanek">
Ewa Mazanek

Ewa Mazanek (ur. 1950, zm. 1 sierpnia 2007) – polska specjalistka i autorka publikacji z zakresu rehabilitacji dzieci i młodzieży z mózgowym porażeniem dziecięcym, wykładowca Akademii Pedagogiki Specjalnej im. Marii Grzegorzewskiej w Warszawie, wieloletni kierownik Pracowni Rehabilitacji.

</doc>
<doc id="1046521" url="https://pl.wikipedia.org/wiki?curid=1046521" title="Władysław Husejko">
Władysław Husejko

Władysław Husejko (ur. 24 października 1952 w Lubiatowie, zm. 19 września 2012 w Koszalinie) – polski samorządowiec i inżynier, wiceprezydent Koszalina, wicewojewoda koszaliński i zachodniopomorski, od 2008 do 2010 marszałek województwa zachodniopomorskiego.
Życiorys.
Syn Józefa i Rozalii. Był absolwentem Politechniki Koszalińskiej. W 1978 ukończył studia na Wydziale Mechanicznym, a w 2007 na Wydziale Ekonomii i Zarządzania. Pracował na Politechnice Koszalińskiej jako kierownik Ośrodka Elektronicznej Techniki Obliczeniowej (do 1990) oraz jako zastępca dyrektora Parku Naukowo-Technologicznego (w latach 2002–2006). W latach 1990–1998 pełnił funkcję wiceprezydenta Koszalina. W rządzie Jerzego Buzka objął stanowisko wicewojewody koszalińskiego. Był radnym Koszalina w latach 1994–1998 oraz 2002–2006. W 1998 zdobył mandat radnego sejmiku zachodniopomorskiego, który wkrótce po wyborach samorządowych złożył w związku z objęciem stanowiska wicewojewody zachodniopomorskiego. W wyborach parlamentarnych w 2001 bezskutecznie kandydował do Sejmu z pierwszego miejsca listy Unii Wolności w okręgu koszalińskim.
W wyborach samorządowych w 2006 został wybrany do sejmiku zachodniopomorskiego, następnie w dniu 18 grudnia 2006 powołany na stanowisko wicemarszałka województwa. Po rezygnacji Norberta Obryckiego w dniu 22 kwietnia 2008 sejmik wybrał go na stanowisko marszałka województwa.
Należał do Kongresu Liberalno-Demokratycznego i Unii Wolności. Od 2005 był związany z Platformą Obywatelską. W 2010 uzyskał mandat radnego Koszalina. 7 grudnia 2010 zakończył urzędowanie jako marszałek województwa, został natomiast przewodniczącym koszalińskiej rady miasta.
Pochowany na cmentarzu komunalnym w Koszalinie.

</doc>
<doc id="1046523" url="https://pl.wikipedia.org/wiki?curid=1046523" title="Zjawisko aha">
Zjawisko aha



</doc>
<doc id="1046524" url="https://pl.wikipedia.org/wiki?curid=1046524" title="United States of Whatever">
United States of Whatever

United States of Whatever – piosenka napisaną przez Liama Lyncha jako utwór z płyty "Fake Songs" z 2003 roku. Był to jedyny singel z tej płyty. Piosenka została napisana na jego debiut w programie komediowym Sifl and Olly w 1999 roku.
Piosenka została wpisana do Księgi Rekordów Guinnessa jako najkrótsza piosenka z pierwszego miejsca w Wielkiej Brytanii i USA pokonując nagranie The Vines "Highly Evolved" z tego samego roku.

</doc>
<doc id="1046528" url="https://pl.wikipedia.org/wiki?curid=1046528" title="Aimoin z Fleury">
Aimoin z Fleury



</doc>
<doc id="1046530" url="https://pl.wikipedia.org/wiki?curid=1046530" title="Virgil Griffith">
Virgil Griffith

Virgil Griffith (ur. 1983) - znany także jako "Romanpoet" jest hakerem z USA. 
14 sierpnia 2007 czasopismo „Wired” opublikowało artykuł na temat nowego oprogramowania napisanego przez Griffith'a "Wikipedia Scanner", które umożliwia sprawdzenie, jakie poprawki do Wikipedii zostały wprowadzone z użyciem komputerów należących do firm lub urzędów. Artykuł ten wskazuje na możliwość aktywnego monitorowania i wpływania na Wikipedię przez instytucje rządowe oraz prywatne firmy. WikiScanner był wzmiankowany również w polskiej prasie.

</doc>
<doc id="1046536" url="https://pl.wikipedia.org/wiki?curid=1046536" title="Yinchor">
Yinchor



</doc>
<doc id="1046538" url="https://pl.wikipedia.org/wiki?curid=1046538" title="Zbigniew Tłok-Kosowski">
Zbigniew Tłok-Kosowski

Zbigniew Tłok-Kosowski (ur. 26 marca 1960 w Wadowicach) – generał dywizji Wojska Polskiego.
Życiorys.
W latach 1980-1985 studiował w Akademii Rolniczej w Krakowie, po jej ukończeniu przez rok był podchorążym Szkoły Podchorążych Rezerwy; w 2003 był ponadto słuchaczem Podyplomowych Studiów Strategiczno-Obronnych w Akademii Obrony Narodowej 2003.
Zawodową służbę wojskową rozpoczął w 1987 jako szef służby samochodowej w 26 Dywizjonie Artylerii Przeciwlotniczej 6 Brygady Desantowo – Szturmowej im. gen. bryg. Stanisława Sosabowskiego, następnie był oficerem Brygady. 
W latach 1993-1995 był oficerem służby transportowo - remontowej w siłach pokojowych UNDOF na Wzgórzach Golan. Po powrocie z misji brał udział w organizowanych w Czechach ćwiczeniach „Cooperative Challenge 95”.
W latach 1996−1997 zajmował stanowisko szefa logistyki – zastępcy dowódcy batalionu w Polskim Kontyngencie Wojskowym IFOR/SFOR w Bośni i Hercegowinie. Po powrocie z misji brał udział w organizowanych w 1999 we Włoszech ćwiczeniach sił natychmiastowego reagowania „Adventure Exchange”, w kolejnym roku - w organizowanych w Niemczech korpuśnych ćwiczeniach „Constant Harmony”.
Od czerwca 1999 do września 2000 był szefem sekcji logistyki w Polskiej Jednostce Wojskowej KFOR w Kosowie. W 2001 został szefem logistyki Jednostki Wojskowej Nr 2305 „GROM”, w jednostce tej na kolejnych stanowiskach uczestniczył w p[rzygotowaniu do udziału w misjach stabilizacyjnych: w Kosowie/Macedonii, Afganistanie, Zatoce Perskiej oraz w Iraku.
W 2006 został radcą koordynatorem dyrektora Departamentu Systemów Obronnych BBN, rok później - dyrektorem Departamentu Systemów Obronnych Biura Bezpieczeństwa Narodowego, Kolejne zajmowane stanowisko to szef Inspektoratu Wsparcia Sił Zbrojnych, na które mianowany był dwukrotnie: w 2007 i 2010.
30 sierpnia 2013 odszedł z tego stanowiska do rezerwy, pożegnany przez szefa Sztabu Generalnego WP gen. broni Mieczysława Gocuła.

</doc>
<doc id="1046539" url="https://pl.wikipedia.org/wiki?curid=1046539" title="Oneida (Nowy Jork)">
Oneida (Nowy Jork)

Oneida – miasto w Stanach Zjednoczonych, w stanie Nowy Jork, w hrabstwie Madison. W 2000 roku liczyło 10 987 mieszkańców.

</doc>
<doc id="1046542" url="https://pl.wikipedia.org/wiki?curid=1046542" title="Krój">
Krój

Krój – dodatkowy element roboczy pługa montowany przed korpusem płużnym, służący do pionowego odcinania skiby od calizny, a tym samym ułatwienia pracy odkładnicy poprzez odciążenie jej krawędzi tnącej. Stosuje się go przy zaorywaniu gleb zadarnionych.

</doc>
<doc id="1046546" url="https://pl.wikipedia.org/wiki?curid=1046546" title="Beware the Heavens">
Beware the Heavens

Beware the Heavens – pierwszy album zespołu Sinergy, wydany 21 czerwca 1999.
Lista utworów.
Opracowano na podstawie materiału źródłowego.

</doc>
<doc id="1046547" url="https://pl.wikipedia.org/wiki?curid=1046547" title="Ron Mueck">
Ron Mueck

Hans Ronald Mueck (ur. 1958 w Melbourne) – australijski rzeźbiarz hiperrealistyczny.
Mueck swoją karierę rozpoczął jako twórca modeli i kukiełkarz dla telewizji dziecięcej i filmów, pracował przy filmie Labirynt, gdzie również udzielił głosu postaci Ludo. Założył własną firmę w Londynie, przygotowującą fotorealistyczne rekwizyty i "animatronics" dla przemysłu reklamowego. Zwykle rekwizyty były projektowane bardzo szczegółowo, choć tak, aby były filmowane tylko pod pewnym kątem, ukrywając niedociągnięcia widoczne pod innym kątem. Mueck zapragnął tworzyć realistyczne rzeźby, które można by oglądać z każdej strony.
W 1996 Mueck rozpoczął współpracę z matką swojej żony, Paulą Rego tworząc niewielkie figurki będące częścią pracy jaką wystawiała w Hayward Gallery. Rego zapoznała go z Charlesem Saatchi, na którym jego prace zrobiły duże wrażenie i który zaczął je zamawiać i kolekcjonować. To doprowadziło do powstania pracy, która przyniosła mu rozgłos, „Dead Dad” (pol. Martwy Ojciec), praca ta została włączona do wystawy Sensation w Royal Academy w 1997. Do stworzenia „Dead Dad”, Mueck wykorzystał silikon i inne materiały, rzeźba przedstawia zwłoki ojca Muecka, zredukowane do dwu trzecich realnej wielkości.
Hiperrealistycznie rzeźby Muecka wiernie odtwarzają najdrobniejszy szczegół ludzkiego ciała, jednocześnie przedstawiając je w zmienionej skali (nienaturalnie powiększone lub zmniejszone) co stwarza niepokojący wizualny efekt. Jego praca „Boy” (pol. Chłopiec), mająca ponad pięć metrów, wystawiana była w Millenium Dome, a następnie na biennale w Wenecji.
W roku 2002 rzeźba „Pregnant Woman” (pol. kobieta w ciąży) została zakupiona przez National Gallery of Australia za 800 tys. dolarów australijskich.

</doc>
<doc id="1046549" url="https://pl.wikipedia.org/wiki?curid=1046549" title="To Hell and Back (album)">
To Hell and Back (album)

To Hell and Back – studyjny album grupy powermetalowej Sinergy, wydany 26 czerwca 2000.
Według danych z kwietnia 2002 album sprzedał się w nakładzie 2,325 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.

</doc>
<doc id="1046552" url="https://pl.wikipedia.org/wiki?curid=1046552" title="The Dream of Gerontius">
The Dream of Gerontius

The Dream of Gerontius ("Sen Gerontiusza"), popularnie zwane "Gerontius" – oratorium (Opus 38) Edwarda Elgara w dwóch częściach. Zostało napisane w 1900 do libretta kardynała Johna Henry'ego Newmana. Tekst oratorium opowiada o podróży duszy pobożnego Gerontiusa ze świata żywych przed oblicze Boga. Utwór uznawany jest za jedno z najwybitniejszych dzieł brytyjskiego kompozytora.
Pierwsze publiczne wykonanie odbyło się 3 października 1900 w Birmingham Town Hall.

</doc>
<doc id="1046557" url="https://pl.wikipedia.org/wiki?curid=1046557" title="Pochodnia gazowa">
Pochodnia gazowa

Pochodnia gazowa (flara gazowa) – urządzenie, zwykle w kształcie komina, spalające gaz niezagospodarowywany (w ogóle), bądź którego nadmiar w danej chwili jest niemożliwy (lub niecelowy) do zagospodarowania lub zmagazynowania. 
Spotykana w instalacjach wydobywczych ropy naftowej, w rafineriach, koksowniach, zakładach chemicznych, na wysypiskach śmieci.
Spalanie gazu w pochodniach stosuje się głównie z dwóch powodów:
W pochodniach otwartych spalanie gazu następuje na wylocie, w pochodniach zamkniętych spalanie gazu zachodzi we wlotowej (dolnej) części pochodni. 

</doc>
<doc id="1046558" url="https://pl.wikipedia.org/wiki?curid=1046558" title="Igrzyska panamerykańskie">
Igrzyska panamerykańskie

Igrzyska panamerykańskie – multidyscyplinarne zawody sportowe rozgrywane co 4 lata począwszy od roku 1951. W swojej formie impreza zbliżona jest do nowożytnych igrzysk olimpijskich. W zawodach tych występują sportowcy ze wszystkich państw obu Ameryk.
Pierwsze tego typu zawody odbyły się w 1951 roku w Buenos Aires, zaś ostatnią edycję igrzysk w roku 2019 gościła Lima. Kolejne igrzyska odbędą się w 2023 w stolicy Chile, Santiago. W 2021 roku w Cali zostały rozegrane igrzyska młodzieży.

</doc>
<doc id="1046559" url="https://pl.wikipedia.org/wiki?curid=1046559" title="Tomasz Jędrusik">
Tomasz Jędrusik

Tomasz Jędrusik (ur. 3 lutego 1969 w Szczecinku) – polski lekkoatleta, sprinter.
Absolwent Zespołu Szkół Łączności w Warszawie.
Zawodnik klubów: Maraton Świnoujście, AZS-AWF Warszawa, Zawisza Bydgoszcz. Olimpijczyk z Seulu (1988) i Atlanty (1996) – (6. miejsce w sztafecie 4 × 400 m z czasem 3:00,96 s).
Pozostałe ważniejsze osiągnięcia.
Sześciokrotny mistrz Polski, rekordzista Polski na 400 m (45,27 w 1988 - aktualny rekord Polski juniorów).

</doc>
<doc id="1046560" url="https://pl.wikipedia.org/wiki?curid=1046560" title="Suicide by My Side">
Suicide by My Side

Suicide by My Side – trzeci album Sinergy z 2002 roku. Widoczne zmiany w ich muzycznym stylu; Kimberly Goss przekształciła swój styl spiewania w ostrzejszy, i bardziej agresywny, natomiast gitarzysci Alexi Laiho i Roope Latvala wykonują więcej technicznych solówek.
"Remembrance" jest dedykowana ludziom, którzy zginęli podczas terrorystycznych ataków z 11 września.
Według danych z kwietnia 2002 album sprzedał się w nakładzie 1,300 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1046564" url="https://pl.wikipedia.org/wiki?curid=1046564" title="Wojska Lotnicze i Obrony Powietrznej">
Wojska Lotnicze i Obrony Powietrznej



</doc>
<doc id="1046565" url="https://pl.wikipedia.org/wiki?curid=1046565" title="Melville Shavelson">
Melville Shavelson

Melville Shavelson (ur. 1 kwietnia 1917 w Nowym Jorku, zm. 8 sierpnia 2007 w Los Angeles) – amerykański reżyser, producent, scenarzysta i reżyser telewizyjny oraz filmowy. Dwukrotnie nominowany do Oscara za najlepszy scenariusz oryginalny. Przez trzy kadencje (w latach 1969-1971, 1979-1981 i 1985-1987) piastował funkcję prezydenta Amerykańskiej Gildii Scenarzystów (Writers Guild of America West, WGAW).
W filmach Shavelsona występowały między innymi tacy aktorzy jak Henry Fonda, Cary Grant, Doris Day, Sophia Loren, Lucille Ball i Danny Kaye.
Życiorys.
Urodził się w nowojorskim Brooklynie jako syn imigrantów rosyjsko-żydowskich i pracował w sklepie wielobranżowym swojego ojca. W 1937 ukończył studia na Uniwersytecie Cornella. Karierę zaczynał w latach 30. XX wieku jako autor gagów przeznaczonych do programu radiowego komika Boba Hope. W 1938 przyjechał do Hollywood. Był odpowiedzialny za scenariusze takich filmów jak komedia przygodowa "Księżniczka i Pirat" ("The Princess and the Pirate", 1944) w reżyserii Davida Butlera, dreszczowiec komediowy Sidneya Lanfielda "Where There’s Life" (1947), komedia "Wielki uwodziciel" ("The Great Lover", 1949) i komediodramat Sidneya Lanfielda "Smutny Jones" ("Sorrowful Jones", 1949).
Był dwukrotnie nominowany do Oscara za najlepszy scenariusz oryginalny - biograficznego komediodramatu muzycznego "Nasza siódemka" ("The Seven Little Foys", 1955) z Bobem Hope i Jamesem Cagneyem oraz komedii romantycznej "Dom na łodzi" ("Houseboat", 1958) z Carym Grantem i Sophią Loren. Oba filmy także wyreżyserował.
Inne filmy, do których napisał scenariusz i wyreżyserował, to dramat "Beau James" (1957), dramat muzyczny "The Five Pennies" (1959) z Dannym Kaye, komedia romantyczna "Zaczęło się w Neapolu" ("It Started in Naples", 1960) z Clarkiem Gable, komedia wojenna "Rozkaz: wcielić się" ("On the Double", 1961), komedia wojenna "Gołąb, który ocalił Rzym" ("The Pigeon That Took Rome", 1962) z Charltonem Hestonem, komedia romantyczna "Nowy rodzaj miłości" ("A New Kind of Love", 1963) z Paulem Newmanem, komedia familijna "Twoje, moje i nasze" ("Yours, Mine and Ours", 1968) z Henrym Fondą.
W 1969 na podstawie jego książki "Jimmy" wystawiono adaptację sztuki na Broadwayu. W kwietniu 2007 ukazała się jego autobiografia "How to Succeed in Hollywood Without Really Trying, P.S. — You Can’t!". Napisał kilka innych książek, w tym "How to Make a Jewish Movie" (1971), wspomnienie jego doświadczeń podczas produkcji i reżyserii dramatu wojennego "Cień olbrzyma" (1966) oraz powieść o tematyce hollywoodzkiej "Lualda" (1973) i z Bobem Hope "Don’t Shoot, It’s Only Me: Bob Hope’s Comedy History of the U.S." (wyd. Putnam, 1990).
Życie prywatne.
Był dwukrotnie żonaty. 2 listopada 1938 poślubił Lucille „Lucy” T. Myers, z którą miał syna Richarda i córkę Lynne Joiner. Myers zmarła 13 października 2000 w wieku 82 lat. 20 grudnia 2001 ożenił się z Ruth Lafaye Floreą.
Zmarł 8 sierpnia 2007 w wieku 90 lat.

</doc>
<doc id="1046566" url="https://pl.wikipedia.org/wiki?curid=1046566" title="Polski Związek Niewidomych">
Polski Związek Niewidomych

Polski Związek Niewidomych (PZN) – największa w Polsce organizacja zrzeszająca osoby niewidome i słabowidzące. Obecnie (2015) PZN zrzesza ok. 65 000 członków. Działalność Związku obejmuje edukację, rehabilitację, oferowanie usług prawnych i reprezentowanie społeczności niewidomych i niedowidzących wobec władz oraz innych instytucji i organizacji.
Biblioteka Centralna PZN.
W 1952 roku w Warszawie założono Bibliotekę Centralną PZN. Funkcjonowała ona do roku 2013, kiedy to włączono ją w strukturę Głównej Biblioteki Pracy i Zabezpieczenia Społecznego, jako Dział Zbiorów dla Niewidomych.
Biblioteka przez pierwsze lata swojego istnienia gromadziła wyłącznie pozycje książkowe pisane brajlem, w latach sześćdziesiątych dołączyły do nich także książki mówione. 
Zbiory Biblioteki podzielone były na cztery działy: 
Ośrodki rehabilitacyjne.
PZN posiada własne ośrodki rehabilitacyjno–szkoleniowe w Bydgoszczy, Ciechocinku, Muszynie (im. kpt. Jana Silhana), Olsztynie i Ustroniu Morskim.
Jednostki.
Pozostałe jednostki PZN:

</doc>
<doc id="1046568" url="https://pl.wikipedia.org/wiki?curid=1046568" title="Evolution (singel)">
Evolution (singel)

Evolution – pierwszy singel z 8. niezatytułowanego albumu Korna.
Teledysk został wyreżyserowany przez Dave’a Meyers’a, który reżyserował poprzednie single zespołu („Did My Time” czy „Twisted Transistor”). Teledysk traktuje o postępującym zidioceniu ludzi.
Pierwszy pokaz teledysku odbył się w Kanadzie 23 czerwca 2007. Tego samego dnia został on wyświetlony w stacji MTV2.
Lista utworów.
USA Radio Promo CD
Wielka Brytania CD Single
Wielka Brytania 7" Winyl

</doc>
<doc id="1046569" url="https://pl.wikipedia.org/wiki?curid=1046569" title="Stefan Konarski">
Stefan Konarski

Stefan Konarski (ur. 20 czerwca 1945 w Białej Podlaskiej) – polski polityk, związkowiec, historyk, senator IV kadencji.
Życiorys.
Studiował historię na Uniwersytecie Wrocławskim i na UMK w Toruniu, nie uzyskując tytułu zawodowego magistra. Pracował w administracji powiatowej przychodni przeciwgruźliczej w Białej Podlaskiej, następnie w Ośrodku Informacji Naukowej AWF, od 1977 do 1996 był urzędnikiem w urzędzie wojewódzkim. W latach 90. zasiadał w radzie miejskiej. Kierował oddziałem NSZZ „Solidarność” w Białej Podlaskiej (do 2006). Był wiceprzewodniczącym Sekcji Krajowej Pracowników Administracji Rządowej i Samorządowej związku. Był senatorem IV kadencji z ramienia Akcji Wyborczej Solidarność, wybranym w województwie bialskopodlaskim. Następnie został zatrudniony w urzędzie miejskim w Warszawie. Bez powodzenia ubiegał się o reelekcję z własnego komitetu. Należał do Ruchu Społecznego AWS, a następnie do Republikańskiej Partii Społecznej, w której był przewodniczącym rady krajowej.
Później związał się z Prawem i Sprawiedliwością, z list którego bezskutecznie ubiegał się o mandat posła (2005) i radnego sejmiku lubelskiego (2006). W 2010 został radnym Białej Podlaskiej, utrzymując mandat również w 2014. Nie uzyskał natomiast mandatu radnego w 2018.

</doc>
<doc id="1046571" url="https://pl.wikipedia.org/wiki?curid=1046571" title="VfL Gummersbach">
VfL Gummersbach

VfL Gummersbach ("VfL Gummersbach von 1861 e.V.") – niemiecki klub piłki ręcznej mężczyzn, powstały w 1926 roku. Swoją bazę ma w Gummersbach, choć swoje mecze gra w Kolonii.

</doc>
<doc id="1046575" url="https://pl.wikipedia.org/wiki?curid=1046575" title="Marc Singer">
Marc Singer

Marc Singer (ur. 29 stycznia 1948 w Vancouverze) – kanadyjski aktor i reżyser filmowy, telewizyjny i teatralny.
Życiorys.
Wczesne lata.
Urodził się w Vancouverze w Kolumbii Brytyjskiej jako najstarsze z czworga dzieci koncertującej pianistki Leslie (z domu Wright) i dyrygenta orkiestry symfonicznej Jacques’a Singera. Wychowywał się z młodszym rodzeństwem: bliźniakami: urodzonymi w 1957 Lori (późniejszą aktorką) i Gregorym (wiolonczelistą) oraz bratem Claude’em (pisarzem), a także adoptowanym kuzynem Bryanem (aktorem). Dorastał w Corpus Christi, w stanie Teksas. Zdobył czarny pas w kung-fu.
Po obejrzeniu ekranizacji sztuki szekspirowskiej "Ryszard III" ("Richard III", 1955) z tytułową kreacją Sir Laurence’a Oliviera, jego pasją stało się aktorstwo. Przed rozpoczęciem nauki w szkole średniej występował jako śpiewak na scenie. Naukę kontynuował na Indiana University, a mieszkając w Seattle poznał swoją przyszłą żonę Haunani Minn, urodzoną na Hawajach Haunani Minn, mistrzynię sztuk walki Hung Gar Kung Fu. 
W 1974 poślubił Haunani Minn (zm. 23 listopada 2014), z którą ma córkę Phoebe Singer (ur. 21 stycznia 1991 w Los Angeles). 
Kariera.
Karierę aktorską rozpoczął udziałem w filmie telewizyjnym "Cyrano de Bergerac" (1972), po czym pojawił się w telefilmie "Columbo: Podwójny szok" ("Columbo: Double Shock", 1974) oraz serialach – ABC "Nakia" (1974), CBS "Planeta małp" ("Planet of the Apes", 1974, 1981) jako Dalton, CBS "Hawaii Five-0" (1974-75), "Barnaby Jones" (1975), ABC "Rekruci" ("The Rookies", 1976) z Kate Jackson i Michaelem Ontkeanem i NBC "Leubzega John" ("Jigsaw John", 1976). Po debiutanckiej roli kinowej kapitana Olivetti w dramacie o wojnie wietnamskiej "Przechodniu powiedz Sparcie" ("Go Tell the Spartans", 1978) u boku Burta Lancastera wystąpił w głównej roli boksera-amatora Johnny’ego Captora w miniserialu CBS "Pretendent" ("The Contender", 1980) oraz dramatach telewizyjnych – sportowym CBS "Kwestia odwagi" ("Something for Joey", 1977) jako uznany futbolista w relacji z młodszym bratem chorym na białaczkę oraz ABC "Papierowe lalki" ("Paper Dolls", 1982) z Joan Collins, Daryl Hannah i Erikiem Stoltzem.
Został wylansowany dzięki kreacji heroicznego Dara, królewskiego syna tajemniczego miasta Aruk, posiadającego niezwykłe zdolności pozwalające mu nawiązać kontakty ze zwierzętami w filmie fantastyczno-przygodowym "Władca zwierząt" ("The Beastmaster", 1982) z Tanyą Roberts i sequelach – "Władca zwierząt 2" ("Beastmaster 2: Through the Portal of Time", 1991) z Kari Wuhrer i telewizyjnym "Władca zwierząt 3" ("Beastmaster III: The Eye of Braxus", 1996) z Lesley-Anne Down i Casperem Van Dienem. Po latach pojawił się w serialu "Władca zwierząt" ("BeastMaster", 2001–2002) jako Dartanus. Sławę przyniosła mu także telewizyjna postać Mike’a Donovana w telefilmie miniserialu sci-fi "V" (1983-85) i sequelu "V: Końcowa walka" ("V: The Final Battle", 1984). Zagrał także w operach mydlanych: CBS "Dallas" (1986), ABC "Hotel" (1987) i CBS "Żar młodości (The Young and the Restless", 1999) oraz sitcomie ABC "Statek miłości (The Love Boat", 1984) i serialach – CBS "Simon i Simon" ("Simon &amp; Simon", 1988), CBS/BBC "Napisała morderstwo" ("Murder, She Wrote", 1989), HBO "Autostopowicz" ("The Hitchhiker", 1989) i "Nieśmiertelny" ("Highlander", 1992-93). Zajmuje się także dubbingiem. Użyczył swojego głosu Adamowi w zrealizowanej dla potrzeb wideo kreskówce "Animowane opowieści biblijne" ("Animated Stories from the Bible", 1984), doktorowi Kirkowi Langstromowi w serialu animowanym Warner Bros. "Batman" (1992) i tytułowemu bohaterowi serii Cartoon Network "Prawdziwe przygody Johnny’ego Questa (The Real Adventures of Johnny Quest", 1996-99).
Występował także na scenie teatru American Conservatory Theater w San Francisco w przedstawieniu szekspirowskim "Poskromienie złośnicy" jako Petruchio – wielbiciel Katarzyny.

</doc>
<doc id="1046580" url="https://pl.wikipedia.org/wiki?curid=1046580" title="Zespół regresji kaudalnej">
Zespół regresji kaudalnej

Zespół regresji kaudalnej (zespół dysgenezji kaudalnej, sekwencja regresji kaudalnej, ang. caudal regression syndrome; caudal dysgenesis syndrome; w tym wady rozwojowe kości krzyżowej z przednią przepukliną oponową, ang. sacral defect with anterior meningocele, SDAM) – spektrum zespołów wad (niekiedy traktowanych jako sekwencje malformacyjne), obejmujące izolowaną atrezję odbytu, przez agenezję krzyżowego, lędźwiowego i dolnej części piersiowego odcinka kręgosłupa, po najcięższe postaci objawiające się jako sirenomelia. Związek zespołu z matczyną cukrzycą i fetopatią cukrzycową wydaje się być udowodniony; od 15 do 25% matek dzieci z zespołem regresji kaudalnej ma insulinozależną cukrzycę. Proponowano też udział predyspozycji genetycznych i hiperperfuzji naczyniowej w patogenezie tej grupy zespołów wad.
Objawy i przebieg.
Opisano następujące postaci zespołu regresji kaudalnej:
Różnice między CRS a syrenomelią:
Wady należące do spektrum CRS:
Rozpoznanie.
Charakterystycznym objawem w badaniu USG w pierwszym trymestrze ciąży jest krótki wymiar ciemieniowo-siedzeniowy.
Epidemiologia.
Zespół występuje ponad 200 razy częściej u dzieci matek z cukrzycą, około 1% dzieci kobiet z cukrzycą ma ten zespół wad. Od 15 do 25% matek dzieci z zespołem regresji kaudalnej ma insulinozależną cukrzycę.
Etiologia.
Wydaje się, że najważniejszym czynnikiem teratogennym u kobiet z cukrzycą jest hiperglikemia.
W części przypadków zespołu stwierdzono mutację genu "VANGL1" w "locus" 1p13 kodującego ludzki homolog białka VAN GOGH1 "Drosophila melanogaster".

</doc>
<doc id="1046583" url="https://pl.wikipedia.org/wiki?curid=1046583" title="Cmentarz mariawicki w Płocku">
Cmentarz mariawicki w Płocku

Cmentarz mariawicki w Płocku (ul. Norbertańska 25)
Cmentarz należy do Starokatolickiego Kościoła Mariawitów, założony został w 1906 i zajmuje powierzchnię 0,55 ha. Teren pod cmentarz został zakupiony notarialnie od Adolfa Blumberga za 500 rubli, którą to sumę, on oświadczający, otrzymał w całości, w gotówce z rąk współzgłaszającej się Feliksy Kozłowskiej.
Pierwszą osobą na nim pochowaną była siostra zakonna Marianna Bernarda Lewandowska; zmarła 7 maja 1906. 
Na cmentarzu znajdują się groby osób zasłużonych dla mariawityzmu, a wśród nich:
W 1995 na cmentarzu znajdowało się ponad 200 mogił biskupów, kapłanów, sióstr zakonnych i parafian. Mogiły (w tym wiele ziemnych), ułożone są w rzędach, mają proste metalowe krzyże i skromne tablice nagrobne.

</doc>
<doc id="1046585" url="https://pl.wikipedia.org/wiki?curid=1046585" title="Kościół Wniebowzięcia Najświętszej Maryi Panny oraz św. Jana Chrzciciela i św. Jana Ewangelisty w Lwówku">
Kościół Wniebowzięcia Najświętszej Maryi Panny oraz św. Jana Chrzciciela i św. Jana Ewangelisty w Lwówku

Kościół Wniebowzięcia Najświętszej Maryi Panny oraz św. Jana Chrzciciela i św. Jana Ewangelisty w Lwówku znajduje się w pobliżu rynku, przy ul. Pniewskiej.
Kościół został wybudowany w II poł. XV w. i ulegał kilkukrotnym przebudowom. Na początku XVI wieku z fundacji Ostrorogów konstrukcję drewnianą zastąpiono murowaną. Z zewnątrz i wewnątrz świątynia reprezentuje styl gotycki. Kościół wieńczą dwie wieże. Mniejsza z nich, nad prezbiterium, po remoncie w 1776 kryta gontem, druga na pewno istniała przed 1636, gdy została uszkodzona wskutek pożaru (później znowu w 1696 i 1783).
Wyposażenie wnętrza późnobarokowe z XVIII w. Zachowały się jedynie pojedyncze elementy z czasu wzniesienia świątyni. 
Kościół został odnowiony w latach 1982-1983. W otoczeniu rosną pomnikowe lipy.

</doc>
<doc id="1046586" url="https://pl.wikipedia.org/wiki?curid=1046586" title="Łaziska Dolne">
Łaziska Dolne

Łaziska Dolne (niem. "Nieder Lazisk", sporadycznie "Niederlazisk") – dzielnica Łazisk Górnych położona w północno-wschodniej części miasta, dawniej wieś gminna.
Historia.
Założone prawdopodobnie na przełomie XII i XIII w. W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Lazyska Dolny".
W 1779 r. rozpoczęła w Łaziskach Dolnych pracę kopalnia „Szczęście Henryka” ("Heinrichsglück"), zapoczątkowując wydobycie węgla kamiennego na terenie dzisiejszego miasta. Działała do 1845 r. W alfabetycznym spisie miejscowości na terenie prowincji śląskiej wydanym w 1830 r. we Wrocławiu przez Johanna Knie wieś występuje pod niemiecką nazwą "Nieder Lazisk", pojawia się też informacja o istniejącym tu pałacu. W 1884 r. na terenie osady znajdowało się 47 domów mieszkalnych. W 1910 r. w gminie mieszkało 1227 osób, a w obszarze dworskim 6. Podczas plebiscytu w 1921 659 mieszkańców głosowało za Polską, natomiast 59 za Niemcami.
We wrześniu 1939 r. polskie oddziały stawiły w miejscowości silny opór armii niemieckiej. Według niektórych źródeł, po zajęciu wsi żołnierze Wehrmachtu wyciągali z domów wszystkich mężczyzn od 15 roku życia, rozstrzeliwując ich bez sądu na miejscu. Zabili ok. 50 osób i spalili 8 zabudowań gospodarczych. Według wspomnień samych mieszkańców opór polskiego wojska był dość krótki (z uwagi na przewagę liczebną armii niemieckiej), a liczba zabitych to 11 osób, głównie byłych powstańców śląskich (gdyby zabijano wszystkich mężczyzn powyżej 15 roku życia, to ofiar byłoby znacznie więcej w przypadku wsi liczącej ponad 1000 mieszkańców; według tych informacji kilkadziesiąt osób zostało rozstrzelanych w całej dzisiejszej gminie Łaziska Górne). Zbrodni miał dokonać Wehrmacht wraz z oddziałami Freikorpsu. 2 września aresztowano wójta Łaziska Dolnych, po którym ślad zaginął.
1 grudnia 1945 jednostka zniesiona, włączona do gminy Łaziska Średnie.
W październiku 1954 Łaziska Dolne weszły w skład gromady Łaziska Średnie, a 13 listopada 1954 stały się intergralną częścią Łazisk Średnich w związku z nadaniem im statusu osiedla. 1 stycznia 1973 wraz z Łaziskami Średnimi włączone do Łazisk Górnych.
Zabytki.
W dzielnicy znajduje się wieża wodna z 1924 r. (zaopatrywana w wodę ze studni głębinowych w Rusinowie - w dolinie Promny) oraz schron (potocznie nazywany bunkrem) wchodzący w skład Obszaru Warownego „Śląsk”. Jest również kapliczka przydrożna św. Jana, powstała prawdopodobnie w I poł. XIX w. oraz kamienny krzyż z XIX w. W jego pobliżu znajduje się zbiorowa mogiła 6 niemieckich żołnierzy (według innych źródeł 9 lub 10), poległych w walce z Rosjanami w 1945 r., . W okresie PRL oficjalnie nie istniała.
Przez Łaziska Dolne biegnie ścieżka przyrodnicza. Na tzw. „Wierzysku” prowadzi ona przez tereny leśne (buczyna) oraz łąki.

</doc>
<doc id="1046589" url="https://pl.wikipedia.org/wiki?curid=1046589" title="Dorota Jędrusińska">
Dorota Jędrusińska

Dorota Jędrusińska, z d. Dydo (ur. 4 lutego 1982 w Mielcu) – polska lekkoatletka - sprinterka. Zawodniczka AZS Poznań. Żona Marcina Jędrusińskiego.
Sukcesy.
Finalistka mistrzostw Europy 2002 (7. miejsce - 43.96), mistrzostw świata 2005 (8. miejsce - 43.49) oraz igrzysk olimpijskich w Pekinie (dyskwalifikacja) w sztafecie 4 x 100 m. Brązowa medalistka mistrzostw świata juniorów młodszych w sztafecie 4 x 100 m (Bydgoszcz 1999 – 45.49), srebrna (4 x 100 m - 44.51) i brązowa (bieg na 200 m - 23.34) medalistka młodzieżowych mistrzostw Europy (Bydgoszcz 2003). Akademicka wicemistrzyni świata z Belgradu (2009) w sztafecie 4 x 100 m (43.96). 
Rekordy życiowe: 60 m - 7.32 (2007), 100 m - 11.46 (2007), 200 m - 23.34 (2003). 

</doc>
<doc id="1046590" url="https://pl.wikipedia.org/wiki?curid=1046590" title="Krzysztof Majka (ambasador)">
Krzysztof Majka (ambasador)

Krzysztof Ignacy Majka (ur. 1949 w Gdańsku) – polski polityk, inżynier, nauczyciel akademicki i dyplomata, senator IV kadencji, ambasador RP w Indiach (2001–2008) i Korei Południowej (2011–2017).
Życiorys.
W 1965 ukończył Państwową Szkołę Muzyczną I st. w Koszalinie w klasie skrzypiec. Został też absolwentem II Liceum Ogólnokształcącego im. Władysława Broniewskiego w Koszalinie. W 1973 ukończył studia na Wydziale Budowy Maszyn Politechniki Gdańskiej. Był stypendystą i pracownikiem naukowym Wyższej Szkoły Inżynierskiej w Koszalinie. Od 1979 do 1982 przebywał na stażu naukowym w Indian Institute of Science w Bengaluru w ramach polsko-indyjskiej wymiany kulturalno-naukowej. Uzyskał następnie stopień doktora nauk technicznych. Jako pracownik naukowy został adiunktem na Politechnice Koszalińskiej, w pracy badawczej specjalizując się w procesach termodynamicznych i zagadnieniach przepływów oraz technice chłodnictwa. Uzyskał członkostwo w Gdańskim Towarzystwie Naukowym oraz w Stowarzyszeniu Inżynierów i Techników Mechaników Polskich, a także w Maharashtra United Nations Association. Autor patentów oraz około 60 publikacji krajowych i zagranicznych.
W latach 1993–1996 pełnił funkcję konsula generalnego w Mumbaju. W latach 1997–2001 był senatorem IV kadencji z ramienia Akcji Wyborczej Solidarność, wybranym w województwie koszalińskim. Początkowo był wiceprzewodniczącym, a od 2000 przewodniczącym Komisji Spraw Zagranicznych i Integracji Europejskiej. Pełnił także funkcję wiceprzewodniczącego Międzyparlamentarnej Komisji Wspólnej RP-UE. Należał ponadto do Komisji Ochrony Środowiska. W latach 2000–2001 był członkiem grupy refleksyjnej działającej przy prezydencie RP.
Po zakończeniu senackiej kadencji w 2001 objął stanowisko ambasadora RP w Indiach (akredytowanego lub działającego w charakterze obserwatora również w Bhutanie, Nepalu, Sri Lance, Bangladeszu oraz na Malediwach). Pełnił tę funkcję do 15 maja 2008. W 2007 został przez tygodnik „Wprost” uznany za jednego z najlepszych ambasadorów. Od września 2008 do stycznia 2011 był wicedyrektorem Departamentu Azji i Pacyfiku w MSZ.
14 lutego 2011 mianowany ambasadorem RP w Republice Korei. Odwołany z dniem 31 marca 2017.
Życie prywatne.
Żonaty z Zofią Majką, ma syna.

</doc>
<doc id="1046593" url="https://pl.wikipedia.org/wiki?curid=1046593" title="Dorota Dydo-Jędrusińska">
Dorota Dydo-Jędrusińska



</doc>
<doc id="1046598" url="https://pl.wikipedia.org/wiki?curid=1046598" title="Tony Wilson">
Tony Wilson

Tony Wilson, właściwie Anthony Howard Wilson, znany jako Mr. Manchester (ur. 20 lutego 1950 w Salford, zm. 10 sierpnia 2007 w Manchesterze) – brytyjski dziennikarz, impresario muzyczny i prezenter radiowy oraz gospodarz telewizyjnych show.
Absolwent Uniwersytetu w Cambridge, gdzie studiował literaturę angielską i dziennikarstwo. Prowadził wytwórnię muzyczną Factory Records oraz był właścicielem klubu Hacienda. Wilson do historii przeszedł jako odkrywca i promotor brytyjskich zespołów muzycznych (m.in.: Joy Division, Oasis, New Order, Happy Mondays, The Stone Roses i The Smiths).
Wkład Wilsona w rozwój brytyjskiej muzyki rozrywkowej lat 80. i 90. XX wieku przedstawił w filmie "24 Hour Party People" reżyser Michael Winterbottom.
Tony Wilson zmarł w Manchesterze 10 sierpnia 2007. Przyczyną zgonu był atak serca spowodowany komplikacjami związanymi z rakiem nerek.

</doc>
<doc id="1046604" url="https://pl.wikipedia.org/wiki?curid=1046604" title="Cmentarz prawosławny w Płocku">
Cmentarz prawosławny w Płocku

Cmentarz prawosławny w Płocku – prawosławna nekropolia w Płocku, przy ulicy Norbertańskiej 25.
Cmentarz zajmuje powierzchnię 1,47 ha, jest ogrodzony od strony wejścia murem, od przeciwległej siatką, a od strony cmentarza mariawickiego oddziela go wał ziemny. Cmentarz jest zadrzewiony, posiada alejki gruntowe i kaplicę, usytuowaną na wprost wejścia. Zarówno cmentarz, jak i kaplica pod wezwaniem św. Michała Archanioła znajdują się w wykazie obiektów zabytkowych miasta. 
Powstanie cmentarza wiązało się z pojawieniem się w latach 30. XIX w. w Płocku urzędników carskich po upadku powstania listopadowego. Pierwsze pochówki odbyły się w 1842 r. 
Z tabliczki umieszczonej wewnątrz kaplicy wynika, że zbudowana została w 1870 na planie krzyża, a poświęcenie jej nastąpiło rok później. Stare płyty posiadają dużą wartość artystyczną i historyczną. 
W 1983 płocka parafia prawosławna, której cmentarz podlega, podjęła wiele prac porządkowych, w tym wybudowanie studni. W wyniku porozumienia część cmentarza (około 30%) objęli w użytkowanie katolicy. Mimo upływu czasu znajduje się na nim wiele dobrze zachowanych krzyży prawosławnych. Na cmentarzu mieści się grób rodziny Kiriuszynów, w którym spoczywa m.in. Aleksy Kiriuszyn (1886–1972) – nauczyciel, artysta malarz, twórca obrazów dotyczących Płocka oraz ikon.

</doc>
<doc id="1046605" url="https://pl.wikipedia.org/wiki?curid=1046605" title="Włócznia Świętego Maurycego (Kraków)">
Włócznia Świętego Maurycego (Kraków)

Włócznia Świętego Maurycego – średniowieczna ceremonialna włócznia uważana za pierwsze historyczne insygnium władzy używane przez władców Polski z dynastii Piastów. Włócznia Świętego Maurycego jest kopią Świętej Lancy Cesarskiej, ofiarowaną wraz z częścią gwoździa z Krzyża Pańskiego na zjeździe gnieźnieńskim (1000) księciu Bolesławowi Chrobremu przez cesarza Ottona III.
Krakowska Włócznia Świętego Maurycego powstała pod koniec X wieku, prawdopodobnie na terenie Niemiec lub Włoch. Jako oznaka uznania przez cesarza suwerennej władzy polskiego księcia została ofiarowana w 1000 Bolesławowi Chrobremu przez Ottona III. Po 1031 została najprawdopodobniej wraz z insygniami koronacyjnymi królów polskich oddana cesarzowi Konradowi II. Zwrócona w drugiej połowie XI wieku księciu Kazimierzowi Odnowicielowi, została umieszczona w katedrze wawelskiej jako relikwia. Nie wiadomo, kiedy dokładnie Włócznia znalazła się w Krakowie, z pewnością jednak stało się to przed 1206 rokiem. Przechowywana w czasie rozbicia dzielnicowego na Wawelu, była wykorzystywana przez poszczególnych książąt dzielnicowych jako jeden z elementów symboliki zjednoczeniowej (przedstawiali ją na swoich pieczęciach między innymi Leszek Czarny i prawdopodobnie Przemysł II). Początkowo zawieszona przy ołtarzu głównym nad tronem biskupów krakowskich, z czasem przeniesiona została do skarbca katedralnego na Wawelu, z którego wynoszona była tylko podczas najważniejszych świąt i uroczystości kościelnych i państwowych.
Do naszych czasów z lancy zachował się jedynie grot włóczni, pieczołowicie przechowywany w skarbcu katedry w Krakowie.

</doc>
<doc id="1046607" url="https://pl.wikipedia.org/wiki?curid=1046607" title="Hipoplazja zatok szczękowych">
Hipoplazja zatok szczękowych

Hipoplazja zatok szczękowych (ang. maxillary sinus hypoplasia) – zaburzenie rozwojowe, polegające na jednostronnym lub obustronnym zmniejszeniu objętości jamy zatoki szczękowej. Oprócz zmniejszenia objętości zatoki stwierdza się powiększenie objętości jamy nosowej i oczodołu po stronie hipoplastycznej zatoki. Wyróżniono trzy typy zaburzenia diagnozowane na podstawie badania tomografii komputerowej:

</doc>
<doc id="1046608" url="https://pl.wikipedia.org/wiki?curid=1046608" title="Edward Whittemore">
Edward Whittemore

Edward Whittemore (ur. 26 maja 1933 w Manchester, zm. 3 sierpnia 1995 w Nowym Jorku) – amerykański pisarz i dziennikarz.
Podjął studia na Uniwersytecie Yale. Po ich ukończeniu wstąpił do "Marines"; służbę wojskową odbywał w Japonii. Został wówczas zwerbowany przez Centralną Agencję Wywiadowczą. Działał pod przykryciem: w latach 1958–1967 pracował jako dziennikarz "The Japan Times", angielskojęzycznego czasopisma ukazującego się w Japonii. Między 1982 a 1987 mieszkał w Jerozolimie.
Jest autorem pięciu powieści. Debiutował w 1974 "Szanghajskim cyrkiem Quina", rozgrywającym się głównie w Szanghaju i Japonii. Akcja powieści toczy się na przestrzeni XX wieku, jednak w jej centrum znajdują się wydarzenia z lat 30. Pozostałe napisane przez niego utwory składają się na cykl "The Jerusalem Quartet".

</doc>
<doc id="1046609" url="https://pl.wikipedia.org/wiki?curid=1046609" title="Błażeja">
Błażeja

Błażeja – imię żeńskie pochodzenia łacińskiego. Wywodzi się od słowa oznaczającego "seplenić". Żeński odpowiednik imienia Błażej.
Błażeja imieniny obchodzi 3 lutego i 29 listopada.

</doc>
<doc id="1046613" url="https://pl.wikipedia.org/wiki?curid=1046613" title="Elizabeth Cady Stanton">
Elizabeth Cady Stanton

Elizabeth Cady Stanton (ur. 12 listopada 1815, zm. 26 października 1902) – amerykańska aktywistka społeczna, abolicjonistka i feministka. 
Życiorys.
Jedna z organizatorek Zjazdu Kobiet w Seneca Falls w 1848 roku; autorka podpisanej przez 100 uczestniczek i uczestników spotkania deklaracji na rzecz przyznania kobietom praw politycznych. Jej zainteresowanie prawami kobiet nie ograniczało się do praw wyborczych, walczyła również o równouprawnienie na polu ekonomii, prawa sądowe dla kobiet (w tym – prawa do rozwodu), prawa reprodukcyjne i dostęp do edukacji. 
Była córką sędziego, który posiadał niewolników, od dzieciństwa interesowała się ich losem, o czym pisała we wspomnieniach "Eighty Years &amp; More". Inaczej niż większość kobiet w jej czasach uzyskała formalne wykształcenie, ukończyła koedukacyjne klasy w Johnstown Academy w wieku 16 lat. Pomimo wielkiego talentu i licznych sukcesów w nauce, nie mogła kontynuować edukacji, gdyż do College'u nie wpuszczano podówczas kobiet. Studiowała w szkole dla kobiet w Troy w Nowym Jorku. W 1843 roku przeprowadziła się wraz z mężem do Bostonu, gdzie poznała takie postaci, jak Ralph Waldo Emerson, Frederick Douglass, Sarah Grimké i Louisa May Alcott. Zawsze podpisywała się jako Elizabeth Cady Stanton, rezygnując z przyjęcia wyłącznie nazwiska męża. Podczas ślubu odmówiła "bycia posłuszną mężowi", którą to formułę zamieniła na "będę cię traktować jak równego sobie". Cady Stanton walczyła o dobrą edukację dla wszystkich swoich dzieci, córek i synów, była również zwolenniczką wolnego od przemocy wychowania i homeopatii. Po przeprowadzce do Seneca Falls zaczęła grupować wokół siebie kobiety dążące do równouprawnienia.
W 1840 roku Cady Stanton podczas Międzynarodowego Spotkania Przeciw Niewolnictwu w Londynie poznała Lucretię Mott. W związku z tym, że obie panie, choć były reprezentantkami amerykańskiego ruchu abolicjonistycznego, nie zostały dopuszczone do głosu podczas tego spotkania, ustaliły, że zajmą się walką o równouprawnienie. W 1848 roku zorganizowały dwudniowy Zjazd Kobiet w Seneca Falls na rzecz praw kobiet. W spotkaniu wzięli udział mężczyźni i kobiety, 100 z 300 osób podpisało napisaną przez Cady Stanton deklarację na rzecz praw kobiet pt. "Declaration of Sentiments".
Cady Stanton była zwolenniczką ruchu na rzecz wstrzemięźliwości, uważała, że pijaństwo męża może stanowić powód opuszczenia go przez żonę i rozwodu. Zakładała kilka towarzystw na rzecz wstrzemięźliwości. Po wojnie secesyjnej zerwała ze swymi abolicjonistycznymi korzeniami i zaczęła krytykować byłych niewolników, a nawet odmawiać im praw wyborczych, twierdząc między innymi, że wiele dobrze urodzonych, bogatych kobiet byłoby lepszymi wyborcami niż ci nędzarze. Jej wypowiedzi przybierały nieraz kształt rasistowski, choć w gruncie rzeczy była ona zwolenniczką powszechnego prawa wyborczego, a jej negatywne wypowiedzi o byłych niewolnikach stanowiły zazwyczaj odpowiedź na mizoginiczne nieraz wypowiedzi abolicjonistów. Twierdziła, że czarne kobiety doświadczają potrójnego zniewolenia, którego mężczyźni nigdy nie zrozumieją. W 1866 roku stworzyła, wraz z kongresmenem Thaddeusem Stevensem, propozycję poprawki do konstytucji gwarantującej powszechne prawo wyborcze. Propozycja została odrzucona.
W czasie powstawania 15. poprawki do Konstytucji USA Cady Stanton oponowała, że nie powinna ona zostać przyjęta bez uwzględnienia praw wyborczych dla kobiet (poprawka miała zagwarantować prawa polityczne byłym niewolnikom). Stworzyła z innymi kobietami organizację o nazwie National Woman Suffrage Association (NWSA), podczas gdy jej oponentki założyły American Woman Suffrage Association (AWSA), która – choć domagała się praw wyborczych dla kobiet, była skłonna poprzeć 15. poprawkę nawet w wersji nieuwzględniającej praw wyborczych dla kobiet.
W latach 70. XIX wieku pracowała nad "Biblią Kobiety" (ang. "The Woman's Bible"). Cady Stanton była krytycznie nastawiona do instytucjonalnego chrześcijaństwa, choć zarazem wiara była dla niej bardzo ważna. Jej żądanie legalizacji rozwodów, wprowadzenia kontroli urodzeń i ekonomicznego zrównania płci były nie do zaakceptowania nie tylko dla przedstawicieli instytucji religijnych, ale także dla wielu sufrażystek, w tym przedstawicielek American Woman's Suffrage Association. Jej poglądy były na tyle radykalne, że popierała ona małżeństwa zawierane przez osoby o różnych kolorach skóry, w związku z tym na wieść o ślubie Fredericka Douglassa – byłego niewolnika i ważnego działacza abolicjonistycznego i feministycznego z białą kobietą, Helen Pitts, wysłała im list z gratulacjami, którego upublicznienia bały się nawet jej koleżanki z National Woman Suffrage Association.
W latach 60. współtworzyła prawo o własności dla kobiet ("Woman's Property Bill"), które zostało przyjęte w Nowym Jorku. W 1868 założyła czasopismo "Revolution", które zajmowało się między innymi promocją kontroli urodzeń. Warto zaznaczyć, że Cady Stanton uważała aborcję za dzieciobójstwo.
W późniejszych latach zaczęła prowadzić wykłady i odczyty publiczne, którymi zdobyła sobie sporą popularność. Należały do nich: "Our Girls," "Our Boys," "Co-education," "Marriage and Divorce," "Prison Life," and "The Bible and Woman's Rights". Podróżowała do Europy, gdzie również popularyzowała prawa kobiet. Kiedy w 1890 roku doszło do połączenia obu organizacji feministycznych, National Woman Suffrage Association (NWSA) i American Woman Suffrage Association (AWSA) w jedną formację National American Woman Suffrage Association (NAWSA), Cady Stanton została jej pierwszą przewodniczącą, choć szczerze nie lubiła konserwatywnych i powiązanych ze środowiskami religijnymi członkiń AWSA.
W 1892 roku Cady Stanton wystąpiła w amerykańskim Kongresie z odczytem na rzecz praw kobiet, w szczególności – na rzecz przyznania im praw wyborczych.
Cady Stanton napisała m.in.: "The History of Woman Suffrage", "Biblię Kobiety", "Reminiscences 1815-1897", "Eighty Years &amp; More: The Solitude of Self".

</doc>
<doc id="1046615" url="https://pl.wikipedia.org/wiki?curid=1046615" title="Ablutofilia">
Ablutofilia



</doc>
<doc id="1046616" url="https://pl.wikipedia.org/wiki?curid=1046616" title="SV 1000 S">
SV 1000 S



</doc>
<doc id="1046619" url="https://pl.wikipedia.org/wiki?curid=1046619" title="Jean de Brogny">
Jean de Brogny

Jean Fraczon de Brogny (ur. 1342 w Petit-Brogny – zm. 16 lutego 1426 w Rzymie) – francuski duchowny, kardynał okresu wielkiej schizmy zachodniej.
Życiorys.
Pochodził z ubogiej rodziny. Studiował w Annecy, Genewie i Awinionie. W początkowym okresie schizmy popierał obediencję awiniońską. W 1382 został wybrany biskupem Viviers. W 1385 antypapież Klemens VII mianował go kardynałem prezbiterem S. Anastasia, a w 1391 wicekanclerzem Kościoła Rzymskiego. Uczestniczył w konklawe 1394, które wybrało antypapieża Benedykta XIII. W 1398 na krótko opuścił jego obediencję. Archiprezbiter św. Kolegium („awiniońskiego”) w maju 1404, rok później Benedykt XIII mianował go kardynałem biskupem suburbikarnej diecezji Ostia e Velletri. Działał na rzecz zakończenia schizmy. W 1408 ponownie porzucił obediencję awiniońską i wziął udział w Soborze w Pizie, za co został ekskomunikowany przez Benedykta XIII w październiku 1408. Brał udział w soborowym konklawe 1409. Wybrany wówczas Aleksander V potwierdził go na wszystkich zajmowanych stanowiskach. Przewodniczył konklawe 1410 i udzielił sakry biskupiej antypapieżowi Janowi XXIII. Został mianowany przez niego wicekamerlingiem oraz wieczystym administratorem archidiecezji Arles (1410-23). Dziekan Kolegium Kardynalskiego od 1412 (z przerwą 1415-17 i między czerwcem a grudniem 1419) Uczestniczył w Soborze w Konstancji, z racji wieku i zajmowanych funkcji przewodniczył jego obradom w początkowej fazie. Przewodniczył także konklawe 1417 (na którym był kandydatem do tiary) i konsekrował na biskupa papieża Marcina V. Pod koniec życia poprosił Marcina V o zgodę na rezygnację z purpury kardynalskiej i wycofanie się do diecezji Genewa. Papież nie wyraził na to zgody, jednak w grudniu 1423 mianował go administratorem diecezji genewskiej. Zmarł w Rzymie, jego szczątki w 1428 przeniesiono do katedry genewskiej.

</doc>
<doc id="1046621" url="https://pl.wikipedia.org/wiki?curid=1046621" title="Yangshan Huiji">
Yangshan Huiji

Yangshan Huiji (; kor. 안산혜적 "Angsan Hyejŏk"; jap. "Kyōzan Ejaku"; wiet. "Nhạng Sơn Huệ Tịch"; ur. 807, zm. 883) – chiński mistrz chan, współzałożyciel szkoły guiyang, uważany jest za drugiego jej patriarchę.
Życiorys.
Pochodził z Huaihai w Shaozhou, obecnie miasto Shaoguan w prowincji Guangdong. Rodowym nazwiskiem było Ye. Gdy miał 15 lat postanowił opuścić dom rodzinny i zostać mnichem buddyjskim. Ponieważ jego rodzice nie wyrazili na to zgody, dwa lata później obciął sobie dwa palce i uklęknąwszy przed rodzicami poprosił o wyrażenie zgody. Rodzice widząc jego determinację ustąpili.
Nie wiadomo dokładnie, kto był jego pierwszym nauczycielem. Być może był nim mistrz chan Bu Yutong, opat klasztoru He’an w Guangzhou (mógł nim być także mistrz chan Tong z klasztoru Nanhua). Po zostaniu nowicjuszem i jeszcze przed przyjęciem pełnej mnisiej ordynacji udał się na północ w celu odwiedzenia słynnych klasztorów prowincji Hunan i Jiangxi.
W czasie wędrówki zatrzymał się w klasztorze mistrza chan Danyuana Yizhena, ucznia Nanyanga Huizhonga. Pod jego kierunkiem przeżył pierwszy wielki wgląd. Wiadomo także, że widział się z Mazu Daoyim i Baizhangiem Huaihaiem. Wyrobił sobie opinię znakomitego ucznia chan.
Po tym doświadczeniu udał się do mistrza chan Guishana Lingyou i został jego uczniem. Wkrótce też stał się jego ulubionym i głównym uczniem, i w końcu osiągnął oświecenie. Miał ze swoim nauczycielem bardzo bliski kontakt duchowy, tak że szkoła chan, jedna z tzw. pięciu domów chan, którą założył mistrz Guishan, przybrała nazwę guiyang (nazwa powstała z pierwszych członów ich imion: Guishan i Yangshan). Pełna zrozumienia i braterska relacja mistrza z uczniem wpłynęła na atmosferę całej szkoły. Kroniki podkreślają rodzinną atmosferę, która panowała w klasztorach szkoły.
Yangshan udał się następnie na górę Yang w dzisiejszej prowincji Jiangxi i tam rozpoczął swoją owocną karierę jako nauczyciel chan. Mawiał "Osiągnąłem istotę u Danyuana i osiągnąłem działanie u Guishana".
Mistrz zmarł na górze Dongbing w Shaozhou.
Dwór cesarski nadał mu pośmiertny tytuł Wielkiego Mistrza Przenikliwej Mądrości. Stupa otrzymała nazwę Subtelnego Światła.
Był nazywany "małym Siakjamunim". Po raz pierwszy został tak nazwany przez hinduskiego (lub z Azji Środkowej) mnicha, który powiedział
Huiji występuje w gong’anie 26 z "Wumenguan", w gong’anach 34 i 68 w "Biyan lu", w gong’anach 26, 32, 37, 72, 77 i 90 z "Congronglu" oraz w komentarzach 6, 15, 20, 29, 53 i 86.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1046623" url="https://pl.wikipedia.org/wiki?curid=1046623" title="Dawid Kahane">
Dawid Kahane

Dawid Kahane (; ur. 15 marca 1903 w Grzymałowie, zm. 24 września 1998 w Jerozolimie) – polski rabin, podpułkownik ludowego Wojska Polskiego.
Życiorys.
Pochodził z rodziny rabinów. Odebrał tradycyjne wychowanie religijne. Następnie studiował w Berlinie i Wrocławiu. W latach 1923–1929 – student Uniwersytetu Wiedeńskiego, gdzie uzyskał doktorat z filozofii i w "Israelitisch-Theologische Lehranstalt". Działacz syjonistycznej partii Mizrachi we Lwowie. Po powrocie do Polski zamieszkał we Lwowie, był szkolnym nauczycielem religii. Później zajmował stanowisko rabina w Tykocinie, a w latach 1929–1939 w synagodze Ose Tow we Lwowie. Kierował instytutem nauki Tanachu przy Żydowskiej Gminie Wyznaniowej we Lwowie. 
Podczas okupacji niemieckiej powołany w skład lwowskiego rabinatu, działał też w wydziale religijnym Judenratu. 23 kwietnia 1943 uciekł z obozu janowskiego we Lwowie. Przez pewien czas ukrywał się w pałacu arcybiskupim metropolity greckokatolickiego Andrzeja Szeptyckiego, a następnie wraz z Kurtem Lewinem, synem zamordowanego w 1941 rabina Jecheskiela Lewina, w klasztorze studytów we Lwowie. Tłumaczył wówczas m.in. Torę na język ukraiński.
Po wkroczeniu Armii Czerwonej do Lwowa w lipcu 1944 kierował biblioteką żydowską. Od 1944 oficer Ludowego Wojska Polskiego, od 1945 naczelny rabin Ludowego Wojska Polskiego w stopniu majora, a od 1946 podpułkownika. Przewodniczący Naczelnej Rady Rabinów (złożona z trzech rabinów i działająca do 1949 roku). Po likwidacji rabinatu polowego Wojska Polskiego, w 1949 roku wyemigrował wraz z rodziną do Izraela, gdzie objął stanowisko naczelnego rabina Sił Powietrznych. W latach 1967–1975 był naczelnym rabinem Argentyny. W 1975 powrócił do Izraela, zamieszkał w Tel Awiwie. Autor książek i pamiętników wydanych w języku hebrajskim: "Joman geto Lwow" (hebr., "Dziennik z getta lwowskiego" (1978); wyd. ang. "Lvov Ghetto Diary", 1990); "Achre(j) ha-mabul" (hebr., "Po potopie" [1945–1950], 1968) – wspomnienia z lat powojennych w Polsce.

</doc>
<doc id="1046626" url="https://pl.wikipedia.org/wiki?curid=1046626" title="Suzuki SV 1000 S">
Suzuki SV 1000 S



</doc>
<doc id="1046628" url="https://pl.wikipedia.org/wiki?curid=1046628" title="SV 1000">
SV 1000



</doc>
<doc id="1046633" url="https://pl.wikipedia.org/wiki?curid=1046633" title="Altokalcifilia">
Altokalcifilia



</doc>
<doc id="1046634" url="https://pl.wikipedia.org/wiki?curid=1046634" title="Mizrachi">
Mizrachi

Mizrachi (hebr. "wschodni") – organizacja syjonistyczno-ortodoksyjna założona w 1902 roku w Wilnie.
Głosiła konieczność budowy opartego na zasadach religijnych państwa żydowskiego w Palestynie, na gruncie polskim zaś postulowała pełne równouprawnienie ludności żydowskiej, ale też możliwie jak najszerszą lojalność Żydów wobec Polski. Uznawała hebrajski za jedyny język Żydów.
Idea zwolenników Mizrachi w międzywojennej Polsce nie tylko opierała się na chęci odbudowy państwa żydowskiego z poszanowaniem praw judaizmu, ale także, na potrzebie nadania temu narodowi autonomii narodowo-kulturalnej. Ta ostatnia kwestia dotyczyła tych Żydów, chcących przebywać w krajach rozproszenia. Członkowie Mizrachi krytykowali komunizm. W 1920 r. zachęcali swoich sympatyków do finansowego wsparcia wysiłku państwa polskiego walczącego z Rosją bolszewicką. W międzywojennej Polsce przedstawiciele Mizrachi w tym m.in. Szymon Federbusch i dr Bernard Hausner zasiadali w polskim sejmie. Partia ta współpracowała z Blokiem Mniejszości Narodowych.
W Izraelu w drugim Knesecie znalazło się dwóch posłów wybranych w wyborach w 1951 z listy Mizrachi: Dawid-Cewi Pinkas i Mordechaj Nurok, w trakcie kadencji Pinkasa zmienił Szelomo-Jisra’el Ben-Me’ir.
Współcześnie działa w Izraelu i USA.
Bibliografia.
D. Flisak, Ideologia religijnych syjonistów. Wybrane zagadnienia związane z działalnością partii Mizrachi w województwie kieleckim w okresie międzywojennym, „Symbolae Europaeae: studia humanistyczne Politechniki Koszalińskiej”, 2017, nr 11, s. 47-59.
I. Kersz, "Szkice z dziejów Gminy Żydowskiej oraz cmentarza w Łodzi", Łódź 1999 s. 23-24

</doc>
<doc id="1046636" url="https://pl.wikipedia.org/wiki?curid=1046636" title="Len Adleman">
Len Adleman



</doc>
<doc id="1046641" url="https://pl.wikipedia.org/wiki?curid=1046641" title="George Abbot">
George Abbot



</doc>
<doc id="1046645" url="https://pl.wikipedia.org/wiki?curid=1046645" title="Daniel Mikołajewski">
Daniel Mikołajewski

Daniel Mikołajewski (ur. 1560, zm. 1633 w Dębnicy pod Gnieznem) – polski duchowny i teolog reformowany, senior zborów na Kujawach, współtłumacz Biblii gdańskiej, jednego z najpopularniejszych polskich przekładów Pisma Świętego. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Pięć lat studiował we Frankfurcie nad Odrą, następnie pracował w Heidelbergu jako nauczyciel dzieci z rodu Przyjemskich. Po powrocie do Rzeczypospolitej, w 1590 roku, opublikował rozprawę polemiczną przeciw Jakubowi Wujkowi pod tytułem "O Sakramencie Ciała i Krwie Pańskiey". W 1591 roku został ordynowany na ministra w Radziejowie, gdzie mieszkał jego ojciec. W 1593 roku, w odpowiedzi na antyprotestanckie dzieło Stanisława Reszki "Ministromachia", opublikował pod pseudonimem Jan Krzuski broszurę "Vindiciae...", dedykowaną Świętosławowi Orzelskiemu, staroście radziejowskiemu wyznania luterańskiego. W 1597 roku został seniorem zborów reformowanych na Kujawach. W 1599 roku brał udział w zjeździe protestantów i dyzunitów w Wilnie (konfederacja wileńska), podczas którego spotkał się z pastorem Marcinem Janickim; po jego zakończeniu przeprowadził sześciogodzinną dysputę z jezuitą Marcinem Śmigleckim, której opis dedykował Andrzejowi Leszczyńskiemu. W 1601 roku udał się do Bazylei, gdzie studiowali syn i pasierb Leszczyńskiego; na życzenie wojewody spotkał się w Genewie z Teodorem de Bèze, któremu przedstawił obu młodzieńców.
W 1604 roku Danielowi Mikołajewskiemu oraz Janowi Turnowskiemu, seniorowi Jednoty czeskiej w Wielkopolsce, zlecono rewizję przekładu Nowego Testamentu, opracowanego przez Marcina Janickiego w 1600 roku. Nowy Testament został wydany w 1606 roku; nie wiadomo, w jakim stopniu tekst opiera się na tekście Janickiego. Daniel Mikołajewski kontynuował pracę nad przekładem wykorzystując tekst Poligloty antwerpskiej; cały tekst Biblii opublikowany został w 1632 roku.
W latach 1615–1627 pełnił urząd pastora w Izbicy Kujawskiej.
Jego przyjacielem był Jakub Gembicki, z którym działał na rzecz połączenia się z braćmi czeskimi.

</doc>
<doc id="1046647" url="https://pl.wikipedia.org/wiki?curid=1046647" title="Anastemafilia">
Anastemafilia



</doc>
<doc id="1046654" url="https://pl.wikipedia.org/wiki?curid=1046654" title="Dorafilia">
Dorafilia



</doc>
<doc id="1046658" url="https://pl.wikipedia.org/wiki?curid=1046658" title="Endytofilia">
Endytofilia

Endytofilia (endytophilia, endytolagnia, gr. "endemia" „pozostawać”) – możliwość odczuwania przyjemności seksualnej przede wszystkim, gdy partner pozostaje w ubraniu podczas stosunku.

</doc>
<doc id="1046668" url="https://pl.wikipedia.org/wiki?curid=1046668" title="Historia odkrycia i badań nad stwardnieniem guzowatym">
Historia odkrycia i badań nad stwardnieniem guzowatym

Historia odkrycia stwardnienia guzowatego i badań nad tą chorobą liczy dopiero niecałe 200 lat. Stwardnienie guzowate ("tuberous sclerosis", "tuberous sclerosis complex", "TSC") jest rzadką, wielonarządową chorobą genetyczną, w której rozwijają się łagodne guzy mózgu i guzy innych ważnych życiowo narządów: nerek, serca, oczu, płuc i skóry. Zespół objawów może obejmować napady drgawkowe, opóźnienie rozwoju, zaburzenia behawioralne i schorzenia dermatologiczne, a także objawy wynikające z zajęcia płuc i nerek. TSC może być spowodowane mutacją w jednym z dwóch genów: "TSC1" i "TSC2", kodujących, odpowiednio, hamartynę i tuberynę. Oba geny należą do genów supresorowych (antyonkogenów), gdyż funkcją kodowanych przez nie białek jest regulacja cyklu komórkowego i procesu różnicowania komórek. W przeszłości zachorowania na tę chorobę traktowano jak ciekawe przypadki kazuistyczne; obecnie, badaniom nad patogenezą TSC przypisuje się istotne znaczenie w poznawaniu procesu nowotworzenia i supresji nowotworów.
Historię badań nad stwardnieniem guzowatym można podzielić na cztery okresy. Pod koniec XIX wieku, wybitni lekarze pracujący w największych szpitalach klinicznych pierwsi opisali korowe i dermatologiczne objawy choroby; uczonych tych uhonorowano eponimicznymi określeniami – "choroby Bourneville'a" i "znamienia Pringle'a". Na początku XX wieku skojarzono te objawy jako charakterystyczne dla jednej jednostki chorobowej. Stwierdzono, że choroba może zajmować inne narządy i zdano sobie sprawę ze zmienności obrazu klinicznego i ciężkości choroby. Pod koniec XX wieku dokonał się wielki postęp w technikach obrazowania układu nerwowego, odkryto też dwa geny, których mutacje wywołują chorobę. W końcu, na początku XXI wieku miały miejsce pierwsze odkrycia pozwalające zrozumieć patomechanizm choroby na poziomie subkomórkowym, otwierające równocześnie nowe możliwości niechirurgicznego leczenia.

</doc>
<doc id="1046669" url="https://pl.wikipedia.org/wiki?curid=1046669" title="Lori Singer">
Lori Singer

Lori Jacqueline Singer (ur. 6 listopada 1957 w Corpus Christi) – amerykańska aktorka filmowa, wiolonczelistka i modelka.
Życiorys.
Wczesne lata.
Urodziła się w Corpus Christi w stanie Teksas jako jedyna córka Leslie (z domu Wright), koncertującej pianistki, i Jacquesa Singera (ur. 9 maja 1910 w Przemyślu, zm. 11 sierpnia 1980 na Manhattanie), dyrygenta orkiestry symfonicznej i protegowanego Leopolda Stokowskiego. Dorastała w Corpus Christi, w stanie Teksas wraz z bratem-bliźniakiem wiolonczelistą Gregorym oraz dwoma starszymi aktorem Markiem (ur. 29 stycznia 1948) i pisarzem Claude. Jej kuzyn to aktor Bryan Singer. Uczęszczała do Lincoln High School w Portland w Oregon. Muzyczne wykształcenie zdobyła w prestiżowej nowojorskiej The Juilliard School of Music. Karierę zawodową rozpoczęła jako wiolonczelistka w Caracas Symphony, Oregon Symphony i Western Washington Symphony. W 1980 otrzymała filharmoniczne kompetencje w Bergen. 
Kariera.
Pracowała jako modelka dla agencji Elite Model Management. Karierę aktorską rozpoczęła rolą obiecującej wiolonczelistki Julie Miller w serialu NBC "Sława" ("Fame", 1982-83). Potem zadebiutowała na dużym ekranie rolą Ariel Moore w melodramacie muzycznym "Footloose" (1984) z Kevinem Baconem i Sarah Jessicą Parker. Wkrótce wystąpiła w dramacie Johna Schlesingera "Sokół i koka" ("The Falcon and the Snowman", 1985) z Timothym Huttonem i Seanem Pennem, komedii z dreszczykiem "Człowiek w jednym czerwonym bucie" ("The Man with One Red Shoe", 1985) u boku Toma Hanksa, wojennym dramacie muzycznym "Bicie serca" ("Heartbeat", 1987) z Donem Johnsonem, horrorze "Czarnoksiężnik" ("Warlock", 1989) z tytułową rolą Juliana Sandsa, dreszczowcu "Bar Zachodzącego Słońca" ("Sunset Grill", 1993) z Peterem Wellerem i komedii Roberta Altmana "Na skróty" ("Short Cuts", 1993) jako wiolonczelistka Zoe Trainer. Za rolę Georgii w dramacie kryminalnym "Problem w pamięci" ("Trouble in Mind", 1985) u boku Krisa Kristoffersona i Keitha Carradine zdobyła nominację do niezależnej nagrody Independent Spirit Awards. Wystąpiła w teledysku Dona Johnsona „Heartbeat” (1987).
Życie prywatne.
W latach 1981-1998 była żoną Richarda Emery, z którym ma syna Jacquesa Rio (ur. 1991).

</doc>
<doc id="1046672" url="https://pl.wikipedia.org/wiki?curid=1046672" title="Grawiditofilia">
Grawiditofilia

Grawiditofilia – parafilia (rodzaj fetyszyzmu seksualnego) polegająca na osiąganiu podniecenia brzuchem ciężarnej kobiety.

</doc>
<doc id="1046682" url="https://pl.wikipedia.org/wiki?curid=1046682" title="Szczepan Bukowski">
Szczepan Bukowski

Szczepan Bukowski (ur. 1948, zm. 10 sierpnia 2007 w Tarnowie) – polski lekkoatleta, działacz sportowy, długoletni prezes żużlowej Sportowej Spółki Akcyjnej Unia Tarnów, oraz dyrektor sportowy klubu, członek Głównej Komisji Sportu Żużlowego.
Karierę sportową zaczynał w latach 60. XX wieku, jako uczeń Zespołu Szkół Chemicznych. Jako podopieczny trenera Adama Hutniczaka, był jednym z czołowych lekkoatletów Unii Tarnów. Startował między innymi w biegach na 100 i 200 metrów, biegach płotkarskich, skoku w dal, trójskoku i dziesięcioboju. Wraz z Romanem Gnatem, Kazimierzem Nowakiem i Jerzym Kopeciem startował w finale Mistrzostw Polski w sztafecie cztery razy 100 metrów.
Po zakończeniu własnej kariery sportowej, początkowo pracował jako koordynator w grach zespołowych, a jesienią 1974 r., podjął pracę w sekcji żużlowej Zakładowego Klubu Sportowego Unia Tarnów.
Był menedżerem narodowej reprezentacji polski w żużlu. W czasie jego urzędowania zespół seniorów zdobył złoty medal w Drużynowym Pucharze Świata w 2005 r., a drużyna juniorów, złoto na Mistrzostwach Świata Juniorów w latach 2005 i 2006.
Został pochowany 12 sierpnia 2007 r., na cmentarzu Wierzchosławicach. W uroczystościach uczestniczyli między innymi Jacek Gollob, Grzegorz Ślak, Florian Kapała, Janusz Kołodziej, bracia Rempałowie, Marian i Robert Wardzała, Jan Ząbik, oraz prezydent Tarnowa-Ryszard Ścigała.

</doc>
<doc id="1046685" url="https://pl.wikipedia.org/wiki?curid=1046685" title="I liga brazylijska w piłce nożnej (1998)">
I liga brazylijska w piłce nożnej (1998)

Brazylia 1998
Mistrzem Brazylii został klub Corinthians Paulista, natomiast wicemistrzem Brazylii - klub Cruzeiro EC.
Do Copa Libertadores w roku 1999 zakwalifikowały się następujące kluby:
Do Copa Mercosur w roku 1999 zakwalifikowały się następujące kluby:
Cztery ostatnie w tabeli fazy ligowej kluby spadły do drugiej ligi (Campeonato Brasileiro Série B):
Na miejsce spadkowiczów awansowały dwa najlepsze kluby drugiej ligi:
Pierwsza liga zmniejszona została z 24 do 22 klubów.
C ampeonato Brasileiro Série A - sezon 1998.
Finał.
Mistrzem Brazylii w roku 1998 został klub Corinthians Paulista, natomiast wicemistrzem Brazylii - klub Cruzeiro EC.

</doc>
<doc id="1046690" url="https://pl.wikipedia.org/wiki?curid=1046690" title="Veikko Karvonen">
Veikko Karvonen

Veikko Leo Karvonen (ur. 5 stycznia 1926 w Sakkola, zm. 1 sierpnia 2007 w Turku) – fiński biegacz, maratończyk. Z zawodu był listonoszem, trenował w barwach klubu Turun Urheiluliitto. Był uczestnikiem 35 biegów maratońskich, wygrał 15 w tym między innymi Bostoński i Ateński. W 1954 zwyciężył na mistrzostwach Europy w Bernie. Na Igrzyskach Olimpijskich w Melbourne w 1956 zdobył brązowy medal.
Kariera.
Karvonen urodził się w Sakkola, małym karelskim mieście należącym do Finlandii i zaatakowanym przez Związek Radziecki podczas drugiej wojny światowej. Karvonen został ewakuowany do Saarijärvi, gdzie zaczął swoją zawodniczą karierę trenowany przez Jussiego Kurikkalę. Pierwszy pobiegł dystans maratoński jesienią 1949 w Turku z obiecującym wynikiem 2:45:07.
Karvonen uczestniczył w Mistrzostwach Europy w Lekkoatletyce w Brukseli. W biegu maratońskim zajął drugie miejsce ze stratą 32 sekund do zwycięzcy Jacka Holdena. W rocznym rankingu Track and Field News został drugim najlepszym maratończykiem, zaraz za Holdenem.
W 1951 Karvonen wystartował w trzech maratonach i w każdym z nich zwyciężył. W lipcowych mistrzostwach Finlandii w maratonie osiągnął rezultat 2:28:46. W sierpniu w mistrzostwach Skandynawii przebiegł dystans maratoński w czasie 2:28:07. We wrześniu wygrał Maraton w Enschede z ponad sześcioma minutami przewagi nad Tomem Richardsem, zwycięski czas Karvonena wynosił 2:29:02. W 1951 Karvonen był sklasyfikowany jako najlepszy maratończyk na świecie w rankingu Track and Field News.
Karvonen intensywnie trenował przed Letnimi Igrzyskami Olimpijskimi w Helsinkach. Wiosną 1952 był na obozie treningowym w Dinan, kiedy nagle zaczął cierpieć na ból pleców, rozpoznany jako reakcja na uszkodzenie krążka międzykręgowego. Wskutek kontuzji został zmuszony do przerwania biegania na sześć tygodni. Ostatecznie, Karvonen był dopiero szósty podczas mistrzostw Finlandii w maratonie 22 czerwca po trasie olimpijskiej, mimo to został powołany do fińskiej reprezentacji na igrzyska olimpijskie. Karvonen odwdzięczył się swoim kibicom podczas biegu maratońskiego zajmując piąte miejsce z czasem 2:26:41, trzy i pół minuty za zwycięzcą Emilem Zátopkiem. Karvonen zajął piąte miejsce także w rocznym rankingu Track and Field News.
W 1953 Karvonen zajął drugie miejsce podczas Maratonu Bostońskiego. W tym biegu złamał granicę 2:20 po raz pierwszy. W sierpniu Karvonen zdobył srebrny medal podczas mistrzostw Finlandii w maratonie, a we wrześniu złoty na mistrzostwach Skandynawii. W październiku ponownie zmierzył się z Jimem Petersem w rodzinnym mieście Turku. Peters poprawił swój rekord świata o sześć sekund (2:18:35) i pokonał Karvonena o ponad siedem minut. W 1953 Kravonen był trzeci w światowym rankingu Track and Field News.
Karvonen nie poddał się po swoim niepowodzeniu w Turku. W następnym roku w trakcie Maratonu Bostońskiego podążał za Petersem, aż przejął prowadzenie przed znacznikiem 30 km. Peters zwolnił swój krok na trasie Heartbreak Hill i Karvonen odniósł swoje najbardziej znane zwycięstwo w czasie 2:20:39. Peters ukończył bieg z czasem in 2:22:40. W trakcie Mistrzostw Europy w Lekkoatletyce w Brukseli Karvonen, Boris Griszajew oraz Iwan Filin rywalizowali o zwycięstwo. Filin prowadził dwudziestoma metrami kiedy przybył jako pierwszy na stadion. Na swoje nieszczęście, skręcił w złym kierunku na bieżni i stracił zwycięstwo. Na stadionie Karvonen wykorzystał błąd Filina zwyciężył przed Griszajewem i zawiedzionym Filinem. Karvonen z powodu błędu Filina nie doceniał w pełni swojego mistrzowskiego tytułu. W 1954 Karvonen startował razem w pięciu maratonach w ciągu ośmiu miesięcy i zajął pierwsze miejsce w rocznym rankingu Track and Field News.
W sierpniu 1955 Karvonen był drugi podczas mistrzostw Finlandii w maratonie, cztery minuty za Paavo Kotilą. W ciągu reszty sezonu nie przegrał żadnego biegu. We wrześniu wygrał mistrzostwa Skandynawii w maratonie, w październiku był pierwszy w Maratonie Ateńskim, a na koniec roku zwyciężył w grudniowym Maratonie w Fukuoce. Przez drugi rok z rzędu był najlepszym maratończykiem na świecie według listy Track and Field News. 
Na mistrzostwach Finlandii w maratonie w sierpniu 1956 Karvonen był dopiero trzeci za Paavo Kotilą i Eino Oksanenem. Jednak w tym biegu poprawił swój rekord życiowy (2:18:56), który pozostał jego najlepszym osiągnięciem do końca kariery. Podczas Igrzysk Olimpijskich Karvonen był najlepszym z Finów i ukończył bieg na trzecim miejscu. Dwanaście kilometrów przed metą Karvonen był jeszcze na drugim miejscu za Alainem Mimounem. Bieg był rozgrywany przy bardzo gorącej pogodzie i później Karvonen przyznał, że był to najbardziej bolesny start w jego karierze. Karvonen cierpiał przez ostatnie kilometry, jednak tylko Franjo Mihalić był zdolny do wyprzedzenia Fina. Powrót do pełnej sprawności Karvonena potrwał kilka miesięcy. W 1956 Karvonen uplasował się na trzecim miejscu w rankingu Track and Field News.
W Maratonie Bostońskim w 1957 Karvonen był drugi za młodym Amerykaninem Johnem Kelleyem, który pokonał Karvonena o prawie cztery minuty. The New York Times zanotował, że w połowie trasy Karvonen trzymał się za bok. W Karvonen jeszcze był szósty podczas Mistrzostw Europy w Lekkoatletyce w 1958 ze swoim trzecim najlepszym czasem (2:22:45), drugi podczas Maratonu w Fukuoce w 1958 czwarty w 1959 w Maratonie Bostońskim. Podczas swojej kariery Karvonen wziął udział w 35 biegach maratońskich i wygrał 15 z nich.

</doc>
<doc id="1046691" url="https://pl.wikipedia.org/wiki?curid=1046691" title="Ritter von Miller zu Aichholz">
Ritter von Miller zu Aichholz



</doc>
<doc id="1046692" url="https://pl.wikipedia.org/wiki?curid=1046692" title="Resume">
Resume



</doc>
<doc id="1046693" url="https://pl.wikipedia.org/wiki?curid=1046693" title="Park Narodowy Wrangell-St. Elias">
Park Narodowy Wrangell-St. Elias



</doc>
<doc id="1046697" url="https://pl.wikipedia.org/wiki?curid=1046697" title="Jerzy Wysocki (finansista)">
Jerzy Wysocki (finansista)

Jerzy Wysocki (ur. ? – zm. 7 sierpnia 2007 w Warszawie) – polski działacz rynku finansowego, założyciel i były prezes Polskiej Izby Ubezpieczeń, prezes zarządu Towarzystwa Ubezpieczeń Turystycznych S.A, społeczny prezes Funduszu Ochrony Ubezpieczonych. Członek Ubezpieczeniowego Funduszu Gwarancyjnego oraz International Insurance Society (Międzynarodowego Stowarzyszenia Ubezpieczeniowego). Był członkiem rady programowej "”Gazety Ubezpieczeniowej”".

</doc>
<doc id="1046704" url="https://pl.wikipedia.org/wiki?curid=1046704" title="Zwenigród">
Zwenigród



</doc>
<doc id="1046705" url="https://pl.wikipedia.org/wiki?curid=1046705" title="Zwenigród Halicki">
Zwenigród Halicki



</doc>
<doc id="1046706" url="https://pl.wikipedia.org/wiki?curid=1046706" title="Gródek Jagielloński">
Gródek Jagielloński



</doc>
<doc id="1046709" url="https://pl.wikipedia.org/wiki?curid=1046709" title="Trościanice">
Trościanice



</doc>
<doc id="1046710" url="https://pl.wikipedia.org/wiki?curid=1046710" title="Żórawno">
Żórawno



</doc>
<doc id="1046711" url="https://pl.wikipedia.org/wiki?curid=1046711" title="Obwód równieński">
Obwód równieński



</doc>
<doc id="1046713" url="https://pl.wikipedia.org/wiki?curid=1046713" title="Werchowyna (miasto)">
Werchowyna (miasto)



</doc>
<doc id="1046714" url="https://pl.wikipedia.org/wiki?curid=1046714" title="Zdzisław Fedorowicz">
Zdzisław Fedorowicz

Zdzisław Zygmunt Fedorowicz (ur. 12 marca 1922 w Wilnie, zm. 12 sierpnia 2007) – polski finansista, profesor zwyczajny doktor habilitowany, były wiceprezes NBP i Komisji Planowania przy Radzie Ministrów, przewodniczący Rady Naukowej Instytutu Finansów Ministerstwa Finansów, ekspert ONZ, członek Komitetu Nauk Ekonomicznych PAN. Autor wielu publikacji naukowych.
Życiorys.
Był synem Zygmunta Fedorowicza, zoologa, dyrektora Gimnazjum im. Króla Zygmunta Augusta w Wilnie.
W czasie II wojny światowej żołnierz AK na Wileńszczyźnie.
W latach 1952–1992 wykładowca oraz pracownik naukowy SGPiS w Warszawie. Doradca prezesa NBP, zastępca dyrektora Departamentu oraz doradca naukowy. Od 1969 r. wiceprezes NBP. W latach 1968–1978 był kierownikiem Katedry Finansów SGPiS, a także prodziekanem i dziekanem Wydziału Finansów oraz Wydziału Finansów i Statystyki, a także prorektorem SGPiS do spraw nauki.
W latach 1992–1995 wykładowca PWSBiA, a następnie Wyższej Szkoły Ubezpieczeń i Bankowości w Warszawie oraz pracownik naukowy Wyższej Szkoły Handlu i Prawa im. R. Łazarskiego.
14 kwietnia 1999 r. prof. Fedorowicz został wyróżniony tytułem doktora honoris causa SGH.
Pochowany 20 sierpnia 2007 r. na cmentarzu Bródnowskim w Warszawie (kwatera 61G-I-14).

</doc>
<doc id="1046716" url="https://pl.wikipedia.org/wiki?curid=1046716" title="Wierchowina">
Wierchowina



</doc>
<doc id="1046718" url="https://pl.wikipedia.org/wiki?curid=1046718" title="Aggregate">
Aggregate

Aggregate – zbiorcza nazwa rakiet i pocisków rakietowych projektowanych w Niemczech przez zespół Wernhera von Brauna w latach 1933-1945. Wersje nosiły oznaczenia od A-1 do A-12. Prace koncepcyjne kontynuowano w latach 1946-1952 w USA co doprowadziło w pierwszej kolejności do startów rakiety Bumper WAC, opartej na A-4. Prace nad rakietami Aggregate walnie przyczyniły się do powstania i rozwoju programów kosmicznych USA i ZSRR, gdzie po drugiej wojnie światowej znalazły się zarówno osoby z niemieckich zespołów konstrukcyjnych jak i zdobyczne rakiety i ich części.
Dane techniczne.
¹) dane jednej z wersji, dla pozostałych zbliżone ; ²) dane oszacowane;
Wersje.
A-1.
Rakieta A-1 była pierwszą z serii Aggregate. Została zaprojektowana w 1933 roku przez Wernhera von Brauna. Prace były prowadzone pod dyrekcją Waltera Dornbergera w ośrodku badawczyn Wehrmachtu w Kummersdorfie. Silnik rakietowy, napędzany mieszanką 75% etanolu i tlenu, został opracowany przez Arthura Rudolpha. Stabilny lot miało zapewniać koło zamachowe umieszczone w nosie rakiety, takie rozwiązanie w połączeniu z płynnym paliwem w zbiornikach powodowało jednak problemy. Pomimo że testy silnika wypadły pomyślnie, pierwszy test rakiety skończył się niepowodzeniem i eksplozją na stanowisku startowym. W połączeniu z problemami ze stabilnością spowodowało to zaprzestanie prac nad tą wersją i rozpoczęciem konstruowania wersji A-2.
A-2.
Konstrukcja.
Wersja A-2 była pierwszym pomyślnym projektem z serii Aggregate. Zostały zbudowane dwa egzemplarze, nazwane "Max" i "Moritz". Użyto silnika o podobnej konstrukcji co użytego w A-1. Ciśnienie początkowe w zbiornikach paliwa wynosiło 1,8 MPa, a pod koniec pracy silnika spadało do 1,4 MPa. Odpowiednio ciąg silnika zmieniał swoją wartość od 3 kN do 2,25 kN. Stabilizujące koło zamachowe przeniesiono niżej, pomiędzy zbiorniki ciekłego tlenu i etanolu co poprawiło parametry rakiety.
A-3.
Konstrukcja.
Rakieta A-3 była pierwszą z większych zbudowanych w serii Aggregate. Została wyposażona w system naprowadzania zawierający 3 żyroskopy (sterujące wolframowymi elementami kształtującymi kierunek odrzutu) i dwa zintegrowane przyspieszeniomierze. W zamyśle była pomniejszonym modelem projektowanej wersji A-4, służącym do badań napędu i sterowania. Użyto silnika napędzanego mieszanką 75% etanolu i tlenu, znajdujących się w zbiornikach pod ciśnieniem ok. 2 MPa. Prędkość gazów wylotowych wynosiła 1900 m/s. Innowacją było zastosowanie zbiornika z ciekłym azotem, podgrzewanego elektrycznie, miało to na celu podtrzymanie ciśnienia paliwa w trakcie lotu. Zbiornik ten umieszczony był wewnątrz zbiornika z ciekłym tlenem. W nosie rakiety zamontowano małą kamerę filmową, rejestrującą wskazania instrumentów. Rakiety te wyposażono w spadochron. Na potrzeby testów wybudowano nowe stanowiska startowe na wyspie Greifswalder Oie, niedaleko nowo powstającego ośrodka w Peenemünde. Testy zakończyły się jednak niepowodzeniem, w efekcie czego zwrócono się ku projektowi A-5.
A-4.
Pocisk rakietowy A-4 został zbudowany na podstawie wcześniejszych prac nad serią Aggregate, był bezpośrednim rozwinięciem pocisku A-5. Był wykorzystywany bojowo pod nazwą "Vergeltungswaffe-2".
A-5.
Konstrukcja.
Rakieta A-5 była pomniejszonym modelem pocisku A-4. Skonstruowano ją na potrzeby badań aerodynamiki i systemu sterowania, wyposażając ją jednak w silnik zastosowany w A-3. Dodatkowo umieszczono dwa spadochrony: hamujący i główny. Wystrzelono 25 tych rakiet, niektóre z nich wielokrotnie. Wybudowano również pewną liczbę jeszcze mniejszych modeli o tej samej sylwetce aerodynamicznej, jednak z uproszczonym silnikiem lub w ogóle go pozbawionych. Przeznaczone były do testowych zrzutów z bombowców.
A-6.
Początkowo symbol A-6 nadano projektowi analogicznemu do A-5, jednak używającego innego paliwa. W późniejszym czasie nazwę tę nosił projekt samolotu rozpoznawczego, opartego na pocisku A-4.
Zaproponowany projekt został jednak odrzucony przez niemieckie władze. Podobna koncepcja została jednak zrealizowana w USA i ZSRR (z pomocą tych samych naukowców, którzy pracowali m.in. nad A-6). Dzięki pracom nad A-6 powstały takie pionierskie konstrukcje jak amerykański pocisk SM-64 Navaho.
Konstrukcja.
Pilotowaną wersję A-6 planowano wyposażyć dodatkowo w silnik strumieniowy w celu zwiększenia zasięgu. Silnik rakietowy (analogiczny do zastosowanego w A-4 miał przyspieszać pojazd do prędkości naddźwiękowej i pozwalać osiągnąć pułap 95000 m. Po powrocie do atmosfery A-6 wchodziłby w fazę lotu ślizgowego (z prędkością naddźwiękową) i odpalany zostawałby silnik strumieniowy, umieszczony w ogonowej, dolnej części kadłuba. Napęd spalając syntetyczną benzynę lub pył węglowy miał zapewniać 15-20 minutowy lot z prędkością 2900 km/h. Pozwoliłoby to na powrót do bazy. Samolot planowano wyposażyć w hermetyczną kabinę pilota i chowane podwozie (lądowanie miało następować na lotnisku, jak w wypadku konwencjonalnych samolotów).
A-7.
Pocisk rakietowy A-7 był pomniejszoną wersją pocisku A-4b (A-9). Konstrukcyjnie oparty był na rakiecie A-5, posiadał jednak skrzydła o powierzchni 1,612 m² i skosie 52°.
A-8.
Symbolem A-8 oznaczono projekt przedłużonej wersji rakiety A-4. Nigdy nie wszedł w fazę konstrukcyjną, jednak po wojnie kontynuowano nad nim badania we Francji jako Super-V2.
A-9 (A-4b).
Rakieta A-9 była rozwinięciem pocisku balistycznego A-4. W założeniu miała być pilotowana i pozwalać na lot międzykontynentalny (do USA) przy wykorzystaniu pierwszego stopnia - A-10. Projekt A-9 został później przemianowany na A-4b.
A-10.
Symbolem A-10 oznaczono projekt pierwszego stopnia międzykontynentalnego pocisku balistycznego. Drugim stopniem była rakieta A-9.
A-11.
Nazwą A-11 oznaczono projekt pierwszego stopnia planowanej rakiety orbitalnej. Drugim stopniem miał być A-10 a trzecim A-9. Planowano użyć 6 silników podobnych do zastosowanych w A-10, jednak ich działanie miało być przedłużone do 70 s. Według ówczesnych obliczeń pozwoliłoby to wynieść ładunek 500 kg (w rzeczywistości tylko ok. 100 kg) na niską orbitę okołoziemską - 300 km. Badania nad tym projektem zespół Wernhera von Brauna kontynuował już w USA.
A-12.
Jako rozwinięcie planów podróży kosmicznych von Braun planował opracowanie czterostopniowej rakiety, której pierwszym stopniem miał być A-12, pozostałymi A-11, A-10 i A-9. Rozwijając poprzednią koncepcję budowy wielostopniowych rakiet, konstrukcja ta pozwalałaby wynosić ładunek ok. 10000 kg na niską orbitę okołoziemską. Podobnie jak w wypadku A-11 prace, kontynuowane w USA przyczyniły się do powstania i rozwoju amerykańskiego programu kosmicznego.

</doc>
<doc id="1046722" url="https://pl.wikipedia.org/wiki?curid=1046722" title="Zhidun">
Zhidun

Zhidun 支遁 (ur. 314, zm. 366), znany też jako Zhi Daolin (kor. Chidun: jap. Shidon: wiet. Chi Độn) – mnich buddyjski reprezentujący buddyzm zmieszany z elementami neotaoistycznej myśli.
Życie.
Pochodził z Chenliu w prow. Henan. Jego rodzina była buddyjska już od kilku pokoleń.
W 25 roku życia przyjął pełną mnisią ordynację i udał się do Jiankangu, który był wówczas stolicą. Zgromadził wokół siebie grupę ludzi, z którymi dyskutował na tematy zarówno Dharmy jak i taoistyczne. Niektóre takie spotkania odbywały się w klasztorze Baima (Białego Konia). 
W stolicy przebywał tylko kilka lat, bowiem przeniósł się na wschód do Kuaiji w pobliżu dzisiejszego Hangzhou. Kontynuował tu spotkania z arystokratami i neokonfucjańskimi uczonymi tego regionu. Był znakomitym, subtelnym i bystrym dyskutantem.
Interesował się także sutrami pradżni i jest uważany za założyciela jednej z siedmiu szkół pradżni.
W późnym wieku został zaproszony do stolicy przez cesarza państwa Jin na wykłady o pradżni. Cieszyły się one niezwykłym powodzeniem. Neotaoista Xichao napisał, że w przeciągu kilku wieków tylko Zhidun był w stanie tak klarownie objaśnić wielką Dharmę, że prawda mogła trwać i rozwijać się bez przerw.
Poglądy i nauki.
Obok pradżni głównym tematem jego dyskusji i zainteresowania był traktat taoistyczny Zhuangzi. Jego ideał człowieka wynikał właśnie z reinterpretacji taoizmu. Doskonały człowiek powinien być jak wielki ptak i triumfalnie korzystać z właściwego kursu Niebios i nieskończenie wędrować wszędzie w doskonałej wolności. Taki doskonały człowiek jest nadrzędny względem ideału opisanego przez taoistów w ich komentarzach, który był zadowolony z osiągnięcia podrzędnego stopnia szczęśliwości czyli postępowali zgodnego z własną naturą.
Z punktu widzenia buddyzmu, jego poglądy są częściowo zrozumiałe. Gdy taoiści uważali, że człowiek powinien prowadzić jakie tylko chce życie ale zgodne z jego naturalną rolą i talentami, to Zhidun musiał się temu przeciwstawić, gdyż ich stanowisko było w sprzeczności z buddyjską Dharmą – prawem buddyjskim. Poglądy taoistów uważał także za fatalizm, gdyż według nich, człowiek powinien żyć zgodnie z przeznaczeniem. Zhidun przeciwstawiał temu doktrynę karmy, która wymaga od człowieka poprawy swojego przeznaczenia przez osobisty wysiłek.
Zhidun zreinterpretował także jeden z najważniejszych terminów chińskiej filozofii – "li". W klasycznej myśli chińskiej termin ten odnosił się do naturalnego porządku uniwersum lub rozumu. Pod wpływem filozofii pradżni Zhidun nadał temu terminowi nowe, metafizyczne znaczenie transcendentalnej, absolutnej zasady. Było to pojęcie w ogóle Chińczykom nieznane. Dzięki niemu w buddyjskiej literaturze od IV do X wieku "li" jako absolut (noumen) był przeciwstawiany "shi" – zdarzeniom światowym, empirycznym, faktom – fenomenom.
Był również prekursorem Szkoły Czystej Krainy. W jednej ze swoich prac opisał Czystą Krainę Amitāyusa – region, gdzie nie ma książąt, ministrów, urzędników – nad którą panuje tylko Budda. Nie był on jednak kompletnie zainteresowany w nauczaniu i praktykowaniu kultu Czystej Krainy jako środka zbawienia swojego i mas, gdyż interesowały go głównie podobieństwa między buddyzmem a filozofią Lao i Zhuanga.

</doc>
<doc id="1046723" url="https://pl.wikipedia.org/wiki?curid=1046723" title="Paul Rutherford (puzonista)">
Paul Rutherford (puzonista)

Paul William Rutherford (ur. 29 lutego 1940 w Greenwich, zm. 5 sierpnia 2007) – brytyjski puzonista-improwizator 
Karierę zaczynał jako saksofonista, ostatecznie wybierając jednak puzon. W 1970 r., powołał do życia wraz z gitarzystą Derekiem Baileyem i basistą Barrym Guyem, formację Iskra 1903. Po zastąpieniu w 1973 r., Bayleya przez skrzypka Philipp Wachsmanna, występował z zespołem dalej aż do zakończenia jego istnienia w 1995 r. Współpracował z Globe Unity Orchestra, London Jazz Composer's Orchestra, oraz Mike Westbrook Orchestra. 
Uznawany za jednego z najwybitniejszych na świecie puzonistów grających solowe koncerty. Autor między innymi solowego albumu "Gentle Harm Of The Bourgeoisie".

</doc>
<doc id="1046724" url="https://pl.wikipedia.org/wiki?curid=1046724" title="Autostrada międzystanowa nr 68">
Autostrada międzystanowa nr 68

Interstate 68 – autostrada międzystanowa w Stanach Zjednoczonych. Przebiega ze wschodu na zachód, z miejscowości Hancock w stanie Maryland do Morgantown w stanie Wirginia Zachodnia. Jej długość wynosi 116 mil (187 km). Budowę autostrady rozpoczęto w połowie lat 60. XX wieku, a do użytku oddano oficjalnie 2 sierpnia 1991 roku.
W stanie Maryland Interstate 68 określa się również jako National Freeway.

</doc>
<doc id="1046726" url="https://pl.wikipedia.org/wiki?curid=1046726" title="Janusz Ślązak">
Janusz Ślązak

Janusz Lubomir Ślązak (ur. 20 marca 1907 w Warszawie, zm. 24 lutego 1985 w Warszawie) – polski wioślarz, medalista olimpijski.
Ukończył Gimnazjum im. Mikołaja Reja w Warszawie oraz Szkołę Główną Handlową.
Trzykrotnie startował w igrzyskach olimpijskich. W Amsterdamie 1928 zajął 4. miejsce w wyścigu ósemek. Największe sukcesy odniósł podczas igrzysk w Los Angeles 1932, gdzie zdobył dwa medale olimpijskie: srebrny w dwójce ze sternikiem (z Jerzym Braunem i Jerzym Skolimowskim i brązowy w czwórce ze sternikiem (z Braunem, Edwardem Kobylińskim, Stanisławem Urbanem i Skolimowskim). Startował także w Berlinie 1936 w dwójce ze sternikiem (z Braunem i Skolimowskim), ale bez sukcesów. Zdobył srebrny medal w mistrzostwach Europy w Budapeszcie w 1933 w dwójce ze sternikiem (z Braunem i Skolimowskim).
Pięć razy był mistrzem Polski: w dwójce ze sternikiem (1933 i 1936), czwórce bez sternika (1936), czwórce ze sternikiem (1933) i ósemce (1927). Dwa razy był wicemistrzem (dwójka ze sternikiem w 1937 i czwórka ze sternikiem w 1930), a cztery razy brązowym medalistą (dwójka ze sternikiem w 1931 i ósemka w 1928, 1930 i 1931).
Startował w AZS Warszawa i Warszawskim Towarzystwie Wioślarskim.
W czasie kampanii wrześniowej walczył w stopniu podporucznika rezerwy w składzie Armii „Modlin”. Po dostaniu się do niewoli przebywał m.in. w oflagu Woldenberg. Po wojnie pracował w Zjednoczeniu Gospodarki Rybnej. Był także trenerem wioślarskim.
Został pochowany na cmentarzu Powązkowskim (kwatera 210 rząd 6. miejsce 27)

</doc>
<doc id="1046728" url="https://pl.wikipedia.org/wiki?curid=1046728" title="Bizon (ujednoznacznienie)">
Bizon (ujednoznacznienie)



</doc>
<doc id="1046729" url="https://pl.wikipedia.org/wiki?curid=1046729" title="Gawron (nazwisko)">
Gawron (nazwisko)

Gawron – polskie nazwisko pochodzące od ptaka gawrona. Na początku lat 90. XX w. w Polsce nosiło je ponad 10.000 osób i znajdowało się ono na 364 miejscu na liście najbardziej popularnych nazwisk.
Znane osoby o nazwisku Gawron:

</doc>
<doc id="1046735" url="https://pl.wikipedia.org/wiki?curid=1046735" title="Bogusław Duda">
Bogusław Duda

Bogusław Marek Duda (ur. 18 lipca 1953 w Rzeszowie) – polski lekkoatleta chodziarz.
Osiągnięcia.
Startował na igrzyskach olimpijskich w 1976 w Montrealu, gdzie w chodzie na 20 kilometrów zajął 21. miejsce. Duży sukces odniósł za to na mistrzostwach Europy w 1982 w Atenach, gdzie zajął 5. miejsce w chodzie na 50 kilometrów. Wystąpił na tym dystansie także na mistrzostwach świata w 1983 w Helsinkach, ale chodu nie ukończył wskutek dyskwalifikacji.
Trzykrotnie zdobywał mistrzostwo Polski: w chodzie na 20 kilometrów w 1983 i w chodzie na 50 kilometrów w 1979 i 1982. Czterokrotnie bił rekordy Polski w chodzie na 20 kilometrów i chodzie dwugodzinnym.
Był zawodnikiem Resovii Rzeszów w latach 1971-1986 z dwuletnią przerwą (1976–1977), kiedy startował we Flocie Gdynia. Trenerem Dudy w kadrze był Eugeniusz Ornoch.

</doc>
<doc id="1046741" url="https://pl.wikipedia.org/wiki?curid=1046741" title="Synagoga w Krośnie Odrzańskim">
Synagoga w Krośnie Odrzańskim

Synagoga w Krośnie Odrzańskim – nieistniejąca synagoga, znajdująca się w Krośnie Odrzańskim, w północnej części Starego Miasta, na rogu ówczesnych ulic Sichdichfür (obecnie ul. Słoneczna) i Brauhausgasse (obecnie nieistniejąca).
Synagoga została zbudowana najprawdopodobniej w 1851 roku. Wraz z przejęciem władzy w Niemczech przez partię nazistowską, rozpoczęło się również w Krośnie prześladowanie osób narodowości żydowskiej. 
Jej kulminacyjnym elementem na terenie miasta było podpalenie synagogi 10 listopada 1938 roku, czyli następnego dnia po nocy kryształowej. Doszczętnie spalona, przy biernej postawie mieszkańców, synagoga została rozebrana w dniach następnych. Obecnie na powierzchni nie zachowały się żadne ślady po budynku.

</doc>
<doc id="1046743" url="https://pl.wikipedia.org/wiki?curid=1046743" title="Tiny Grimes">
Tiny Grimes

Lloyd „Tiny” Grimes (ur. 7 lipca 1916 w Newport News, Wirginia, zm. 4 marca 1989 w Nowym Jorku) – amerykański gitarzysta grający przede wszystkim jazz i R&amp;B. Członek trio Arta Tatuma w latach 1943-44, ponadto uznany muzyk sesyjny (nagrywał m.in. z Charliem Parkerem).
Grimes rozpoczynał naukę gry na instrumentach od perkusji. W 1940 roku dołączył do zespołu Cate and a Fiddle jako gitarzysta i wokalista. W 1943 roku zaczął grać z Art Tatum Trio, wczesne kompozycje tego tria odznaczają się charakterystycznym stylem Grimesa.
Po opuszczeniu zespołu Tatuma, Grimes zaczął nagrywać z wieloma muzykami, takimi jak między innymi Billie Holiday. Nagrał cztery płyty z Charliem Parkerem i wszystkie są one postrzegane do dziś jako doskonałe przykłady wczesnego bebopu: "Tiny's Tempo", "Red Cross", "Romance Without Finance" i "I'll Always Love You".
W późnych latach 40. nagrał jazzującą wersję „Loch Lomond”, czym zyskał popularność. W międzyczasie założył zespół Tiny „Mac” Grimes and the Rocking Highlanders. Oprócz założyciela, w jego skład wchodził m.in. saksofonista Red Prysock i obarczony mocnym, barytonowym głosem Screamin’ Jay Hawkins. Grupa przetrwała do późnych lat 70. nagrywając wiele znakomitych utworów z takimi muzykami jak na przykład: Coleman Hawkins, Illinois Jacquet, Pepper Adams czy Roy Eldridge.

</doc>
<doc id="1046746" url="https://pl.wikipedia.org/wiki?curid=1046746" title="Do it">
Do it



</doc>
<doc id="1046751" url="https://pl.wikipedia.org/wiki?curid=1046751" title="Iryna Senyk">
Iryna Senyk

Iryna Senyk ukr. Іри́на Миха́йлівна Се́ник, (ur. 8 czerwca 1926 we Lwowie - zm. 25 października 2009) - ukraińska poetka, członkini Organizacji Ukraińskich Nacjonalistów (OUN), działaczka ruchu oporu przeciw władzy radzieckiej.
Życiorys.
Uwięziona w latach 1946-1956 i 1972-1987. Była członkinią Ukraińskiej Grupy Helsińskiej.

</doc>
<doc id="1046752" url="https://pl.wikipedia.org/wiki?curid=1046752" title="Symeon Metafrastes">
Symeon Metafrastes

Symeon Metafrastes, również Symeon Logoteta, Szymon Metafrasta (ur. 886-912 w Konstantynopolu, zm. 28 listopada ok. 987 tamże) – jeden z najbardziej znanych hagiografów bizantyjskich, święty prawosławny. Utożsamia się go z logotetą (sekretarzem cesarskim) o tym samym imieniu.
Życie.
Urodził się w arystokratycznej rodzinie na przełomie IX i X wieku za panowania Leona VI (886-912). W okresie rządów cesarzy: Nicefora Fokasa, Jana Tzimiskesa i Bazylego II sprawował urząd logotety. Pod koniec życia wstąpił do klasztoru. Od drugiej połowy X wieku czczono go jako świętego.
Hagiograf.
Zasłynął jako autor parafraz dawnych żywotów świętych i akt męczenników ("martyriów"). Według Michała Psellosa wczesnochrześcijańskie akta ze względu na język i styl przestały odpowiadać wymaganiom kół intelektualnych skupionych wokół cesarza Konstantyna Porfirogenety. Z inicjatywy cesarza Symeon Metafrastes podjął się zebrania i przeredagowania dawnych tekstów. Za sprawą środków jakich użył (pomijał niezrozumiałe treści zastępując je twórczością własną) zyskał przydomek "metafrasty". Tak powstał "Menologion" – „Zbiór żywotów świętych” sporządzony na 4 pory roku liturgicznego obejmujący 148 tekstów. W układzie opracowanym przez Symeona w zasadzie jeden żywot przypadał na każdy dzień z wyjątkiem soboty i dnia przeniesienia ikony Chrystusa z Edessy do Konstantynopola. Teksty złożyły się na 10 tomów, z których dwa najobszerniejsze przypadały na miesiące zimowe.
Symeon Metafrastes część żywotów włączył do swego dzieła niemal bez zmian, w wielu dając się ponieść swobodzie interpretacji i zakusom retora przez co rozmijał się z pierwotnym przekazem wprowadzał czytelników w błąd (m.in. Piotra Skargę). Sporą część przestylizował zachowując atmosferę i ramy chronologiczne, a dokonując zmian głównie liturgicznych i prawno-religijnych. Część natomiast całkowicie przeredagował nie licząc się ze wzorem. Struktura biografii jest stała i zawiera:
Hagiograf nie ingerował też zasadniczo w treść przekazanych żywotów, uzupełniając ją co najwyżej o dodatki i późniejsze cuda. "Zbiór" Metafarstesa zachował się w licznych wersjach, poszerzonych lub skróconych względnie łączących różne zbiory. Obecnie istnieje około 700 rękopisów dzieła.
Pod imieniem Symeona Metafrastesa przetrwały również 2 zbiory ("Eklogaj"): sentencji etycznych ("Ethikoj logoj") wyjętych z pism Bazylego Wielkiego, Jana Chryzostoma i Makariosa egipskiego oraz aforyzmów ("Sto trzydzieści rozdziałów gnomicznych", "kephalaja gnomika"). Symeon był też autorem dwóch mów na cześć Matki Boskiej, 25 listów do przyjaciół oraz licznych tekstów modlitw i pieśni religijnych.
Kronikarz.
Z Symeonem Metafrastesem część historyków identyfikuje również jednego z autorów "Kroniki powszechnej" ("Ejs ten kosmopojían tes genéseos kaj chronikón epheksés syllogén [...} ek diaphòron chronikòn kaj historiòn"), zwanego Symeonem Magistrem i Logotetą. Symeon uzupełnił "Epitomę", przypisywaną bliżej nieznanemu Trajanowi, która kończyła się na 695 roku, o wydarzenia z lat następnych, doprowadzając ją do 842 roku. Starosłowiański przekład "Kroniki powszechnej" pod imieniem Symeona Magistra i Logotety został sporządzony w XIV/XV wieku. Historycy przypisują również Symeonowi wprowadzenie licznych i obszernych przeróbek do "Zwięzłej kroniki" Jerzego Mnicha, składających się na trzecią najobszerniejszą wersję tego utworu. Wreszcie z uwagi na to, że część rękopisów "Kontynuacji Jerzego", nazywa jej autora Logotetą, również to dzieło część historyków łączy z osobą Symeona Metafrestesa.
Jego opisy potwierdzają m.in. fakt Wyprawy Rusów na Konstantynopol za czasów patriarchy Focjusza.
Kult.
Wspomnienie liturgiczne św. Symeona obchodzone jest w Kościele prawosławnym 9/22 listopada. Można również spotkać dzień 27 lub 28 listopada według kalendarza gregoriańskiego.

</doc>
<doc id="1046755" url="https://pl.wikipedia.org/wiki?curid=1046755" title="Velvalee Dickinson">
Velvalee Dickinson

Velvalee Dickinson (ur. 12 października 1893, zm. ok. 1980) – obywatelka Stanów Zjednoczonych znana jako Doll Woman, która wraz mężem (kalifornijskim brokerem giełdowym, którego łączyły rozliczne interesy z Japończykami) szpiegowała na rzecz Cesarstwa Japonii podczas II wojny światowej.
Valvalee Malvena Dickinson urodziła się w Sacramento w Kalifornii jako córka Otto i Elizabeth Blucher (Blueher) obojga urodzonych w Stanach Zjednoczonych. W 1918 roku ukończyła Stanford University jednak stopień Bachelor of Arts otrzymała dopiero w 1937 roku. W latach dwudziestych Valvalee Dickinson była zatrudniona w banku w San Francisco. Od 1928 do 1935 roku pracowała w firmie brokerskiej należącej do jej męża Lee Terry'ego Dickinsona.
Początek działalności szpiegowskiej.
W 1937 roku wraz z mężem przeniosła się z Kalifornii do Nowego Jorku, gdzie Valvalee Dickinson znalazła zatrudnienie jako sprzedawca domu towarowym w dziale z lalkami. Pracowała w nim do 31 grudnia 1937 roku. Od 1938 roku prowadziła własny sklep z lalkami najpierw w ich domu przy 680 Madison Avenue, a następnie w osobnym budynku przy 714 Madison Avenue.
W czasie pobytu w Nowym Jorku małżeństwo Dickinsonów nawiązało stosunki towarzyskie z pracownikami tamtejszego konsulatu japońskiego. Oboje zgodzili się podjąć działalności szpiegowską na rzecz tego kraju. W grudniu 1941 roku odbyli podróż po Zachodnim Wybrzeży, obserwując pozycje i stan amerykańskich okrętów wojennych naprawianych w portach kalifornijskich, po japońskim ataku na Pearl Harbor.
Velvalee przekazywała Japończykom informacje listownie, pod adresem pomocniczym w Buenos Aires, opatrując korespondencję zwrotami klientów swego nowojorskiego sklepu z lalkami. Wiadomości zapisywała własnego pomysłu "„kodem lalkowym”", np. informacje o „dostawie lalek w spódniczce hula” oznaczały na przybycie okrętu z Hawajów, o „trzech nowych lalkach” – przesunięcie trzech okrętów wojennych z Atlantyku na Pacyfik itd.
Ujawnienie sprawy.
Sprawa wydała się, gdy japoński agent w Argentynie zmienił miejsce zamieszkania i dziwacznie brzmiące listy zaczęły przychodzić pod adresami zwrotnymi. Niektóre klientki pani Dickinson odsyłały je z powrotem do urzędów pocztowych, kilka trafiło do FBI. Laboratorium Biura doszło do wniosku, że listy zawierają kodowane meldunki szpiegowskie, a jego agenci ustalili, kto jest nadawcą. Podczas rewizji domu pani Dickinson znaleziono sejf zawierający 15 940 dolarów, w większości w standardowych banknotach przedwojennych emisji, pochodzących – jak ustalono – z japońskich banków.
Nazwana przez prasę brukową "„Lalkarką”", pani Dickinson została oskarżona o szpiegostwo i naruszenie ustawy o cenzurze wojennej. Licząc na złagodzenie wyroku, przyznała się do winy i w 1944 została skazana na 10 lat więzienia i 10 tys. dolarów grzywny. Zwolniono ją warunkowo w 1951 roku.

</doc>
<doc id="1046756" url="https://pl.wikipedia.org/wiki?curid=1046756" title="Coyoacán">
Coyoacán

Coyoacán (nahuatl "coyō-hua-cān" – dosł. "miejsce kojotów") – jedna z szesnastu dzielnic Dystryktu Federalnego Meksyk.
Liczba ludności wynosi około 628 063. Centrum dzielnicy Coyoacán to Villa Coyoacán. Obecnym szefem dzielnicy jest meksykański polityk, muzyk i architekt – Heberto Castillo Juárez. W XX wieku było to miejsce zamieszkania malarki Fridy Kahlo i polityka Lwa Trockiego. W tej dzielnicy mieszka polski podróżnik Wojciech Cejrowski.

</doc>
<doc id="1046758" url="https://pl.wikipedia.org/wiki?curid=1046758" title="Komitet Czeczenia">
Komitet Czeczenia

Komitet Czeczenia (fr. Comіté Tchétchénіe) - stowarzyszenie utworzone w Paryżu w 1999, w momencie rozpoczęcia II wojny czeczeńskiej.
Głównym zadaniem Komitetu jest wspieranie emigracyjnego rządu Czeczenii, oraz finansowa i społeczna pomoc czeczeńskim imigrantom we Francji i innych krajach Zachodniej Europy. Komitet prowadzi aktywną działalność, organizując pikiety ambasady rosyjskiej w Paryżu, oraz przedstawicielstw firm rosyjskich, oraz publikując broszury i książki.

</doc>
<doc id="1046760" url="https://pl.wikipedia.org/wiki?curid=1046760" title="LAR-160">
LAR-160

LAR-160 – izraelski artyleryjski zestaw rakietowy.
W czasie wojny Jom Kipur w 1973 roku okazało się, że izraelskie lotnictwo nie zawsze jest w stanie skutecznie wspierać wojska lądowe. Przyczyna tego było wysokie nasycenie wojsk arabskich przeciwlotniczymi zestawami rakietowymi. Dlatego podjęto decyzję o rozbudowie izraelskiej artylerii. Jednym z jej elementów było wprowadzenie do uzbrojenia wyrzutni pocisków rakietowych kalibru 160 (LAR-160) i 290 mm (MAR-290).
Rakieta systemu LAR-160 miała zasięg ponad 30 km dzięki czemu możliwe było prowadzenie ognia spoza zasięgu wrogiej artylerii. Celem rakiet miały być zgrupowania wojsk pancernych, zmechanizowanych i artyleria przeciwnika. Głowica rakiety miała masę 50 kg i długości 1,28 m. Stosowano głowice odłamkowe, oraz kasetowe przenoszące 144 podpociski odłamkowe M42. Później powstały także głowice kasetowe przenoszące podpociski CL-3022S, odłamkowo-burzące naprowadzające się na cel podświetlany wiązką lasera, oraz zmodernizowany typ głowicy odłamkowej. Modyfikacji poddano także silnik rakiety dzięki czemu zasięg w wersji Mk.4 wzrósł do 45 km. Rakiety były odpalane z aluminiowych kontenerów-wyrzutni mieszczących 8 do 25 rakiet (standardowo 18).
Kontenery rakiet LAR-160 były montowane na różnych podwoziach. W armii izraelskiej standardowym było podwozie czołgu lekkiego AMX-13 (2x18 rakiet), powstały także wersje na podwoziach M548 (2x13), M809 (2x13), czołgu M47 Patton (2x25), samochodzie MAN 10T, VCTP (2x18), a także wersja holowana i morska. W latach 90. rakiety LAR-16 stały się elementem izraelskiego pakietu modernizacyjnego sowieckich wyrzutni BM-21 Grad.
Ostrzał celu rakietami LAR-160 rozpoczyna się od odpalenia pojedynczej rakiety. Jej lot jest śledzony przez stację radiolokacyjna Oerlikon Contraves Fieldguard lub Westinghause Quickfire. Rakieta jest niszczona po przebyciu 70-75% drogi do celu, a na podstawie obserwacji toru jej lotu ustalane są poprawki nastaw pozwalające uzyskać wysoką celność.

</doc>
<doc id="1046761" url="https://pl.wikipedia.org/wiki?curid=1046761" title="Cyrk (film 1928)">
Cyrk (film 1928)

Cyrk (ang. "The Circus") – komedia obyczajowa, film niemy produkcji USA z 1928 roku, w reżyserii Charlesa Chaplina.
W roku 1928 za rolę w tym filmie Chaplin został nominowany do Oscara w kategorii: Najlepszy aktor.
Opis fabuły.
Historia trampa, który dla chleba został przypadkowo klaunem.

</doc>
<doc id="1046769" url="https://pl.wikipedia.org/wiki?curid=1046769" title="Develia">
Develia

DEVELIA S.A. (wcześniej LC Corp S.A.) – spółka holdingowa kontrolująca grupę spółek, których działalność polega na nabywaniu gruntów i budowaniu nieruchomości o przeznaczeniu mieszkaniowym, biurowym, handlowym lub usługowym, a następnie sprzedaży lub najmie lokali położonych w tych obiektach. Od 29 czerwca 2007 r. DEVELIA SA (wówczas LC Corp) jest spółką giełdową, notowaną na Warszawskiej Giełdzie Papierów Wartościowych. Wartość księgowa spółki: 1,53 mld PLN. Akcjonariuszami spółki są głównie otwarte fundusze emerytalne (OFE).
Grupa DEVELIA koncentruje się głównie na mieszkaniowych projektach deweloperskich, ale realizuje też inne projekty, związane z nieruchomościami inwestycyjnymi (biurowce, obiekty komercyjne). Inwestycje mieszkaniowe grupy DEVELIA powstają w sześciu największych miastach Polski – w Warszawie, Krakowie, Katowicach, Gdańsku, Łodzi i we Wrocławiu.

</doc>
<doc id="1046770" url="https://pl.wikipedia.org/wiki?curid=1046770" title="Jelcz 120MM/2">
Jelcz 120MM/2

Jelcz 120MM/2 – autobus miejski, produkowany w latach 1998-2003 przez polską firmę Jelcz.
Historia modelu.
Jest to kolejna odmiana rodziny 120M. Pojazd ten wyposażony został w spełniający normę czystości spalin Euro-2 niemiecki silnik MAN D0826 LUH12 o mocy maksymalnej 220 KM oraz 3 lub 4-biegową automatyczną skrzynię biegów. Z przodu stosowano oś Jelcz NZ6A1, zaś z tyłu oś Jelcz MT 1032.A.
Poza zastosowaną jednostką napędową oraz skrzynią biegów model ten nie różni się zastosowanymi rozwiązaniami technicznymi od innych wozów tej serii.
Pod koniec 2003 roku zaprezentowany został Jelcz 120M/3, który był bezpośrednim następcą modelu 120MM/2.

</doc>
<doc id="1046771" url="https://pl.wikipedia.org/wiki?curid=1046771" title="Rachunek bieżący">
Rachunek bieżący

Rachunek bieżący – rodzaj rachunku bankowego przeznaczonego do gromadzenia środków pieniężnych oraz przeprowadzania rozliczeń pieniężnych przez osoby prawne, jednostki organizacyjne nie posiadające osobowości prawnej, o ile posiadają zdolność prawną, oraz osoby fizyczne prowadzące działalność zarobkową na własny rachunek, w tym działalność gospodarczą.
Informacje ogólne.
Rachunek bieżący jest prowadzony przez bank na podstawie umowy o prowadzenie rachunku bankowego i posiada swój unikatowy numer.
Wpłaty na rachunek czyli jego uznania można dokonać poprzez:
Wypłaty z rachunku, czyli jego obciążenia można dokonać poprzez:
Dostępne sposoby dysponowania wkładem i dokonywania rozliczeń pieniężnych zależą od szczegółowej oferty banku prowadzącego rachunek. Niektóre operacje mogą być zlecane przez klienta w formie elektronicznej lub papierowej.
Podmioty gospodarcze mają obowiązek posiadania rachunku bieżącego, a w przypadkach określonych przepisami również prowadzenia za jego pomocą bezgotówkowych rozliczeń z kontrahentami. Z obowiązku takiego zwolnione są osoby fizyczne prowadzące działalność gospodarczą w formie karty podatkowej lub zryczałtowanego podatku dochodowego od przychodów ewidencjonowanych.
Obok rachunku bieżącego mogą być prowadzone rachunki pomocnicze, także będące rachunkami rozliczeniowymi, co wynika wprost z Ustawy – Prawo bankowe.
Podmiotem prowadzącym obsługę centralnego rachunku bieżącego budżetu państwa jest Narodowy Bank Polski.
Stan rachunku.
Aktualny stan rachunku bieżącego może być opisany następującymi parametrami:
Rachunek bieżący w dawnym kodeksie handlowym.
We współczesnym obrocie w Polsce definiowany tu rachunek bieżący nie ma nic wspólnego z rachunkiem bieżącym (niem. "Kontokorrent") unormowanym niegdyś w art. 533-541 rozporządzenia Prezydenta Rzeczypospolitej z 27.06.1934 r. - Kodeks handlowy (Dz.U. nr 57, poz. 502, ze zm.). Dawny rachunek bieżący był bowiem umową, przez którą strony zobowiązywały się między sobą, że wynikające z czynności handlowych wierzytelności i świadczenia obu stron wpisywane będą na rachunek i że rozliczenie oraz ustalenie nadwyżki (salda) dokonywane będzie tylko co pewien czas, przy czym rozliczenie będzie następować z końcem każdego półrocza kalendarzowego. Konstrukcja ta przypomina współczesny netting.

</doc>
<doc id="1046772" url="https://pl.wikipedia.org/wiki?curid=1046772" title="Lc corp">
Lc corp



</doc>
<doc id="1046775" url="https://pl.wikipedia.org/wiki?curid=1046775" title="Jelcz M121MB">
Jelcz M121MB

Jelcz M121MB (od 2006 roku zwany również Jelcz Mastero) – niskowejściowy autobus miejski produkowany w latach 1995-2007 przez firmę Jelcz w Jelczu-Laskowicach.
Historia modelu.
Model ten stanowi odmianę autobusów rodziny M121x wyposażoną w silnik Mercedes-Benz OM447hLA o mocy 250 KM, współpracujący z 3-biegową skrzynią automatyczną Voith D851.3. Produkcję tego modelu rozpoczęto w 1995 roku. Zastosowano oś przednią Jelcz 65N oraz tylną Jelcz MT 1032.A.
Pierwsza modernizacja tego pojazdu nastąpiła parę miesięcy od wprowadzenia do produkcji (1996). Zastosowano nową ścianę tylną wykonaną z tworzywa sztucznego oraz aluminiowe drzwi wejściowe z wklejaną szybą.
Jeszcze w tym samym roku nastąpiła kolejna modernizacja, kiedy zastosowano: nową ścianę przednią z dużą panoramiczną szybą (zniknął berlietowski przód), zlikwidowano podesty w przedniej części pojazdu, przeniesiono zbiornik paliwa na prawe przednie nadkole oraz obniżono linię okien bocznych przed drugimi drzwiami (na lewej ścianie pojawiło się charakterystyczne załamanie).
Na kolejną poważną modernizację pojazdu trzeba było czekać do 2005 roku, kiedy to zmieniono przednią oraz tylną ścianę (przejęta z modelu Jelcz M101I), zastosowano silnik MB OM457hLA spełniający normę czystości spalin Euro-3 oraz dokonano korekt wnętrza. Tak zmieniony autobus uzyskał nazwę Jelcz M121MB3.
W roku 2006 wyrównano boczną linię okien, dzięki czemu poprawiła się estetyka pojazdu. Tak zmodernizowana wersja autobusu M121MB3 podobnie jak w przypadku modelu M121I3 otrzymała nazwę handlową Jelcz Mastero.
Produkcję zakończono w 2007 roku po wprowadzeniu nowej normy czystości spalin Euro-4.

</doc>
<doc id="1046776" url="https://pl.wikipedia.org/wiki?curid=1046776" title="Salomea Kowalewska">
Salomea Kowalewska

Salomea Krystyna Kowalewska z domu Kozielewska (ur. 1 maja 1924 w Łodzi, zm. 11 kwietnia 2004 w Warszawie) – socjolog, naukoznawca, polonistka, tłumaczka.
Życiorys.
W latach 1945-1950 studiowała na Uniwersytecie Łódzkim, gdzie uzyskała absolutorium z polonistyki i magisterium z filozofii w zakresie pedagogiki społecznej oraz z socjologii. W 1962 roku obroniła pracę doktorską z nauk humanistycznych w zakresie socjologii pracy na Uniwersytecie Łódzkim. W 1966 roku na podstawie rozprawy habilitacyjnej uzyskała stanowisko docenta w Instytucie Filozofii i Socjologii PAN. W 1976 roku nadano jej tytuł naukowy profesora nadzwyczajnego nauk humanistycznych w zakresie socjologii. Wchodziła w skład Komitetu Naukoznawstwa Polskiej Akademii Nauk, od 1975 członek prezydium, 1995-2004 redaktor naczelny "Zagadnienia Naukoznawstwa", profesor Instytutu Filozofii i Socjologii Polskiej Akademii Nauk, kierownik Katedry Socjologii i Psychologii WSzM SIG.
Członkini Szarych Szeregów, żołnierz AK pseudonim "Lusia", odznaczona Warszawskim Krzyżem Powstańczym w 1997, bratanica Jana Karskiego (Jan Kozielewski) i pułkownika Mariana Kozielewskiego.
Pochowana na cmentarzu Bródnowskim w Warszawie (kwatera 112K-4-13).

</doc>
<doc id="1046777" url="https://pl.wikipedia.org/wiki?curid=1046777" title="Most Megyeri">
Most Megyeri

Most Megyeri (także „północny most M0”; , , ) – most drogowy na Dunaju, który biegnąc przez wyspę Szentendrei łączy Újpest – IV. dzielnicę Budapesztu z miastem Budakalász. Most jest przedłużeniem autostrady M0 i jadąc od strony Ostrzyhomia umożliwia ominięcie stolicy Węgier bez konieczności wjeżdżania do centrum miasta. Most łączy drogę krajową nr 2 po stronie Újpestu z drogą krajową nr 11 po przeciwnej stronie rzeki. Most w rzeczywistości jest zespołem 5 odcinków mostowych. Jeden z tych odcinków, o długości 591 metrów, wyróżnia się na tle pozostałych, gdyż osadzono na dwóch 100 metrowych pylonach typu A, do których przymocowane są stalowe wanty. Tym samym jest to pierwszy na Węgrzech most wantowy. Jest to zarazem drugi pod względem długości most na Węgrzech, zaraz za mostem Kőröshegyi. 
Położenie.
Most ma 1861 m długości i rozciąga się między Újpestem i Budakalász. Most zaczyna się w dzielnicy Budapesztu, przebiega nad głównym korytem Dunaju (węg. "Nagy-Duna-ág"), następnie nad wyspą Szentendrei, stamtąd biegnie nad odnogą Dunaju (węg. "Szentendrei-Duna-ág") i kończy na drugim brzegu łącząc się z drogą krajową nr 11. Na moście znajdują się dwa pasy jezdni w każdym kierunku oraz szersze niż zazwyczaj pasy postojowe, które później można będzie przekształcić w dodatkowe pasy ruchu. Po południowej stronie mostu dodano chodnik dla pieszych, a po północnej ścieżkę rowerową, która łączy się z europejską siecią szlaków rowerowych EuroVelo nr 6.
Most, ze względów środowiskowych, nie ma zjazdu na wyspę Szentendrei. Wyspa jest bowiem miejscem pozyskiwania wody pitnej dla stolicy i okolic. Nasilenie ruchu drogowego na jej terenie mogłoby wpłynąć na jakość wody oraz na rosnące tam rośliny. Z tego samego też względu, przy projektowaniu mostu, dużą uwagę poświęcono sposobowi odprowadzania brudnej deszczówki z mostu, tak aby nie spływała swobodnie na wyspę. Poza tym, po jednej stronie umieszczono ekrany akustyczne, które zmniejszają poziom hałasu, który mógłby być uciążliwy dla mieszkańców pobliskich osiedli. Pomiędzy jezdniami znajduje się również sieć, która sprawia, że kierowcy jadący z przeciwnych stron nie oślepiają się światłami.
Historia.
Projektowanie mostu zaczęło się w 1993 roku, a plany sporządziła firma Unitef-Céh. Prace budowlane rozpoczęły się w 2006 roku, jednak z powodu dużej fali powodziowej część wykonanych prac została zniszczona. Pracę kontynuowało konsorcjum, w skład którego wchodziło Hídépítő Zrt. (60%) i Strabag (40%). Pierwsza próba obciążeniowa miała miejsce w dniach 22-24 sierpnia 2008 roku, kiedy to na most wjechało 48 ciężarówek z piaskiem, każda o wadze 43 ton. Techniczne oddanie mostu nastąpiło 27 sierpnia 2008 roku. 13 września 2008 roku miało miejsce uroczyste otwarcie mostu dla pieszych, rowerzystów i biegaczy. Z kolei dla ruchu samochodowego most otwarto 30 września. 
Nazewnictwo.
Ministerstwo Gospodarki i Transportu ogłosiło internetowe głosowanie, które miało wyłonić nazwę dla mostu. Duże szanse na objęcie patronatu miał Chuck Norris oraz amerykański komik Stephen Colbert. Jednak według ustawy patronem mostu mogła zostać tylko osoba narodowości węgierskiej lub która już nie żyje. Ostatecznie ministerstwo nie wybrało nikogo z proponowanych w plebiscycie osób. Zdecydowano się na propozycję jednego z głosujących internautów, aby powołać się na nazwę geograficzną. Most łączy bowiem osiedle Káposztásmegyer z osiedlem Békásmegyer. 

</doc>
<doc id="1046781" url="https://pl.wikipedia.org/wiki?curid=1046781" title="KRAKÓW">
KRAKÓW



</doc>
<doc id="1046782" url="https://pl.wikipedia.org/wiki?curid=1046782" title="Prosper (przedsiębiorstwo)">
Prosper (przedsiębiorstwo)

Prosper SA – polska spółka akcyjna zajmująca się dystrybucją farmaceutyków.
Utworzona została w 1990 r. Od 1999 do 2010 notowana była na Giełdzie Papierów Wartościowych w Warszawie. W 2009 przejęta została przez spółkę Torfarm.

</doc>
<doc id="1046783" url="https://pl.wikipedia.org/wiki?curid=1046783" title="Traktat spiski">
Traktat spiski

Traktat spiski, umowa spiska – porozumienie zawarte w 1214 na Spiszu między Leszkiem Białym a królem węgierskim Andrzejem II w sprawie Rusi Halickiej, kończące okres walk o panowanie nad tym terenem.
Na jego podstawie po śmierci Romana Mścisławicza tron halicki miał odziedziczyć syn Andrzeja II, natomiast zachodnią część księstwa halickiego (z Przemyślem) miał otrzymać Leszek Biały. Dla przypieczętowania ugody królewicz węgierski Koloman Halicki, mający zasiąść na tronie w Haliczu, miał pojąć za żonę córkę Leszka Białego, Salomeę. 
Niezadowoleni jednak z węgierskiego panowania haliccy bojarzy rozpoczęli w 1216 powstanie, zakończone wypędzeniem załóg węgierskich. Kniaziem został wówczas Mścisław II Udały.

</doc>
<doc id="1046786" url="https://pl.wikipedia.org/wiki?curid=1046786" title="2S6 Tunguzka">
2S6 Tunguzka



</doc>
<doc id="1046787" url="https://pl.wikipedia.org/wiki?curid=1046787" title="Umowa spiska">
Umowa spiska



</doc>
<doc id="1046788" url="https://pl.wikipedia.org/wiki?curid=1046788" title="Kuala Abang">
Kuala Abang

Kuala Abang – kampong (wieś) w Brunei; w dystrykcie Tutong; 3 tys. mieszkańców (2006). Przemysł spożywczy.

</doc>
<doc id="1046791" url="https://pl.wikipedia.org/wiki?curid=1046791" title="Actio furti manifesti">
Actio furti manifesti

Actio furti manifesti – w prawie rzymskim powództwo okradzionego przeciw sprawcy kradzieży ("furtum") jawnej (pojmanego na gorącym uczynku).
Charakterystyka powództwa.
Skarga należała – podobnie jak "actio furti nec manifesti" – do "actiones famosae". Należała również do skarg penalnych, gdyż zmierzała wyłącznie do ukarania sprawcy (zwrotu skradzionej rzeczy dochodzono innymi środkami). Wysokość grzywny, przy "actio furti manifesti", ustalana była na czterokrotność ("quadruplum") wartości skradzionej rzeczy. Przypadała ona okradzionemu, którym nie musiał być właściciel, ale osoba ponosząca ryzyko przypadkowej utraty rzeczy, np. właściciel statku, gospody, stajni, wykonawca dzieła czy komodatariusz.

</doc>
<doc id="1046795" url="https://pl.wikipedia.org/wiki?curid=1046795" title="Actio furti nec manifesti">
Actio furti nec manifesti

Actio furti nec manifesti – w prawie rzymskim powództwo okradzionego przeciw sprawcy kradzieży ("furtum") niejawnej (gdy ustalono go w inny sposób niż schwytanie na gorącym uczynku).
Charakterystyka powództwa.
Skarga należała – podobnie jak "actio furti manifesti" – do "actiones famosae". Należała również do skarg penalnych, gdyż zmierzała wyłącznie do ukarania sprawcy (zwrotu skradzionej rzeczy dochodzono innymi środkami). Wysokość grzywny, przy "actio furti nec manifesti", ustalana była na dwukrotność ("duplum") wartości skradzionej rzeczy. Przypadała ona okradzionemu, którym nie musiał być właściciel a osoba ponosząca ryzyko przypadkowej utraty rzeczy, np. właściciel statku, gospody, stajni, wykonawca dzieła czy komodatariusz.

</doc>
<doc id="1046798" url="https://pl.wikipedia.org/wiki?curid=1046798" title="Sukang">
Sukang

Sukang – miasto w Brunei; w dystrykcie Belait; 3 tys. mieszkańców (2006). Przemysł spożywczy.

</doc>
<doc id="1046799" url="https://pl.wikipedia.org/wiki?curid=1046799" title="Actio hypothecaria">
Actio hypothecaria

Actio hypothecaria – w prawie rzymskim powództwo wierzyciela, którego wierzytelność była zabezpieczona zastawem umownym (zastawnikowi), o wydanie mu w posiadanie rzeczy będącej przedmiotem zastawu.
Powództwo to wykształciło się ze skargi Serwiańskiej, stąd jego inna nazwa – actio quasi-Serviana – stosowana do czasów kodyfikacji justyniańskiej.
Charakterystyka powództwa.
Zastawnik mógł wystąpić z "actio hypothecaria" przeciwko każdej osobie mającej obciążoną rzecz we władaniu. Było więc ono skuteczne wobec wszystkich ("erga omnes"), a co za tym idzie należało do "actiones in rem". Domagać się nią można było każdej rzeczy – zarówno ruchomej, jak i nieruchomej.

</doc>
<doc id="1046802" url="https://pl.wikipedia.org/wiki?curid=1046802" title="Actio quasi-Serviana">
Actio quasi-Serviana



</doc>
<doc id="1046804" url="https://pl.wikipedia.org/wiki?curid=1046804" title="HTL-Strefa">
HTL-Strefa

HTL-STREFA – producent profesjonalnych nakłuwaczy bezpiecznych, lancetów personalnych oraz igieł do wstrzykiwania insuliny. Dostarcza swoje produkty firmom diagnostycznym na zasadach produkcji kontraktowej oraz poprzez własną sieć dystrybutorów, sprzedając je pod własną marką.
Spółkę założył w 2000 roku fizyk jądrowy Andrzej Czernecki. W listopadzie 2006 roku debiutowała na Giełdzie Papierów Wartościowych.
Pod koniec 2007 roku HTL-STREFA przejęła szwedzkiego konkurenta z branży – HaeMedic AB. Od grudnia 2009 spółka należy do EQT V – funduszu inwestycyjnego Grupy EQT, podmiotu typu private equity. Fundusz zapewnił sobie wcześniej przejęcie 77,76% udziałów w HTL-STREFIE, podpisując umowy z głównymi akcjonariuszami: prezesem Andrzejem Czerneckim (posiadał 39,79% akcji spółki), holenderską spółką Noryt (30,32%) i Wojciechem Wyszogrodzkim (7,74%).
. We wrześniu 2010 została wykluczona z obrotu giełdowego. 16 maja 2018 roku nabył ją włoski fundusz inwestycyjny Investindustrial i połączona z włoską firmą PIKDARE S.R.L.
HTL-STREFA posiada trzy zakłady produkcyjne w Polsce – w Ozorkowie, w Łęczycy i w Bydgoszczy, biuro sprzedaży i marketingu w Warszawie oraz oddział firmy w USA, który wspomaga obsługę amerykańskich klientów.

</doc>
<doc id="1046805" url="https://pl.wikipedia.org/wiki?curid=1046805" title="Actio iniuriarum aestimatoria">
Actio iniuriarum aestimatoria

Actio iniuriarum aestimatoria (lub krócej actio iniuriarum) – w prawie rzymskim powództwo pokrzywdzonego przeciwko sprawcy zniewagi.
Charakterystyka powództwa.
Powództwo miało charakter penalny, gdyż zmierzało wyłącznie do ukarania sprawcy. Należało do "actiones famosae". Ponadto było skargą ściśle osobistą – uprawnienie do wniesienia nie przysługiwało spadkobiercom znieważonego, a pozwanymi nie mogli być spadkobiercy sprawcy deliktu, chyba że postępowanie zostało doprowadzone do "litis contestatio" przed śmiercią którejkolwiek ze stron.
Górną wysokość grzywny ustalał powód, zaś o jej ostateczną wysokość (w granicach żądania) pozostawiano oszacowaniu (aestimare) sądu. W wypadku ciężkiej zniewagi ("iniuria atrox"), np. zranienia lub pobicia, zniewagi wyrządzonej publicznie albo wyrządzonej urzędnikowi lub senatorowi przez osobę ze stanu niższego, wysokość grzywny szacował pretor. O ostatecznej wysokości decydował jednak sąd.
Odpowiedzialność z deliktu znieważenia miała charakter noksalny. Od odpowiedzialności za zniewagę można się było uwolnić poprzez wydanie sprawcy pokrzywdzonemu w "mancipium". W wypadku gdy ofiarą zniewagi była osoba "alieni iuris" lub niewolnik, z powództwem mógł wystąpić "pater familias" lub właściciel niewolnika. Zwierzchnik familijny mógł być zastępowany w sądzie przez swego syna, zwłaszcza gdy ojciec nie wyznaczył zastępcy procesowego.
Jeżeli sąd oddalił powództwo, pozwany mógł wystąpić z powództwem wzajemnym ("iudicium contrarium"), w którym domagał się 1/10 tego, czego żądał powód.

</doc>
<doc id="1046806" url="https://pl.wikipedia.org/wiki?curid=1046806" title="Actio iniuriarium">
Actio iniuriarium



</doc>
<doc id="1046808" url="https://pl.wikipedia.org/wiki?curid=1046808" title="Jean Allarmet de Brogny">
Jean Allarmet de Brogny



</doc>
<doc id="1046809" url="https://pl.wikipedia.org/wiki?curid=1046809" title="Forari">
Forari

Forari - miejscowość w Vanuatu, na wschodzie wyspie Éfaté. Według danych z 2006 mieszka tu 800 ludzi. W latach 1962-1978 działała kopalnia manganu . Leży około 1 260 mil od wybrzeża Australii

</doc>
<doc id="1046812" url="https://pl.wikipedia.org/wiki?curid=1046812" title="Ipikil">
Ipikil

Ipikil - miasto w Vanuatu; na wyspie Tanna nad zatoką Sulphur Bay; 800 mieszkańców (2006). 2 maja 2000 woda z pobliskiego jeziora Isiwi przelała się do zatoki, nikt nie zginął.

</doc>
<doc id="1046815" url="https://pl.wikipedia.org/wiki?curid=1046815" title="Bryan Greenberg">
Bryan Greenberg

Bryan Greenberg (ur. 24 maja 1978 w Omaha, w stanie Nebraska) – amerykański aktor, piosenkarz i muzyk. Stał się znany przede wszystkim w roli Jake’a Jagielskiego w serialu The CW "Pogoda na miłość".
Życiorys.
Wczesne lata.
Urodził się w konserwatywnej rodzinie żydowskiej jako starsze dziecko psychologów Carl i Denny’ego Greenbergów. Ma młodszą siostrę Beccę. Wychowywał się w Greensboro w ortodoksyjnym judaizmie. W wieku siedmiu lat rozpoczął lokalne lekcje baletu i został zaproszony do występu w objazdowej produkcji Omaha Ballet "Dziadek do orzechów", które trwało dwa miesiące. Kiedy miał dwanaście lat przeniósł się z rodziną do Saint Louis, w stanie Missouri. Po ukończeniu Parkway Central High School w Chesterfield, w stanie Missouri, wyjechał do Nowego Jorku. Był na żydowskim obozie Herzla Camp w Webster Wisconsin. Po zdobyciu tytułu licencjata na wydziale teatralnym na Uniwersytecie Nowojorskim, wystąpił w wielu rolach teatralnych, m.in. jako Romeo Monteki w sztuce szekspirowskiej "Romeo i Julia". Studiował także architekturę na Uniwersytecie Karoliny Północnej w Chapel Hill (UNC).
Kariera.
Pracował jako telemarketer. Powoli wspinał się po szczeblach kariery aktorskiej, którą zapoczątkował małą rolą Matta Wheelera w jednym z odcinków serialu NBC "Prawo i porządek" ("Law &amp; Order", 1997). Zagrał także epizod w serialu Warner Bros. "Tajemnice Smallville" ("Smallville"), jednak scena z jego udziałem została wycięta. Wkrótce zadebiutował na dużym ekranie w dramacie "Adwokat" ("A Civil Action", 1998) u boku Johna Travolty. Kilka lat później zagrał małe role w serialach: HBO "Rodzina Soprano" ("The Sopranos", 2000), NBC "Brygada ratunkowa" ("Third Watch", 2000) i Fox "Boston Public" (2000, 2003).
Jest także piosenkarzem. W serialu The CW "Pogoda na miłość" (2003-2006), gdzie grał postać Jake’a Jagielskiego, zaśpiewał piosenki „Say Yes” (2003), „Lonely World” (2004) i „Someday” (2006).
W 2005 otrzymał nagrodę Young Hollywood Award. W 2007 ukazała się jego płyta zatytułowana "Waiting for now". Krążek promował singel „Someday” (z "Pogody na miłość"). W serialu HBO "Unscripted" (2005) napisał tekst do utworu „I Sorta Have a Girlfriend” i wykonał piosenkę „I Sorta Have a Girlfriend”, a w serialu ABC "Październikowa droga" ("October Road.", 2007-2008), gdzie występuje jako Nick Garrett, zaśpiewał piosenkę „Someday”.
Życie prywatne.
Przyjaźni się z aktorką Olivią Munn. Na początku 2012 spotykał się z Jamie Chung, z którą się zaręczył 27 grudnia 2013. Wzięli ślub 31 października 2015.

</doc>
<doc id="1046818" url="https://pl.wikipedia.org/wiki?curid=1046818" title="Revolting Cocks">
Revolting Cocks

Revolting Cocks (znany także jako RevCo) - amerykański zespół industrialny, założony w roku 1985 przez Alaina Jourgensena z Ministry, Richarda Jonckheere (Richard 23, Richard JK) z Front 242 i Luca Van Ackera.

</doc>
<doc id="1046820" url="https://pl.wikipedia.org/wiki?curid=1046820" title="RevCo">
RevCo



</doc>
<doc id="1046822" url="https://pl.wikipedia.org/wiki?curid=1046822" title="Ka-29">
Ka-29

Ka-29TB – radziecki/rosyjski śmigłowiec szturmowy przeznaczony pierwotnie dla piechoty morskiej ZSRR.
Historia.
Ka-29TB jest zmodyfikowaną wersją Ka-27. Zmianie uległ przód kadłuba, który zaopatrzono w lekkie opancerzenie. Pod kadłubem znalazły się elementy systemu celowniczego ppk 9M114 Szturm, a w przodzie kadłuba pod otwieraną pokrywą zainstalowano wielolufowy karabin maszynowy GSzG-7,62 kalibru 7,62 mm. Z boków kadłuba znajdują się cztery belki, na których podwieszane jest uzbrojenie. Najczęściej podwieszane są dwie dwuprowadnicowe wyrzutnie ppk 9M114 oraz dwie dwudziestoprowadnicowe wyrzutnie B-8-20 niekierowanych pocisków rakietowych S-8 kalibru 82 mm. Możliwe jest także przenoszenie zamiast nich zasobników UPK-22 z dwulufowymi działkami GSz-23, GUW z granatnikiem AGS-17, bomb lotniczych, zasobników KMGU lub dodatkowych zbiorników paliwa. Zachowano kabinę transportową, która mieści do 15 żołnierzy z wyposażeniem.
Wyprodukowano dla Rosji 59 sztuk śmigłowców Ka-29TB.

</doc>
<doc id="1046823" url="https://pl.wikipedia.org/wiki?curid=1046823" title="Michał Wróblewski (działacz sportowy)">
Michał Wróblewski (działacz sportowy)

Michał Wróblewski (ur. 1934, zm. w marcu 2007) – polski działacz lekkoatletyczny, statystyk sportowy, wieloletni pracownik PZLA.
Życiorys.
W młodości uprawiał biegi przez płotki. Jako junior należał do czołówki polskich płotkarzy na dystansach 200 i 400 metrów przez płotki. Był zawodnikiem klubów: Kolejarz Warszawa, Wawel Kraków, Polonia Warszawa.
Po zakończeniu kariery sportowej pracował w sekcji lekkoatletycznej Polonii, a następnie Spójni Warszawa. W 1970 został zatrudniony w Warszawskim Okręgowym Związku Lekkiej Atletyki. Opracowywał Roczniki WOZLA (od 1971) i przez ponad 30 lat większość opracowań rocznych dorobku warszawskich i polskich lekkoatletów.
Od 1975 był odpowiedzialny w redakcji miesięcznika "Lekkoatletyka" za sprawy statystyczne. Gdy "Lekkoatletyka" w 1989 przestała się ukazywać, M. Wróblewski został właścicielem jego tytułu i własnym sumptem wydał jeden numer, próbując reaktywować miesięcznik.
Krótko pracował w Gwardii Warszawa i w 1979 został zatrudniony w Polskim Związku Lekkiej Atletyki. Prawie 25 lat pełnił rolę oficjalnego statystyka PZLA (od 1992 materiały statystyczne opracowywał przy pomocy komputera).
Po osiągnięciu wieku emerytalnego jeszcze przez cztery lata pracował w PZLA, pomagając wielu studentom, doktorantom i miłośnikom lekkoatletyki w dotarciu do trudno dostępnych materiałów statystycznych sprzed wielu lat. Po raz ostatni uczestniczył w opracowywaniu tabel PZLA za 2003 rok.
Odznaczony m.in. Złotym Krzyżem Zasługi, Złotą Odznaką Zasłużony Działacz Kultury Fizycznej oraz Złotą Honorową Odznaką Polskiego Związku Lekkiej Atletyki.

</doc>
<doc id="1046825" url="https://pl.wikipedia.org/wiki?curid=1046825" title="Jarosław Kuźniar">
Jarosław Kuźniar

Jarosław Kuźniar (ur. 29 stycznia 1978 w Bielawie) – polski dziennikarz, prezenter telewizyjny i radiowy, przedsiębiorca.
Wykształcenie.
Absolwent I Liceum Ogólnokształcące w Dzierżoniowie. Ukończył kierunek dziennikarstwo i uzyskał licencjat na Wydziale Filologicznym Uniwersytetu Wrocławskiego. 
Kariera dziennikarska.
Na początku kariery dziennikarskiej był związany z Radiem Sudety oraz Telewizją Sudecką. Pracował także w Polskim Radiu Wrocław. W 1999 przeprowadził się do Warszawy, gdzie w Programie III Polskiego Radia prowadził audycję "Zapraszamy do Trójki". Przez następne pięć lat pracował w Radiu ZET, gdzie przygotowywał popołudniowe wiadomości i "Wydarzenia Dnia".
Przez ponad rok pisał felietony do magazynu „Dlaczego”. Od lutego 2013 przeprowadzał wywiady dla tygodnika „Wprost”.
Od 6 stycznia 2007 do 27 sierpnia 2015 pracował w TVN24, gdzie był gospodarzem "Poranka TVN24", a w latach 2010–2011 dodatkowo prowadził "Rozmowę bardzo polityczną". Od 2011 do 2012 prowadził dwie edycje programu TVN "X Factor". Od września 2015 współprowadził program poranny "Dzień Dobry TVN". 30 maja 2016 ogłosił decyzję o odejściu z Grupy TVN.
Od 30 września 2016 prowadził w dni powszednie poranny program "Onet Rano". W czerwcu 2020 zakończył współpracę z Onet.pl oraz zapowiedział uruchomienie autorskiej platformy audio-video "Voice House".
Pozostałe przedsięwzięcia.
W 2011 otworzył biuro podróży GoForWorld, oferujące wycieczki w małych grupach. W 2016 podczas Światowych Dni Młodzieży w Krakowie z jego inicjatywy ruszył portal GoForGuide.com oraz aplikacja o tej samej nazwie, mające na celu ułatwienie wynajmowania przewodników miejskich.
Nagrody i nominacje.
Dwukrotnie został laureatem nagrody Wiktory: Wiktora 2008 zdobył w kategorii "Największe odkrycie telewizyjne", a Wiktora 2012 – w kategorii "Prezenter telewizyjny". Jeszcze dwukrotnie uzyskiwał nominację do tej nagrody: do Wiktora 2009 w kategorii "Najlepszy prezenter telewizyjny", a do Wiktora 2011 – w kategorii "Najpopularniejszy prezenter telewizyjny".
W 2009 otrzymał nagrodę MediaTory w kategorii "InicjaTOR".
Został laureatem plebiscytu Telekamery 2015 w kategorii "Prezenter informacji". Był nominowany do nagrody Telekamery 2009 w kategorii "Informacje" i Telekamery 2014 w kategorii "Prezenter informacji".
W 2017 był nominowany do zdobycia statuetki Gwiazda Plejady w kategorii „Gwiazda sieci” podczas Wielkiej Gali Gwiazd Plejady.
Życie prywatne.
Od 2 lipca 2011 w związku małżeńskim z Magdaleną Kuźniar. Mają jedną córkę, Zofię, urodzoną w roku 2012.

</doc>
<doc id="1046828" url="https://pl.wikipedia.org/wiki?curid=1046828" title="Glif">
Glif

Słowo Glif może oznaczać:

</doc>
<doc id="1046829" url="https://pl.wikipedia.org/wiki?curid=1046829" title="Brett Claywell">
Brett Claywell

Brett Claywell (ur. 11 kwietnia 1978 roku) amerykański aktor.

</doc>
<doc id="1046835" url="https://pl.wikipedia.org/wiki?curid=1046835" title="Oneonta (Nowy Jork)">
Oneonta (Nowy Jork)

Oneonta – miasto w Stanach Zjednoczonych, w stanie Nowy Jork, w hrabstwie Otsego. Według danych z 2000 roku miasto miało 13 292 mieszkańców.

</doc>
<doc id="1046837" url="https://pl.wikipedia.org/wiki?curid=1046837" title="155 mm haubica SB 155/39">
155 mm haubica SB 155/39

SB 155/39 – hiszpańska holowana haubica kalibru 155 mm. Od połowy 80. na uzbrojeniu armii hiszpańskiej.

</doc>
<doc id="1046841" url="https://pl.wikipedia.org/wiki?curid=1046841" title="155 mm haubicoarmata Denel G5">
155 mm haubicoarmata Denel G5

155 mm haubicoarmata G5 – południowoafrykańska haubicoarmata produkowana przez LIW division - część koncernu Denel. 
G5 została zaprojektowana w Lyttelton Engineering Works (obecnie cześć koncernu Denel). Prace nad działem oznaczanym kolejno jako G3, G4, a ostatecznie G5 rozpoczęto w 1976 roku. Konstruktorzy armaty wzorowali się na haubicoarmatach GC 45 i M59
G5 jest działem półautomatycznym. Lufa bruzdowana, zakończona hamulcem wylotowym. W położeniu marszowym lufa jest obrócona do tyłu i zamocowana do ogonów. Zamek śrubowy, z uszczelniaczem Bange'a. kołyska cylindryczna, oporopowrotnik hydropneumatyczny. Zasilanie amunicją rozdzielnego ładowania. Podwozie dwuosiowe, resorowane, o prześwicie 31 cm. W czasie strzelania działo spoczywa na płycie oporowej. Działo ma napęd pomocniczy z silnikiem o mocy 57 kW który umożliwia przemieszczanie się z prędkością do 16 km/h. Silnik napędu pomocniczego jest używany także do rozwierania i zwierania ogonów oraz opuszczania i podnoszenia płyty oporowej. Na większe odległości działo jest holowane samochoodem SAMIL 100.
Działo było kilkakrotnie modernizowane, najnowszą wersją jest G5-2000 z lufą L/52.

</doc>
<doc id="1046842" url="https://pl.wikipedia.org/wiki?curid=1046842" title="Nadawa">
Nadawa

Nadawa – ilość surowca jednorazowo wprowadzana do aparatu chemicznego lub maszyny (wsad) w celu jego przetworzenia. Przykładowo może to być porcja węgla kamiennego umieszczona w piecu koksowniczym w celu przetworzenia go w koks. W przemyśle pojęcie to używane jest również w odniesieniu do procesów ciągłych. Określa wówczas strumień surowca w czasie. W technologiach membranowych, roztwór ciekły lub gazowy, który jest wprowadzany do modułu membranowego. Część substancji zawartej w nadawie jest aktywnie bądź pasywnie transportowana do fazy odbiorczej-permeatu.

</doc>
<doc id="1046845" url="https://pl.wikipedia.org/wiki?curid=1046845" title="Romanów (obwód żytomierski)">
Romanów (obwód żytomierski)

Romanów (ukr. Романів, "Romaniw"; w latach 1933–2003 Дзержинськ, "Dzerżynśk") – osiedle typu miejskiego na Ukrainie, w obwodzie żytomierskim, siedziba administracyjna rejonu romanowskiego, przy linii kolejowej Szepetówka–Berdyczów. W 2001 roku liczyło ok. 8,2 tys. mieszkańców.
Historia.
Miejscowość założona w 1471 roku. Własność Beaty Kościeleckiej, matki Halszki z Ostroga. Później przeszedł na własność Ilińskich herbu Lis. W XVIII wieku miejscowość stała się własnością Kazimierza Ilińskiego, a sama miejscowość siedzibą linii Ilińskich określanej jako „senatorską”, w odróżnieniu od młodszej linii na Maniowcach. Józef August Iliński założył w miejscowości młyn parowy oraz wielką fabrykę sukna na 120 warsztatów, sprowadzając do niej rzemieślników z Anglii. Za jego rządów powstała także hodowla koni rasy angielskiej. W XIX wieku miejscowość stała się własnością Steckich. Prawa miejskie od 1817 roku. W mieście znajdowały się klasztory wizytek, szarytek, jezuitów (filia Akademii Połockiej) oraz szkoła dla głuchoniemych.
Status osiedla typu miejskiego od 1924 roku.
Historia Żydów z Romanowa.
Pierwsza wzmianka o osadnictwie żydowskim w mieście Romanów sięga 1787 r. Wraz z rewolucją bolszewicką w 1917 r., wojną domową z lat 1918–1920 i kolejnymi latami Żydzi doznali przemocy ze różnych stron. Wszystkie sklepy, z których wiele należało wcześniej do Żydów, Sowieci zamknęli na początku lat trzydziestych XX w. Wielu Żydów musiało pracować w lokalnych fabrykach a wielu żydowskich rzemieślników przystąpiło do spółdzielni.

</doc>
<doc id="1046849" url="https://pl.wikipedia.org/wiki?curid=1046849" title="Walter Quakernack">
Walter Quakernack

Walter Friedrich Wilhelm Konrad Quakernack (ur. 9 lipca 1907 w Bielefeld, zm. 11 października 1946 w Hameln) – zbrodniarz hitlerowski, SS-Oberscharführer, członek załogi obozów koncentracyjnych Auschwitz-Birkenau, Neuengamme i Bergen-Belsen.
Z zawodu był urzędnikiem. Karierę obozową rozpoczął w Auschwitz. Quakernack pełnił tu służbę między innymi jako funkcjonariusz Wydziału Politycznego (obozowego gestapo) i komendant podobozu ("Lagerführer") "Eintrachthütte". Brał aktywny udział w egzekucjach i okrutnych przesłuchiwaniach więźniów. Uczestniczył również w akcji gazowania Żydów w Birkenau i kremacji ciał ofiar. W "Eintrachthütte" wsławił się brutalnością w stosunku do więźniów pochodzenia żydowskiego. Podczas ewakuacji podobozu do Bergen-Belsen mordował z zimną krwią niezdolnych do dalszego marszu więźniów (ok. 100 z nich zginęło). Następnie Quakernack był komendantem "Hanower-Mühlenberg", podobozu KL Neuengamme. Obóz ten był strzeżony między innymi przez 40 marynarzy, co było ewenementem w strukturach obozowych SS.
Walter Quakernack dostał się w obozie Bergen-Belsen do niewoli alianckiej. Został skazany podczas drugiego procesu załogi Bergen-Belsen (w Celle) na karę śmierci za zbrodnie popełnione podczas marszu śmierci z "Eintrachthütte" do Bergen-Belsen. Wyrok wykonano przez powieszenie dnia 11 października 1946 roku w więzieniu w Hameln.

</doc>
<doc id="1046850" url="https://pl.wikipedia.org/wiki?curid=1046850" title="Uborć">
Uborć

Uborć ( "Ubarć", "Ubort'") – rzeka na Białorusi i na Ukrainie na zachodnim Polesiu, prawy dopływ Prypeci.
Długość rzeki wynosi 292 km, powierzchnia dorzecza – 5820 km². Główne dopływy to: Perga (67 km) i Swydowec (58 km)

</doc>
<doc id="1046851" url="https://pl.wikipedia.org/wiki?curid=1046851" title="Denel G6">
Denel G6

155 mm haubica G6 Denel – południowoafrykańska haubica samobieżna. 
Wprowadzona do artylerii równolegle z haubicą G5. Jest jedną z najsilniejszych samobieżnych haubic o trakcji kołowej. Nazywana czasem „rhino” - nosorożec. Haubica została pokazana publicznie w 1982 roku, a zamontowana jest na podwoziu kołowego transportera opancerzonego Ratel. W dodatku do swojej mobilności, G6 jest chroniona przeciwko ostrzałowi artylerii i może się bronić na niezabezpieczonym terenie. Ma dużą odporność na wybuch min. G6 jest produkowana przez Lyttelton Engineering Works oddział Południowoafrykańskiej korporacji DENEL. Weszła do produkcji w roku 1987.
Jej uzbrojenie stanowi zmodyfikowana 155 mm haubicoarmata G5, 12,7 mm km oraz wyrzutnie granatów dymnych. Ładowanie amunicji przy pomocy zmechanizowanego układu zasilania, a ładunków ręcznie. Jest przystosowana do strzelania wszystkimi rodzajami amunicji 155 mm NATO. Zastosowano w niej dalmierz laserowy i elektroniczny przelicznik balistyczny.

</doc>
<doc id="1046852" url="https://pl.wikipedia.org/wiki?curid=1046852" title="Jacek Tworkowski">
Jacek Tworkowski

Jacek Marceli Tworkowski (ur. 9 kwietnia 1953 w Piotrkowie Trybunalskim) – polski polityk, działacz harcerski, prywatny przedsiębiorca, poseł na Sejm III kadencji.
Życiorys.
Ukończył w 1978 studia na Wydziale Odlewniczym Akademii Górniczo-Hutniczej w Krakowie. W 1980 przystąpił do Solidarności. W stanie wojennym został internowany na okres od 13 grudnia 1981 do 17 marca 1982. Pełnił funkcję posła III kadencji wybranego z listy AWS w okręgu piotrkowskim, w 2001 bezskutecznie ubiegał się o reelekcję. Należał do Zjednoczenia Chrześcijańsko-Narodowego.
W latach 2004–2008 był członkiem Rady Naczelnej Związku Harcerstwa Rzeczypospolitej.
W 2012 otrzymał Krzyż Wolności i Solidarności. W 2019 został odznaczony Krzyżem Kawalerskim Orderu Odrodzenia Polski.

</doc>
<doc id="1046853" url="https://pl.wikipedia.org/wiki?curid=1046853" title="Michael Copon">
Michael Copon

Michael Sowell Copon (ur. 13 listopada 1982 w Chesapeake) – amerykański aktor, model i piosenkarz, pół Filipińczyk.
Życiorys.
Wczesne lata.
Urodził się w Chesapeake w stanie Wirginia jako syn amerykańskiego Filipińczyka Berlina Trinidada Copona i amerykańskiej Niemki pochodzenia angielskiego i szkockiego Monici Rae (z domu Sowell) Zelasko. W 2000 roku ukończył szkołę średnią Deep Creek High School w stanie Wirginia.
Kariera.
Pracował jako model (185 cm wzrostu) w Los Angeles dla dwóch agencji – LA Models i Star Born Talent. Wkrótce znalazł się przed kamerami telewizyjnymi. Jego twarz stała się znana z reklam PacSun i K-Swiss oraz magazynów "Seventeen" i "Teen People".
Sławę zawdzięcza kreacji Lucasa Kendalla/Niebieskiego Time Force Rangera w serialu telewizyjnym dla dzieci i młodzieży "Power Rangers Time Force" (2001). Powtórzył tę rolę w serialu "Power Rangers Wild Force" (2002). Użyczył też głosu w grze "Power Rangers Time Force – The Game" (2001).
W 2004 roku wystąpił w teledysku Raven-Symoné do piosenki pt. „Backflip” jako przyjaciel piosenkarki.
Pojawił się gościnnie w serialach: "Świat nonsensów u Stevensów" ("Even Stevens", 2003), "Pogoda na miłość" ("One Tree Hill", 2004-2005), "Świat Raven" ("That's So Raven", 2005) i NBC "Hoży doktorzy" ("Scrubs", 2005) u boku Zacha Braffa.
W 2005 roku wziął udział w programie o formule reality show "Amerykański Idol" i VH1 "But Can They Sing?". Nagrał album z grupą T.K.O. we współpracy z wokalistką Brandy i Ray J.
Założył Michael Copon Studios.

</doc>
<doc id="1046854" url="https://pl.wikipedia.org/wiki?curid=1046854" title="Olewsk">
Olewsk

Olewsk (ukr. Олевськ) - miasto na Ukrainie w obwodzie żytomierskim, siedziba władz rejonu olewskiego. Był miastem prywatnym Rzeczypospolitej Obojga Narodów.
Miasto leży nad rzeką Uborć.
Historia.
Pierwsza wzmianka o osadzie pochodzi z 1488. W 1641 roku niedawno zbudowana przez Aleksandra Niemirycza osada otrzymała od króla Władysława IV miejskie prawo magdeburskie i herb. W 1648 roku Kozacy zamordowali Aleksandra Niemirycza. W 1669 roku z fundacji Karola Niemirycza zbudowano w Olewsku drewniany kościół katolicki pod wezwaniem Podwyższenia Krzyża Świętego. Jan Karol Niemirycz osadził tu zakon karmelitów, którzy zbudowali tu klasztor i kościół. Budowę murowanego rozpoczęto w 1804 roku. Klasztor karmelitów został przez Rosjan skasowany w 1832 roku na skutek represji po powstaniu listopadowym. Kościół klasztorny po kasacie zamieniono w parafialny. Po tym, gdy spłonął w 1868 roku, został odbudowany w 1877 roku kosztem bpa Ludwika Brynka i konsekrowany p.w. Podniesienia Krzyża. W 1870 roku oprócz kościoła w miejscowości znajdowały się także dwie cerkwie i synagoga.
Pod zaborami siedziba gminy Olewsk w powiecie owruckim guberni wołyńskiej.
Na przełomie 1919/20 Olewsk wszedł w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego wszedł w skład nowo utworzonego powiatu sarneńskiego i był siedzibą gminy Olewsk, jednak po traktacie ryskim w 1921 roku Olewsk znalazł się w składzie ZSRR.
W 1989 liczyła 12 323 mieszkańców.
Współcześnie status miasta nadano w 2003 roku. W 2011 roku powstała polska szkółka sobotnio-niedzielna przy Olewskim Rejonowym Oddziału Związku Polaków na Ukrainie.

</doc>
<doc id="1046856" url="https://pl.wikipedia.org/wiki?curid=1046856" title="105 mm haubica Denel G7">
105 mm haubica Denel G7

G7 – południowoafrykańska haubica kalibru 105 mm, produkowana przez korporację Denel. Podczas sprzedaży, była znana jako Light Experimental Ordnance (LEO), a nazwa G7 została wybrana później aby odwołać się do innych haubic koncernu Denel, czyli G5 i G6.

</doc>
<doc id="1046857" url="https://pl.wikipedia.org/wiki?curid=1046857" title="Daniella Alonso">
Daniella Alonso

Daniella Alonso (ur. 22 września 1978 w Nowym Jorku) – amerykańska aktorka latynoskiego pochodzenia.
Życiorys.
Jej matka jest Portorykanką, a dziadkowie ze strony ojca pochodzili z Peru i Japonii. Prócz aktorstwa zajmowała się także modellingiem.
Filmografia.
Telewizja.
Daniella Alonso ma też na koncie wiele ról epizodycznych w serialach, m.in. ', ', "Prawo i porządek".

</doc>
<doc id="1046859" url="https://pl.wikipedia.org/wiki?curid=1046859" title="Stanisław Stańdo">
Stanisław Stańdo

Stanisław Władysław Stańdo (ur. 29 marca 1945 w Tomaszowie Mazowieckim) – polski polityk, ekonomista i inżynier, poseł na Sejm I kadencji.
Ukończył studia na Wydziale Mechanicznym Wyższej Szkoły Pedagogicznej w Krakowie (1978) oraz na Wydziale Ekonomiki Przemysłu Uniwersytetu Łódzkiego (1984). Na początku lat 90. pracował jako naczelnik w urzędzie miejskim w Tomaszowie Mazowieckim. Pełnił funkcję posła I kadencji wybranego z listy Wyborczej Akcji Katolickiej w okręgu piotrkowskim. Należał do Zjednoczenia Chrześcijańsko-Narodowego. W latach 1998–2006 był radnym, a od 2002 także wicestarostą powiatu tomaszowskiego z ramienia Chrześcijańskiego Porozumienia Obywatelskiego. W 2010 z listy PiS został radnym Tomaszowa Mazowieckiego, w 2014 nie uzyskał reelekcji.

</doc>
<doc id="1046860" url="https://pl.wikipedia.org/wiki?curid=1046860" title="Jerzy Szymonek">
Jerzy Szymonek

Jerzy Szymonek (ur. 15 kwietnia 1938, zm. 25 września 1992) – polski działacz i statystyk sportowy oraz sędzia lekkoatletyczny.
Długoletni działacz Warszawskiego Okręgowego Związku Lekkiej Atletyki, członek ATFS (Stowarzyszenia Statystyków LA) i Komisji Statystycznej PZLA. Współtwórca systemu sportu dzieci i młodzieży, kierował Zespołem Dokumentacji Wyników Sportowych w Stołecznej Federacji Sportu. Autor wielu opracowań z zakresu statystyki lekkoatletycznej, m.in. wspólnie z Januszem Rozumem wydał publikacje "Rzut oszczepem" (1984) i "Trójskok" (1985) w ramach cyklu "Osiągnięcia polskiej lekkiej atletyki w 40-leciu PRL". Zmarł nagle podczas górskiej wycieczki w Bieszczadach.

</doc>
<doc id="1046862" url="https://pl.wikipedia.org/wiki?curid=1046862" title="Klusiny">
Klusiny

Klusiny – osada w Polsce położona w województwie łódzkim, w powiecie wieluńskim, w gminie Wieluń, w sołectwie Sieniec. 
W latach 1975–1998 miejscowość administracyjnie należała do województwa sieradzkiego.
Na terenie Klusin powstaje jeden z trzech bezkolizyjnych węzłów w ciągu obwodnicy północnej Wielunia.

</doc>
<doc id="1046863" url="https://pl.wikipedia.org/wiki?curid=1046863" title="Tyler Hilton">
Tyler Hilton

Tyler James Hilton (ur. 22 października 1983 w Palm Springs) – amerykański piosenkarz i aktor, autor tekstów. 
Reprezentuje nurt w muzyce pomiędzy rockiem, czasami lekkim country i popem. Zadebiutował płytą "Tyler Hilton" w 2001 roku. W roku 2004 wydał następny krążek zatytułowany "Tracks of Tyler Hilton".
Jako aktor występuje w serialu "Pogoda na miłość" ("One Tree Hill"), gdzie prezentuje również swoje zdolności muzyczne. W 2005 roku Tyler zagrał rolę Elvisa Presleya w filmie "Spacer po linie" u boku Resse Witherspoon i Joaquina Phoenixa.

</doc>
<doc id="1046872" url="https://pl.wikipedia.org/wiki?curid=1046872" title="Dariusz Wójcik (rysownik)">
Dariusz Wójcik (rysownik)

Dariusz Wójcik (ur. 14 sierpnia 1975 w Kożuchowie) – polski rysownik satyryczny, designer, fotograf, właściciel agencji reklamowej.
Debiutował w 1988 na łamach „Szpilek”. Publikuje we „Wprost”, „Fantastyce”, „Autoexpercie”. Ilustrował książki "„Besinnliches und Heiteres aus der Antike”" prof. Horsta Dietera, "„Vademecum poszukiwacza skarbów”" (wersję polsko- i rosyjskojęzyczną), "„Wielką Księgę Humoru Górskiego”", "„Jak wyhodować potwora. Antyporadnik dla rodziców”". Od lat mieszka i pracuje w Zielonej Górze.
Twórczość.
Sztuki audiowizualne.
Od 2015 roku prowadzi kanał youtubowy SurvivaKettleSK promujący aktywny spędzanie wolnego czasu na łonie przyrody, serwując porady z zakresu przetrwania i promując turystykę spod znaku Slow Life. Regionalne piesze podróże mało popularnymi szlakami województwa lubuskiego, przeplatają się z relacjami z wypraw kajakowych i górskich w Polsce i za granicą.
Twórca animacji do covera utworu "Piątek" Tomasza Lewandowskiego, wykorzystując minimalistyczną stylistykę opartą o typową dla autora kreskę jaka wyróżnia jego prace.
Działalność społeczna.
Założyciel Fundacji "Wolny Turysta" mającej na celu integracje środowiska turystycznego wokół przedsięwzięć aktywizujących społeczność bazując idei bushcraftu i turystyki lokalnej.
Czynny uczestnik konwentów bushcraftowych; II Konwent Bushcraft Poland, Konwent Survival "Ścieżki", Spotkanie Leśnych Ludzi w Lubiążu i zlotów turystów motocyklowych IZI Meeting w Grodźcu. 
Projektowanie.
Twórca produktów i marki Survival Kettle , oferującej sprzęt turystyczny na ogólnodostępne paliwo (patyki, szyszki itp.)
Stworzył markę Komuto, w ramach której powstały steampunkowe rzeźby-meble (krzesła, stoły, lampy) wykorzystujące surowce wtórne i nadając im drugie, funkcjonalne życie.

</doc>
<doc id="1046873" url="https://pl.wikipedia.org/wiki?curid=1046873" title="Waldemar Sikora">
Waldemar Sikora

Waldemar Mieczysław Sikora (ur. 1 stycznia 1945 w Rudniku nad Sanem) – polski polityk, nauczyciel, poseł na Sejm I i III kadencji.
Życiorys.
W 1982 ukończył studia na Wydziale Elektrycznym Politechniki Rzeszowskiej. Pracował jako nauczyciel, był m.in. wicedyrektorem zespołu szkół. W latach 80. działał w Ruchu Światło-Życie oraz w Domowym Kościele (był rzeszowskim animatorem diecezjalnym tej drugiej organizacji). Działał też w ruchach na rzecz upowszechniania trzeźwości, m.in. w Krucjacie Wyzwolenia Człowieka. Pełnił funkcję posła I kadencji z listy Wyborczej Akcji Katolickiej oraz III kadencji z listy Akcji Wyborczej Solidarność, wybranego w okręgu rzeszowskim. Należał do Zjednoczenia Chrześcijańsko-Narodowego, wystąpił z niego w trakcie kadencji. W 2001 i 2004 bez powodzenia kandydował do Senatu z własnego komitetu „Nadzieja”. W 2005 związał się z Ruchem Patriotycznym. Pozostał aktywistą katolickim, m.in. jako przewodniczący Komitetu Obrony Dzieci i Młodzieży przed Patologiami Społecznymi.

</doc>
<doc id="1046876" url="https://pl.wikipedia.org/wiki?curid=1046876" title="Lindsey McKeon">
Lindsey McKeon

Lindsey Johnson McKeon (ur. 11 marca 1982 w Summit) amerykańska aktorka, która wystąpiła m.in. w filmie "Co cię nie zabije" i serialach "Nie z tego świata", "Pogoda na miłość", "Guiding Light".
Filmografia.
Telewizja.
Wystąpiła też w wielu pojedynczych odcinkach seriali, m.in. "Dr House", "Agenci NCIS" i "".

</doc>
<doc id="1046877" url="https://pl.wikipedia.org/wiki?curid=1046877" title="Micro-Star International">
Micro-Star International

Micro-Star International Co., Ltd (MSI) – tajwańskie przedsiębiorstwo informatyczne z siedzibą w Nowym Tajpej, Tajwan. Projektuje, rozwija i dostarcza sprzęt komputerowy, powiązane produkty i usługi, w tym laptopy, komputery stacjonarne, płyty główne, karty graficzne, komputery All-in-One, serwery, komputery przemysłowe, urządzenia peryferyjne do komputerów PC, samochodowe produkty rozrywkowo-informacyjne itp.
Przedsiębiorstwo jest notowane na Tajwańskiej Giełdzie Papierów Wartościowych i zostało założone w sierpniu 1986 r. przez 5 osób – Xu Xianga, Huang Jinqinga, Lin Wentonga, Yu Xian’nenga i Lu Qilonga. Najpierw wystartowali w Nowym Tajpej, na Tajwanie. MSI rozszerzyło później działalność na Chiny Kontynentalne, zakładając fabrykę Bao’an w Shenzhen w 2000 r. i zakładając ośrodki badawczo-rozwojowe w Kunshan 2001 roku. Zapewnia również globalną obsługę gwarancyjną w Ameryce Północnej, Ameryce Środkowej / Południowej, Azji, Australii i Europie.
Przedsiębiorstwo jest sponsorem wielu zespołów e-sportowych i jest także gospodarzem międzynarodowej imprezy MSI Masters Gaming Arena (wcześniej znanej pod nazwą MSI Beat IT). Najwcześniejszy konkurs Beat IT odbył się w 2010, podczas którego Evil Geniuses zdobyli zwycięstwo.
Slogan firmy w 2017 roku: „TRUE GAMING. SOME ARE PC, WE ARE GAMING”.
Działania.
Przedsiębiorstwo posiada główne biura, które zlokalizowane są w Zhonghe, Nowej Tajpej oraz Tajwanie. Mieści się w nich wiele różnych działów oraz usług.
Początkowo produkcja miała miejsce w zakładach na Tajwanie.
Przedsiębiorstwo ma oddziały w Amerykach, Europie, Azji, Australii i Południowej Afryce. Od 2015 roku firma działa globalnie w ponad 120 krajach, obejmujących obie Ameryki, Europę / Bliski Wschód / Afrykę (EMEA) i region Azji-Pacyfik.
Produkty.
Przedsiębiorstwo najpierw zbudowało swoją reputację na rozwijaniu i produkcji komputerowych płyt głównych i kart graficznych. W 2008 r. założyła swoją spółkę zależną FUNTORO, aby dostarczać rozwiązania informacyjno-rozrywkowe w pojazdach. Obecnie oferuje różnorodne produkty począwszy od laptopów, laptopów do gier, płyt głównych, kart graficznych, komputerów typu All-in-One, mobilnych stacji roboczych, komputerów typu barebone, serwerów, multimedialnych urządzeń peryferyjnych do samochodowych rozwiązań informacyjno-rozrywkowych, inteligentnych robotów czyszczących, panoramiczne aparaty fotograficzne Wi-Fi itp.
Po założeniu w 1986 r. MSI skupiło się na projektowaniu i produkcji płyt głównych i kart rozszerzeń. Później w tym samym roku wprowadzono pierwszą płytę główną 286 do podkręcania.
W 1989 roku MSI wprowadziło swoją pierwszą płytę główną 486; w 1993 roku – pierwsza płyta główna 586; w 1995 roku płyta główna oparta na procesorze Dual Pentium Pro. W 1997 roku wprowadzono na rynek płytę główną opartą na procesorze Intel Pentium II z technologią Intel MMX, wraz z jej pierwszą kartą graficzną i pierwszym produktem typu barebone; w 1990 roku wprowadziła swoją pierwszą płytę główną opartą na Socket 7, a w 2002 roku swoją pierwszą płytę główną z PC2PC Bluetooth i WLAN.
W 2000 roku firma MSI wprowadziła pierwszy dekoder STB (MS-5205). W 2003 roku pierwszy produkt typu Tablet PC (PenNote3100), a w 2004 r. – pierwszy produkt Notebook (M510C).
W 2009 r. MSI wprowadziło swój pierwszy Ultra Slim Notebook (X320), i pierwszy komputer All-in-One PC (AP1900).
W 2008 roku MSI sponsorowało Fnatic i weszło na rynek gier komputerowych. Seria GAMING zawiera laptopy, komputery stacjonarne, płyty główne, karty graficzne, komputery typu All-in-one oraz urządzenia peryferyjne do gier przeznaczone dla graczy i zaawansowanych użytkowników.
W 2015 r. MSI połączyła siły ze spółką Tobii, zajmującą się technologią śledzenia wzroku, w celu stworzenia laptopów do gier z opcją śledzenia wzroku.
Na początku 2016 r. MSI ogłosiło współpracę z HTC i ujawniło systemy Vive-ready oferujące doświadczenia w wirtualnej rzeczywistości.

</doc>
<doc id="1046879" url="https://pl.wikipedia.org/wiki?curid=1046879" title="USS Forrestal">
USS Forrestal



</doc>
<doc id="1046881" url="https://pl.wikipedia.org/wiki?curid=1046881" title="Grumman F-11 Tiger">
Grumman F-11 Tiger

Grumman F-11 Tiger – myśliwiec pokładowy Marynarki Wojennej Stanów Zjednoczonych używany bojowo w latach 50. i 60., a następnie do końca lat 70. używany przez drużynę akrobacyjną Blue Angels. Oryginalnie samolot nosił oznaczenie F11F Tiger, które zostało w 1962 zmienione na F-11 Tiger w ramach umowy dotyczącej wspólnego systemu oznaczeń. Łącznie zbudowano ok. 200 „Tygrysów”, ostatni z nich został dostarczony 23 stycznia 1959 roku.
Historia powstania.
W 1952 roku Grumman rozpoczął prywatny (niefinansowany przez US Navy) program rozwojowy mający na celu modernizację myśliwca F9F-6/7 Cougar wykorzystując przy tym najnowsze odkrycia, przede wszystkim tzw. regułę pól i inne nowoczesne technologie. Projekt otrzymał oznaczenie G-98 i choć początkowo nowy samolot miał być tylko zmodyfikowanym F9F, w momencie jego zakończenia była to zupełnie nowa konstrukcja.
Potencjalne osiągi nowego samolotu, znacznie przewyższające osiągi myśliwców do tej pory używanych przez US Navy, wzbudziły zainteresowanie „"Navy Bureau of Aeronautics"”. W 1953 r. nowy projekt już w prawie niczym nie przypominał swojego poprzednika. Nowy samolot otrzymał skrzela i klapy na całej długości skrzydeł, a przechylanie samolotu uzyskiwane było używając spojlerów, a nie tradycyjnych lotek. Do składowania w hangarze lotniskowca końcówki skrzydeł mogły być ręcznie złożone w dół. Wykorzystano silnik "Wright J65", licencyjnie budowaną w Ameryce kopię angielskiego "Armstrong Siddeley Sapphire".
Projekt wyglądał na tyle interesująco, że "Navy Bureau of Aeronautics" zamówiło dwa prototypy nazwane XF9F-8, pomimo że była to praktycznie nowa konstrukcja niemająca wiele wspólnego z poprzednikiem. W późniejszym czasie oznaczenie prototypów zostało zmienione na XF9F-9 (wersja XF9F-8 została użyta ostatecznie do oznaczenia innego projektu rozwojowego samolotu F9F). Pierwszy lot „Tygrysa” odbył się 30 czerwca 1954 roku, nie zdążono jednak na czas ukończyć nowej wersji silnika J65 z dopalaczem i samolot został wyposażony w starszą wersję bez niego. Lot okazał się bardzo udany i pomimo braku dopalacza samolot zbliżył się do krytycznej prędkości 1 Macha. Drugi prototyp, wyposażony już w silnik z dopalaczem, złamał barierę dźwięku jako drugi samolot "US Navy" – pierwszym był Douglas F4D Skyray. W marcu 1955 zamówiono pierwszą serię produkcyjną pod oznaczeniem F11F-1 (zmienionym w 1962 na F-11A). Próby startów i lądowań na lotniskowcu rozpoczęły się 4 kwietnia 1956 r. z pokładu USS „Forrestal”.
Oprócz wariantu podstawowego, zaprojektowano także „zaawansowaną” wersję myśliwca F11F-1F Super Tiger z silnikiem "General Electric J79" o większej mocy. US Navy zgodziła się na produkcję dwóch prototypów pod oznaczeniem F11F-2. Pierwszy lot „Super Tygrysa” odbył się 25 maja 1956 roku, już w jednym z pierwszych lotów osiągnięto prędkość 1,44 Macha. Drugi prototyp otrzymał silnik o jeszcze większej mocy, przedłużono w nim kadłub i zmieniono konfigurację wlotów powietrza – ten zmodyfikowany samolot osiągnął prędkość 2,04 Ma na wysokości 25.000 metrów, jednak Marynarka Wojenna nie zdecydowała się zamówić tej wersji. Zakłady Grummana starały się zainteresować tym samolotem USAF oraz siły powietrzne Japonii, Niemiec i Kanady, jednak ostatecznie państwa te wybrały samolot Lockheed F-104 Starfighter.
Służba.
Tigery operowały z lotniskowców USS „Ranger”, USS „Intrepid”, USS „Bon Homme Richard”, USS „Forrestal” i USS „Saratoga”. Kariera F-11 jako głównych myśliwców US Navy trwała tylko cztery lata, zostały wycofane głównie z powodu problemów z ich silnikami i wejścia do produkcji Chance Voughtów F-8 Crusaderów o lepszych osiągach. Ostatnie Tigery zostały wycofane z lotniskowców w 1961, ale niektóre samoloty zostały przekazane do szkół lotniczych, gdzie używane były do końca lat 60. Nowi piloci po ukończeniu kursu zaawansowanego pilotażu na myśliwcach F-9 Cougar odbywali zazwyczaj kilka ponaddźwiękowych lotów w F-11.
F-11 używane były znacznie dłużej w zespole akrobacyjnym Blue Angels, który używał tych samolotów w latach 1957-69.
Tiger był pierwszym odrzutowym myśliwcem, który zestrzelił sam siebie. 21 września 1956 doświadczony oblatywacz Thomas W. Attridge wystartował do lotu, w czasie którego miał sprawdzić działka samolotu. Lecąc nad oceanem na wysokości ok. 6000 metrów Attridge wszedł w płytki lot nurkowy (ok 20°) i na pułapie 4000 m wystrzelił czterosekundową salwę (ok. 70 pocisków). Attridge przyspieszył włączając dopalacz, zwiększył nieco kąt nurkowania i po zejściu na pułap 2100 m otworzył ponownie ogień aby wystrzelać amunicję do końca. Tuż po zakończeniu drugiej salwy samolot wpadł na wystrzelone przez siebie w czasie pierwszej salwy pociski, które uszkodziły owiewkę kabiny pilota i silnik. Attridge zawrócił do bazy, ale silnik ostatecznie zawiódł niecały kilometr od lotniska i pilot został zmuszony do awaryjnego lądowania. Na szczęście dla pilota w czasie testów działek użyto pocisków „ćwiczebnych”, bez ładunku wybuchowego. Ten niezwykły wypadek samozestrzelenia ujawniono publicznie dopiero pięć tygodni później, wydano także zalecenia dla pilotów aby po oddaniu salwy zawsze zmieniali nieco kierunek lotu.

</doc>
<doc id="1046883" url="https://pl.wikipedia.org/wiki?curid=1046883" title="Teresa Bazała">
Teresa Bazała

Teresa Zdzisława Bazała (ur. 1 stycznia 1955 w Jugowie) – polska polityk, nauczycielka, posłanka na Sejm I kadencji.
Życiorys.
W 1977 ukończyła studia na Wydziale Filozoficzno-Historycznym Uniwersytetu Wrocławskiego. Pracowała jako nauczycielka historii w Nowej Rudzie. Stanęła na czele Fundacji Odnowy Ziemi Noworudzkiej, objęła również stanowisko redaktora naczelnego i sekretarza rady naukowej czasopisma „Ziemia Kłodzka”. Współtworzyła Klub Inteligencji Katolickiej w Nowej Rudzie.
W 1990 w pierwszych wyborach samorządowych została wybrana radną gminy Nowa Ruda, następnie została jej przewodniczącą (pełniła tę funkcję do 1994). Od 1991 do 1993 sprawowała także mandat posła na Sejm I kadencji wybranego z listy Wyborczej Akcji Katolickiej w okręgu wałbrzyskim.
W latach 1998–2002 zasiadała w radzie powiatu kłodzkiego z ramienia AWS. Należała do Zjednoczenia Chrześcijańsko-Narodowego, później związała się z Prawem i Sprawiedliwością, z ramienia którego w 2006 bezskutecznie ubiegała się o mandat radnej powiatu. W wyborach samorządowych w 2010 bez powodzenia kandydowała do rady gminy Nowej Rudy z listy lokalnego komitetu, mandat radnej uzyskała w 2014; nie została ponownie wybrana w 2018.
Jest krewną Melanii Bazały, długoletniej (1956–1985) dyrektor Powiatowej i Miejskiej Biblioteki Publicznej w Nowej Rudzie.

</doc>
<doc id="1046885" url="https://pl.wikipedia.org/wiki?curid=1046885" title="Knattspyrnufélagið Fram">
Knattspyrnufélagið Fram

Knattspyrnufélagið Fram – islandzki klub piłkarski z siedzibą w Reykjavíku, założony 1 maja 1908. Osiemnastokrotnie zdobywał mistrzostwo kraju.
Historia.
Został założony 1 maja 1908. W 2005 roku spadł do drugiej ligi i grał w niej w sezonie 2006. Klub ukończył rywalizację na pierwszym miejscu i w 2007 powrócił do I ligi.
Klub posiada również silną sekcję piłki siatkowej – męska drużyna jest obecnym mistrzem.

</doc>
<doc id="1046886" url="https://pl.wikipedia.org/wiki?curid=1046886" title="Maria Menunos">
Maria Menunos

Maria Menunos gr. "Μαρία Μενούνος" (ur. 8 czerwca 1978 w Medford) – amerykańska aktorka i prezenterka telewizyjna, jak i producentka filmu "In the Land of Merry Misfits" (2007).
Jest po części Greczynką. W 1996 zdobyła tytuł Miss Massachusetts Nastolatek w USA. Ukończyła Emerson College w Bostonie. Pracowała jako międzynarodowy korespondent dla Channel One News. W maju 2006 roku współprowadziła 51. Konkurs Piosenki Eurowizji w Atenach.
12 października 2009 zadebiutowała w programie WWE Raw jako jedna z wrestlerek.
Jej mężem jest amerykański scenarzysta telewizyjny Keven Undergaro. Pobrali się 31 grudnia 2017, po 20 latach związku.

</doc>
<doc id="1046887" url="https://pl.wikipedia.org/wiki?curid=1046887" title="John Christopher Pepusch">
John Christopher Pepusch



</doc>
<doc id="1046890" url="https://pl.wikipedia.org/wiki?curid=1046890" title="Bitwa pod Hims">
Bitwa pod Hims



</doc>
<doc id="1046891" url="https://pl.wikipedia.org/wiki?curid=1046891" title="Sezon na słówka">
Sezon na słówka

Sezon na słówka (ang. "Bee Season") – wyprodukowany w 2005 roku amerykański dramat.
Jedenastoletnia Eliza pozostająca zawsze w cieniu swojej rodziny, odnosi sukces w literowaniu słów. Przechodząc do kolejnych etapów konkursów dostrzega, że jej rodzina zaczyna się rozpadać. Brat, Aaron wstępuje do sekty Hare Kriszna i nawiązuje romans ze starszą kobietą, natomiast matka zamyka się w sobie. Podczas finału, Eliza celowo przegrywa zawody, ponieważ dochodzi do wniosku, że rodzina jest dla niej najważniejsza.

</doc>
<doc id="1046892" url="https://pl.wikipedia.org/wiki?curid=1046892" title="Karramba">
Karramba

Karramba (stylizowany zapis: KaRRamBa), właściwie Marcin Kitliński (ur.23 września 1973 w Krakowie) – polski raper, autor tekstów, muzyk, kompozytor i multiinstrumentalista, a także producent muzyczny i inżynier dźwięku. Członek Akademii Fonograficznej ZPAV.
Marcin Kitliński zaliczany jest do prekursorów hip-hopu w Polsce, tworzy od 1992 roku. W drugiej połowie lat 90. zwrócił się w stronę szeroko rozumianej muzyki tanecznej. Od 1992 do 1994 roku występował w zespole Brooklyn. Był także członkiem krótkotrwałej formacji Project '96. Od 2010 roku do 2018 roku tworzył wykonujący muzykę z pogranicza muzyki pop, dance i elektronicznej muzyki tanecznej (klubowej) zespół PeWeX.
Życiorys.
Działalność artystyczną podjął w 1992 roku w zespole Brooklyn, który współtworzył wraz z Pawłem „Goolary” Góralczykiem, w latach późniejszych gitarzystą zespołu Cemetery of Scream. W 1993 roku ukazał się album formacji pt. "Cham się topi..." W 1994 roku wraz z The Young Gang formacja zarejestrowała drugi album pt. "Banda osiedlowa". Oba wydawnictwa ukazały się nakładem oficyny Gamma. Tego samego roku Karramba wystąpił gościnnie na albumie formacji Acid Drinkers pt. "Infernal Connection". Po 1994 roku zespół Brooklyn został rozwiązany. Następnie, Kitliński zauważony przez niezależną firmę Star Maker zdecydował się podjąć solową działalność artystyczną.
Debiutancki album rapera zatytułowany "Boom! Bang!" ukazał się w 1996 roku. Zainteresowanie w Polsce muzyką hip-hopową w połowie lat 90. przysporzyło także Kitlińskiemu gwałtownej popularności. Debiut rapera sprzedał się w nakładzie 40 000 egzemplarzy. Tego samego roku wziął również udział w nagrywaniach albumu "Klimaty" grupy Project'96. Tytułowy utwór dwa lata później znalazł się na ścieżce dźwiękowej do filmu "Kochaj i rób co chcesz". W międzyczasie Karramba podjął się pracy prezentera telewizyjnego w programie muzycznym „Dance World” emitowanego w latach 1996–1998 na antenie stacji Polsat. W 1997 roku ukazał się drugi album studyjny artysty zatytułowany "KaRRamBa...oszalał!!?". Wydawnictwo było promowane singlem pt. "Baltazar drugi / I Wanna Die". Tego samego roku ukazał się także album "Los Vatos Locos". Natomiast rok później została wydana kontynuacja pt. "Los Vatos Locos II – Hard Mixxx".
W 1999 roku nakładem Pomaton EMI ukazał się piąty album Karramby pt. "Dr Spikee". Wydawnictwo uzyskało tego samego roku nominację do nagrody polskiego przemysłu fonograficznego Fryderyka w kategorii "Album roku – rap/hip-hop". W międzyczasie prowadził autorskie audycje „Klinika Dr Spikee” i „Techno Party” na falach krakowskiego radia Blue FM (1999–2000). Także w 1999 roku ukazały się kolejno kompilacje "Gold Collection Vol. II" i "Gold Collection Vol. I". W 2001 roku nakładem Odeon Music Polska został wydany album "Vatos Locos Klan". Nagrania dotarły do 6. miejsca zestawienia OLiS. W 2003 roku ukazała się trzecia kompilacja nagrań artysty zatytułowana "Debeztoff 1993 – 2003". W 2004 roku została wydana płyta pt. "Milion Peelenuff". W 2005 roku ukazał się album pt. "Rock Vatos Locos". Materiał został wydany w formie digital download i był dostępny na stronach www.3pm.pl. W 2010 roku został wydany kolejny album solowy artysty pt. "11". Wydawnictwo ukazało się nakładem wytwórni muzycznej Fonografika. Gościnnie w nagraniach wzięli udział m.in. Yeesooz i Krist Van D oraz syn Kitlińskiego – Sir Patricko. Również w 2010 roku Karramba wraz z DJ-em BBX założył zespół pod nazwą PeWeX. Debiutancki album projektu zatytułowany "Haj$, Lan$ i Baun$" ukazał się w 2011 roku. Z zespołu PeWeX odszedł w 2018 roku. W 2018 Karramba wydał kolejną płytę pod tytułem „Kryminalna Polska”.

</doc>
<doc id="1046893" url="https://pl.wikipedia.org/wiki?curid=1046893" title="Bee Season">
Bee Season



</doc>
<doc id="1046894" url="https://pl.wikipedia.org/wiki?curid=1046894" title="Tadeusz Kowalczyk (1952–1997)">
Tadeusz Kowalczyk (1952–1997)

Tadeusz Kowalczyk (ur. 3 czerwca 1952 w Krogulczy Suchej, zm. 19 lipca 1997) – polski polityk, przedsiębiorca, poseł na Sejm I i II kadencji.
Życiorys.
Ukończył w 1971 liceum ogólnokształcące w Radomiu, uzyskał następnie absolutorium na Uniwersytecie Marii Curie-Skłodowskiej w Lublinie. W 1980 wstąpił do „Solidarności”. Pracował w przedsiębiorstwie projektowym, od 1990 prowadził własną działalność gospodarczą. Był jednym z założycieli Porozumienia Centrum i przewodniczącym struktur tej partii w województwie radomskim. Z listy Porozumienia Obywatelskiego Centrum pełnił funkcję posła I kadencji. W trakcie kadencji opuścił PC, w 1993 uzyskał mandat poselski na Sejm II kadencji z ramienia Bezpartyjnego Bloku Wspierania Reform. Po rozpadzie BBWR współtworzył Partię Republikanie. Później należał do Nowej Polski i Federacyjnego Klubu Parlamentarnego na rzecz AWS.
Zginął w wypadku drogowym 19 lipca 1997.

</doc>
<doc id="1046895" url="https://pl.wikipedia.org/wiki?curid=1046895" title="Falsterbo">
Falsterbo

Falsterbo – część miejscowości ("tätortu") Skanör med Falsterbo, położonej w południowej Szwecji, w regionie administracyjnym ("län") Skania (gmina Vellinge).
Falsterbo zostało założone w XI wieku, a prawa miejskie uzyskało w połowie XIII wieku. Okres świetności miasta przypadł na XIII wiek, kiedy to rozwinęło się w ważne miasto kupieckie w międzynarodowym handlu rybami. Mieściło się tam centrum handlu śledziami. Pozostałością ery średniowiecznej jest kościół. We Falsterbo znajdują się również ruiny zamku Falsterbohus.
W 1776 wybudowano nową latarnię. Zastąpiła ona starą, która była w użytku od 1222. Jej model można dziś obejrzeć w Falsterbo.
W 1896 i 1911 miasto strawiły pożary, które prawie całkowicie zmieniły średniowieczny charakter miast.

</doc>
<doc id="1046896" url="https://pl.wikipedia.org/wiki?curid=1046896" title="Parafia św. Dymitra w Sakach">
Parafia św. Dymitra w Sakach

Parafia pod wezwaniem św. Dymitra – parafia prawosławna w Sakach, w dekanacie Kleszczele diecezji warszawsko-bielskiej.
Na terenie parafii funkcjonuje jedna cerkiew i jedna kaplica:
Historia.
Parafię erygowano 27 marca 1992 po przyłączeniu sąsiedniej wsi Toporki (z parafii w Orli). Do tego czasu była to część parafii w Dubiczach Cerkiewnych. Proboszczem nowo utworzonej parafii został ks. Alim Rusinowicz, który pełnił tę funkcję do 1998. Parafię zlikwidowano 27 czerwca 1998. Wierni zostali ponownie przyłączeni do parafii dubickiej. Reaktywowana (jako parafia przyklasztorna) w 2001, kiedy metropolita Sawa erygował Prawosławny Męski Dom Zakonny św. Dymitra w Sakach (od 2010 monaster).
Liczba wiernych i zasięg terytorialny.
Do parafii należą dwie wsie: Saki i Toporki. W 2016 parafia liczyła 120 osób.

</doc>
<doc id="1046901" url="https://pl.wikipedia.org/wiki?curid=1046901" title="Letnie Grand Prix w skokach narciarskich 2006">
Letnie Grand Prix w skokach narciarskich 2006

Letnie Grand Prix w skokach narciarskich 2006 – 13. edycja Letniego Grand Prix, która rozpoczęła się 5 sierpnia 2006 roku w Hinterzarten, a zakończyła 3 października 2006 w Oberhofie. Rozegrano 11 konkursów - 10 indywidualnych oraz 1 drużynowy.

</doc>
<doc id="1046904" url="https://pl.wikipedia.org/wiki?curid=1046904" title="Włodzimierz Blajerski">
Włodzimierz Blajerski

Włodzimierz Jan Blajerski (ur. 31 stycznia 1950 w Lublinie) – polski polityk, prawnik, prokurator, poseł na Sejm I kadencji, były wiceminister spraw wewnętrznych.
Życiorys.
Ukończył w 1974 studia na Wydziale Prawa i Administracji Uniwersytetu Marii Curie-Skłodowskiej w Lublinie. Do 1980 był asesorem sądowym, następnie podjął pracę jako radca prawny. W 1980 wstąpił do „Solidarności”. Po 13 grudnia 1981 działał w podziemiu, został aresztowany we wrześniu 1983, uzyskał zwolnienie na mocy amnestii w lipcu 1984.
Pełnił funkcję posła I kadencji wybranego z listy ogólnopolskiej kandydatów w okręgu lubelskim z ramienia Wyborczej Akcji Katolickiej. Należał do Zjednoczenia Chrześcijańsko-Narodowego. W latach 1992–1993 był wiceministrem spraw wewnętrznych w rządzie Hanny Suchockiej. W czerwcu 1993 złożył dymisję i podjął do pracę w prokuraturze. Kierował Prokuraturą Apelacyjną w Lublinie. W rządzie Jerzego Buzka objął stanowisko prokuratora krajowego. W 2004 przeszedł w stan spoczynku.
Od 2001 pełnił funkcję wiceprezesa Polskiego Czerwonego Krzyża, w 2010 stanął na czele Sądu Organizacyjnego PCK.
W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia.
Odznaczony Srebrnym Krzyżem Zasługi (2000), Krzyżem Wolności i Solidarności (2017) oraz Krzyżem Komandorskim Orderu Odrodzenia Polski.

</doc>
<doc id="1046907" url="https://pl.wikipedia.org/wiki?curid=1046907" title="Pachinko">
Pachinko

 – japońska gra automatowa, przypominająca połączenie bilardu i pinballa, ale pozbawiona „łapek” (ang. flippers).
Pachinko.
Gracz podczas gry jest dość pasywny i przede wszystkim kontroluje prędkość, z jaką do maszyny wrzucane jest wiele małych stalowych kulek. Salony można łatwo rozpoznać po dużych neonach, jaskrawych kolorach i głośnym wyglądzie. Kulki można kupić w każdym automacie za pomocą gotówki lub kart płatniczych. Po wrzuceniu do maszyny większość kulek po prostu spadnie z maszyny i zniknie, ale kilka trafia do specjalnych otworów, które aktywują coś w rodzaju automatu do gry. Kiedy tak się dzieje (stosunkowo rzadko), można wygrać ogromną liczbę nowych kulek.
Kulki można w każdej chwili wymienić na towary w sklepie z pamiątkami w salonie. Ale można ominąć prawo zakazujące hazardu, wymieniając najpierw kulki na jakieś specjalne towary, a następnie wymienić je na gotówkę w małym okienku w zaułku tuż za salonem.
Tablica gry jest ustawiona pionowo i metalowe kulki opadają do różnych kieszeni. W nagrodę wygrywa się kolejne kulki, które można wymienić na nagrody rzeczowe lub – pośrednio, ponieważ hazard w Japonii jest nielegalny – na pieniądze.
Maszyny do gry pachinko, kiedyś mechaniczne, obecnie są w znacznej mierze mechatroniczne. Salony gier znajdują się przeważnie obok centrów handlowych oraz stacji metra i kolei. Można je usłyszeć z daleka po charakterystycznym odgłosie opadających kulek.
Pachislot.
Automaty "pachislot" są oparte na "pachinko", są jego „młodszym bratem”. Nazwa japońska "pachisuro" (od „pachislot”) pochodzi z połączenia pachinko" i surotto" („slot”). Te salony działają i wyglądają podobnie do kasyn
"Pachisloty" różnią się od innych automatów do gry, ponieważ mają muzykę i migające światła i są znacznie bardziej kolorowe niż wersje zachodnie. Są interaktywne, wyposażone w wyświetlacze LED i małe ekrany telewizyjne odtwarzające animacje. Produkowane są często wydania specjalne, powiązane z gwiazdami muzyki pop i filmu.
W przypadku salonów "pachinko" nielegalne jest utrzymywanie automatów "pachislot" przez ponad dwa lata, dlatego są one często aktualizowane i wymieniane na lepsze modele, co zapewnia klientom wyjątkowe wrażenia i utrzymuje ich zainteresowanie.
Podobnie jak w wielu automatach do gry, istnieją trzy bębny z różnymi symbolami. Każdy z nich obraca się w niezwykle szybkim tempie, a pod nim znajduje się przycisk, który zatrzymuje je ręcznie, nie więcej niż 0,19 sekundy od naciśnięcia go przez gracza. Zwycięstwo można przypisać szczęściu, ale w rzeczywistości potrzeba umiejętności i błyskawicznej reakcji, albowiem każdy bęben może być zatrzymany osobno.
Okislot.
"Okislot" to ogólna nazwa modeli automatów "pachislot" opracowanych w prefekturze Okinawa, stąd nazwa "okislot". Jest to model prostszy, gdyż mieszkańcy wyspy wolą takie właśnie rozwiązania. Maszyny zdobyły popularność na wyspie, a z biegiem lat stały się powszechnie dostępne w całym kraju.

</doc>
<doc id="1046908" url="https://pl.wikipedia.org/wiki?curid=1046908" title="Molvania">
Molvania



</doc>
<doc id="1046910" url="https://pl.wikipedia.org/wiki?curid=1046910" title="Artyleria przeciwpancerna">
Artyleria przeciwpancerna

Artyleria przeciwpancerna – artyleria przeznaczona do zwalczania czołgów, dział pancernych i transporterów opancerzonych przeciwnika. Zwykle prowadzi ogień "na wprost" (z odkrytych stanowisk ogniowych).

</doc>
<doc id="1046911" url="https://pl.wikipedia.org/wiki?curid=1046911" title="FN Telgren">
FN Telgren

FN Telgren – belgijski granat nasadkowy o działaniu odłamkowym. Produkowany przez FN Herstal od 1987 roku.
Może być wystrzeliwany z broni kalibru 5,56 mm, 7,62 mm wz. 43 i 7,62 mm NATO. Zależnie od naboju może być miotany na odległość 300-400 m.
Granat Telgren ma konstrukcję teleskopową i składa się z głowicy i stabilizatora. Ładunek materiału wybuchowego i spłonka pobudzająca są umieszczone w części głowicowej, wzdłuż której wykonano kanał przelotowy dla pocisku strzeleckiego. Wewnątrz trzonu stabilizatora zamocowano celownik ramkowy, który w złożonym granacie schowany jest w przestrzeni między trzonem stabilizatora a wewnętrzną powierzchnią głowicy. Rozsunięcie granatu powoduje jednocześnie otwarcie celownika. Wewnątrz granatu znajduje się kanał z przeponą. Po strzale pocisk przebija przeponę, czepiec balistyczny i wylatuje na zewnątrz. Zatrzymane przez przeponę gazy prochowe rozpędzają granat do prędkości 65-80 m/s. Na pierwszych 8-10 m toru lotu następuje ponowne zsunięcie się obu części granatu i uzbrojenie zapalnika.

</doc>
<doc id="1046919" url="https://pl.wikipedia.org/wiki?curid=1046919" title="Feliks Lewin">
Feliks Lewin

Feliks Lewin, ros. Феликс Левин (ur. 5 listopada 1958 we Lwowie) – ukraiński szachista, reprezentant Niemiec od 1998, arcymistrz od 1998 roku.
Kariera szachowa.
W międzynarodowych turniejach występuje od końca lat 80. XX wieku. W roku 1991 zwyciężył w kołowym turnieju w Kecskemét, w 1993 podzielił I miejsce (wraz z Milanem Draško) w Podgoricy, w 1996 triumfował (wraz z Romualdem Mainką i Edvinsem Kengisem) w otwartym turnieju w Weilburgu, natomiast w 1997 zajął I miejsce w Budapeszcie ("First Saturday FS10 IM-A"). W kolejnych latach odnosił sukcesy przede wszystkim w turniejach "open", m.in.:
Najwyższy ranking w dotychczasowej karierze osiągnął 1 lipca 2008 r., z wynikiem 2564 punktów zajmował wówczas 15. miejsce wśród niemieckich szachistów.

</doc>
<doc id="1046920" url="https://pl.wikipedia.org/wiki?curid=1046920" title="Ornitomim">
Ornitomim

Ornitomim ("Ornithomimus") – roślinożerny dinozaur z grupy ornitomimozaurów (Ornithomimosauria); jego nazwa znaczy "naśladowca ptaka"
Żył w późnej kredzie (ok. 71-65 mln lat temu) na terenach Ameryki Północnej. Długość ciała ok. 3,5 m, wysokość ok. 2 m, masa ok. 100-150 kg. Jego szczątki znaleziono w USA i w Kanadzie.
Był jednym z najszybszych dinozaurów. Osiągał prędkość do 80 km/h.
Gatunki ornitomima:
Zelenitsky i współpracownicy (2012) opisali trzy szkielety przedstawicieli gatunku "O. edmontonicus" (dwóch dorosłych i jednego młodego) odkrytych w kanadyjskiej prowincji Alberta z zachowanymi śladami piór; ornitomim jest tym samym pierwszym przedstawicielem rodziny Ornithomimidae i pierwszym północnoamerykańskim dinozaurem, u którego potwierdzono występowanie piór. U osobnika młodego i jednego z osobników dorosłych występują włókniste protopióra, co wskazuje, że ten rodzaj upierzenia występował u ornitomimów przez całe życie. U drugiego z dorosłych osobników na kości promieniowej i łokciowej występują ślady, które autorzy opisu interpretują jako pozostałości po kontakcie z dudkami piór podobnymi do dudek pokryw ptaków; wskazuje to, że u dorosłych ornitomimów na kończynach przednich wyrastały pióra bardziej zbliżone budową do piór ptaków. Zdaniem Zelenitsky i współpracowników u dorosłych ornitomimów występowały "pennibrachia" – kończyny przednie z długimi piórami tworzącymi spłaszczoną powierzchnię przypominającą skrzydła ptaków, niesłużące jednak do latania. Nie wiadomo, na jakim dokładnie etapie rozwoju ornitomimów rozwijały się "pennibrachia"; wiadomo tylko, że działo się to później niż u ptaków – u tych ostatnich pióra wyrastają na skrzydłach w ciągu kilku tygodni od przyjścia na świat. Opisany przez Zelenitsky i współpracowników młody ornitomim mający w chwili śmierci mniej więcej rok (a więc będący w wieku, gdy ptaki mają już w pełni rozwinięte skrzydła) nie miał jeszcze charakterystycznych dla osobników dorosłych piór na kończynach przednich.
Foth, Tischlinger i Rauhut (2014) podeszli sceptycznie do hipotezy Zelenitsky i współpracowników (2012) dotyczącej budowy piór na kończynach przednich dorosłych ornitomimów. Zdaniem autorów nawet jeśli Zelenitsky i współpracownicy poprawnie zinterpretowali ślady na kości promieniowej i łokciowej ornitomima jako pozostałości po kontakcie z piórami, to z braku pozostałości samych piór nie można stwierdzić nic pewnego na temat ich budowy. Wielkość tych śladów wskazuje jedynie, że pióra na kończynach przednich dorosłych ornitomimów były grubsze i prawdopodobnie dłuższe niż włókniste protopióra młodych osobników. W ocenie Fotha, Tischlingera i Rauhuta ślady na kościach kończyn przednich ornitomima, uznane przez Zelenitsky i współpracowników za pozostałość po kontakcie z piórami podobnymi do ptasich pokryw, mogły równie dobrze być pozostałością po kontakcie z grubymi, włóknistymi piórami podobnymi do spotykanych u kazuarów.

</doc>
<doc id="1046923" url="https://pl.wikipedia.org/wiki?curid=1046923" title="Pif-Paf! Jesteś trup!">
Pif-Paf! Jesteś trup!

Pif-Paf! Jesteś trup! (ang. "Bang, Bang, You’re Dead") – wyprodukowany w 2002 roku amerykański dramat.
Trevor, główny bohater zmienia się z prymusa szkolnego w agresywnego militarystę i miłośnika broni palnej w wyniku incydentu szkolnego z drużyną futbolową. Wszyscy się go boją poza nową koleżanką, Jenny i nauczycielem Van Ducanem. Dostrzega on w nim młodego reżysera i nakłania do nakręcenia pierwszego krótkometrażowego filmu. Niestety wiąże się z grupą szkolną zwaną "Troggs". Oprócz tego nauczyciel obsadza go jako głównego bohatera kontrowersyjnej sztuki "Pif-Paf! Jesteś trup!". Po zaprezentowaniu krótkometrażowego filmu przedstawiającego zainscenizowane morderstwo, Trevorowi grozi wyrzucenie ze szkoły.

</doc>
<doc id="1046924" url="https://pl.wikipedia.org/wiki?curid=1046924" title="Bang, Bang, You're Dead">
Bang, Bang, You're Dead



</doc>
<doc id="1046929" url="https://pl.wikipedia.org/wiki?curid=1046929" title="Wykres świecowy">
Wykres świecowy



</doc>
<doc id="1046932" url="https://pl.wikipedia.org/wiki?curid=1046932" title="Shenzhousaurus">
Shenzhousaurus

Shenzhousaurus ("Shenzhousaurus orientalis") – dinozaur z grupy ornitomimozaurów (Ornithomimosauria).
Żył w epoce wczesnej kredy (ok. 134 mln lat temu) na terenach wschodniej Azji. Długość ciała ok. 1,2 m, wysokość ok. 40 cm, masa ok. 5 kg. Jego szczątki znaleziono w Chinach (w prowincji Liaoning).
Był szybkim biegaczem. Odżywiał się owocami i drobnymi zwierzętami, w tym owadami.

</doc>
<doc id="1046933" url="https://pl.wikipedia.org/wiki?curid=1046933" title="Gilbert d'Aissailly">
Gilbert d'Aissailly



</doc>
<doc id="1046935" url="https://pl.wikipedia.org/wiki?curid=1046935" title="Tuk-tuk">
Tuk-tuk



</doc>
<doc id="1046936" url="https://pl.wikipedia.org/wiki?curid=1046936" title="Wojciech Jasiński">
Wojciech Jasiński



</doc>
<doc id="1046938" url="https://pl.wikipedia.org/wiki?curid=1046938" title="Gilbert d'Assailly">
Gilbert d'Assailly



</doc>
<doc id="1046939" url="https://pl.wikipedia.org/wiki?curid=1046939" title="Lindisfarne">
Lindisfarne

Lindisfarne – wyspa pływowa u północno-wschodnich wybrzeży Anglii, w hrabstwie Northumberland. Ze stałym lądem połączona jest groblą komunikacyjną. W 2001 roku Lindisfarne zamieszkiwały 162 osoby.
W 635 roku na Lindisfarne został założony klasztor ufundowany przez Aidana, mnicha z klasztoru na Ionie. W roku 793 klasztor został spalony i splądrowany przez wikingów, a najazd opisany został w Kronice anglosaskiej. Uznany został za pierwszy najazd wojowników ze Skandynawii w historii, otwierający tzw. epokę wikingów. Na miejscu tragedii postawiony został w IX wieku rzeźbiony kamień. Na wyspie znajdują się dwie niewielkie automatyczne latarnie morskie należące do Trinity House: latarnia morska Heugh Hill oraz latarnia morska Guile Point East.
Na Lindisfarne nakręcono film "Matnia" w reżyserii Romana Polańskiego.

</doc>
<doc id="1046942" url="https://pl.wikipedia.org/wiki?curid=1046942" title="Gilbert de Assailly">
Gilbert de Assailly



</doc>
<doc id="1046944" url="https://pl.wikipedia.org/wiki?curid=1046944" title="Gilbert z Assailly">
Gilbert z Assailly



</doc>
<doc id="1046947" url="https://pl.wikipedia.org/wiki?curid=1046947" title="Liman Dniestru">
Liman Dniestru

Liman Dniestru (, "Dnistrowśkyj łyman") – jeden z największych limanów Morza Czarnego, największy liman Ukrainy. Oddzielony jest od morza mierzeją Buhaz, z jednym przesmykiem łączącym z otwartym morzem. Nazwa pochodzi od rzeki Dniestr, wpływającej do limanu. Długość limanu wynosi 41 km, szerokość 4-12 km, powierzchnia około 360 km², głębokość 3-5 m.
Nad Limanem Dniestru leżą miasta Owidiopol i Białogród nad Dniestrem, a także czarnomorskie kurorty Zatoka i Karolino-Buhaz oraz znana winnica Szabo.
Od północnego wybrzeża Limanu zaledwie 3 km oddzielają terytorium Mołdawii na wysokości Palanki.

</doc>
<doc id="1046949" url="https://pl.wikipedia.org/wiki?curid=1046949" title="Jezioro Głębokie (powiat krośnieński)">
Jezioro Głębokie (powiat krośnieński)

Jezioro Głębokie (niem. "Glembacher See") – jezioro na Równinie Torzymskiej, położone w woj. lubuskim, w powiecie krośnieńskim, w gminie Bytnica o pow. 59,5 – 76,0 ha i objętości ok. 765,5 tys. m³. Na jeziorze znajduje się wyspa, a na niej kolonia czapli siwej i kormorana czarnego. Przez jezioro przepływa niewielka rzeka – Biela. Jezioro silnie zeutrofizowane w większej części płytkie i silnie porośnięte roślinnością. Jest częścią obwodu rybackiego "Jezioro Głębokie".

</doc>
<doc id="1046951" url="https://pl.wikipedia.org/wiki?curid=1046951" title="Adore">
Adore

Adore – czwarty album studyjny grupy The Smashing Pumpkins, wydany przez Virgin Records 2 czerwca 1998. Jest to jedyne wydawnictwo grupy nagrane bez udziału perkusisty Jimmy’ego Chamberlina. Brzmienie zespołu na albumie uległo poważnej zmianie w porównaniu do poprzednich nagrań, bazujących głównie na utworach gitarowych, kierując się w stronę muzyki elektronicznej, m.in. poprzez użycie syntezatorów i automatów perkusyjnych. Grupa zmieniła także swój image, odrzucając swój uprzedni, alternatywny styl i zamieniając go na bardziej stonowany.
Mimo że "Adore" był jednym z najbardziej oczekiwanych albumów roku 1998, pod względem komercyjnym okazał się porażką, sprzedając się zaledwie w liczbie 1,1 miliona egzemplarzy, co oznaczało ogromny spadek w porównaniu do poprzednich płyt, Siamese Dream oraz Mellon Collie and the Infinite Sadness. Został za to dobrze przyjęty przez krytyków, otrzymując nominację do Nagrody Grammy za najlepszy album alternatywny.

</doc>
<doc id="1046952" url="https://pl.wikipedia.org/wiki?curid=1046952" title="120 mm moździerz MO-120-RT-61">
120 mm moździerz MO-120-RT-61

MO-120-RT-61 – francuski moździerz kalibru 120 mm produkowany przez firmę Thomson-Brandt Armements. Na uzbrojeniu armii francuskiej od lat 1960.
W położeniu bojowym bruzdowana lufa moździerza opiera się na trójkątnej płycie oporowej i osi kół, do której zamocowany jest mechanizm podniesieniowy. Moździerz holowany jest za zaczep przymocowany do wylotowej części lufy.
Z moździerza można wystrzeliwać następujące pociski o stabilizacji obrotowej:
W przypadku braku francuskiej amunicji stabilizowanej obrotowo mogą być stosowane pociski stabilizowane brzechwowo.

</doc>
<doc id="1046954" url="https://pl.wikipedia.org/wiki?curid=1046954" title="Giesen (ujednoznacznienie)">
Giesen (ujednoznacznienie)

Niemcy:
Dawne nazwy miejscowości w Polsce:
Osoby:
Zobacz też:

</doc>
<doc id="1046958" url="https://pl.wikipedia.org/wiki?curid=1046958" title="Kureń Studencki">
Kureń Studencki

Kureń Studencki Strzelców Siczowych () – ochotnicza jednostka wojskowa, uformowana w styczniu 1918 w Kijowie ze studentów Uniwersytetu Kijowskiego i uczniów kijowskich szkół średnich w celu walki z agresją bolszewicką.
Oddział liczył 550 żołnierzy. Jedna z sotni kurenia w sile 120 żołnierzy pod dowództwem kapitana Omelczenki brała udział w bitwie pod Krutami. Niedobitki kurenia zostały włączone do składu Hajdamackiego Kosza Słobodzkiej Ukrainy, sam kureń zlikwidowany 26 marca 1918.

</doc>
<doc id="1046959" url="https://pl.wikipedia.org/wiki?curid=1046959" title="Most Przyjaźni">
Most Przyjaźni

Most Przyjaźni (także "Most Giurgiu-Ruse"; rum. "Podul Prieteniei Giurgiu-Ruse", bułg. Мост на дружбата – "Most na drużbata", Дунав мост – "Dunaw most") – drogowo-kolejowy most przez Dunaj na granicy rumuńsko-bułgarskiej.
Most łączy miasta Giurgiu po stronie rumuńskiej i Ruse po stronie bułgarskiej oraz odpowiednio drogi nr 5 i nr 2. Przez most przebiegają trasy europejskie E70 i E85. Linia kolejowa przebiegająca przez most prowadzi do Bukaresztu po stronie rumuńskiej, a po stronie bułgarskiej rozgałęzia się do Wielkiego Tyrnowa i do Warny.
Architektem mostu był Bułgar Georgi Owczarow. Most ma konstrukcję kratownicową ze stali i 2,8 km długości. Środkowe przęsło, długości 85 m, może się podnosić dla przepuszczania dużych statków. Na górnym poziomie jest droga z dwoma wąskimi pasami ruchu, na dolnym – linia kolejowa. Nie ma oddzielnej sekcji dla pieszych ani dla rowerzystów. Na obu końcach mostu stoją prostokątne wieże na kolumnach. Przejazd przez most jest płatny, myto wynosi 3 euro za jednorazowy przejazd samochodem osobowym (w 2019).
Most został oddany do użytku 20 czerwca 1954 po dwuipółletniej budowie, prowadzonej przez Bułgarię i Rumunię przy pomocy ZSRR. Miał stanowić przykład przełamania wrogości między bratnimi państwami demokracji ludowej. W chwili oddania do ruchu był to najdłuższy most drogowo-kolejowy w Europie. Do 2013 roku był to jedyny most drogowy na dunajskim odcinku granicy rumuńsko-bułgarskiej i jeden z niewielu w dolnym odcinku Dunaju. Kolejne znajdowały się dopiero w Feteşti-Cernavodă (na rumuńskiej autostradzie A2) i w Żelaznej Bramie (właściwie jest to przejazd szczytem zapory wodnej).
W czerwcu 2013 otwarto drogowo-kolejowy Most Widin-Calafat, drugi most na dunajskim odcinku granicy rumuńsko-bułgarskiej.

</doc>
<doc id="1046961" url="https://pl.wikipedia.org/wiki?curid=1046961" title="HK MP5">
HK MP5



</doc>
<doc id="1046962" url="https://pl.wikipedia.org/wiki?curid=1046962" title="HK MP7">
HK MP7



</doc>
<doc id="1046963" url="https://pl.wikipedia.org/wiki?curid=1046963" title="Vapensmia NM149">
Vapensmia NM149



</doc>
<doc id="1046964" url="https://pl.wikipedia.org/wiki?curid=1046964" title="Biela (dopływ Odry)">
Biela (dopływ Odry)

Biela (Biała) – niewielka rzeka w województwie lubuskim w powiecie krośnieńskim (gminy Bytnica i Krosno Odrzańskie), prawy dopływ Odry. Płynie głównie przez obszary leśne puszczy lubuskiej. Wypływa z Jeziora Kokno w miejscowości Bytnica będąc przedłużeniem wpływającego do tego jeziora strumienia Młynówka. Przepływa przez kilka jezior. Zasila też w wodę stawy hodowlane. Uchodzi do Odry poniżej Krosna Odrzańskiego w miejscowości Osiecznica; główny dopływ: Lińska Struga (pr.)

</doc>
<doc id="1046965" url="https://pl.wikipedia.org/wiki?curid=1046965" title="Metasfera">
Metasfera

Metasfera - warstwa atmosfery ziemskiej rozciągająca się między termosferą, a protonosferą, na wys. ok. 500 - 1500 km. Procesy zachodzące w tej warstwie mają odmienny charakter od procesów zachodzących w niższych warstwach atmosfery ziemskiej, chociaż środowisko nie jest jeszcze w pełni zjonizowane. W badaniach metasfery dużą rolę odgrywają sztuczne satelity Ziemi. 

</doc>
<doc id="1046968" url="https://pl.wikipedia.org/wiki?curid=1046968" title="M72 LAW">
M72 LAW



</doc>
<doc id="1046969" url="https://pl.wikipedia.org/wiki?curid=1046969" title="Moisés Arias">
Moisés Arias

Moises Arias (ur. 18 kwietnia 1994 w Nowym Jorku) – amerykański aktor, grał w serialu produkcji programu Disney Channel, "Hannah Montana". Jego ojciec to Irańczyk, a matka to Kolumbijka.
Rodzina.
Ma brata (Mateo Arias), który towarzyszył Moisesowi gościnnie w serialu Disney Channel, "Hannah Montana" w odcinku "Puk, Puk, Pukając w Głowę Jacksona" jako jego kuzyn Angus.
Kariera.
Moises zaczął grać w wieku 11 lat. Pojawił się w filmie "Nacho Libre", gdzie zagrał obok aktora, Jacka Blacka. Jednak największą sławę przyniosła mu rola w serialu "Hannah Montana" i filmie "Dadnapped" wytwórni Disney Channel.
Teledyski.
Wystąpił gościnnie w teledysku zespołu Jonas Brothers do piosenki S.O.S. w 2008 roku.

</doc>
<doc id="1046970" url="https://pl.wikipedia.org/wiki?curid=1046970" title="Herb Samary">
Herb Samary

Herb Samary- po raz pierwszy został przyjęty 8 czerwca 1851 r. i nie podlegał zmianom. Ponownie ustanowiony 26 listopada 1998 r.
Opis.
W polu błękitnym dzika, biała koza stojąca na zielonej trawie. Tarcza herbowa zwieńczona imperatorską koroną.

</doc>
<doc id="1046971" url="https://pl.wikipedia.org/wiki?curid=1046971" title="TOW2">
TOW2



</doc>
<doc id="1046973" url="https://pl.wikipedia.org/wiki?curid=1046973" title="HK G36">
HK G36



</doc>
<doc id="1046974" url="https://pl.wikipedia.org/wiki?curid=1046974" title="Opowieść zimowa">
Opowieść zimowa



</doc>
<doc id="1046975" url="https://pl.wikipedia.org/wiki?curid=1046975" title="Diemaco C8">
Diemaco C8



</doc>
<doc id="1046976" url="https://pl.wikipedia.org/wiki?curid=1046976" title="Dariusz Wójcik">
Dariusz Wójcik



</doc>
<doc id="1046980" url="https://pl.wikipedia.org/wiki?curid=1046980" title="Fantastyczna Czwórka (serial animowany 1994)">
Fantastyczna Czwórka (serial animowany 1994)

Fantastyczna Czwórka (ang. "Fantastic Four", 1994–1996) – amerykański serial animowany opowiadający o przygodach 4 bohaterów, którzy za przyczyną kosmicznego promieniowania otrzymali nadludzkie moce.
Spis odcinków.
Ponadto "Fantastyczna Czwórka" pojawia się:

</doc>
<doc id="1046981" url="https://pl.wikipedia.org/wiki?curid=1046981" title="Fantastyczna Czwórka (komiks)">
Fantastyczna Czwórka (komiks)



</doc>
<doc id="1046982" url="https://pl.wikipedia.org/wiki?curid=1046982" title="Trombomodulina">
Trombomodulina

Trombomodulina, CD141, BDCA-3 – integralne białko błonowe o masie 74 kDa występujące na powierzchni śródbłonka. Składa się z pojedynczego łańcucha mającego pięć różnych domen.
Genetyka.
Gen kodujący trombomodulinę znajduje się na chromosomie 20 w locus 20p11.2.
Funkcje.
Trombomodulina uczestniczy w hamowaniu procesu krzepnięcia, gdyż poprzez wiązanie się z trombiną (w stosunku stechiometrycznym 1:1) aktywuje białko C. Trombina związana z trombomoduliną nie posiada aktywności prozakrzepowej, a powstały kompleks hamuje fibrynolizę przez indukowanie przejścia aktywowanego trombiną inhibitora fibrynolizy (TAFI) w jego formę aktywną.

</doc>
<doc id="1046984" url="https://pl.wikipedia.org/wiki?curid=1046984" title="Jezioro Bytnickie">
Jezioro Bytnickie

Jezioro Bytnickie (Jezioro Środkowe, niem. "Mittel See") – jezioro położone na północny wschód od Bytnicy w woj. lubuskim, w pow. krośnieńskim, w gminie Bytnica o pow. 53,4 ha (rok 1960) – 46 ha (rok 1975) ha. Powierzchnia jeziora szybko zmniejsza się ze względu na postępujące zarastanie oraz odkładanie osadów dennych w postaci mułu. Jezioro jest silnie zeutrofizowane. Średnia głębokość w roku 1960 wynosiła 1,1 m. Jezioro jest częścią obwodu rybackiego „Jezioro Głębokie”. Przepływa przez nie rzeka Biela.

</doc>
<doc id="1046985" url="https://pl.wikipedia.org/wiki?curid=1046985" title="Obrona antyrakietowa">
Obrona antyrakietowa



</doc>
<doc id="1046987" url="https://pl.wikipedia.org/wiki?curid=1046987" title="Brazylijski Katolicki Kościół Apostolski">
Brazylijski Katolicki Kościół Apostolski

 
Brazylijski Katolicki Kościół Apostolski (ICAB – "Igreja Católica Apostólica Brasileira") powołujący się na tradycję katolicką kościół założony w Brazylii w 1945 roku przez rzymskokatolickiego biskupa Carlos Duarte Costa.
Obecnie liczy 48 diecezji.
Historia.
Przyczyną schizmy był sprzeciw biskupa Botucato Carlosa Duarte Costa wobec polityki Watykanu i zasad obowiązujących w Kościele katolickim. Już w 1934 roku z powodu niestosowania się do instrukcji nuncjatury apostolskiej został przesunięty na stanowisko biskupa bez diecezji. W lipcu 1945 roku został ekskomunikowany z powodu głoszonych w prasie poglądów na temat wspierania nazistów przez administrację watykańską, potrzeby akceptacji rozwodów, zniesienia celibatu i wybierania biskupów przez wiernych. 
18 sierpnia 1945 Costa ogłosił powstanie Brazylijskiego Katolickiego Kościoła Apostolskiego. W 1949 władze brazylijskie zamknęły kościoły ICAB. Otworzono je ponownie po wymuszeniu zgody kościoła na opracowanie własnej liturgii i noszenia przez księży szarych habitów (dla odróżnienia od księży rzymskokatolickich).
Costa zniósł celibat i zezwolił na rozwody, nakazał też księżom mieszkać i pracować pośród ludzi.
Krótko po założeniu kościoła Costa wyświęcił dwóch nowych biskupów: Salomão Barbosa Ferraza (15 sierpnia 1945), i Wenezuelczyka Luisa Fernando Castillo Mendeza (3 maja 1948). Zaczęli oni zakładać komórki kościoła w innych krajach Ameryki Łacińskiej. Biskup Ferraz przeszedł w 1958 do Kościoła rzymskokatolickiego. Wielu innych biskupów także powróciło do Kościoła Rzymskiego, kilku z nich objęło urzędy biskupów pomocniczych (m.in. w Madrycie).
Costa zmarł w 1961 roku. Przywództwo nad kościołem objął po nim wyświęcony przez niego Luis Fernando Castillo Mendez. W 1988 Mendez przyjął tytuł patriarchy.

</doc>
<doc id="1046988" url="https://pl.wikipedia.org/wiki?curid=1046988" title="Międzynarodowy Alians Demokracji Socjalistycznej">
Międzynarodowy Alians Demokracji Socjalistycznej

Międzynarodowy Alians Demokracji Socjalistycznej – anarchistyczna organizacja założona przez Michaiła Bakunina w październiku 1868.
Historia.
Bakunin po wystąpieniu z organizacji pacyfistycznej Liga Pokoju i Wolności, postanowił przystąpić wraz ze swoimi zwolennikami do Międzynarodowego Stowarzyszenia Robotników (I Międzynarodówki). Międzynarodowy Alians Demokracji Socjalistycznej miał stać się sekcją Międzynarodówki, przyjmując jej zasady organizacyjne. 
W tymczasowym komitecie znalazła się kilku działaczy Międzynarodówki jak np. Johann Philipp Becker, Jan Zagórski i Walerian Mroczkowski. 
Rada Generalna MSR, nie przyjęła Aliansu w poczet członków Międzynarodówki, powołując się na kwestie formalne (m.in. dublowanie się międzynarodowych charakterów obu organizacji). Po odmownej decyzji, członkowie Aliansu postanowili rozwiązać formalnie organizację i wstępować do Międzynarodówki poszczególnymi sekcjami lub jako jednostki.Tak więc ze statutu Aliansu wyrzucono fragment dotyczący międzynarodowego charakteru tej organizacji. Jednak Karol Marks domagał się jeszcze zmiany punktu statutu, mówiącego o "zrównaniu klas", na "zniesienie klas". Bakunin przystał na te zmiany i Alians zmienił nazwę na Centralna Sekcja Aliansu Demokracji Socjalistycznej, która istniała jako sekcja genewska Międzynarodówki. 
Po rozwiązaniu Międzynarodowego Aliansu Demokracji Socjalistycznej, pojawił się problem konsolidacji działań członków Międzynarodówki o poglądach antyautorytarnych i anarchistycznych. W 1869 Bakunin napisał nowy program Aliansu oraz organizacji Bracia Międzynarodowi, które to miały stanowić platformę dla działań grup anarchistycznych. Statuty te stanowiły dowód podczas prac komisji Międzynarodówki, powołanej przez niechętną anarchizmowi marksowską Radę Generalną, mający udowodnić istnienie tajnej grupy chcącej "przejąć władzę" w Międzynarodówce. 
Pod tym pretekstem Bakunin został usunięty z Międzynarodówki w 1872, co doprowadziło do rozłamu w Stowarzyszeniu i praktycznie jego upadku w dotychczasowej formie.
Program.
Program Aliansu przewidywał:
Działacze Aliansu potępiali wszelką działalność polityczną, której celem nie jest bezpośredni i natychmiastowy triumf sprawy robotniczej w walce z kapitałem. Według nich kwestie społeczne mogły zostać ostatecznie rozwiązane wyłącznie na gruncie międzynarodowej solidarności robotniczej, należy więc odrzucić wszelką politykę powołującą się na patriotyzm i prowadzącą do rywalizacji narodów.

</doc>
<doc id="1046989" url="https://pl.wikipedia.org/wiki?curid=1046989" title="Most Nowej Europy">
Most Nowej Europy

Most Nowej Europy, znany także jako Most Widyń-Calafat (rum. "Podul Vidin-Calafat", bułg. Мост Видин-Калафат – "Most Widin-Kałafat", Дунав мост 2 – "Dunaw most 2") – drogowo-kolejowy most na rzece Dunaj, wzniesiony w latach 2007-2013, na granicy rumuńsko-bułgarskiej.
Jest to drugi most wybudowany na Dunaju w odcinku jego biegu, który stanowi granicę między Rumunią i Bułgarią.
Dane techniczne.
Most ma 1971 metrów długości, dwa pasy przeznaczone dla ruchu kołowego, jedną zelektryfikowaną nitkę torów kolejowych, dwa chodniki i drogę dla rowerzystów. 
Przejazd przez most jest płatny.
Znaczenie transportowe.
Plany budowy drugiego mostu na Dunaju powstawały w Bułgarii już w latach 80. XX wieku. Drugi most miał ułatwić transport między Bułgarią a Europą Zachodnią. Prace zostały przyspieszone w czasie wojen w Jugosławii, gdy tranzyt przez Jugosławię został uniemożliwiony.
Most łączy miasta Calafat po stronie rumuńskiej i Widyń po stronie bułgarskiej oraz odpowiednio drogi nr 56 i nr 1. Przez most przebiega trasa europejska E79. Linia kolejowa przebiegająca przez most prowadzi do Krajowej po stronie rumuńskiej i do Sofii po stronie bułgarskiej. Most stanowi część IV korytarza paneuropejskiego.
Historia.
Budowę rozpoczęto 13. maja 2007 w obecności premiera Bułgarii Sergieja Staniszewa. Prowadziło ją hiszpańskie przedsiębiorstwo Fomento de Construcciones y Contratas SA. Przewidywany koszt inwestycji szacowany był na 226 mln USD (160 mln euro). Data zakończenia prac była kilkukrotnie przekładana; połączenie obu krańców mostu nastąpiło dopiero w październiku 2012 i w tym samym miesiącu przeprawa została częściowo oddana do ruchu. Pełne udostępnienie wraz z oficjalnym otwarciem nastąpiło 14. czerwca 2013 roku w obecności premiera Bułgarii, Płamena Oreszarskiego i premiera Rumunii, Victora Ponty.

</doc>
<doc id="1046996" url="https://pl.wikipedia.org/wiki?curid=1046996" title="Chuck">
Chuck



</doc>
<doc id="1047001" url="https://pl.wikipedia.org/wiki?curid=1047001" title="Kokno (Równina Torzymska)">
Kokno (Równina Torzymska)

Kokno ("Kolno", "Kuchenne", "Bytnickie") – jezioro w woj. lubuskim, w pow. krośnieńskim, w gminie Bytnica o pow. ok. 33,4 ha, objętości 374,9 tys. m³ i średniej głębokości 1,1 m. Jezioro przepływowe (rzeka Biela). Położone w centrum wsi Bytnica. Silnie zeutrofizowane i płytkie jezioro, błyskawicznie zarasta roślinnościa wynurzoną i zanurzoną. Wchodzi w skład obwodu rybackiego "Jezioro Głębokie".

</doc>
<doc id="1047002" url="https://pl.wikipedia.org/wiki?curid=1047002" title="Krzysztof Jaworski">
Krzysztof Jaworski



</doc>
<doc id="1047003" url="https://pl.wikipedia.org/wiki?curid=1047003" title="Dekanat Bielsk Podlaski (diecezja warszawsko-bielska)">
Dekanat Bielsk Podlaski (diecezja warszawsko-bielska)

Dekanat Bielsk Podlaski – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 17 parafii:
Historia.
W 1900 był jednym z 26 dekanatów nowo utworzonej eparchii grodzieńskiej i brzeskiej. W jego skład wchodziły parafie: 

</doc>
<doc id="1047005" url="https://pl.wikipedia.org/wiki?curid=1047005" title="Tromboksan A2">
Tromboksan A2

Tromboksan A2 – organiczny związek chemiczny z grupy tromboksanów. Powstaje z prostaglandyny H2 przy udziale syntazy tromboksanu A.

</doc>
<doc id="1047010" url="https://pl.wikipedia.org/wiki?curid=1047010" title="Lock Up">
Lock Up

Lock Up - angielski projekt deathgrindowy powstały z inicjatywy Shane Embury'ego. Członkowie projektu grali w takich zespołach jak m.in. Napalm Death, Terrorizer, Dimmu Borgir, Cradle of Filth czy Hypocrisy. W 2002 roku do zespołu dołączył były wokalista At the Gates - Tomas Lindberg. Po śmierci w 2006 roku Pintado, grupa zawiesiła działalność. W 2010 roku zespół wznowił działalność z gitarzystą Antonem Reiseneggerem w składzie.

</doc>
<doc id="1047015" url="https://pl.wikipedia.org/wiki?curid=1047015" title="Piotr Lewandowski (polityk)">
Piotr Lewandowski (polityk)

Piotr Adam Lewandowski (ur. 28 sierpnia 1947 w Gryfinie) – polski polityk, nauczyciel akademicki, poseł na Sejm III kadencji.
Życiorys.
Ukończył studia na Wydziale Nawigacyjnym Wyższej Szkoły Morskiej w Szczecinie (1979) oraz na Wydziale Ekonomiczno-Inżynieryjnym Transportu Politechniki Szczecińskiej, następnie uzyskał stopień doktora. Pracował jako kapitan żeglugi wielkiej, prowadził własną działalność gospodarczą. W latach 1994–1998 był radnym Szczecina.
W 1997 został wybrany posłem III kadencji (1997–2001) z listy Unii Wolności, wybranego w okręgu szczecińskim. Pod koniec kadencji przeszedł do Platformy Obywatelskiej, z list której bez powodzenia kandydował do Sejmu w wyborach parlamentarnych w 2001 i 2005. Od 1998 do 2006 był radnym sejmiku zachodniopomorskiego. Wystartował w wyborach samorządowych w 2006, ubiegając się jako niezależny kandydat o stanowisko prezydenta Szczecina. Otrzymał 415 głosów (0,30%), co dało mu ostatnie, 9. miejsce.
W latach 1994–2001 był członkiem Unii Wolności, następnie do 2006 należał do Platformy Obywatelskiej. Podjął pracę jako adiunkt w szczecińskich szkołach wyższych.

</doc>
<doc id="1047020" url="https://pl.wikipedia.org/wiki?curid=1047020" title="Frances Callier">
Frances Callier

Frances Callier (ur. 17 maja 1969 w Chicago) – amerykańska aktorka. Znana głównie z roli Roxy w serialu Hannah Montana.

</doc>
<doc id="1047021" url="https://pl.wikipedia.org/wiki?curid=1047021" title="Jan Myjak">
Jan Myjak

Jan Myjak-Myjkowski (ur. 5 czerwca 1849 w Zagorzynie koło Łącka nad Dunajcem, zm. 23 lipca 1927 r. w Lichwinie), działacz ruchu ludowego w Galicji, poeta ludowy.
Pochodził z rodziny chłopskiej; był synem Macieja i Anny z domu Kyrcz, miał trzech braci : Walentego Myjkowskiego(1843-1916), profesora Gimnazjum Wadowity w Wadowicach w latach 1873 - 1906, Antoniego(1851-1940) - pracownika Kolei Państwowych we Lwowie oraz Piotra Myjkowskiego ur. 1853, prawnika, prezesa Sądu w Sarajewie.
Ukończył tylko szkołę ludową, gdzie jego nauczycielem był Adam Czarnek. Proboszczem w parafii był ks. Tomasz Korab-Pociłowski. To im zawdzięcza możliwość zapoznania się z całą polską literaturą w tym z dziełami Mikołaja Reja, J. Kochanowskiego i romantyków. Służbę wojskową odbył w Innsbrucku i niedługo po powrocie z wojska zadebiutował w 1875 roku jako poeta ludowy swym wierszem pt. „Wiersz górala z Zagorzyna z powodu upadku Polski”. W tym czasie poznał ks. Stanisława Stojałowskiego, organizatora ruchu ludowego w Galicji. Swoje wiersze zaczął drukować w „Wieńcu i Pszczółce”, piśmie redagowanym i wydawanym przez ks. Stojałowskiego.
W 1877 ożenił się z Jadwigą Gałys. Wraz z grupą blisko 100 bogatych chłopów z Galicji pojechał na pielgrzymkę do Rzymu, którą dla uczczenia 50-lecia kapłaństwa papieża Piusa IX zorganizował St. Stojałowski. Potem jeszcze Jan Myjak brał udział w następnych pielgrzymkach do Częstochowy a nawet do Palestyny. Pod wpływem ks. Stojałowskiego zaangażował się w działalność społeczną i patriotyczną. Brał czynny udział w 100. rocznicy powstania kościuszkowskiego we Lwowie, gdzie integralną częścią uroczystości była Wystawa Krajowa, zjazd Kółek Rolniczych i odsłonięcie Panoramy Racławickiej.
W rodzinnym Zagorzynie reaktywował podupadłe kółko rolnicze. 3 lipca 1893 został członkiem władz utworzonego na zjeździe w Nowym Sączu przez Jana i Stanisława Potoczków Związku Stronnictwa Chłopskiego. Przez 10 lat był członkiem władz Związku, do powstania PSL w Rzeszowie w 1903. W 1906 sprzedał swoje gospodarstwo w Zagorzynie i zakupił duże gospodarstwo w Lichwinie w pow. tarnowskim. Pierwsza żona zmarła kilka lat wcześniej, do Lichwina przybył z drugą żoną, Marią ze Zborowskich. Z dwóch małżeństw urodziło się dwanaścioro dzieci. W Lichwinie szybko włączył się do prac społecznych. Ożywił podupadłe kółko rolnicze, przy nim dzięki pomocy prezesa tarnowskiego oddziału Towarzystwa Szkoły Ludowej utworzył czytelnię Towarzystwa Szkoły Ludowej. W sąsiednim Tuchowie wszedł w skład nowo powstałej Kasy Raiffeisena. W krzewieniu oświaty w Lichwinie wspomagali go dwaj mieszkańcy Lichwina: Józef Kita i Jakub Bujak - ojciec prof. Franciszka Bujaka. Jan Myjak do Lichwina przybył jako działacz ZSCH, ale na Ziemi Tarnowskiej działał już Wincenty Witos i Jan Myjak stał się jego gorącym zwolennikiem. Witos w swych pamiętnikach zalicza Jana Myjaka-Myjkowskiego do grona swych najbardziej oddanych współpracowników. W tym też czasie Jan Myjak na podstawie dekretu
"C.K. Namiestnictwo, dekret 106635 z dn.22.11.1900 roku" zmienił nazwisko na Myjkowski.
Nazwisko z Myjak na Myjkowski zmienił już w 1872 roku Walenty a w 1900 roku bracia Jana, Antoni i Piotr. Nazwiska zmieniły również dzieci Jana urodzone do roku 1900. 
Działalność literacką rozpoczął w 1875 r. drukując w „Wieńcu” nr.7 z dn. 12.XI. „Wiersz rolnika z Zagórzyna z powodu upadku Polski”. Ogłaszał potem mnóstwo wierszy: 
W „Wieńcu”, „Pszczółce”, „Włościanienie”, „Ziemi”, „Związku Chłopskim"”, Przyjacielu Ludu” i „Piaście”. Redakcja „Związku Chłopskiego” w 1900 roku wydała specjalny dodatek poświęcony osobie i twórczości Jana Myjaka. Charakterystykę napisał Ludwik Młynek, podkreślając, że jest to pierwszy przypadek w Polsce - jubileusz 25-lecia twórczości chłopa-poety.
Ważniejsze utwory.
Ostatni wiersz napisał w 1927, mając 78 lat. W Lichwinie był inicjatorem utworzenia nowej parafii, budowy kościoła i szkoły. Zmarł w Lichwinie 23 lipca 1927 i pochowany jest jako jeden z pierwszych na nowo otwartym cmentarzu.

</doc>
<doc id="1047027" url="https://pl.wikipedia.org/wiki?curid=1047027" title="Dekanat Narew">
Dekanat Narew

Dekanat Narew – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Historia.
Dekanat utworzono w 1962.
Parafie.
W skład dekanatu wchodzi 6 parafii:

</doc>
<doc id="1047032" url="https://pl.wikipedia.org/wiki?curid=1047032" title="Edward A. Murphy">
Edward A. Murphy

Edward Aloysius Murphy, Jr (ur. 11 stycznia 1918; zm. 17 lipca 1990) – amerykański inżynier lotniczy prowadzący prace doświadczalne z zakresu symulacji wypadków lotniczych w bazie sił powietrznych Holloman w Kalifornii. Pracował nad kluczowymi systemami bezpieczeństwa statków powietrznych. Znany dzięki publikacji prawa Murphy’ego.
Życiorys.
Urodził się 11 stycznia 1918 roku w Strefie Kanału Panamskiego. Był najstarszy z piątki rodzeństwa. Ukończył liceum w New Jersey. Był absolwentem Akademii Wojskowej Stanów Zjednoczonych w West Point, którą ukończył w 1940. W tym samym roku zaciągnął się do United States Army, gdzie w 1941 przeszedł szkolenie pilotażu w Korpusie Powietrznym Armii Stanów Zjednoczonych. Podczas II wojny światowej służył w teatrze azjatycko-pacyficznym w Indiach, Chinach i Mjanmie, gdzie został awansowany do stopnia majora.
Po zakończeniu działań wojennych w 1947 roku Murphy przystąpił do Air Force Institute of Technology. Pełnił funkcję kierownika prac badawczo-rozwojowych w wydziale Wright Air Development Center w WPAFB. Pracował nad skutkami deakceleracji pilota podczas hamowania fotela umieszczonego na wózku szynowym napędzanym silnikiem rakietowym przy projekcie MX981 z 1949. Doświadczenia z tych prac doprowadziły do rozpowszechnienia wniosków znanych jako prawo Murphy’ego, które uproszczono do „Wszystko, co może pójść źle, pójdzie źle”. Murphy był niezadowolony z powszechnie przyjętej interpretacji jego prawa, jako wnioskowanie o „złośliwości przedmiotów martwych”.
Murphy postulował, aby kluczową zasadą projektowania wszelkich działań było przewidywanie i przygotowanie do wydarzeń tak, jak gdyby w trakcie tych działań następował najgorszy z możliwych scenariuszy wydarzeń. W 1952 odszedł z USAF.
Pracował nad systemami ewakuacji załóg znanych eksperymentalnych statków powietrznych XX wieku, w tym F-4 Phantom II, XB-70 Valkyrie, SR-71 Blackbird, B-1 Lancer, i X-15.
W latach sześćdziesiątych pracował nad problemami bezpieczeństwa i systemami podtrzymywania życia w programie Apollo.

</doc>
<doc id="1047033" url="https://pl.wikipedia.org/wiki?curid=1047033" title="F-11">
F-11



</doc>
<doc id="1047034" url="https://pl.wikipedia.org/wiki?curid=1047034" title="Wimbledon 2006 (gra mieszana)">
Wimbledon 2006 (gra mieszana)



</doc>
<doc id="1047035" url="https://pl.wikipedia.org/wiki?curid=1047035" title="Mattias syn Annasza">
Mattias syn Annasza

Mattias syn Annasza (zm. przed 66) - arcykapłan żydowski w latach 42-43.
Był synem Annasza syna Setiego, bratem Eleazara, Jonatana, Teofila i Annasza Młodszego.
W 42 roku Herod Agryppa I mianował go arcykapłanem w miejsce Szymona Kanterasa z rodu Boetosa. Jednak już w następnym roku pozbawił Mattiasa z urzędu, powierzając godność arcykapłana Elioneuszowi synowi Kanterasa.

</doc>
<doc id="1047037" url="https://pl.wikipedia.org/wiki?curid=1047037" title="F11F">
F11F



</doc>
<doc id="1047038" url="https://pl.wikipedia.org/wiki?curid=1047038" title="Marek Obrębalski">
Marek Obrębalski

Marek Adam Obrębalski (ur. 25 grudnia 1957 w Jeleniej Górze) – polski samorządowiec, ekonomista, od 2006 do 2010 prezydent miasta Jelenia Góra.
Życiorys.
Syn Stanisława. Ukończył w 1980 studia na Akademii Ekonomicznej we Wrocławiu, w 1984 uzyskał stopień doktora nauk ekonomicznych. Jest pracownikiem naukowym Wydziału Gospodarki Regionalnej i Turystyki w Jeleniej Górze Uniwersytetu Ekonomicznego we Wrocławiu, w latach 1999–2005 pełnił tam funkcję prodziekana. Był także głównym specjalistą Ośrodka Statystyki Regionalnej Urzędu Statystycznego we Wrocławiu. Jest ekspertem Fundacji Rozwoju Demokracji Lokalnej. Jest autorem ponad 150 publikacji naukowych z zakresu gospodarki lokalnej, strategii rozwoju terytorialnego, statystyki regionalnej, a także współautorem kilku książek.
Należał do Unii Wolności. Od 2001 do 2010 był związany z Platformą Obywatelską. Z jej ramienia w 2004 bezskutecznie kandydował do Parlamentu Europejskiego, w 2005 do Sejmu, a w 2006 został wybrany na prezydenta Jeleniej Góry. Wszedł w skład zarządu Związku Miast Polskich, powołano go na wiceprzewodniczącego zarządu Stowarzyszenia Gmin Uzdrowiskowych RP. W 2010 bez powodzenia ubiegał się o reelekcję na prezydenta miasta z ramienia komitetu Razem dla Jeleniej Góry z poparciem Dolnego Śląska XXI, uzyskał natomiast mandat radnego sejmiku dolnośląskiego z ramienia komitetu Rafała Dutkiewicza. Zasiadł w klubie DŚ XXI (przemianowanym w 2011 na Obywatelski Dolny Śląsk). W 2014 został wybrany na radnego sejmiku V kadencji z listy Platformy Obywatelskiej (jako kandydat Rafała Dutkiewicza). Kandydował także na prezydenta Jeleniej Góry, przegrywając ponownie w II turze z Marcinem Zawiłą. W marcu 2016 opuścił w sejmiku klub PO, współtworząc klub radnych Bezpartyjni Samorządowcy (od lipca tego samego roku do czerwca 2018 pod nazwą Dolnośląski Ruch Samorządowy). W 2018 utrzymał mandat radnego województwa na kolejną kadencję, zostając wiceprzewodniczącym sejmiku. W marcu 2021 opuścił klub BS w sejmiku, współtworząc klub Bezpartyjni i Samorządowcy (związany z Ogólnopolską Federacją BiS, skupiającą zasadniczą część ruchu BS).
Odznaczony Złotym (2003) i Srebrnym (1995) Krzyżem Zasługi.

</doc>
<doc id="1047040" url="https://pl.wikipedia.org/wiki?curid=1047040" title="Marko Podraščanin">
Marko Podraščanin

Marko Podraščanin (cyryl. Марко Подрашчанин, wym. []; ur. 29 sierpnia 1987 w Nowym Sadzie) – serbski siatkarz, reprezentant kraju, grający na pozycji środkowego. 
W 2007 roku wraz z reprezentacją Serbii zdobył brązowy medal na mistrzostwach Europy, rozgrywanych w Rosji.
Na mistrzostwach świata w 2010 roku we Włoszech zdobył brązowy medal.
W 2011 roku w Austrii i Czechach zdobył mistrzostwo Europy, a na zakończenie turnieju został wybrany najlepiej blokującym siatkarzem.
Na początku lutego 2022 roku otrzymał obywatelstwo włoskie.
Sukcesy klubowe.
Mistrzostwo Serbii i Czarnogóry:
Puchar Serbii:
Mistrzostwo Serbii:
Superpuchar Włoch:
Puchar Włoch:
Mistrzostwo Włoch:
Puchar Challenge:
Liga Mistrzów:
Klubowe Mistrzostwa Świata:
Sukcesy reprezentacyjne.
Mistrzostwa Europy: 
Liga Światowa:
Mistrzostwa świata:
Memoriał Huberta Jerzego Wagnera:

</doc>
<doc id="1047042" url="https://pl.wikipedia.org/wiki?curid=1047042" title="Year of The Dog...Again">
Year of The Dog...Again



</doc>
<doc id="1047043" url="https://pl.wikipedia.org/wiki?curid=1047043" title="Live At Woodstock">
Live At Woodstock



</doc>
<doc id="1047045" url="https://pl.wikipedia.org/wiki?curid=1047045" title="Hystrix indica">
Hystrix indica



</doc>
<doc id="1047046" url="https://pl.wikipedia.org/wiki?curid=1047046" title="Atherurus africanus">
Atherurus africanus



</doc>
<doc id="1047049" url="https://pl.wikipedia.org/wiki?curid=1047049" title="Biggie">
Biggie



</doc>
<doc id="1047051" url="https://pl.wikipedia.org/wiki?curid=1047051" title="Notorious BIG">
Notorious BIG



</doc>
<doc id="1047053" url="https://pl.wikipedia.org/wiki?curid=1047053" title="Józef Balcar">
Józef Balcar

Józef Balcar (ur. 1922, zm. 2015) - polski nauczyciel i działacz kulturalny.
Ukończył gimnazjum w Cieszynie. Od 1946 roku pracował jako nauczyciel w Lipowcu, później został kierownikiem miejscowej szkoły podstawowej. W 1946 roku założył zespół teatralny w Lipowcu, który w 1965 przekształcił w zespół regionalny. Występował z nim w czasie Tygodnia Kultury Beskidzkiej w latach 1966-1968. Autor widowiska "Na muzyce". Zmarł 10 czerwca 2015, w wieku 93 lat.

</doc>
<doc id="1047055" url="https://pl.wikipedia.org/wiki?curid=1047055" title="Biggy Smalls">
Biggy Smalls



</doc>
<doc id="1047056" url="https://pl.wikipedia.org/wiki?curid=1047056" title="Lil' Jon">
Lil' Jon



</doc>
<doc id="1047057" url="https://pl.wikipedia.org/wiki?curid=1047057" title="Piotr Kruczkowski">
Piotr Kruczkowski

Piotr Zygmunt Kruczkowski (ur. 10 kwietnia 1962 w Wałbrzychu) – polski polityk i samorządowiec, w latach 2002–2011 prezydent Wałbrzycha.
Życiorys.
W 1981 ukończył klasę o profilu matematyczno-informatycznym II Liceum Ogólnokształcące im. Hugona Kołłątaja. W 1987 uzyskał tytuł magistra inżyniera na wydziale Mechaniczno-Energetycznym Politechniki Wrocławskiej. W latach 1987–1992 pracował w Elektrociepłowni Victoria. Był zastępcą kierownika wydziału w Miejskim Zakładzie Energetyki Cieplnej. Przez kolejne dwa lata sprawował funkcję specjalisty ds. inwestycji w Przedsiębiorstwie Energetyki Cieplnej. Od 1994 do 2002 pełnił mandat radnego Wałbrzycha oraz funkcję zastępcy przewodniczącego Komisji Funkcjonowania Miasta i Komisji Ochrony Środowiska. W 2001 objął stanowisko komisarza rządowego w Jedlinie-Zdroju. W tym samym roku wstąpił do Platformy Obywatelskiej, został członkiem władz krajowych, wojewódzkich, powiatowych i lokalnych tej partii. W 2002 został wybrany na prezydenta Wałbrzycha. W 2006 ponownie objął to stanowisko, wygrywając wybory w pierwszej turze. W 2010 wygrał w drugiej turze wyborów samorządowych, jednak na skutek protestów wyborczych Sąd Okręgowy w Świdnicy unieważnił tę turę głosowania. Ostatecznie Piotr Kruczkowski podał się do dymisji z zajmowanego urzędu, zaprzeczając, by miał jakikolwiek związek z procederem rzekomego tzw. kupowania głosów na jego rzecz. 23 maja 2011 rada miejska wygasiła jego mandat. W tym samym roku opuścił PO. Ciążyły na nim zarzuty przekroczenia uprawnień w latach 2007–2008, jednak w 2014 został uniewinniony przez sąd. W 2016 przystąpił do Dolnośląskiego Ruchu Samorządowego. W 2018 bez powodzenia kandydował do sejmiku województwa dolnośląskiego z listy KWW Z Dutkiewiczem dla Dolnego Śląska (należąc jednocześnie ponownie do PO).
Nagrody i odznaczenia.
Odznaczony m.in. brązowym medalem „Za zasługi dla Polskiego Ruchu Olimpijskiego” i Medalem Komisji Edukacji Narodowej.
Życie prywatne.
Żonaty, ma córkę i syna.

</doc>
<doc id="1047058" url="https://pl.wikipedia.org/wiki?curid=1047058" title="Mroczna Dzielnica">
Mroczna Dzielnica



</doc>
<doc id="1047060" url="https://pl.wikipedia.org/wiki?curid=1047060" title="Grabinek (jezioro)">
Grabinek (jezioro)

Grabinek – jezioro w woj. lubuskim, w pow. krośnieńskim, w gminie Bytnica, położone w pobliżu wsi Grabin, leżące na terenie Pojezierza Lubuskiego. W całości otoczone lasem.
Powierzchnia zwierciadła wody według różnych źródeł wynosi od 6,1 ha przez 7,6 ha do 8 ha.

</doc>
<doc id="1047065" url="https://pl.wikipedia.org/wiki?curid=1047065" title="Odd Bang-Hansen">
Odd Bang-Hansen

Odd Bang-Hansen (ur. 1908, zm. 1984) − norweski pisarz i tłumacz literatury pięknej. W okresie od 1965 do 1971 był przewodniczącym Związku Literatów Norweskich (norw. "Den norske Forfatterforening"). Był laureatem wielu nagród literackich.

</doc>
<doc id="1047067" url="https://pl.wikipedia.org/wiki?curid=1047067" title="Dekanat Siemiatycze (diecezja warszawsko-bielska)">
Dekanat Siemiatycze (diecezja warszawsko-bielska)

Dekanat Siemiatycze – jeden z 6 dekanatów diecezji warszawsko-bielskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 14 parafii:

</doc>
<doc id="1047068" url="https://pl.wikipedia.org/wiki?curid=1047068" title="Askold Lozynskyj">
Askold Lozynskyj

Askold Lozynskyj (, "Askold Jewhenowycz Łozynski", ur. 8 lutego 1952 w Nowym Jorku) – prawnik, ukraiński emigracyjny działacz społeczny w USA, przewodniczący Światowego Kongresu Ukraińców w latach 1998–2008.
Urodził się w rodzinie ukraińskich emigrantów z 1951 r. W 1969 ukończył gimnazjum Regis w Nowym Jorku, w 1973 Fordham College, w 1976 wydział prawa Fordham University w Nowym Jorku. W 1977 wszedł w skład adwokatury miasta Nowy Jork.
Od 1971 działał w ukraińskich organizacjach młodzieżowych. W 1998 został przewodniczącym Światowego Kongresu Ukraińców.

</doc>
<doc id="1047070" url="https://pl.wikipedia.org/wiki?curid=1047070" title="Piotr Szafirow">
Piotr Szafirow

Baron Piotr Pawłowicz Szafirow (ros. Пётр Павлович Шафиров; ur. 1670, zm. 1739) − rosyjski polityk i doradca Piotra Wielkiego. Jego pochodzenie jest niejasne. Możliwe, że był z pochodzenia rosyjskim Żydem. Karierę rozpoczął jako tłumacz rosyjskiego poselskiego urzędu i towarzysz podróży cara. 
Po nieudanej kampanii wojennej roku 1711 zaskoczył wszystkich zawierając korzystny pokój nad Prutem. Pozostał przejściowo zakładnikiem tureckim (w Zamku Siedmiu Wież) jako gwarant pokoju. Z pomocą dyplomatów holenderskiego i brytyjskiego udało mu się popsuć stosunki szwedzko-tureckie, a naprawić rosyjsko-tureckie (traktat w Adrianopolu − czerwiec 1713). 
W 1718 roku Szafirow został wiceprezydentem urzędu poselskiego i senatorem, lecz w 1723 roku pozbawiono go urzędów i skazano na śmierć, którą to karę zamieniono potem na wygnanie na Syberię, a potem do Nowogrodu. Po śmierci Piotra I (1725) uwolniono go i zlecono mu napisanie książki o czynach cara. (już w roku 1717 pisał panegiryki na cześć cara-reformatora),
Andriej Osterman, którego Szafirow sam wcześniej wypromował, nie dopuścił Szafirowa do wyższych urzędów po 1725 roku.
Był kawalerem Orderu Orła Białego.

</doc>
<doc id="1047071" url="https://pl.wikipedia.org/wiki?curid=1047071" title="Karlsson z dachu (film)">
Karlsson z dachu (film)

Karlsson z dachu (szw. "Karlsson på taket", ang. "Karlsson On the Roof", 2002) – norwesko-szwedzki film animowany, opowiadający historię Karlssona, bohatera książki Astrid Lindgren "Karlsson z dachu lata znów".
Obsada.
i inni
Wersja polska.
Wersja polska: TVP AGENCJA FILMOWA
Reżyseria: Andrzej Bogusz
Dialogi: Katarzyna Precigs
Dźwięk i montaż: Jakub Milencki
Kierownictwo produkcji: Monika Wojtysiak
Tekst piosenki: Wiesława Sujkowska
Piosenkę śpiewa: Grzegorz Kucias
Wystąpili:
i inni

</doc>
<doc id="1047073" url="https://pl.wikipedia.org/wiki?curid=1047073" title="Władimir Obruczew">
Władimir Obruczew

Władimir Afanasjewicz Obruczew (ros. Владимир Афанасьевич Обручев, ur. 10 października 1863 w Klepieninie, zm. 19 czerwca 1956 w Moskwie) - radziecki geolog i geograf, badacz Syberii i środkowej Azji.
Życiorys.
Urodził się w rodzinie szlacheckiej jako syn pułkownika. W związku z rodzajem pracy ojca, w dzieciństwie często zmieniał miasta zamieszkania, mieszkając m.in. w Kaliszu, Mławie, Brześciu, Radomiu i Wilnie, w 1881 skończył wileńską szkołę realną, a w 1886 Petersburski Instytut Górniczy. Od września 1888 pracował w Irkucku jako geolog, później brał udział w ekspedycjach naukowych, m.in. 1892-1894 do północnych i środkowych Chin. W latach 1901–1912 profesor Instytutu Technologii w Tomsku, 1921 – 1929 Akademii Górniczej w Moskwie, a od 1921 członek Akademii Nauk ZSRR; ważne znaczenie mają jego prace zwłaszcza dotyczące tektoniki, złóż kopalin użytecznych, geomorfologii oraz geografii. Autor 3872 prac naukowych, w tym wielu podręczników i książek popularnonaukowych, m.in.: "Istorija gieołogiczeskogo issledowanija Sibiri" (t. 1-5, 1931 – 1949), "Gieołogija Sibiri" (t. 1-3, 1935 – 1938), "Izbrannyje raboty po gieografii Azii" (t. 1-3, 1951). W 1930 został członkiem Komisji Akademii Nauk ZSRR ds. Badań Wiecznej Zmarzliny, 1936 udał się na wyprawę badawczą w góry Ałtaju, 1941-1943 pracował w ewakuacji w Swierdłowsku.
Pisał także powieści, w tym utrzymaną w konwencji powieści fantastyczno-podróżniczej "Plutonię" (1915).
Jego syn, Siergiej Obruczew, był także geografem i geologiem.
Odznaczenia i nagrody.
I inne.

</doc>
<doc id="1047074" url="https://pl.wikipedia.org/wiki?curid=1047074" title="Władimir Afanasjewicz Obruczew">
Władimir Afanasjewicz Obruczew



</doc>
<doc id="1047076" url="https://pl.wikipedia.org/wiki?curid=1047076" title="Floyd Rose (firma)">
Floyd Rose (firma)



</doc>
<doc id="1047077" url="https://pl.wikipedia.org/wiki?curid=1047077" title="La Défense (stacja metra)">
La Défense (stacja metra)

La Défense Grande Arche – stacja linii nr 1 w Paryżu. Stacja znajduje się w dzielnicy La Défense. Została otwarta 1 kwietnia 1992 r. Stacja jest połączona z kolejką podmiejską RER. W 2004 r. ze stacji skorzystało 12,81 miliona osób.
Razem ze stacją RER i autostradą znajduje się dokładnie pod Grande Arche, w sercu biznesowej dzielnicy Paryża.
W 2009 była to 9. najpopularniejsza stacja w paryskim metrze, z 14,2 mln pasażerów rocznie.
Połączenia autobusowe i tramwajowe.
278, 360, 378, Balabus

</doc>
<doc id="1047079" url="https://pl.wikipedia.org/wiki?curid=1047079" title="Jan Buzek (1832–1890)">
Jan Buzek (1832–1890)

Jan Buzek (ur. 1832 w Żukowie, zm. 25 stycznia 1890 w Gnojniku) - polski nauczyciel, młynarz i działacz społeczny.
Ukończywszy niższe gimnazjum i Zakład Nauczycielski w Cieszynie, pracował przez osiem lat w Żukowie jako nauczyciel. Później został młynarzem w młynie zwanym "Kukuczowice". Był wójtem (przełożonym gminy) oraz prezbiterem miejscowego zboru ewangelickiego. Działał w Towarzystwie Rolniczym.
W testamencie zapisał legaty na kościół, szkołę ewangelicką, cmentarz, fundusz dla ubogich oraz Towarzystwo Gustawa Adolfa.

</doc>
<doc id="1047080" url="https://pl.wikipedia.org/wiki?curid=1047080" title="Wanda Piłsudska">
Wanda Piłsudska

Wanda Piłsudska (ur. 7 lutego 1918 w Warszawie, zm. 16 stycznia 2001 tamże) – polska lekarka psychiatra, córka Józefa Piłsudskiego.
Życiorys.
Wanda Piłsudska, herbu Piłsudski, urodziła się 7 lutego 1918 roku jako pierwsza córka Józefa Piłsudskiego i Aleksandry Szczerbińskiej. Młodość spędziła głównie w Warszawie, gdzie mieszkała z rodziną w Belwederze oraz w Sulejówku w dworku „Milusin” podarowanym Piłsudskiemu przez żołnierzy. 1 lipca 1928 Wanda i jej siostra Jadwiga zostały matkami chrzestnymi dwóch statków, nazwanych odpowiednio "Jadwiga" i "Wanda". Po śmierci Marszałka, 2 kwietnia 1936 Rada Familijna, powołana do opieki nad obiema córkami, wyraziła zgodę na zakup dla nich folwarku na wschodzie Polski.
Jesienią 1936, Wanda Piłsudska została immatrykulowana przez rektora Szkoły Głównej Gospodarstwa Wiejskiego w Warszawie, prof. Jana Miklaszewskiego do grona słuchaczy tej uczelni. W 1937 r. zdała maturę w Liceum Żeńskim Fundacji im. Wandy z Posseltów Szachtmajerowej.
We wrześniu 1939 roku wraz z matką i młodszą siostrą Jadwigą została ewakuowana specjalnym samolotem przez Szwecję do Anglii. W Edynburgu skończyła medycynę. Następnie pracowała jako psychiatra w polskim szpitalu pod Londynem. Była zaangażowana w pracę Instytutu im. Józefa Piłsudskiego w Londynie.
Jesienią 1990 roku powróciła na stałe do Polski. W listopadzie 2000 roku odzyskała rodzinny dworek „Milusin” w Sulejówku, w którym utworzyła muzeum Józefa Piłsudskiego.
Wanda Piłsudska zmarła po długiej chorobie 16 stycznia 2001 w Warszawie. Pochowana została na cmentarzu Powązkowskim (kwatera 6-5-29). W testamencie zapisała swój cały majątek na utworzenie Muzeum Józefa Piłsudskiego w Sulejówku.

</doc>
<doc id="1047081" url="https://pl.wikipedia.org/wiki?curid=1047081" title="Polonia Bytom">
Polonia Bytom



</doc>
<doc id="1047086" url="https://pl.wikipedia.org/wiki?curid=1047086" title="Jezioro Ciche (Pojezierze Lubuskie)">
Jezioro Ciche (Pojezierze Lubuskie)

 
Jezioro Ciche – jezioro w woj. lubuskim, w pow. krośnieńskim, w gminie Bytnica, położone na wschód od miejscowości Struga, leżące na terenie Pojezierza Lubuskiego Położone na wschód od miejscowości Struga.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Ciche". W różnych publikacjach i na mapach topograficznych jezioro to występuje pod nazwami "Mała Niemka" lub "Leśne".
Powierzchnia zwierciadła wody według różnych źródeł wynosi od 5,0 ha do 5,1 ha.
Zwierciadło wody położone jest na wysokości 55,5 m n.p.m. Średnia głębokość jeziora wynosi 1,5 m, natomiast głębokość maksymalna 3,0 m.
Użytkowane przez Polski Związek Wędkarski Okręg w Zielonej Górze.

</doc>
<doc id="1047093" url="https://pl.wikipedia.org/wiki?curid=1047093" title="Marko Podrascanin">
Marko Podrascanin



</doc>
<doc id="1047095" url="https://pl.wikipedia.org/wiki?curid=1047095" title="Denys Laszko">
Denys Laszko

Denys Petrowycz Laszko (ukr. Денис Петрович Ляшко, ur. 4 października 1980 w Doniecku) – ukraiński piłkarz grający na pozycji pomocnika.
Wychowanek Metalista Charków. W latach 1996–2001 grał w jego rezerwach. Następnie był piłkarzem Zorii Ługańsk, Awanhardu-Interu Roweńki, kazachskiego Szachtiora Karaganda, polskich Gliniku/Karpatii Gorlice i Motoru Lublin oraz kazachskiego Kajsaru Kyzyłorda.

</doc>
<doc id="1047096" url="https://pl.wikipedia.org/wiki?curid=1047096" title="Conan III Gruby">
Conan III Gruby

Conan III Gruby (ur. 1093 lub 1096, zm. 17 września 1148), książę Bretanii, syn księcia Alana IV Ferganta i Ermengardy, córki Fulka IV, hrabiego Andegawenii.
Bretanię odziedziczył w 1112 r., kiedy jego ojciec został zmuszony do abdykacji. Początkowo był sojusznikiem króla Francji Ludwika VI Grubego. Później jednak sprzymierzył się z królem Anglii. Ok. 1113 r. poślubił Maud FitzRoy, nieślubną córkę króla Anglii Henryka I Beauclerca i jego nieznanej z imienia kochanki. Małżeństwo to miało służyć umocnieniu porozumienia anglo-bretońskiego. Conan i Maud mieli syna i dwie córki:
Na łożu śmierci Conan wydziedziczył swojego syna Hoela, którego ogłosił nieślubnym dzieckiem. Po jego śmierci spowodowało to kilkuletnią wojnę domową w Bretanii.

</doc>
<doc id="1047097" url="https://pl.wikipedia.org/wiki?curid=1047097" title="Wiktor Ormicki">
Wiktor Ormicki

Wiktor Rudolf Ormicki, do 1924 Wiktor Rudolf Nusbaum (ur. 1 lutego 1898 w Krakowie, zm. 17 września 1941 w obozie Mauthausen) – polski geograf i wykładowca.
Życiorys.
Absolwent Uniwersytetu Jagiellońskiego. W 1930 uzyskał habilitację. Docent w tamtejszym Instytucie Geograficznym. Wybuch II wojny światowej uniemożliwił mianowanie go profesorem tytularnym. Aresztowany 6 listopada 1939 (Sonderaktion Krakau) wraz z innymi profesorami uczelni, osadzony w obozie koncentracyjnym Sachsenhausen, w 1940 przeniesiony do Dachau, gdzie z własnej woli przyznał się do żydowskiego pochodzenia, a następnie do Gusen (bliźniacze obozu Mauthausen). Pracując w kompanii karnej w kamieniołomie, uczestniczył w potajemnym życiu naukowym obozu. Prowadził pogadanki dotyczące głównie krajów, w których toczyły się wówczas działania wojenne. Tuż przed śmiercią ukończył manuskrypt książki "O zagadnieniach zaludnienia kuli ziemskiej". Skazany na śmierć, „w drodze łaski” pozwolono mu wybrać między utopieniem a powieszeniem. Powieszony 17 września 1941. Jego ostatnie słowa przed egzekucją to: 
Jeden z twórców polskiego regionalizmu i antropogeografii. Przez ówczesnych geografów nazywany ojcem polskiej geografii ludności.

</doc>
<doc id="1047100" url="https://pl.wikipedia.org/wiki?curid=1047100" title="Wiktor Rudolf Ormicki">
Wiktor Rudolf Ormicki



</doc>
<doc id="1047102" url="https://pl.wikipedia.org/wiki?curid=1047102" title="Ari Behn">
Ari Behn

Ari Behn, właśc. Ari Mikael Bjørshol (ur. 30 września 1972 w Århus, zm. 25 grudnia 2019 w Lommedalen) − norweski pisarz i dramaturg. W latach 2002–2017 mąż księżniczki Norwegii Marty Ludwiki.
Jego książki były tłumaczone na język: szwedzki, duński, niemiecki, węgierski, islandzki oraz francuski.
Życiorys.
Urodził się w Århus, w Danii jako najstarszy syn Olava Bjørshola (ur. 1952) i Marianne Solberg (ur. 1953). Miał dwójkę młodszego rodzeństwa: siostrę Anję Sabrinę i brata Espena. Dorastał w Moss w Norwegii, gdzie jego rodzina przeniosła się gdy miał sześć lat.
Studiował historię i religię na Uniwersytecie w Oslo.
W 1996 zmienił nazwisko Bjørshol na nazwisko panieńskie babki ze strony matki Behn. W 1999 zadebiutował jako pisarz, zbiorem opowiadań "Trist som faen," spotkajac się z przychylnością krytyków i czytelników – sprzedano około 100 tysięcy egzemplarzy.
W 2002 wraz z księżniczką Martą Ludwiką, napisał książkę o swoim ślubie pod tytułem "Fra hjerte til hjerte".
W 2011 zadebiutował jako dramaturg ze sztuką "Treningstimen" w Teatrze Rogaland w Stavanger.
Zmarł śmiercią samobójczą 25 grudnia 2019 w wieku 47 lat.
Życie prywatne.
24 maja 2002 poślubił księżniczkę Norwegii Martę Ludwikę, podczas ceremonii w katedrze Nidaros w Trondheim. Para doczekała się trzech córek:
W 2017 Ari Behn i Marta Ludwika rozwiedli się.
Twórczość.
Publikacje książkowe:

</doc>
<doc id="1047106" url="https://pl.wikipedia.org/wiki?curid=1047106" title="Denis Ljaszko">
Denis Ljaszko



</doc>
<doc id="1047110" url="https://pl.wikipedia.org/wiki?curid=1047110" title="Jezioro Dobrosułowskie">
Jezioro Dobrosułowskie

Jezioro Dobrosułowskie ("Zbiornik Dobrosułowski") – jezioro w woj. lubuskim, w pow. krośnieńskim, w gminie Bytnica, nieopodal wsi Dobrosułów, leżące na terenie Pojezierza Lubuskiego.
Powierzchnia jeziora wynosi 51,5 ha.
Zwierciadło wody położone jest na wysokości 80,3 m n.p.m.
Jezioro otoczone jest wałem ziemnym. Wał zbudowany najprawdopodobniej w celu piętrzenia wody nie jest do tego celu wykorzystywany. Wewnątrz wału znajdują się liczne oczka wodne oraz nieduże, praktycznie niedostępne z brzegu jezioro. Jezioro jest częścią obwodu rybackiego „Jezioro Dobrosułowskie”

</doc>
<doc id="1047113" url="https://pl.wikipedia.org/wiki?curid=1047113" title="Ekopark Wschodni">
Ekopark Wschodni

Ekopark Wschodni – użytek ekologiczny zlokalizowany w Kołobrzegu, w granicach Trzebiatowsko-Kołobrzeskiego Pasa Nadmorskiego. 
Charakterystyka.
Powołany został przez miasto Kołobrzeg w 1996 roku. Zajmuje powierzchnię 385,86 ha (m.in. Bagicz, Podczele). Obiekt cenny ze względu na walory krajobrazowe, geomorfologiczne, faunistyczne i florystyczne. Zasadniczym elementem użytku była niecka słonawych torfowisk „Solne Bagno”. Obszar znajduje się w wykazie ostoi ptaków europejskiej sieci obszarów chronionych.
24 marca 2010 roku w Ekoparku nastąpiła katastrofa ekologiczna. Olbrzymi napór wody zgromadzonej w Ekoparku po wiosennych roztopach spowodował przerwanie wału z wydm na wysokości kładki rowerowej. Woda stworzyła wyrwę o szerokości około 55-60 metrów oraz zniszczyła drewniany most, który był częścią ścieżki rowerowej.
Granice.
Granice Ekoparku Wschodniego stanowią:
Przyroda.
Odnotowano tu występowanie wielu gatunków ptaków. Występują m.in. perkoz rdzawoszyi (5-6 par w 2005), bąk, kormoran, brodziec czy czapla. W latach 1985, 1990 i 1994 gniazdowały tu pojedyncze pary błotniaka zbożowego. Do spotykanych tu gatunków flory należą: grążel żółty, grzybienie białe, rosiczka okrągłolistna i aster solny. W ekoparku swoje gniazda budują występujące licznie na kołobrzeskiej plaży łabędzie nieme. Żyją tu tysiące żab. W 2015 odkryto tu stanowisko chrząszcza "Laccobius minutus".

</doc>
<doc id="1047118" url="https://pl.wikipedia.org/wiki?curid=1047118" title="Wisła Kraków">
Wisła Kraków



</doc>
<doc id="1047120" url="https://pl.wikipedia.org/wiki?curid=1047120" title="Achard z Montmerle">
Achard z Montmerle



</doc>
<doc id="1047125" url="https://pl.wikipedia.org/wiki?curid=1047125" title="Krzysztof Załęski">
Krzysztof Załęski

Krzysztof Wiesław Załęski (ur. 25 sierpnia 1957 w Żebrach-Starej Wsi) – generał dywizji Wojska Polskiego, doktor habilitowany nauk o obronności.
Wykształcenie.
Krzysztof Wiesław Załęski ukończył Liceum Lotnicze (1972–1976) oraz Wyższą Oficerską Szkołę Lotniczą w Dęblinie (1976–1980), uzyskując tytuł inżyniera nawigatora lotniczego. W latach 1986–1989 odbył studia magisterskie w Akademii Sztabu Generalnego Wojska Polskiego im. gen. broni Karola Świerczewskiego w Warszawie, natomiast w 1998 w Akademii Obrony Narodowej uzyskał stopień doktora nauk wojskowych w specjalności taktyka. Rozprawa zatytułowana była „Działania lotnictwa z wykorzystaniem baz lotniczych”, natomiast w 2013 uzyskał stopnień naukowy doktora habilitowanego nauk społecznych w dyscyplinie nauki o obronności.
Jest absolwentem Kursu Przeszkolenia Operacyjnego Wojsk Lotniczych i Obrony Powietrznej w Akademii Obrony Narodowej (1994) oraz Podyplomowego Studium Operacyjno-Strategicznego w Akademii Lotniczej Sił Powietrznych Stanów Zjednoczonych (2000). W 1998 zaliczył kurs języka angielskiego w Kanadzie, a w 1999 w Stanach Zjednoczonych. Zna również język rosyjski.
Służba wojskowa.
Po ukończeniu studiów pozostał w „Szkole Orląt” na stanowisku dowódcy plutonu, później dowódcy kompanii. Od 1984 do 1986 był szefem sztabu eskadry lotniczej. W 1989 został starszym specjalistą Wydziału Szkolenia Dowództw i Sztabów w Dowództwie Wojsk Lotniczych w Warszawie, a w latach 1995–1998 pełnił funkcję zastępcy szefa oddziału i jednocześnie szefa Wydziału Szkolenia Dowództw i Sztabów w Dowództwie Wojsk Lotniczych i Obrony Powietrznej. Następnie był szefem Wydziału Szkolenia Operacyjnego i szefem Wydziału Operacyjnego. W 2000 został szefem Oddziału Operacyjnego G3 – zastępcą szefa Sztabu 3 Korpusu Obrony Powietrznej we Wrocławiu i jeszcze w tym samym roku wyznaczono go zastępcą szefa Zarządu Operacji Powietrznych A3 Wojsk Lotniczych i Obrony Powietrznej.
W 2002 objął stanowisko szefa Zarządu Rozpoznania i Walki Elektronicznej A2 Wojsk Lotniczych i Obrony Powietrznej, natomiast w 2003 został zastępcą szefa Sztabu Wojsk Lotniczych i Obrony Powietrznej. Od 2004 do 2007 był szefem Centrum Planowania Dowództwa Operacyjnego w Warszawie. Następnie przez krótki czas służył w Sztabie Generalnym Wojska Polskiego w Warszawie jako zastępca szefa Zarządu Szkolenia P7, po czym został szefem Sztabu – zastępcą dowódcy Sił Powietrznych.
W dniu 12 sierpnia 2008, podczas lotu prezydenckiego samolotu, na pokładzie którego byli m.in. prezydent Lech Kaczyński oraz prezydenci Estonii, Litwy, Łotwy i Ukrainy, generał Załęski, wobec nacisków prezydenta, bezprawnie wydał kapitanowi lotu rozkaz lądowania na lotnisku w Tbilisi, znajdującym się w zasięgu ostrzału wojsk rosyjskich. W związku ze śmiercią w katastrofie smoleńskiej gen. br. pil. Andrzeja Błasika, czasowo pełnił obowiązki Szefa Sił Powietrznych. 30 września 2010 roku, na swój wniosek, został zwolniony z zawodowej służby wojskowej i przeniesiony do rezerwy.

</doc>
<doc id="1047129" url="https://pl.wikipedia.org/wiki?curid=1047129" title="Hoel III Bretoński">
Hoel III Bretoński

Hoel III (zm. 1156), książę Bretanii, syn księcia Conana III Grubego i Maud FitzRoy, nieślubnej córki króla Anglii Henryka I Beauclerca.
W 1148 r. na łożu śmierci Conan III wydziedziczył Hoela, uznając go nieślubnym dzieckiem. Tym samym prawa do bretońskiego tronu przeszły na siostrę Hoela, Bertę, i jej męża, Odona de Porhoet. Hoel nie uznał tych decyzji i rozpoczął wojnę z Odonem. Został jednak wyparty z księstwa, utrzymał się tylko w hrabstwie Nantes. W 1156 r. w hrabstwie tym wybuchła rebelia i Hoel musiał opuścić również i Nantes. Zmarł niedługo później, prawdopodobnie w opactwie cystersów w Melleray. Nigdy się nie ożenił i nie pozostawił potomstwa.

</doc>
<doc id="1047132" url="https://pl.wikipedia.org/wiki?curid=1047132" title="Gawriił Gołowkin">
Gawriił Gołowkin

Hrabia Gawriił (Gawriła) Iwanowicz Gołowkin (Gabriel Gołowkin; ros. Гавриил (Гаврила) Иванович Головкин; ur. 1660, zm. 20 stycznia 1734) – rosyjski polityk, kanclerz, kanclerz Imperium Rosyjskiego od 1708 roku do swej śmierci w 1734 roku. Prawdziwym szefem dyplomacji był jednak do roku 1727 Boris Kurakin.
Życiorys.
W 1677, młody Gawriił Gołowkin związał się z dworem carewicza Piotra, będąc już uprzednio związanym z jego matką Natalią. Oboje chronili młodego carewicza w trudnym okresie regencji Zofii Aleksiejewny. Gołowkin towarzyszył carowi w jego podróżach i pracy w stoczni w holenderskim Zaanstad. W 1706 został pierwszym rosyjskim wielkim kanclerzem spraw zagranicznych na polu bitwy pod Połtawą (1709).
Gołowkin piastował ten urząd przez 25 lat (!). Gdy panowała Katarzyna I, został członkiem stworzonego przez nią w 1726 nowego organu władzy, jakim była Najwyższa Tajna Rada. Gdy cesarzowa ogłosiła młodego Piotra II swym sukcesorem, Gołowkinowi nakazała pieczę nad nim. Gdy w roku 1730 Piotr II zmarł, Gołowkin otwarcie poparł pretensje do tronu, jakie miała Anna Iwanowna Romanowa, księżna Kurlandii, przeciw arystokratycznym fakcjom Dołgorukich i Golicynów, opowiadając się za autokracją i odrzucając projekt konstytucji monarchii ograniczonej. Za rządów Anny Gołowkin został członkiem pierwszego rosyjskiego gabinetu, lecz w jego obrębie miał mniejsze wpływy niż faworyci carycy: Andriej Ostermann i Burkhard Christoph Münnich.
W roku 1707 Gołowkin został hrabią cesarstwa, a w 1710 hrabią rosyjskim. Był jednym z najbogatszych magnatów epoki. Nieznajomość języków obcych powodowała liczne konflikty z innymi ministrami i to nie tylko tymi niemieckiego pochodzenia. Od 1706 roku kierował wydziałem do spraw stosunków z Polską. Odznaczony Orderem Orła Białego i rosyjskim Orderem Świętego Andrzeja.

</doc>
<doc id="1047133" url="https://pl.wikipedia.org/wiki?curid=1047133" title="Orzecznictwo w Sprawach Mieszkaniowych">
Orzecznictwo w Sprawach Mieszkaniowych

Orzecznictwo w Sprawach Mieszkaniowych – kwartalnik prawniczy poświęcony sprawom mieszkaniowym. Porusza m.in. kwestie ochrony praw lokatorów i członków spółdzielni mieszkaniowych, a także zagadnienia związane z własnością lokali. Czasopismo jest wydawane przez "Wydawnictwo MEDD".

</doc>
<doc id="1047134" url="https://pl.wikipedia.org/wiki?curid=1047134" title="Mistrzostwa Polski Seniorów w Lekkoatletyce 1924">
Mistrzostwa Polski Seniorów w Lekkoatletyce 1924

5. Mistrzostwa Polski Seniorów w Lekkoatletyce – zawody, które rozgrywane były w Warszawie w Parku Sobieskiego (obecnie Park Agrykola) w dniach 6-8 września 1924 (mistrzostwa kobiet tylko 6 i 7 września). Nie startowali zawodnicy ze Lwowa.
Bieg przełajowy.
2. mistrzostwa w biegu przełajowym mężczyzn zostały rozegrane 2 października w Henrykowie k. Warszawy. Trasa wyniosła 8,3 kilometra. W konkurencji drużynowej sklasyfikowano tylko dwie drużyny.
Pięciobój.
Mistrzostwa w pięcioboju mężczyzn odbyły się 12 października w Warszawie w Parku Sobieskiego.
Dziesięciobój.
Mistrzostwa w dziesięcioboju mężczyzn odbyły się 1 i 2 listopada w Warszawie w Parku Sobieskiego.
Maraton.
Pierwsze w historii mistrzostwa Polski w biegu maratońskim mężczyzn zostały rozegrane 2 listopada na trasie: Rembertów – Wawer – Zegrze – Nieporęt i z powrotem. Dystans wyniósł 41 km 195 m.

</doc>
<doc id="1047137" url="https://pl.wikipedia.org/wiki?curid=1047137" title="Eustachy Chmielewski">
Eustachy Chmielewski

Eustachy Antoni Feliks Chmielewski h. Jastrzębiec (ur. 20 września 1900 w Wyżnicy, zm. 11 marca 1977 w Warszawie) – polski inżynier architekt późnego historyzmu i modernizmu, projektant. Członek Stowarzyszenia Architektów Polskich (SARP).
Życiorys.
Młodość.
Urodził się w rodzinie szlacheckiej pieczętującej się herbem Jastrzębiec w Wyżnicy nad Czeremoszem (obecna Ukraina) jako syn Erazma Chmielewskiego – delegata Towarzystwa Oficjalistów Prywatnych (w 1908) i członka Galicyjskiego Towarzystwa Łowieckiego (w 1914) oraz Marii z Szemelowskich. Ukończył gimnazjum humanistyczne w Kamionce Strumiłowej (w 1918). W 1919 został internowany przez Ukraińców. W latach 1919–1920 ochotniczo służył w Wojsku Polskim. Absolwent Wydziału Architektury Politechniki Lwowskiej, na którym w 1924 roku obronił tytuł zawodowy magistra inżyniera architekta. 
Działalność zawodowa.
Po ukończeniu studiów pracował w Urzędzie Województwa Śląskiego, później kierował oddziałem budowlanym Urzędu Województwa Poznańskiego. Był członkiem zarządu Rodziny Urzędniczej w Poznaniu. Przed wybuchem II wojny światowej piastował stanowisko Dyrektora Departamentu Budownictwa w Ministerstwie Spraw Wewnętrznych. W związku z wybuchem wojny wraz z innymi wysokimi urzędnikami administracji państwowej opuścił kraj i udał się w kierunku Rumunii. Po dotarciu do Łucka, podjął decyzję o powrocie. Po zakończeniu kampanii wrześniowej wrócił do okupowanej Warszawy. Od 1941 do 1948 mieszkał w Lipnicy Dolnej na Podkarpaciu – w majątku żony, a następnie na Żoliborzu. Pracował w Jaśle, Rzeszowie, Katowicach (biuro architektoniczne Śląskiego Urzędu Wojewódzkiego, radca budowlany), Poznaniu i Warszawie. Od 1948 roku jako wysoki urzędnik administracji publicznej pracował w Ministerstwie Odbudowy, przemianowanym po 1949 roku na Ministerstwo Budownictwa.
Jako członek SARP działał w Katowicach (1925–1929), Poznaniu (1930–1939), gdzie pełnił funkcję wiceprezesa Poznańskiego Stowarzyszenia Architektów Polskich i w Warszawie od 1953 do śmierci.
Życie prywatne.
Mąż Anny ze Ścibor-Rylskich Chmielewskiej h. Ostoja (1912–1964) – ostatniej właścicielki ziemskiej w Lipnicy Dolnej koło Jasła. Jego synami są: prof. dr hab. inż. arch. Jan Maciej Chmielewski (ur. 1941) – architekt, planista, urbanista i wykładowca oraz prof. dr hab. Marek Cyprian Chmielewski (ur. 1942) – chemik i wykładowca, były wiceprezes PAN.
Wraz z żoną spoczywa na cmentarzu Powązkowskim w Warszawie (kwatera 174-4-32).
Dorobek architektoniczny.
Autor licznych projektów architektonicznych, głównie z okresu modernizmu. Projektował zarówno budynki mieszkalne, użyteczności publicznej, jak i obiekty sakralne. Prekursor polskiego budownictwa wielokondygnacyjnego.

</doc>
<doc id="1047145" url="https://pl.wikipedia.org/wiki?curid=1047145" title="Wołodymyr Zatonskyj">
Wołodymyr Zatonskyj

Wołodymyr Zatonskyj, ukr. Володи́мир Петро́вич Зато́нський (ur. we wsi Łysiec w powiecie uszyckim guberni podolskiej, zm. 29 lipca 1938 w Kijowie) – działacz KPU(b), członek Centralnej Komisji Kontroli WKP (b) (1927-34), zastępca członka Komitetu Centralnego WKP(b) (1934-37) komisarz ludowy oświaty USRR (1933-1937), ofiara wielkiego terroru w ZSRR.
Urodził się w rodzinie wiejskiego pisarza. W 1895 jego rodzina przeprowadziła się do Kamieńca Podolskiego, gdzie ukończył w 1906 roku gimnazjum. W 1912 roku ukończył studia na wydziale fizyczno-matematyczny Uniwersytetu Kijowskiego z dyplomem chemika (był z niego dwukrotnie wyrzucany za działalność w ruchu rewolucyjnym). Od 1905 członek SDPRR (frakcja mienszewików), po rewolucji lutowej i obaleniu caratu we frakcji bolszewików SDPRR, następnie w RKP(b) i WKP(b). 
W 1915 roku ożenił się z kijowską lekarką, Ołeną Raskiną. W latach 1912-1917 był wykładowcą Instytutu Politechnicznego w Kijowie. W marcu 1917 wstąpił do partii bolszewickiej a w maju został członkiem Kijowskiego Komitetu SDPRR(b). W lipcu 1920 roku został wyznaczony na dowódcę Czerwonej Ukraińskiej Armii Halickiej, pracował na stanowiskach partyjnych i rządowych Ukraińskiej SRR. Od 8 sierpnia do 28 września 1920 roku przewodniczący Galrewkomu - rządu marionetkowego Galicyjskiej Socjalistycznej Republiki Rad. Kilkakrotnie, w latach 1917-1918, 1922-1923 i 1933-1937 pełnił funkcję ludowego komisarza oświaty USRR. W latach 1925-1927 był sekretarzem KC Komunistycznej Partii (bolszewików) Ukrainy, w latach 1927-1933 przewodniczącym Centralnej Komisji Kontroli KP(b)U. 
22 lutego 1933 został mianowany po raz kolejny na stanowisko ludowego komisarza oświaty USRR, na którym zastąpił Mykołę Skrypnyka. Nominacja Zatonskiego oznaczała koniec polityki ukrainizacji. Jednym z pierwszych posunięć Zatonskiego było ujednolicenie programów nauczania i podręczników ukraińskich z podręcznikami RFSRR. Firmował represje wobec twórców i pracowników naukowych oskarżanych o "odchylenie nacjonalistyczne" i represyjny kurs wobec ukraińskiej inteligencji. Zdeklarowany stalinowiec i zwolennik sowieckiego centralizmu, był jednocześnie przeciwnikiem szowinizmu wielkorosyjskiego.
3 listopada 1937, po przedstawieniu teatralnym, wraz z żoną został przez NKWD aresztowany i rozstrzelany, zrehabilitowany 19 marca 1956.

</doc>
<doc id="1047147" url="https://pl.wikipedia.org/wiki?curid=1047147" title="CzUHA">
CzUHA



</doc>
<doc id="1047148" url="https://pl.wikipedia.org/wiki?curid=1047148" title="Odon de Porhoet">
Odon de Porhoet

Odon (zm. 1170), wicehrabia Porhoet, książę Bretanii od 1148 r. jako mąż Berty, córki poprzedniego księcia Conana III Grubego. Był synem Godfryda z Porhoet i jego żony Jadwigi.
O władzę nad Bretanią walczył ze swoim szwagrem, Hoelem III (wydziedziczonym przez Conana III), którego udało mu się wyprzeć do Nantes. W 1156 r. Hoel zmarł, ale Odon został wyparty z Bretanii przez swojego pasierba, Conana IV, syna Berty z pierwszego małżeństwa. Zmarł w 1170 r.

</doc>
<doc id="1047152" url="https://pl.wikipedia.org/wiki?curid=1047152" title="ADPCM">
ADPCM

ADPCM () – adaptacyjna różnicowa modulacja kodowo-impulsowa, która jest metodą stratnej kompresji cyfrowego zapisu dźwięku. W przypadku sygnału analogowego musi najpierw nastąpić jego próbkowanie i zapis w postaci cyfrowej PCM. Realizowane jest to w celu zmniejszenia ilości danych potrzebnych do zapisu dźwięku i umożliwienia ich transmisji przez kanał o przepustowości od 16 do 32 kb/s.
Metoda ta jest odmianą różnicowej modulacji kodowo-impulsowej (DPCM) stosującą zmienny rozmiar kroku kwantyzacji, co pozwala na dodatkowe zwiększenie stopnia kompresji danych reprezentujących dźwięk. W przypadku metody DPCM zamiast samych wartości próbek dźwięku (jak w metodzie PCM) zapisuje się tylko różnice pomiędzy kolejnymi wartościami – jest to tzw. technika predykcyjna (prognozująca) wykorzystująca fakt, że w poszczególnych sekwencjach sygnał dźwiękowy z reguły zmienia się nieznacznie, wystarczy więc zakodować jedynie jego różnice. Natomiast w ADPCM początkowo następuje adaptacja wartości do statystyk sygnału zwykle polegająca jedynie na zastosowaniu adaptacyjnego współczynnika skali przed kwantyzacją różnicy w enkoderze DPCM, w wyniku czego liczba bitów informacji o zmianie jest automatycznie dopasowywana do bieżących potrzeb.
Dzięki metodzie ADPCM można na pojedynczej płycie CD-ROM zapisać około 16 godzin muzyki (z akceptowalną utratą jakości dźwięku), w odróżnieniu od 74 minut w przypadku zapisu standardowego CD-Audio (pomijając już fakt, że w standardowym formacie CD-Audio można zapisać ok. 807 MB danych, natomiast w formacie CD-ROM tylko ok. 703 MB – co wynika z wymogu umieszczenia na tym ostatnim dodatkowych danych służących do detekcji i korekcji błędów odczytu). 
ADPCM jest często używana jako technika do kodowania mowy i wykorzystywana w standardzie kompresji dźwięku G.726 w telefonii VoIP.

</doc>
<doc id="1047157" url="https://pl.wikipedia.org/wiki?curid=1047157" title="Krajowy Rząd Zachodnich Obwodów Ukrainy">
Krajowy Rząd Zachodnich Obwodów Ukrainy



</doc>
<doc id="1047162" url="https://pl.wikipedia.org/wiki?curid=1047162" title="Gay mafia">
Gay mafia

Gay mafia lub velvet mafia ("mafia gejowska", "mafia aksamitna") – pejoratywne określenie używane w niektórych mediach anglosaskich (przez „New York Post” i „The Sun”) w latach 80. i 90., opisujące ogół rzekomo istniejącego lobby gejowskiego, które zdaniem osób używających tego terminu, działa w polityce i mediach. Osoby te twierdzą, że "mafia gejowska" jest obecna w prestiżowych domach mody i showbiznesie. Nie mniej nikt nigdy nie udowodnił, że "mafia" istnieje. Termin ten jest również używany humorystycznie przez gejów – w Los Angeles działa teatr gejowsko-lesbijski nazwany „The Gay Mafia”.
Pochodzenie terminu.
Stopniowo słowo „velvet” zaczynało być zastępowane przez „gay”. Termin „gay mafia” został bardziej spopularyzowany po użyciu go w artykule magazynu „Spy” z 1995. Został również użyty w wywiadzie z hollywoodzkim agentem Michaelem Ovitzem (łowcą talentów, który odkrył między innymi Stevena Seagala oraz prezydentem Creative Artist Agency, reprezentującej wiele gwiazd filmowych). W Vanity Fair (rok 2002) Ovitz twierdził, że "zorganizowana grupa gejów" zapewniła go, że już nigdy nie będzie pracował w Hollywood.
Ovitz w trakcie swojej kariery w latach 80. i 90. twierdził, iż wpływowi ludzie, tacy jak David Geffen (współzałożyciel DreamWorks), Bernard Weintraub (dziennikarz „New York Time”), czy też inni, których zatrudniał w czasach swojej prezydentury w Creative Artists Agency (jak choćby późniejszy prezydent Universal Studios Ronald Meyer) byli częścią wpływowej grupy, która w konspiracji zadecydowała o końcu jego kariery.
Ovitz wkrótce po opublikowaniu wywiadu przeprosił za użycie sformułowania „gay mafia”, mówiąc: "W zasadzie termin „gay mafia” nie odzwierciedla moich prawdziwych odczuć czy nastawienia. To jest godne pożałowania i jest mi przykro".
Opinia Chrisa Morrisa.
W 1999 roku Chris Morris, brytyjski działacz na rzecz LGBT, na łamach „New Statesman” użył określenia „gay mafia” w stosunku do grupy brytyjskich biznesmenów inwestujących w segment LGBT. Inwestorzy ci tworząc kluby, sklepy, dyskoteki itp. dla gejów i lesbijek, zapewniali sobie olbrzymie dochody. Według Chrisa Morrisa takie działania powodowały powstawanie „gejowskich wiosek”, w których za cenę separacji od reszty społeczeństwa osoby homoseksualne mogły się czuć w pełni swobodnie jednocześnie nie będąc narażonym na uprzedzenia innych. Stwierdził, że znacząca liczba biznesmenów próbowała zatrzymać postęp kampanii na rzecz praw gejów i lesbijek tak długo jak było to możliwe w obawie o własne interesy. Morris akcentował wyraźny konflikt interesów między biznesmenami inwestującymi w pink dollar, a organizacjami walczącymi o prawa mniejszości seksualnych i zarzucał tym organizacjom godzenie się z tą sytuacją.
Morris nigdy nie przedstawił żadnych dowodów na poparcie swoich tez.

</doc>
<doc id="1047163" url="https://pl.wikipedia.org/wiki?curid=1047163" title="Nieuwerkerk aan den IJssel">
Nieuwerkerk aan den IJssel

Nieuwerkerk aan den IJssel 
() – miejscowość w Holandii, w prowincji Południowa Holandia, w gminie Zuidplas. Do 31 grudnia 2009 istniała gmina Nieuwerkerk aan den IJssel, 1 stycznia 2010 została przyłączona do gminy Zuidplas.

</doc>
<doc id="1047165" url="https://pl.wikipedia.org/wiki?curid=1047165" title="Jean-Marc Degraeve">
Jean-Marc Degraeve

Jean-Marc Degraeve (ur. 26 stycznia 1971) – francuski szachista, arcymistrz od 1998 roku.
Kariera szachowa.
Od drugiej połowy lat 90. XX wieku znajduje się w szerokiej czołówce francuskich szachistów, trzykrotnie (w latach 2000–2004) reprezentując narodowe barwy na szachowych olimpiadach oraz również trzykrotnie (1997–2003) w drużynowych mistrzostwach Europy. Na swoim koncie posiada brązowy medal olimpijski, który zdobył w roku 2004 w Calvii (za indywidualny wynik na V szachownicy) oraz dwa medale DME: złoty (2003, za indywidualny wynik na V szachownicy) oraz srebrny (2001, wraz z drużyną). Wielokrotnie startował w finałach indywidualnych mistrzostw Francji, trzykrotnie zdobywając medale: srebrny (2013) oraz dwa brązowe (2000, 2001).
Do sukcesów Jeana-Marca Degraeve w turniejach międzynarodowych należą m.in. I m. w Belfort (1997, przed m.in. Eduardasem Rozentalisem i Michaiłem Gurewiczem), dz. I m. w Cappelle-la-Grande (1997), dz. I m. w Saragossie (1998), dz. III m. w Metz (2001, za Aleksandrem Dełczewem i Andriejem Sokołowem, a wraz z Wjaczesławem Ejnhornem, Alexandre Dgebuadze i Milanem Draško), dz. I m. w Le Touquet (2001), I m. w Montrealu (2002, przed Wasiliosem Kotroniasem i Ľubomírem Ftáčnikiem), I m. w Saint-Affrique (2003), dz. I m. w Montpellier (2003, wraz z Anthony Kostenem i Christianem Bauerem), dz. I m. w mistrzostwach Paryża (2004, wraz z m.in. Pawłem Triegubowem, Konstantinem Łandą, Maxime Vachier-Lagrave i Alberto Davidem), I m. w Saint-Affrique (2006) oraz I m. w Saint-Chély-d’Aubrac (2006).
Najwyższy ranking w karierze osiągnął 1 lipca 2001 r., z wynikiem 2602 punktów zajmował wówczas 85. miejsce na liście światowej FIDE, jednocześnie dzieląc 6-7. miejsce wśród francuskich szachistów.

</doc>
<doc id="1047169" url="https://pl.wikipedia.org/wiki?curid=1047169" title="Boris Kurakin">
Boris Kurakin

Książę Boris Iwanowicz Kurakin, ros. Борис Иванович Куракин (ur. w Moskwie, zm. w Paryżu) – pierwszy stały rosyjski ambasador i jeden z najbliższych współpracowników Piotra Wielkiego. Był szwagrem cara. Od 1722 roku do 1727 kontrolował całość rosyjskiej dyplomacji, choć formalnie jej szefem był w latach 1706–1734 Gawriłło Gołowkin.
Życiorys.
Kurakinowie byli jedną z najpotężniejszych rodzin moskiewskich. W 1683 Boris Kurakin zaczął uczestniczyć w wojennych zabawach carewicza Piotra. W latach 1695–1696 brał udział w kampanii azowskiej. W 1697 został wysłany do Włoch, by zgłębiać tajniki nawigacji.
Jego długa kariera dyplomaty zaczęła się w 1707, gdy wysłano go do Rzymu z misją przekonania papieża (Klemensa XI), by nie uznał wyboru współpracownika Szwedów Stanisława Leszczyńskiego na tron Polski. W 1709 Kurakin został dowódcą jednego z najlepszych w carskiej armii Regimentu Siemionowskiego i dowodził nim w bitwie pod Połtawą.
Od 1708 do 1712 reprezentował Rosję w Londynie (1709–1711), Hanowerze, i Hadze. W 1713 podpisał pokój w Utrechcie. Od 1714 do 1715 znów był posłem w Londynie. W latach 1716–1722 był ambasadorem w Paryżu, skąd zgodnie z rozkazem wydanym przez w 1722 przez cara wyruszającego przeciw Persom miał sprawować kontrolę nad całą rosyjską siecią ambasad. W 1723 próbował zorganizować mariaż carewny Elżbiety z Ludwikiem XV. W 1724 ponownie został wysłany do Paryża, gdzie pełniąc funkcję ambasadora zmarł w 1727.
Jego syn Aleksandr (1697–1749) również był ambasadorem w Paryżu, a prawnuk - także Aleksandr (1752–1818) – w Paryżu i Wiedniu.

</doc>
<doc id="1047174" url="https://pl.wikipedia.org/wiki?curid=1047174" title="Conan IV Młodszy">
Conan IV Młodszy

Conan IV Młodszy (ur. 1138, zm. 20 lutego 1171), książę Bretanii, syn Alana Bretońskiego, 1. hrabiego Richmond, oraz Berty, córki księcia Bretanii Conana III Grubego. Od strony ojca był w prostej linii potomkiem innego księcia Bretanii, Godfryda I.
Po śmierci ojca w 1146 odziedziczył angielski tytuł parowski hrabiego Richmond. W 1156 zdecydował się walczyć o tron Bretanii. Od 1148 trwała tam wojna między ojczymem Conana, Odonem de Porhoet, i wydziedziczonym wujem hrabiego Richmond, Hoelem III. Wyparty do hrabstwa Nantes Hoel zmarł w 1156. W tym samym roku Conan IV wyparł z Bretanii Odona. W 1158 zakończył opanowywanie Bretanii przyłączając Nantes po śmierci Godfryda Andegaweńskiego, brata króla Anglii Henryka II.
W odpowiedzi na działania Conana Henryk II zażądał zwrotu hrabstwa Nantes. Conan odmówił, ale do wojny nie doszło. Conan i Henryk zawarli wkrótce porozumienie, przypieczętowane w 1160 ślubem Conana z kuzynką Henryka, Małgorzatą Szkocką (1140 – 1201), córką Henryka Szkockiego, 3. hrabiego Huntingdon, i Ady de Warenne, córki Williama de Warenne, 2. hrabiego Surrey. Małżonkowie mieli jedną córkę, *Konstancję (1161 – 5 września 1201), księżną Bretanii
Podczas swojego panowania Conan musiał stawić czoła wielu rebeliom swoich baronów. Nie mogąc ich ostatecznie stłumić był zmuszony zwrócić się o pomoc do Henryka II. Ten zażądał w zamian zrzeczenia się tronu przez Conana na rzecz jego córki, która miała poślubić syna angielskiego monarchy, Godfryda. Conan spełnił żądania Henryka. Zmarł w 1171.

</doc>
<doc id="1047175" url="https://pl.wikipedia.org/wiki?curid=1047175" title="Tukidydes (polityk)">
Tukidydes (polityk)

Tukidydes, Tucydydes (gr. Θουκυδίδης; ur. około 500 p.n.e., zm. ?) – ateński polityk konserwatywny, sprzeciwiający się tendencjom radykalnie demokratycznym reprezentowanym przez Peryklesa. 
Był synem Melezjasza, arystokraty ateńskiego, słynnego zapaśnika i przyjaciela Pindara.
Tukidydes dorastał w kosmopolitycznej atmosferze arystokracji greckiej. Poślubił córkę wodza ateńskiego, Kimona. Po śmierci Kimona przejął po nim przywództwo opozycji konserwatywnej. Jego pomysłem było usadzanie podczas obrad Zgromadzenia wszystkich swych zwolenników blisko siebie, tak aby czynili więcej zamieszania i skuteczniej wpływali na wynik debaty. Zdolny mówca, osiągnął największe wpływy w okresie poprzedzającym pierwszą wojnę peloponeską, gdy zajmował się reformami ateńskiego "polis". Około 448 p.n.e. zaatakował program Peryklesa, zgodnie z którym fundusze Ateńskiego Związku Morskiego, przeznaczone na stworzenie wspólnej obrony przed atakiem Persji, zostały użyte na wzniesienie w Atenach wspaniałych budowli (np. Partenonu). Sprzeciwiał się tym samym bezwzględnemu wykorzystywaniu sprzymierzeńców i planom unifikacji Związku z faktycznym przekształceniem "arche" w państwo ateńskie. Tukidydes mógł być zarówno oburzony dążeniem Aten do dominacji, jak i wewnętrzną polityką Peryklesa, zwiększającą wpływy polityczne klas o niższych dochodach. Przypuszczalnie, podobnie jak Kimon, był zwolennikiem porozumienia ze Spartą. Perykles jednak cieszył się w tym okresie wielkim wpływem, tak więc Ateńczycy w procedurze ostracyzmu zagłosowali za wygnaniem Tukidydesa (około 443 p.n.e.). Wydaje się, że Tukidydes powrócił do miasta po upływie przepisowego czasu, około 433 p.n.e., nic jednak nie wiadomo o jego dalszej aktywności politycznej. 
Tukidydes był dziadkiem wielkiego historyka, również Tukidydesa. 

</doc>
<doc id="1047176" url="https://pl.wikipedia.org/wiki?curid=1047176" title="Pleasures Pave Sewers">
Pleasures Pave Sewers

Pleasures Pave Sewers – debiutancki album deathcore'owego zespołu Lock Up wydany w 1999 roku przez wytwórnię Nuclear Blast.

</doc>
<doc id="1047177" url="https://pl.wikipedia.org/wiki?curid=1047177" title="Litewsko-Białoruska Republika Socjalistyczna">
Litewsko-Białoruska Republika Socjalistyczna



</doc>
<doc id="1047180" url="https://pl.wikipedia.org/wiki?curid=1047180" title="Ankh">
Ankh



</doc>
<doc id="1047183" url="https://pl.wikipedia.org/wiki?curid=1047183" title="Ryan Cox">
Ryan Cox

Ryan Cox (ur. 9 kwietnia 1979, zm. 1 sierpnia 2007) – południowoafrykański kolarz.
Był zawodnikiem teamu Barloworld, do jego największych sukcesów należą między innymi: drugie miejsce w Tour de Langkawi w Malezji w 2004, oraz pierwsze miejsce w tym samym wyścigu w roku kolejnym. Zajął także drugie miejsce Giro del Capo w Południowej Afryce w 2005.
W 2007, nie uczestniczył w Tour de France. Przeszedł operację we Francji i po powrocie do kraju trafił 30 lipca do szpitala w Johannesburgu. Zmarł w wyniku pęknięcia głównej żyły lewej nogi.

</doc>
<doc id="1047184" url="https://pl.wikipedia.org/wiki?curid=1047184" title="Pierwsza dama Polski">
Pierwsza dama Polski

Pierwsza dama Rzeczypospolitej Polskiej, także Prezydentowa – nieformalny tytuł grzecznościowy i protokolarny stosowany na określenie małżonki prezydenta Polski.
Pierwsza dama.
Z pełnieniem roli pierwszej damy nie wiążą się żadne uprawnienia polityczne. Pełni jedynie funkcje reprezentacyjne i ceremonialne. Między innymi towarzyszy głowie państwa podczas oficjalnych spotkań czy wystąpień. Małżonki prezydentów zarówno w Polsce, Stanach Zjednoczonych Ameryki i innych państwach nie otrzymują wynagrodzenia, choć np. Betty Ford i Rosalynn Carter, które aktywnie udzielały się w różnych programach społecznych, poruszały publicznie kwestię stałej pensji dla pierwszej damy.
Określenie "pierwsza dama" jest kalką językową z języka angielskiego ("first lady"), które w USA pojawia się w II połowie XIX wieku, zaś w polszczyźnie pod koniec XX wieku m.in. w prasie na początku 1989 przy okazji przedstawienia Barbary Bush i jej poprzedniczek czy w publikacji z 1993 gdzie zwrotem "First Lady III Rzeczypospolitej" nazwano Danutę Wałęsę.
W odniesieniu do małżonek głów państwa polskiego zwrot "pierwsza dama" zaczął być stosowany dopiero w III Rzeczypospolitej. W II RP w odniesieniu do małżonki prezydenta używano zwrotu "pani prezydentowa" lub np. "pani Michalina Mościcka". Taką formę stosowano również wobec małżonek prezydentów innych państw – też i w okresie Polski Ludowej, np. w publikacji Interpress Publishers dotyczącej wizyty prezydenta Nixona w Warszawie są zwroty: "president Richard Nixon with Mrs. Nixon, Edward Gierek with Mrs. Gierek". Jednak współcześnie w publicystyce częstą praktyką jest określanie tym tytułem partnerek przywódców państwa polskiego z lat 1918–1989 (tj. żon: prezydentów, przewodniczących Rady Państwa, a nawet przywódców partii komunistycznej).
W okresie PRL, z racji braku jednoosobowego urzędu głowy państwa, funkcje reprezentacyjne pełnił Przewodniczący Rady Państwa. Podczas oficjalnych spotkań, gdy wymagała tego sytuacja, towarzyszyła mu małżonka. Było tak np. podczas wizyty prezydentów USA Richarda Nixona w 1972, George’a Busha w 1989 roku, czy też cesarza Iranu Rezy Pahlawi w 1977. W takich uroczystościach brali również udział I sekretarze PZPR z małżonkami, którzy, podobnie jak w pozostałych państwach komunistycznych, de facto stali na czele państwa. W dniu 1 sierpnia 1975 w Helsinkach przywódcy 35 państw europejskich oraz Kanady i Stanów Zjednoczonych Ameryki Północnej podpisali Akt końcowy Konferencji Bezpieczeństwa i Współpracy w Europie – w imieniu państw komunistycznych podpisy złożyli pierwsi sekretarze partii rządzących (w imieniu PRL Edward Gierek) i w ten sposób uznano de facto najwyższe stanowisko partyjne za odpowiadające głowie państwa.
Lista partnerek życiowych i małżonek polskich przywódców państwowych.
II Rzeczpospolita (1918–1939).
Żona Gabriela Narutowicza, Ewa Narutowicz, zmarła w 1920 roku, czyli 2 lata przed objęciem funkcji prezydenta przez jej męża. W związku z tym Gabriel Narutowicz był wdowcem i jego żony nie należy nazywać pierwszą damą.
Władze Rzeczypospolitej Polskiej na uchodźstwie (1939–1990).
Stanisław Ostrowski oraz Edward Bernard Raczyński, pełniący funkcję prezydenta w latach 1972–1979 i 1979–1986, byli wdowcami.

</doc>
<doc id="1047185" url="https://pl.wikipedia.org/wiki?curid=1047185" title="Puchar Króla Syjamu">
Puchar Króla Syjamu



</doc>
<doc id="1047186" url="https://pl.wikipedia.org/wiki?curid=1047186" title="Piła 4">
Piła 4



</doc>
<doc id="1047188" url="https://pl.wikipedia.org/wiki?curid=1047188" title="Najwyższa Tajna Rada">
Najwyższa Tajna Rada

Najwyższa Tajna Rada (ros. "Верховный тайный совет") – najwyższy organ władzy wykonawczej w Rosji w latach 1726-1730; stworzyła ją cesarzowa Katarzyna I.
Pierwotnie miała 6 członków, byli nimi: Aleksandr Mienszykow, Fiodor Apraksin, Gawriłło Gołowkin, Andriej Ostermann, Piotr Tołstoj i Dmitrij Golicyn. Kilka miesięcy później dołączył do nich zięć carycy Karol Fryderyk, książę Holstein-Gottorp, była ona jednak ciągle zdominowana przez Aleksandra Mienszykowa.
W 1730 książę Ernest Jan Biron doradził carycy Annie rozwiązanie rady. Jej miejsce zajęła później Rada Państwa Imperium Rosyjskiego, stworzona w roku 1762 przez Piotra III.

</doc>
<doc id="1047191" url="https://pl.wikipedia.org/wiki?curid=1047191" title="Alicja Karłowska-Kamzowa">
Alicja Karłowska-Kamzowa

Alicja Karłowska-Kamzowa (ur. 6 kwietnia 1935 w Piaskach, zm. 24 listopada 1999 w Poznaniu) – profesor, historyk sztuki, mediewista. 
Życiorys.
Urodziła się w rodzinie ziemiańskiej o silnych tradycjach patriotycznych jako córka Tadeusza Karłowskiego, administratora miejscowego majątku, absolwenta studiów rolniczych w Berlinie, powstańca wielkopolskiego oraz Janiny z Bartoszewiczów
herbu Pomian. Po wczesnej utracie rodziców od 1938 była wychowywana w Poznaniu przez siostrę ojca Gabrielę Karłowską docent nauk chemicznych. Maturę zdała w 1952 w Liceum im. Klaudyny Potockiej w Poznaniu. Studia historii sztuki na Uniwersytecie Poznańskim ukończyła w 1956 i rozpoczęła pracę w Zakładzie, następnie Katedrze i Instytucie Historii Sztuki UAM. Pracę magisterską pisała pod kierunkiem ks. prof. Szczęsnego Dettloffa na temat poliptyku fromborskiego i późnogotyckiej plastyki toruńskiej. W 1961 obroniła dysertację doktorską poświęconą gotyckim malowidłom ściennym na Śląsku, pisaną pod kierunkiem prof. Zdzisława Kępińskiego, rozprawę habilitacyjną opublikowała w 1970. Pozostawała na stanowisku docenta, gdyż profesura została zatwierdzona – z powodu politycznego sprzeciwu ze strony PZPR – dopiero w 1989 (od 1992 profesor zwyczajny).
Zajmowała się badaniami średniowiecznej sztuki polskiej, szczególnie malarstwa ściennego i malarstwa miniaturowego (ze szczególnym uwzględnieniem Wielkopolski, Śląska i Pomorza Wschodniego) (m.in. opublikowała katalog pionierskiej wystawy rękopisów iluminowanych w Muzeum Początków Państwa Polskiego w Gnieźnie, 1993). Interesował ją problem średniowiecznych fundacji artystycznych i ikonografia św. Jadwigi Śląskiej, św. Stanisława Biskupa i św. Wojciecha (opracowała katalog wystawy o św. Wojciechu w Muzeum Archidiecezji Gnieźnieńskiej, 1997). Zajmowała się włoską ikonografią kręgu franciszkańskiego, średniowiecznymi freskami serbskimi, obrazem Matki Boskiej Częstochowskiej, brązowymi płytami nagrobnymi z okresu gotyku, twórczością Wita Stosza i Hieronima Boscha. Szereg prac i działań poświęciła problematyce przestrzeni historycznej i ochronie dziedzictwa kulturowego, wprowadzając pojęcie przestrzeni historyczno-kulturowej do planowania przestrzennego. Wiele opracowań dotyczy szeroko pojętej problematyki wielkopolskiej. Była autorką, współautorką i redaktorką ponad 300 prac naukowych, publikowanych w kraju i zagranicą, m.in. w Czechach i Niemczech. Do ważniejszych opracowań książkowych opublikowanych indywidualnie należą: "Fundacje artystyczne księcia Ludwika I brzeskiego. Studia nad rozwojem świadomości historycznej na Śląsku XIV-XVIII w." (1970 – rozprawa habilitacyjna), "Malarstwo śląskie 1250-1450" (1979), "Malarstwo gotyckie Europy Środkowowschodniej. Zagadnienie odrębności regionu" (1982), "Sztuka Piastów Śląskich w średniowieczu. Znaczenie fundacji książęcych w dziejach sztuki gotyckiej na Śląsku" (1991), "Społeczeństwo średniowieczne na szachownicy życia. Jakuba de Cessolis Traktat o obyczajach i powinnościach szlachty na podstawie gry w szachy" (2000). Ostatnie teksty zostały opublikowane w zbiorowej syntezie "Malarstwo gotyckie w Polsce" w 2004 r. Wiele publikacji ogłosiła jako współautorka, choć zwykle była inspiratorką ich powstania, przykładowo: "Gotyckie malarstwo ścienne w Polsce" (1984), "Malarstwo gotyckie na Pomorzu Wschodnim" (1990), "Gotyckie spiżowe płyty nagrobne w Polsce. Studia o formie i treściach ideowych" (1997). Nie stroniła od publikowania opracowań o charakterze popularnonaukowym – np. poświęconej bazylice trzebnickiej (1973), gotyckim malowidłom ściennym Opolszczyzny (1976), czy farze kościańskiej (1989). Interesowała się figurą Madonny z XV wieku, którą w Sianowie w 1966 r. ukoronowano na „Królową Kaszub”. Publikacje zamieszczała tak w renomowanych periodykach naukowych, jak i w pismach regionalnych. 
Życzliwa ludziom, niezwykle pracowita i energiczna, była promotorem wielu prac magisterskich i kilkunastu doktorskich, z zapałem prowadziła studenckie objazdy terenowe. W 1980 zapoczątkowała interdyscyplinarne seminaria młodych mediewistów z kraju i zagranicy, odbywające się co roku pod patronatem PTPN w Poznaniu i dbała o sprawną publikację materiałów konferencyjnych. Dziś spotkania te noszą jej imię. Jakiś czas równolegle prowadziła zajęcia dydaktyczne na Uniwersytecie Wrocławskim. Współpracowała z Instytutem Studiów Regionalnych Uniwersytetu Warszawskiego. Pełniła funkcje kierownika Zakładu Historii Sztuki Średniowiecznej (od 1974) i wicedyrektora Instytutu Historii Sztuki, Prodziekana Wydziału Filozoficzno-Historycznego (1972-1975) oraz dziekana Wydziału Historycznego UAM (1981-1984). Była zaangażowana w działalność społeczną, m.in. w działania Solidarności, zarówno w latach 1980-1981, jak w czasie stanu wojennego i później. Jako jedna z nielicznych wśród pracowników naukowych czynnie wspierała uczestników strajku studenckiego w 1988, nie bacząc na grożące konsekwencje. W 1989 została przewodniczącą uniwersyteckiego Komitetu Obywatelskiego.
Była aktywna w Poznańskim Towarzystwie Przyjaciół Nauk (do którego założycieli należał w 1857 jej pradziad, sędzia Antoni Studniarski), gdzie od 1978 kolejno była przewodniczącą Komisji Historii Sztuki, przewodniczącą Wydziału Nauk o Sztuce, sekretarzem generalnym, od 1990 wiceprezesem i od 1996 prezesem. Była ponadto członkiem Zespołu Nauk Humanistycznych oraz wiceprzewodniczącą opiniodawczo-doradczego Zespołu ds. Upowszechniania Nauki i Informacji Naukowej Komitetu Badań Naukowych, rady programowej Kasy Mianowskiego i Rady Ochrony Zabytków Ministra Kultury i Sztuki. Reprezentując zdecydowany i świadomy światopogląd katolicki (spokrewniona z bł. Marią Karłowską), jednocześnie była tolerancyjna dla odmiennych przekonań. Za swoją działalność została odznaczona m.in. Krzyżem Kawalerskim Orderu Odrodzenia Polski, Medalem Komisji Edukacji Narodowej i wielkopolskim medalem regionalnym „Ad Perpetuam Rei Memoriam”.
2 grudnia 1999 została pochowana obok męża Tadeusza Kamzy (lekarz) na Cmentarzu Sołackim przy ul. Lutyckiej w Poznaniu. Stowarzyszenie Historyków Sztuki zadedykowało jej pamięci materiały sesji naukowej w listopadzie 2000 "Polska na przełomie I i II tysiąclecia" (Poznań 2001).

</doc>
<doc id="1047193" url="https://pl.wikipedia.org/wiki?curid=1047193" title="Parafia Matki Boskiej Nieustającej Pomocy w Libiążu">
Parafia Matki Boskiej Nieustającej Pomocy w Libiążu

Parafia Matki Boskiej Nieustającej Pomocy w Libiążu – parafia Kościoła Polskokatolickiego w RP położona na terenie diecezji krakowsko-częstochowskiej w dekanacie śląskim. Kościół parafialny w Libiążu to wybudowane na początku lat 60. XX w. przez Polonię amerykańską, wotum ufności dla założyciela kościoła biskupa Franciszka Hodura.
Historia.
W 1961 powstała parafia pod wezwaniem Matki Bożej Nieustającej Pomocy w Libiążu. Początkowo nabożeństwa były odprawiane w prywatnym domu przy ul. Krakowskiej. Po usilnych staraniach miejscowego proboszcza ks. mgr. Aleksandra Smętka (proboszcz w latach 1965–2010), jak również władz Kościoła Polskokatolickiego, Polskiego Narodowego Kościoła Katolickiego i Polskiej Narodowej „Spójni” w Ameryce rozpoczęto zbiórkę pieniędzy na nowy obiekt. W 1964 przygotowano i poświęcono kamień węgielny na wcześniej zakupionym placu. Równocześnie organizowano budowę kościoła. Uroczyste poświęcenie kościoła odbyło się w dniu 23 lipca 1972. Kościół znajduje się dokładnie w miejscu domu, w którym urodził się ks. bp Franciszek Hodur.
26 stycznia 2010 po zmarłym nagle ks. Aleksandrze Smętku (1929–2010) – długoletnim proboszczu parafii, jego następcą został ks. mgr Kamil Korpik. Tego dnia w uroczystościach pogrzebowych brało udział licznie zgromadzone duchowieństwo i rzesza wiernych. Mszę świętą celebrował bp Jerzy Szotmiller, a homilię wygłosił ks. Adam Stelmach; biskupa Wiktora Wysoczańskiego reprezentował ks. dziekan Henryk Dąbrowski.
21 września 2013 w kościele Matki Bożej Nieustającej Pomocy w Żarkach-Moczydle odbyły się uroczyste obchody 50-lecia parafii. W tym dniu odprawiono uroczyste nabożeństwo, w którym brał udział Zwierzchnik Kościoła Polskokatolickiego biskup Wiktor Wysoczański oraz Pierwszy Biskup Polskiego Narodowego Kościoła Katolickiego Antoni Mikovsky. Obecny był również burmistrz gminy Libiąż Jacek Latko. Tego dnia uroczyście otwarto ulicę bpa Franciszka Hodura, która jest drugą ulicą w Polsce mającą takiego patrona – organizatora Polskiego Narodowego Kościoła Katolickiego (pierwsza z nich znajduje się w Krakowie).

</doc>
<doc id="1047200" url="https://pl.wikipedia.org/wiki?curid=1047200" title="Łopuchówko (nadleśnictwo)">
Łopuchówko (nadleśnictwo)

Łopuchówko – osada leśna (nadleśnictwo) w Polsce położona w województwie wielkopolskim, w powiecie poznańskim, w gminie Murowana Goślina, w obrębie Parku Krajobrazowego Puszcza Zielonka, założona w 2. poł XIX w. jako folwark "Marienrode". Znajduje się 3 km na południe od Łopuchowa i 5 km na wschód od Murowanej Gośliny, przy łączącej te miejscowości lokalnej szosie asfaltowej i (również asfaltowej) drodze do Głęboczka.
Pozostający do końca I wojny światowej w rękach niemieckich folwark (359 ha) przeszedł po odzyskaniu przez Polskę niepodległości na własność Skarbu Państwa i jeszcze przed II wojną światową został rozparcelowany. W stanowiącym siedzibę właścicieli folwarku dworze ulokowano Nadleśnictwo Łopuchówko (1948), które przejęło również pochodzące z pocz. XX w. zabudowania folwarczne z charakterystycznym spichrzem. Przy nadleśnictwie rozciąga się park krajobrazowy (dawny park dworski) o pow. ok. 4,5 ha.
W latach 1975–1998 miejscowość administracyjnie należała do województwa poznańskiego.
W miejscowości tej zmarł Michał Bobrzyński – polityk, historyk i namiestnik Galicji.

</doc>
<doc id="1047201" url="https://pl.wikipedia.org/wiki?curid=1047201" title="Alicja Kamzowa">
Alicja Kamzowa



</doc>
<doc id="1047202" url="https://pl.wikipedia.org/wiki?curid=1047202" title="Aleksiej Czerkaski">
Aleksiej Czerkaski

Aleksiej Czerkaski, ros. Алексей Михайлович Черкасский (ur. 1680, zm. 1742) – rosyjski polityk i kanclerz. 
Życiorys.
Pod względem ilości chłopów pracujących dla niego był największym rosyjskim feudałem. Należał do arystokratycznej frakcji opozycyjnej wobec nowego organu władzy jakim była istniejąca w latach 1726-1730 Najwyższa Tajna Rada. 
Jako kanclerz podpisał traktaty z Prusami (1740) i Wielka Brytanią (1741).

</doc>
<doc id="1047205" url="https://pl.wikipedia.org/wiki?curid=1047205" title="Karolina Korwin Piotrowska">
Karolina Korwin Piotrowska

Karolina Korwin Piotrowska (ur. 13 stycznia 1971 w Warszawie jako Karolina Sommer) – polska dziennikarka radiowa i telewizyjna, felietonistka.
Wczesne lata.
Jej cioteczną prababką była pisarka Gabriela Zapolska, a dziadkiem Jan Piotrowski, współzałożyciel i dziennikarz Polskiego Radia. Ojciec, fotograf Stanisław Sommer, był żołnierzem „Kompanii Warszawskiej”, za co został odznaczony orderem Virtuti Militari, a także walczył w powstaniu warszawskim. Matka z wykształcenia była plastyczką. Rodzice rozwiedli się, kiedy Karolina była dzieckiem.
Ukończyła historię sztuki, broniąc pracy magisterskiej w 1994 na Uniwersytecie Warszawskim.
Kariera zawodowa.
Radio.
W latach 1993–1995 była związana z Radiem Kolor. W latach 1995–2001 była dziennikarką Radia Zet. Prowadziła audycje, takie jak "Klub Radia Zet", "Filmzet", "Mniej więcej serio" czy "Weekend z Radiem Zet", w której przeprowadziła wywiady m.in. ze Stevenem Spielbergiem, Sophią Loren i Romanem Polańskim. W "Klubie Radia Zet" gościła m.in. Jolantę Kwaśniewską, Donalda Tuska, Edytę Górniak, Grzegorza Ciechowskiego, Janusza Głowackiego, Manuelę Gretkowską czy Janusza Gajosa.
Od 8 stycznia 2018 do 15 grudnia 2022 prowadziła razem z Michałem Figurskim poranny program Antyradia – "Najgorsze państwo świata", a od stycznia 2019 jest też gospodynią filmowej audycji "Kino na podsłuchu".
Telewizja.
Od 1998 do 2001 realizowała dla stacji E! Entertainment autorski program "E!News", w którym przeprowadzała relacje z festiwali w Cannes i Wenecji. Prowadziła biuro prasowe filmu "Pianista" w reżyserii Romana Polańskiego.
W kwietniu 2006 rozpoczęła pracę jako prezenterka stacji TVN Style, dla której prowadziła programy "Magiel towarzyski" (2006–2017) i "Sława" (2017). Ponadto występowała na antenie TVN jako jurorka w pierwszej i drugiej edycji programu "Top Model. Zostań modelką" (2010–2011) oraz komentatorka życia celebrytów w programie "Na językach" (2013–2016). W latach 2017–2018 prowadziła na antenie TVN Fabuła autorski program "DKF". Z końcem 2018 odeszła z TVN.
Od 16 marca 2019 prowadzi program "Aktualności Filmowe+" emitowany na antenie Canal+.
Prasa.
W latach 1997–1998 prowadziła kolumnę filmową w miesięczniku „Cosmopolitan”. Od 2001 do 2002 pisała w kolumnie filmowej miesięcznika „Pani”. W 2002 została szefową działu „Ludzie” w tygodniku „Gala”. Od marca do lipca 2004 stała na czele działu kulturalnego miesięcznika „Marie Claire”. W 2004 została redaktorką naczelną miesięcznika „Sukces”. Zrezygnowała ze stanowiska dwa lata później w atmosferze skandalu, kiedy to sprzeciwiła się wydawcy pisma, który nakazał wyciąć felieton Manueli Gretkowskiej.
W latach 2012–2013 była współwydawcą i redaktorką naczelną magazynu o sztuce „Żurnal”, którego była założycielką. Była felietonistką dwutygodnika „Party”. W latach 2013–2015 prowadziła stałą kolumnę zatytułowaną „Bomba tygodnia” w tygodniku „Wprost”.
Internet.
W 1999 utworzyła dział "Grube ryby" dla portalu Ahoj.pl. Od 2008 do końca lutego 2010 była redaktorką naczelną portalu rozrywkowego Plejada.pl. Do 2011 kierowała portalem tvn.pl. Pisała felietony do serwisów onet.pl, o2.pl, opinie.wp.pl oraz wysokieobcasy.pl.
Wyróżnienia.
W 2015 znalazła się na liście najbardziej wpływowych celebrytów tygodnika „Wprost” oraz zajęła 5. lokatę na liście 10 najbardziej wpływowych i opiniotwórczych polskich dziennikarek według „Gazety Wyborczej”. W 2017 została wybrana „Osobowością medialną 10-lecia” w plebiscycie czytelników magazynu „Party”. W 2018 została wybrana z okazji 100-lecia Niepodległości do grupy 100 najważniejszych żyjących Polaków według portalu noizz.pl.
Publikacje.
Źródło: Lubimyczytac.pl.
Filmografia.
Źródło: FilmPolski.pl.

</doc>
<doc id="1047206" url="https://pl.wikipedia.org/wiki?curid=1047206" title="Eric Walter Rothenbuhler">
Eric Walter Rothenbuhler

Eric Walter Rothenbuhler – amerykański antropolog kultury, profesor Texas A&amp;M University. Zajmuje się teoriami komunikacji medialnej, przemysłem medialnym, muzyką popularną i teorią komunikacji. 
Uzyskał tytuł magistra (M.A.) Wydziału Komunikacji Ohio State University (1982), a doktorat obronił w Annenberg School of Communications na University of Southern California w roku 1985.
Jest autorem i współautorem ponad 50 artykułów, rozdziałów i esejów naukowych, książek: "Communication and Community" (2001), "Media Anthropology" (2005) oraz "Ritual communication" (1988) przetłumaczoną na język polski. W latach 1997-1999 pracował jako recenzent i krytyk w "Journal of Communication", a obecnie jest członkiem jej zespołu redakcyjnego. Pełni podobną funkcję w "Critical Studies in Media Communication" oraz "The Radio Journal". 

</doc>
<doc id="1047209" url="https://pl.wikipedia.org/wiki?curid=1047209" title="Michaił Woroncow (1714–1767)">
Michaił Woroncow (1714–1767)

Michaił Iłłarionowicz Woroncow (Михаи́л Илларио́нович Воронцов, 1714 – 1767) – rosyjski polityk. Wziął udział w zamachu stanu zorganizowanym przez gwardię i francuską dyplomację, który to zamach wyniósł do władzy Elżbietę Piotrowną. M.I.Woroncow położył podwaliny pod przyszłą potęgę jego rodu.
Był odznaczony Orderem Orła Białego i pruskim Orderem Czarnego Orła.

</doc>
<doc id="1047213" url="https://pl.wikipedia.org/wiki?curid=1047213" title="Libertariański municypalizm">
Libertariański municypalizm



</doc>
<doc id="1047215" url="https://pl.wikipedia.org/wiki?curid=1047215" title="Abolicjonistka">
Abolicjonistka



</doc>
<doc id="1047217" url="https://pl.wikipedia.org/wiki?curid=1047217" title="Giuseppe Baldo (piłkarz)">
Giuseppe Baldo (piłkarz)

Giuseppe Baldo (ur. 27 lipca 1914 w Piombino Dese, zm. 30 lipca 2007 w Montecatini Terme) – włoski piłkarz grający na pozycji rozgrywającego, zawodnik S.S. Lazio, w momencie śmierci był ostatnim żyjącym członkiem piłkarskiej reprezentacji Włoch, która wywalczyła złoty medal na Igrzyskach Olimpijskich w Berlinie w 1936 r., pokonując w finale Austrię 2:1.

</doc>
<doc id="1047220" url="https://pl.wikipedia.org/wiki?curid=1047220" title="Niebiańskie istoty">
Niebiańskie istoty



</doc>
<doc id="1047223" url="https://pl.wikipedia.org/wiki?curid=1047223" title="Lou Ferrigno">
Lou Ferrigno

Louis Jude Ferrigno (ur. 9 listopada 1951 w Brooklynie) – amerykański kulturysta i aktor.
Życiorys.
Wczesne lata.
Urodził się w rodzinie Amerykanów pochodzenia włoskiego, jako syn Matthew Ferrigno, podporucznika Policji Miasta Nowego Jorku, który zajmował się także podnoszeniem ciężarów, i Victorii. Mając trzy lata przeszedł infekcję ucha, co spowodowało niedosłuch (słyszał tylko w 80%).
Kulturystyka.
W wieku trzynastu lat rozpoczął intensywne ćwiczenia w podnoszeniu ciężarów. W 1969 ukończył nowojorską Brooklyn Technical High School. Mając 22 lata odniósł sukces, zdobywając tytuł Mr. Universe '73 Międzynarodowej Federacji Kulturystyki (IFBB). W 1974 roku swoje pierwsze zawody Mr. Olympia ukończył na trzecim stopniu podium, a potem pięciokrotnie zdobył tytuł Mister Universum.
W 1977 wziął udział w indywidualnych Mistrzostwach Świata Strongman.
Kariera aktorska.
Po raz pierwszy przed kamerami pojawił się w dokumentalnym filmie "Pumping Iron" (1977) u boku Arnolda Schwarzeneggera. Sławę zawdzięcza komiksowej postaci superbohatera Hulka w filmach i serialach telewizyjnych – "Niesamowity Hulk" ("The Incredible Hulk", 1977) z Susan Sullivan, "Powrót niesamowitego Hulka" ("The Incredible Hulk: Death in the Family", 1977) i "Panna młoda niesamowitego Hulka" ("The Incredible Hulk: Married", 1978) oraz serialu fantasy CBS "Niesamowity Hulk" ("The Incredible Hulk", 1978−'82).
Jednak tytułowa rola herosa mitologii greckiej Herkulesa w przygodowym filmie fantasy "Przygody Herkulesa" ("Hercules", 1983) przyniosła mu Złotą Malinę dla najgorszej nowej gwiazdy i nominację do tej antynagrody dla najgorszego aktora. Po udziale we włoskiej produkcji "I sette magnifici gladiatori" ("Siedmiu wspaniałych gladiatorów", 1983), wziął udział w realizacji sequelu "Przygód Herkulesa", "Le avventure dell’incredibile Ercole" (1985; powtórzył rolę mitycznego herosa) oraz wystąpił jako Sindbad w filmie "Sindbad: Legenda siedmiu mórz" ("Sinbad of the Seven Seas", 1989).
W 1989 dużym sukcesem na rynku filmów wideo okazał się film "Klatka" ("Cage"), w którym zagrał główną rolę, z udziałem Reba Browna. Po latach pojawił się w roli siebie samego w hollywoodzkiej komedii "Stary, kocham cię" ("I Love You, Man", 2009).
Wystąpił również epizodycznie jako ochroniarz w ekranizacjach "Hulka" – "Hulk" (2003), "Incredible Hulk" (2008), a także "Avengers" (2012) użyczył głosu głównemu bohaterowi.
Życie prywatne.
27 maja 1978 poślubił Susan Groff, lecz w 1979 doszło do rozwodu. 3 maja 1980 roku ożenił się z psychoterapeutką Carlą Green. Mają córkę Shannę (ur. 1981) i dwóch synów – Lou Jr. (ur. 1984) i Brenta (ur. 1990).

</doc>
<doc id="1047224" url="https://pl.wikipedia.org/wiki?curid=1047224" title="Jezioro Zdworskie">
Jezioro Zdworskie

Jezioro Zdworskie – jezioro w woj. mazowieckim, w powiecie płockim, w gminie Łąck, leżące na terenie Pojezierza Gostynińsko-Włocławskiego, w pobliżu miejscowości Gąbin. Jest to zbiornik rynnowy. Z uwagi na małą głębokość jest to zbiornik polimiktyczny. Jest największym jeziorem województwa mazowieckiego.
Dane morfometryczne.
Powierzchnia zwierciadła wody według różnych źródeł wynosi od 327,5 ha do 352,8 ha.
Zwierciadło wody położone jest na wysokości 79,0 m n.p.m. Średnia głębokość jeziora wynosi 2,3 m, natomiast głębokość maksymalna 5,4 m lub 8,8 metra
Na podstawie badań przeprowadzonych w 1987 roku wody jeziora zaliczono do II klasy czystości.
Od północnego wschodu jezioro zamyka morena czołowa zwana gąbińską, na południu w rejonie wsi Zofiówka znajdują się żwirowo-piaszczyste ozy. Brzegi północne, północno-wschodnie i południowe trudno dostępne, zarośnięte trzciną, od północy torfowiska. Na brzegu wschodnim m.in. w Koszelówce piaszczyste plaże, za nimi Las Gąbiński na morenowych pagórkach. Na zachodnim krańcu jeziora wieś Zdwórz, na wysokim (12 m) brzegu bory sosnowe o bogatym podszyciu, u podnóża piaszczyste plaże.
Ekologia.
Jezioro Zdworskie jest zbiornikiem w dużym stopniu zdegradowanym, o wodach zeutrofizowanych. Jedną z przyczyn degradacji jeziora było ograniczenie jego zasilania przez ciek Wielka Struga, którego wody uchodziły do poziomu wodonośnego pod zbiornikiem. Doprowadziło to w roku 2003 do znacznego obniżenia poziomu wody w jeziorze, co podczas upałów wywołało masowe śnięcie ryb żyjących w tym jeziorze. Polimiktyczny charakter zbiornika i inne czynniki, takie jak wysoka koncentracja związków azotu w wodzie, prowadzą także do masowych zakwitów sinic. W związku z dużym znaczeniem rekreacyjnym tego zbiornika, w obliczu jego degradacji, rozpoczęto w roku 2004 działania renaturyzacyjne, mające poprawić stan jeziora. W tym celu:
Działania te mają zapobiec obniżaniu się poziomu wody w zbiorniku, ograniczyć dopływ biogenów do jeziora oraz zredukować zakwity sinic.
W przyszłości podjęte mają być kolejne działania, których celem będzie poprawa stanu Jeziora Zdworskiego. Renaturyzacja jeziora jest wynikiem "Porozumienia w sprawie renaturyzacji jezior w gminie Łąck", podpisanego 8 września 2004 roku pomiędzy gminą Łąck a Zarządem Województwa Mazowieckiego, Wojewodą Mazowieckim, WIOŚ, Zarządem Powiatu w Płocku, Nadleśnictwem Łąck, Agencją Nieruchomości Rolnych, Miastem Płock, Gminą Gąbin i Zarządem PZW.

</doc>
<doc id="1047225" url="https://pl.wikipedia.org/wiki?curid=1047225" title="Johann Radon">
Johann Radon

Johann Karl August Radon (ur. 16 grudnia 1887 w Děčínie, zm. 25 maja 1956 w Wiedniu) – austriacki matematyk.
W latach 1928–1945 profesor Universität Breslau. Autor wielu prac z zakresu teorii miary.
W 1917 roku opublikował pracę, w której udowodnił, że możliwe jest odtworzenie funkcji
na podstawie znajomości jej transformaty Radona. 
Twierdzenie to znalazło zastosowanie w medycynie 
i stanowi teoretyczną podstawę działania tomografu.

</doc>
<doc id="1047227" url="https://pl.wikipedia.org/wiki?curid=1047227" title="Manewr gospodarczy (1976–1980)">
Manewr gospodarczy (1976–1980)

Manewr gospodarczy – nazwa programu gospodarczego ratowania gospodarki Polski Ludowej po przyspieszeniu z I połowy lat 70. XX w.
Koncepcja „manewru gospodarczego” została przedstawiona przez Edwarda Gierka na Plenum KC PZPR w grudniu 1976, sprowadzała się do stopniowego ograniczenia inwestycji gospodarczych jedynie do najważniejszych, powstrzymania wzrostu konsumpcji, ograniczenia importu z krajów drugiego obszaru płatniczego i zwiększenia eksportu dewizowego, zwiększenia produkcji artykułów kierowanych na rynek i rozmiarów budownictwa mieszkaniowego. Zapowiedziano preferencje inwestycyjne dla rolnictwa, przemysłu konsumpcyjnego, energetyki, transportu i przemysłu materiałów budowlanych.
Realizacja.
Polityka cenowa.
Po wycofaniu się z operacji cenowo-dochodowej w czerwcu 1976, poziom cen był utrzymywany na niezmienionym istotnie poziomie, co przy rosnących dochodach ludności powodowało powstawanie coraz większych niedoborów rynkowych. Wprowadzano stopniowe podwyżki oficjalne (np. 20% benzyna i 25% alkohol w 1978) oraz zakamuflowane („sklepy komercyjne”, tzw. eksport wewnętrzny, wprowadzanie droższych, pozornie nowych asortymentów artykułów przemysłowych). Utrzymano zamrożone od 1970 ceny chleba i mleka oraz pełne pokrycie rosnącego na nie popytu, co prowadziło do patologii gospodarczych: ceny zboża i mleka w państwowym skupie wyższe od cen detalicznych pieczywa i mleka powodowały masowe skarmianie nimi trzody w gospodarstwach rolnych, związane z tym zawyżone statystyki spożycia (zjawisko to utrzymywało się także w latach 80.) i w konsekwencji zwiększony import zboża ze strefy dewizowej w celu pokrycia deficytu.
Rolnictwo.
Niepomyślnie kształtowała się także sytuacja rolnictwa. Jego produkcja globalna w latach 1976–1980, w porównaniu do poprzedniej pięciolatki, wzrosła tylko o 2,7%, co zdecydowanie odbiegało od planów. Wpłynął na to spadek produkcji roślinnej w latach 1977, 1979 i 1980 r. (łącznie w całym pięcioleciu o 1,3%). Załamanie było następstwem obniżenia się ogólnej powierzchni zasiewów, spadku plonów zbóż i buraków cukrowych w całym polskim rolnictwie oraz zmniejszenia areału gruntów gospodarstw chłopskich, przeciętnie osiągających lepsze wyniki w produkcji roślin okopowych niż sektor uspołeczniony.
Wzrost produkcji zwierzęcej o 7,8%, w stosunku do poprzedniego pięciolecia, uzyskano dzięki kontynuowaniu importu zboża i pasz, który pokrywał 1/3 ogólnego zużycia pasz treściwych. Przywóz zasilał głównie gospodarstwa uspołecznione, w tym liczne nowe fermy tuczu przemysłowego o wysokiej zbożochłonności. Umożliwił on poprawę wskaźników ekonomicznych hodowli uspołecznionej, chociaż pod względem obsady krów i koni lepiej prezentowały się gospodarstwa chłopskie.
Ujemna w przedziale pięciu lat dynamika produkcji roślinnej spowodowała dalsze zmiany w strukturze globalnej wytwórczości rolnej. Udział produkcji roślinnej obniżył się z 55% w 1975 r. do 51% w 1980 r. Taka struktura, uniemożliwiająca pokrycie zapotrzebowania na zboża i pasze na cele hodowlane, a tym samym zmuszająca do zwiększania ich importu, przyczyniała się do wzrostu zadłużenia Polski w krajach kapitalistycznych.
Utrzymująca się presja na zwiększenie roli gospodarstw uspołecznionych była zasadniczą przesłanką realizacji bardzo kapitałochłonnego wariantu wzrostu produkcji rolniczej. Tymczasem od 1979 r. nakłady inwestycyjne w rolnictwie spadały, uniemożliwiając jego intensyfikację.
Przemysł.
Pod koniec lat siedemdziesiątych wzrosła materiałochłonność i energochłonność wytwórczości przemysłowej. Przyrost produkcji elektrycznej o 26% okazał się w latach 1976–1980 za niski. Już w 1975 roku zaczęto limitować dostawy energii elektrycznej do przemysłu. Pod koniec lat siedemdziesiątych produkcja przemysłowa wzrosła ogółem o 25%, jednak przyrost wartości środków trwałych w przemyśle wyniósł w tym samym okresie 51% co oznaczało, że produktywność majątku trwałego stale się pogarszała. Wynikające stąd wyłączenia prądu powodowały ogromne straty. Zaczęły narastać trudności surowcowe i materiałowe, związane z malejącą rytmicznością dostaw importowych, na których była oparta duża część produkcji rozwijanej w I połowie lat 70. Na eksport zaczęto przeznaczać wszystkie towary, które miały szansę na zbyt – bez względu na rzeczywiste koszty dla gospodarki – m.in. sprzedawano po zaniżonej cenie węgiel kamienny, a w celu dalszego zwiększenia eksportu, stan rezerw tego paliwa obniżono decyzją władz centralnych do tego stopnia, że zakłady pracowały na dobowych zapasach. Skończyło się to katastrofą na początku stycznia 1979 roku, gdy opady śniegu całkowicie sparaliżowały życie oraz pracę transportu i przemysłu (zima stulecia).
Inwestycje.
Znaczne ograniczenie nakładów inwestycyjnych (planowano zatrzymanie 2500 inwestycji) spowodowało iż w latach 1976–1980 spadek nakładów na środki trwałe wynosił średniorocznie 9,2%, a w sferze produkcji materialnej aż 16,2%. W efekcie wartość nieprzekazanych do użytku inwestycji w 1980 r. szacowano na około 70 proc. ich wartości kosztorysowej, a w niedokończonych inwestycjach pogrzebano około biliona złotych. Powszechnym widokiem polskiego krajobrazu stały się zwaliska niszczejących materiałów i unieruchomionego sprzętu (m.in. pozostałości po budowie autostrady „Olimpijki”). Nie przerwano natomiast prac przy wielkich inwestycjach PRL: Huta Katowice, Elektrownia Bełchatów, Lubelskie Zagłębie Węglowe. Przy ogólnym spadku inwestycji znacznie zwiększono nakłady na budownictwo mieszkaniowe – w latach 1976–1980 oddano 82,9 mln m² powierzchni użytkowej wobec 63,6 mln m² w latach 1971–1975 (po 1979 jednak i w tym sektorze nastąpiło załamanie produkcji).
Program zbrojeniowy.
Zdaniem Piotra Jaroszewicza jedną z głównych przyczyn kryzysu gospodarczego drugiej połowy lat 70. był skokowy wzrost polskich wydatków zbrojeniowych w stosunku do poziomu z lat 1971–1975. Nakłady inwestycyjne na obronność w dziale przemysłu wzrosły 3-krotnie, a również część cywilnych zakupów nowych licencji ze strefy dewizowej wynikała z zamówień sektora zbrojeniowego. Zakupiono m.in. wozy BWP-1, czołgi T-72 wraz z licencją (1977) na produkcję seryjną, rozpoczęto produkcję seryjną jedynego na świecie samolotu rolniczego z napędem odrzutowym PZL M-15 (możliwe zastosowanie jako nosiciel broni chemicznej), uruchomiono programy Iryda i Sokół, zakupiono samoloty Su-17 (dostawa 20 szt. w 1976), MiG-21UM (dostawa 34 szt. w latach 1980–1981) oraz MiG-23 (dostawa 42 szt. w latach 1979–1982), rozpoczęły się dostawy śmigłowców Mi-24 (4 szt. w 1978 i 4 w 1981), zakupiono nowe zestawy rakiet przeciwlotniczych: Krug M (od 1976), Kub M (od 1975), 9K33 Osa (od 1980) oraz rakiety przeciwpancerne 9K111 Fagot (od 1975).
Ocena.
Zastosowanie „manewru gospodarczego” nie przyniosło spodziewanego efektu, ze względu na panującą sytuację międzynarodową (kryzys naftowy, pogorszenie stosunków Wschód–Zachód) oraz słabość polskiej gospodarki wyrażającej się w wadach systemowych (niewydolność centralnego kierowania, niska efektywność gospodarowania, chybione inwestycje i powszechne marnotrawstwo). Kumulacja negatywnych efektów polityki gospodarczej wprowadzonej w latach 70. doprowadziła do załamania płynności walutowej (wartość kosztów obsługi długu zagranicznego za 1980 była większa od całego eksportu dewizowego), dużego spadku produkcji przemysłowej i rolnej oraz gwałtownego pogorszenia zaopatrzenia ludności w 1980.
„Groningen Growth and Development Centre”, GUS

</doc>
<doc id="1047228" url="https://pl.wikipedia.org/wiki?curid=1047228" title="Gwidon z Thouars">
Gwidon z Thouars

Gwidon z Thouars (zm. 13 kwietnia 1213 w Chemillé), książę Bretanii od 1203 r. Syn Godfryda IV, wicehrabiego de Thouars, i Eleonory, córki Hugona VII, pana de Lusignan.
Był trzecim mężem księżnej Bretanii Konstancji (1161 - 5 września 1201), córki księcia Conana IV Młodszego i Małgorzaty Szkockiej, córki Henryka Szkockiego, 3. hrabiego Huntingdon. Poślubił ją w 1199 r.Gwidon i Konstancja mieli razem trzy córki:
W latach 1203-1213 Gwidon rządził Bretanią w imieniu swojej córki. Rządził pod kontrolą króla Francji Filipa II, który wydał Alicję za swojego kuzyna Piotra de Dreux. Gwidon posiłkował Filipa podczas wyprawy tego ostatniego na Normandię w 1204 r. Gwidon zmarł w 1213 r. i został pochowany w opactwie Villeneuve.

</doc>
<doc id="1047229" url="https://pl.wikipedia.org/wiki?curid=1047229" title="Non-stop (powieść)">
Non-stop (powieść)



</doc>
<doc id="1047230" url="https://pl.wikipedia.org/wiki?curid=1047230" title="Esplanade de La Défense">
Esplanade de La Défense

Esplanade de la Défense – druga stacja linii nr 1 w Paryżu. Stacja znajduje się na krańcu dzielnicy La Défense. Została otwarta 1 kwietnia 1992 r. Stacja posiada centralną platformę dlatego, że równolegle do linii metra przechodzi tędy autostrada A14 w tunelu pod La Défense.

</doc>
<doc id="1047234" url="https://pl.wikipedia.org/wiki?curid=1047234" title="Skowarcz (przystanek kolejowy)">
Skowarcz (przystanek kolejowy)

Skowarcz – przystanek kolejowy w Skowarczu, w województwie pomorskim, w Polsce.
W roku 2017 przystanek obsługiwał 50–99 pasażerów na dobę.
Połączenia.
Od 11 grudnia 2016 pociągi trójmiejskiej SKM przestały kursować na odcinku Tczew – Gdańsk Główny.

</doc>
<doc id="1047236" url="https://pl.wikipedia.org/wiki?curid=1047236" title="Olaf Benneche">
Olaf Benneche

Olaf Benneche (ur. 18 września 1883, zm. 1931) − pisarz norweski. Wraz z Thomasem Kragiem, Vilhelmem Kragiem i Gabrielem Scottem zalicza się go do grupy tzw. pisarzy regionu Sørlandet.
Zadebiutował w 1904 opowiadaniem "Marie Louise Reventlow", w którym odnaleźć można powiązania z twórczością Vilhelma Kraga. W książce tej przedstawił życie w norweskich miastach około roku 1800. Jego późniejsze książki, np. "Rygnestadgutten" ("Chłopiec od Rygnestadów") opowiada o losach chłopów z okolic Setesdal w czasach unii z Danią.

</doc>
<doc id="1047237" url="https://pl.wikipedia.org/wiki?curid=1047237" title="Non stop">
Non stop



</doc>
<doc id="1047240" url="https://pl.wikipedia.org/wiki?curid=1047240" title="Testamenty Dwunastu Patriarchów">
Testamenty Dwunastu Patriarchów

Testamenty Dwunastu Patriarchów – apokryficzna księga powstała prawdopodobnie około roku 150 p.n.e. w języku greckim w środowisku Żydów żyjących w diasporze (wskazuje się tu na Aleksandrię, lub Syrię, choć część uczonych jest skłonna uznać księgę za powstałą nie w diasporze, a w Palestynie).
Utwór naśladuje biblijny motyw pouczeń Jakuba skierowanych do jego synów. Księga składa się z testamentów 12 synów patriarchy Jakuba. Przed zbliżającą się śmiercią każdy z nich opisuje swoje życie i udziela wskazań swoim potomkom. W pouczeniach tych zawarte są fundamentalne cnoty i wady: rozwaga i mądrość, męstwo, zawiść itp. Tekst zachował się w dwóch redakcjach: obszernej i krótkiej.
Treść księgi.
Utwór z greki na język staro-cerkiewno-słowiański został przełożony zapewne w X–XI w. Najczęściej księga wchodzi w skład Palei.

</doc>
<doc id="1047241" url="https://pl.wikipedia.org/wiki?curid=1047241" title="Wisław II">
Wisław II

Wisław II (ur. ok. 1240, zm. 29 grudnia 1302) – książę rugijski w latach 1260–1302.
Życiorys.
Syn księcia rugijskiego Jaromara II i Eufemii, córki księcia gdańskiego Świętopełka II Wielkiego. Władzę objął po śmierci ojca w 1260 r. Zgłaszał pretensje do spadku na Pomorzu. W 1269 r. zajął ziemię sławieńską i założył miasto Darłowo. W 1277 r. sprzedał ją margrabiom brandenburskim. Dwa lata później zawarł z nimi układ w sprawie podziału Pomorza Gdańskiego po śmierci Mściwoja II. W 1295 r. Wisław II z synami Wisławem III i Samborem wystąpił jako dziedzic Mściwoja. W 1300 r. Sambor, syn Wisława II z pomocą rycerstwa pomorskiego opanował okolice Darłowa, Sławna i Białogardy. Wyparty przez Czechów korzystających z pomocy krzyżackiej, Wisław II zapewne aż do śmierci używał tytułu księcia pomorskiego.
Książę starał się o wsparcie polityczne ze strony miast Lubeki i Stralsundu. 13 czerwca 1283 r. Lubeka, Wismar, Rostock, Stralsund, Greifswald, Szczecin, Demmin, Anklam oraz książę Saksonii-Lauenburg Jan I, książęta meklemburscy, Bogusław IV i Wisław II zawarli pokój ziemski w Rostocku skierowany przeciw Brandenburgii.
W 1283 r. Wisław II otrzymał od króla niemieckiego Rudolfa Habsburga swoje ziemie jako lenno Rzeszy. Postanowienia dokumentu ograniczały się prawdopodobnie tylko do obszarów na stałym lądzie. Wyspa Rugia pozostała lennem duńskim na co wskazuje obecność Wisława II na duńskich Hoftagach i świadkowanie na duńskich dokumentach królewskich.
Książę wspierał rozwój miast. W 1285 r. nadał Tribsees prawa miejskie. W 1290 r. Stralsund został obdarowany prawem połowu śledzi na półwyspie Wittow i monopolem handlowym na Rugii. W 1288 r. Greifswald otrzymał saliny, a w 1297 r. prawo budowy portu w Wieck auf dem Darß u ujścia rzeki Ryck. Wisław obdarowywał również klasztory cysterskie w Eldenie i Neuenkamp.
Wisław II zmarł podczas odwiedzin u swojej córki Eufemii w Norwegii i został pochowany w kościele mariackim w Oslo.
Rodzina.
Wisław II poślubił w latach 1263–1269 Agnieszkę, córkę księcia brunszwickiego (Braunschweig-Lüneburg) Ottona I. Z tego małżeństwa pochodziło ośmioro dzieci:

</doc>
<doc id="1047244" url="https://pl.wikipedia.org/wiki?curid=1047244" title="Tuchola (stacja kolejowa)">
Tuchola (stacja kolejowa)

Tuchola – stacja kolejowa w Tucholi, w województwie kujawsko-pomorskim, w Polsce. Połączenia osobowe obsługuje spółka Arriva RP.
W roku 2017 stacja obsługiwała 500–699 pasażerów na dobę.
Pierwotny dworzec funkcjonował w rejonie ul. Stary Dworzec. Obecny powstał ok. 1914 w związku z budową linii kolejowej do Pruszcza Bagienicy. Budynek dworcowy jest otwarty i pełni w części swoje pierwotne, kolejowe funkcje, choć kasę biletową zastąpił biletomat. Od 2010 budynek dworcowy jest własnością miasta.
W 2020 zakończył się I etap rewitalizacji dworca. Wyremontowano poczekalnię, a obok dworca utworzono zintegrowany węzeł przesiadkowy, przebudowano perony autobusowe i plac manewrowy dworca autobusowego. Pod koniec 2020 ogłoszono II etap rewitalizacji, mający trwać do września 2021 i przewidujący wyremontowanie piętra budynku i uruchomienie tam Lokalnego Centrum Rozwoju z pomieszczeniami biurowymi. 15 lipca 2022 odrestaurowany dworzec oddano oficjalnie do użytku. Obok niego postawiono 80-letni odrestaurowany semafor, podarowany przez tucholanina Czesława Pawłowskiego. Na stworzenie koncepcji modernizacji budynku samorząd województwa pozyskał środki z międzynarodowego projektu Inter-Regio-Rail, a przeprowadzenie prac budowlanych było możliwe dzięki dotacji z Regionalnego Programu Operacyjnego na lata 2014-2020 na ponad 2,8 mln zł.
Przez stację kursują pociągi do Bydgoszczy i Chojnic. We wcześniejszych latach funkcjonowały połączenia do Lipowej Tucholskiej, Czerska, Laskowic Pomorskich, Jabłonowa Pomorskiego, Grudziądza, Brodnicy i Działdowa. W 1990 przejeżdżał tędy międzynarodowy pociąg pospieszny Olsztyn - Berlin, a w 2009 Lublin - Kołobrzeg. Do 1993 r. kursowały również pociągi osobowe do Koronowa.
Połączenia bezpośrednie.
Stan na 1 stycznia 2023 r.

</doc>
<doc id="1047246" url="https://pl.wikipedia.org/wiki?curid=1047246" title="Różyny (przystanek kolejowy)">
Różyny (przystanek kolejowy)

Różyny - przystanek kolejowy w Różynach, w województwie pomorskim, w Polsce. Przed 1938 była to stacja kolejowa.
W roku 2017 stacja obsługiwała 50–99 pasażerów na dobę.
Od 11 grudnia 2016 pociągi trójmiejskiej SKM przestały kursować na odcinku Tczew - Gdańsk Główny.
22 listopada 1966 o godz. 5.55 w Różynach doszło do wypadku, w wyniku którego rozpędzony pociąg osobowy jadący z Gdańska do Olsztyna zderzył się z pociągiem towarowym, który stojąc na bocznym torze pomimo sygnału "stój" ruszył spod semafora. W efekcie pociąg towarowy został zepchnięty na pobocze torowiska, a wagony pociągu osobowego wywróciły się i zatarasowały dwie nitki torów. Pierwsze karetki pogotowia z Tczewa na miejsce przyjechały już po kilku minutach, kolejne dotarły niebawem z Pruszcza Gdańskiego i Gdańska. Po pięciu godzinach pracy ekip ratunkowych pod zwałami węgla odnaleziono nieżyjącego 27-letniego pomocnika maszynisty pociągu towarowego. W akcji ratunkowej wzięło udział 21 jednostek służb ratunkowych.

</doc>
<doc id="1047250" url="https://pl.wikipedia.org/wiki?curid=1047250" title="Milan Draško">
Milan Draško

Milan Draško (ur. 6 grudnia 1962 w Čapljinie) – czarnogórski szachista, arcymistrz od 1993 roku.
Kariera szachowa.
Pierwsze sukcesy na arenie międzynarodowej zaczął odnosić w połowie lat 80. XX wieku. W 1984 roku podzielił II m. (za Aleksandrem Czerninem w turnieju "Tatran Cup" w Starym Smokovcu, a w 1985 podzielił III m. w Tallinnie (za Siergiejem Dołmatowem i Giennadijem Kuźminem, a wraz z Wiktorem Gawrikowem, Aleksandrem Koczijewem i Michaiłem Talem). W 1988 zajął III m. (za Aleksandrem Czerninem i Aleksandrem Goldinem) w memoriale Akiby Rubinsteina w Polanicy-Zdroju, w 1991 podzielił II m. (za Walerijem Łoginowem, wraz z Józsefem Horváthem) w Budapeszcie, w 1993 zwyciężył w otwartym turnieju w Studze oraz triumfował (wraz z Feliksem Lewinem) w Podgoricy. W 1996 zdobył w Podgoricy brązowy medal indywidualnych mistrzostw Jugosławii, natomiast w 2001 podzielił III m. (za Aleksandyrem Dełczewem i Andriejem Sokołowem, a wraz z Wjaczesławem Ejnhornem, Alexandre Dgebuadze i Jean-Markiem Degraeve) w turnieju "open" w Metz. W 2002 podzielił II m. (za Władimirem Jepiszynem) w Arco, w 2003 powtórzył to osiągnięcie w Lido degli Estensi (za Arturem Koganem, wraz z m.in. Igorem Jefimowem i Mišo Cebalo), w 2004 znalazł się wśród pięciu zwycięzców "openu" w Bošnjaci, podzielił również I m. (wraz z Thomasem Lutherem i Jacobem Aagaardem) w Arco. W 2005 podzielił II m. (za Igorem Miladinoviciem) w Cutro, w 2006 zwyciężył (wraz z Bojanem Vuckoviciem) w Barze, natomiast w 2007 podzielił I m. (wraz z m.in. Suatem Atalıkiem) w Sarajewie. W 2008 r. podzielił II m. w Bledzie (za Jewgienijem Swiesznikowem, wspólnie z Marko Tratarem, Luką Leničem i Matejem Sebenikiem).
Wielokrotnie reprezentował Jugosławię i Chorwację w turniejach drużynowych, m.in.:
Najwyższy ranking w dotychczasowej karierze osiągnął 1 października 2007 r., z wynikiem 2557 punktów zajmował wówczas 1. miejsce wśród czarnogórskich szachistów.

</doc>
<doc id="1047251" url="https://pl.wikipedia.org/wiki?curid=1047251" title="Andrzej Knap (dyrygent)">
Andrzej Knap (dyrygent)

Andrzej Knap (ur. 1951) – polski dyrygent.
Życiorys.
W 1975 roku ukończył Akademię Muzyczną w Warszawie na Wydziale Instrumentalnym, a w 1978 w klasie dyrygentury wybitnego dyrygenta – prof. Bohdana Wodiczki koncertem dyplomowym w Filharmonii Narodowej w Warszawie. Swoje umiejętności doskonalił w Weimarze na mistrzowskim kursie dla młodych dyrygentów, w klasie prof. Kurta Masura.
Jako dyrygent debiutował w 1978 r. w Teatrze Wielkim w Łodzi operą „"La Traviata"”. Na tej samej scenie dyrygował spektaklami: "Cyganeria", "Otello", "Don Carlos", "Wolny strzelec", "Straszny dwór".
W latach 1981-1983 przebywał na kontrakcie w Kolumbii, po czym powrócił do kraju. Jako szef artystyczny pracował kolejno w Operetce Warszawskiej i Operze Nova w Bydgoszczy. W Bydgoszczy dał się najpierw poznać jako dyrygent prowadzący koncerty symfoniczne w Filharmonii Pomorskiej im. I.J. Paderewskiego (1980-1981). ; wystawił m.in. „Bal maskowy” G. Verdiego (1984).
W latach 1986-1988 pracował w operze w Izmirze w Turcji. Po powrocie do kraju był szefem artystycznym Opery i Operetki w Szczecinie i ponownie Operetki Warszawskiej. W 1995 roku objął stanowisko dyrektora artystycznego Opery Bałtyckiej, gdzie przygotowywał muzycznie m.in. "Straszny dwór", "Zemstę nietoperza", "Toscę", "Wesołą wdówkę", "Fidelio", "Cyrulika sewilskiego". Od roku 1999 do 2006 dyrektor artystyczny Teatru Muzycznego w Łodzi. Dyrygował zespołem Teatru w tak prestiżowych miejscach jak: Filharmonia Berlińska, Deutsche Oper w Berlinie, Filharmonia w Monachium, Palais des Beaux-Arts w Brukseli, czy Koenigin Elisabethzaal w Antwerpii.
Od 2012 r. jest kierownikiem muzycznym oraz dyrygentem w Teatrze Muzycznym w Lublinie.
Ma na swoim koncie 83 przedstawienia operowe, 34 operetkowe i 6 musicali. Gościnnie dyryguje m.in. w Operze Śląskiej i Teatrze Wielkim – Operze Narodowej. Współpracuje z większością filharmonii w Polsce. Ma w swoim dorobku liczne nagrania dla Polskiego Radia i TV.

</doc>
<doc id="1047253" url="https://pl.wikipedia.org/wiki?curid=1047253" title="Ewangelia Barnaby">
Ewangelia Barnaby

Ewangelia Barnaby – apokryficzna ewangelia powstała w środowisku muzułmańskim w XIV wieku, najprawdopodobniej napisana przez konwertytę na islam. Najstarszy znany egzemplarz napisany jest językiem starowłoskim, z silnymi naleciałościami dialektu weneckiego. Ten pseudoepigraf jest nazywany „muzułmańską Ewangelią”.
Opis.
Składająca się z 222 rozdziałów ewangelia przypisana jest Barnabie, który przedstawiony został jako jeden z dwunastu apostołów. Wedle słów prologu spisał ją, aby wyprostować "błędy, w które popadł Paweł". Podobnie jak kanoniczne ewangelie opisuje życie Jezusa, przedstawione jednak zgodnie z kanonami islamu: Jezus nie jest bogiem, a tylko kolejnym z proroków, zamiast niego zostaje ukrzyżowany Judasz, zaś Jezus zapowiada nadejście Mahometa. Tekst zawiera anachronizmy, m.in. odniesienie do obchodzenia co 100 lat Roku Jubileuszowego, choć ustanowił go dopiero w 1300 roku papież Bonifacy VIII.
Manuskrypt zawierający "Ewangelię Barnaby" został odnaleziony na początku XVIII wieku w Amsterdamie przez pruskiego urzędnika J.F. Cramera i przekazany w 1709 roku do przebadania Johnowi Tolandowi, który opublikował pierwsze jej fragmenty. Następnie został przesłany do Wiednia, gdzie do dziś znajduje się w zbiorach Austriackiej Biblioteki Narodowej. Pełny tekst apokryfu, wraz z jego tłumaczeniem na język angielski, ogłosił dopiero w 1907 roku kanonik anglikański Lonsdale Ragg wraz ze swoją siostrą Laurą.
Drugi manuskrypt zawierający apokryficzną Ewangelię został przetłumaczony z języka włoskiego na hiszpański przez Moryska Ibrahima al-Taibiliego z Tunisu. Rękopis powstał około roku 1634 i jest przechowywany w Madrycie (BNM MS 9653).
Trzeci manuskrypt (mylnie nazywany „Biblią z Ankary”) został ujawniony przez Muzeum Etnograficzne w Ankarze w roku 2012. Rękopis miał zostać przejęty przez turecką policję przy próbie przemytu antycznych dóbr kultury. Zdaniem Ministra Kultury oraz Turystyki Ertuğrula Günaya manuskrypt ma ok. 1500 lat i zdaje się być napisany w języku syryjskim (aramejskim) na związanych skórzanych kartach. Kodeks ten na około 50 niewielkich kartach posiada wiele dużych miniatur oraz niewyraźny tekst zapisany wielkimi literami. Nie zawiera tekstu Biblii czy choćby Nowego Testamentu lecz niewielki fragment apokryficznej Ewangelii Barnaby. Rękopis jest uważany za pochodzącą z XVI wieku (lub nawet późniejszą) fałszywkę.
Część środowisk muzułmańskich uważa "Ewangelię Barnaby" za autentyczną, wykorzystując ją w polemikach z chrześcijaństwem. Odwoływał się do niej m.in. Mirza Gulam Ahmad, założyciel ruchu Ahmadijja.

</doc>
<doc id="1047254" url="https://pl.wikipedia.org/wiki?curid=1047254" title="Magiel towarzyski">
Magiel towarzyski

Magiel towarzyski – program telewizyjny, ukazujący się na antenie TVN Style od 2006 do 2017 roku.
Para dziennikarzy: Karolina Korwin Piotrowska i (do czerwca 2014) Tomasz Kin dokonywała subiektywnego przeglądu i oceny polskiej branży rozrywkowej, świata polityki i mediów.
W programie gospodarze „Magla towarzyskiego” przeglądali kolorową prasę, przyznawali klapy i klasy tygodnia oraz rozmawiali ze znanymi osobami z polskiego show-biznesu. Stałym punktem magazynu był również buduar, czyli artykuły z czasopism zarówno polskich, jak i zagranicznych.
Emisja.
"Magiel towarzyski” był emitowany codziennie o różnych porach. Premiera magazynu odbywała się w każdą sobotę o godzinie 22.30.

</doc>
<doc id="1047255" url="https://pl.wikipedia.org/wiki?curid=1047255" title="Cieplewo (przystanek kolejowy)">
Cieplewo (przystanek kolejowy)

Cieplewo – przystanek kolejowy w Cieplewie, w województwie pomorskim.
W roku 2017 stacja obsługiwała 500–699 pasażerów na dobę.
Od 11 grudnia 2016 pociągi trójmiejskiej SKM przestały kursować na odcinku Tczew - Gdańsk Główny.
29 maja 2017 podpisano umowę o dofinansowanie budowy w Cieplewie węzła integracyjnego. W ramach projektu przewiduje się powstanie parkingu na 30 samochodów i rowerów, zatoki autobusowej, oświetlenia oraz dróg dojazdowych z fragmentem ul. Rataja.

</doc>
<doc id="1047258" url="https://pl.wikipedia.org/wiki?curid=1047258" title="Henrique Hilário">
Henrique Hilário



</doc>
<doc id="1047259" url="https://pl.wikipedia.org/wiki?curid=1047259" title="Dekanat kujawsko-pomorski">
Dekanat kujawsko-pomorski

Dekanat kujawsko-pomorski – jeden z 3 dekanatów diecezji łódzko-poznańskiej Polskiego Autokefalicznego Kościoła Prawosławnego.
Siedziba dekanatu.
Siedziba dekanatu mieści się w Bydgoszczy.
Parafie.
W skład dekanatu wchodzą 4 parafie:

</doc>
<doc id="1047261" url="https://pl.wikipedia.org/wiki?curid=1047261" title="Święta Drużyna">
Święta Drużyna

Święta Drużyna () – tajna organizacja założona pod protektoratem carskiego dworu przez rosyjską arystokrację dworską najpóźniej latem 1881. do walki z ruchem rewolucyjnym (niezależnie od policji i żandarmerii).
Działalnością "Świętej Drużyny" kierował centralny komitet, na którego czele stał hrabia Paweł Szuwałow. Do kierownictwa "Świętej Drużyny" należeli wielcy książęta, ministrowie, generalicja rosyjska. Organizacja była ściśle konspiracyjna, członkowie grupowali się w "piątkach". W celach walki z rosyjskimi rewolucjonistami – emigrantami utworzono agenturę zagraniczną.
Członkowie "Świętej Drużyny" organizowali zabójstwa wybitnych rewolucjonistów, śledzili ich działalność.
W 1881 "Święta Drużyna" utworzyła fikcyjną organizacja pod nazwą "Ziemska Liga" w której imieniu prowadziła w prowokacyjnych celach pertraktacje z ocalałymi po pogromie organizacji po 1 marca 1881 roku członkami Komitetu Wykonawczego "Narodnej Woli".
Na jednym, z pierwszych posiedzeń "Świętej Drużyny" wydano trzy wyroki śmierci: na Lwa Hartmana — członka "Narodnej Woli", uczestnika zamachu na cara Aleksandra II na kurskiej linii kolejowej (19 listopada 1879), któremu udało się zbiec za granicę, na Henri Rocheforta — dziennikarza francuskiego, który w wydawanej przez siebie gazecie "L'Intransigeant" bronił rosyjskich rewolucjonistów i ostro występował przeciwko rządowi carskiemu, oraz na anarchistę Piotra Kropotkina.
Przebywający na emigracji Piotr Kropotkin został uprzedzony o przygotowywanym na niego zamachu i opublikował w gazecie "Le Revolte" notatkę, w której podał, iż znani mu są inicjatorzy zamachu na jego życie i że nazwiska ich zostaną opublikowane w prasie europejskiej z chwilą wykonania wyroku. Z obawy przed skandalem, międzynarodowym "Święta Drużyna" odwołała wyrok na Kropotkina.
Z końcem 1882 "Święta Drużyna" zakończyła działalność.

</doc>
<doc id="1047262" url="https://pl.wikipedia.org/wiki?curid=1047262" title="Port lotniczy Reunion">
Port lotniczy Reunion

Port lotniczy Reunion – międzynarodowy port lotniczy położony 10 km na wschód od Saint-Denis. Jest jednym z dwóch portów lotniczych na wyspie Reunion. W 2006 obsłużył 1,3 mln pasażerów.

</doc>
<doc id="1047263" url="https://pl.wikipedia.org/wiki?curid=1047263" title="Alicja z Thouars">
Alicja z Thouars

Alicja z Thouars (1200, zm. 21 października 1221), księżna Bretanii, najstarsza córka Gwidona z Thouars i księżnej Konstancji Bretońskiej, córki księcia Conana IV Młodszego.
Władzę w Bretanii objęła w wieku 12 lat po śmierci swojego ojca. Niedługo przez jego śmiercią, w marcu 1213 r., poślubiła Piotra Mauclerca (1190 - 22 czerwca 1250), syna Roberta II, hrabiego Dreux, i Jolanty, córki Raoula I, pana de Coucy. Alicja i Piotr mieli razem dwa synów i córkę:
Alicja nigdy nie sprawowała realnej władzy w księstwie Bretanii. Zmarła podczas porodu najmłodszego syna w 1221 r. Jej następcą został oficjalnie jej najstarszy syn Jan I Rudy, ale do 1237 r. faktyczne rządy sprawował Piotr Mauclerc.

</doc>
<doc id="1047265" url="https://pl.wikipedia.org/wiki?curid=1047265" title="Franciszek Kawa">
Franciszek Kawa

Franciszek Józef Remigiusz Kawa (ur. 1 października 1901 we Lwowie, zm. 10 lutego 1985 w Oslo) – polski sportowiec (biegacz narciarski i lekkoatleta), olimpijczyk.
Życiorys.
W 1914, pomimo małoletności, został przyjęty do Legionów Polskich, w których odbył zimową kampanię karpacką oraz besarabską. W 1915 zwolniony ze względu na młody wiek. W lutym 1918 wstąpił do POW, a w maju 1919 do Wojska Polskiego. Walczył w wojnie polsko-ukraińskiej i wojnie polsko-bolszewickiej. Został zdemobilizowany w 1921.
Ukończył w 1921 VIII Gimnazjum Realne im. Śniadeckiego we Lwowie uzyskując świadectwo dojrzałości. Następnie studiował do 1924 na Wydziale Mechanicznym Politechniki Lwowskiej, ale studiów nie ukończył wskutek trudności materialnych. W 1925 uzyskał stopień podporucznika rezerwy, a w 1935 porucznika rezerwy.
Jako lekkoatleta specjalizował się w biegach na średnich dystansach, Został mistrzem Polski na 1500 metrów w 1923 i wicemistrzem na 800 metrów w tym samym roku. Był także brązowym medalistą na 800 metrów w 1925. W tym samym roku pobił rekord Polski w biegu na 1000 metrów, który przetrwał dwa miesiące.
Rekordy życiowe:
Jako narciarz specjalizował się w biegach. Startował na Igrzyskach Olimpijskich w 1928 w St.Moritz w biegu na 50 km, w którym zajął 27. miejsce. Był także wicemistrzem Polski na tym dystansie w 1930.
Startował w barwach klubów lwowskich: Pogoń, Czarni i Karpackie Towarzystwo Narciarzy, a także w AZS Warszawa.
Wziął udział w wojnie obronnej Polski '39 w stopniu porucznika. Został wzięty do niewoli i przebywał w oflagach, m.in. w Gross-Born i Woldenbergu. Uczestniczył w zorganizowanych przez jeńców w Oflagu II C Woldenberg igrzyskach sportowych, które odbyły się pod hasłem Rok Olimpijski 1944; te niezwykłe zawody zostały rozegrane w dniach od 23 lipca do 13 sierpnia 1944 roku. 
Po powrocie z oflagu osiedlił się na Wybrzeżu. Zatrudniony w wojskowym biurze projektów często jeździł na Ziemie Odzyskane w związku z odbudową zniszczonych obiektów przemysłowych. W 1953 przeprowadził się do Warszawy, zaś w 1959 wyjechał na stałe do Norwegii. Tu przez cały okres pracował w biurze projektowym Kåre Haukås A/S wyspecjalizowanym w urządzeniach sanitarnych, wentylacji i klimatyzacji. 
Był autorem książek o instalacjach sanitarnych.
Pod koniec życia zaczął spisywać swoje wspomnienia, które zdążył doprowadzić do połowy lat 20. XX wieku, drugą część dopisała jego żona, tłumaczka literatury i poetka Janina Zagrodzka-Kawa, publikując książkę jako "Pamiętnik mojego męża" (2003).

</doc>
<doc id="1047266" url="https://pl.wikipedia.org/wiki?curid=1047266" title="Art Davis">
Art Davis

Art Davis (ur. 5 grudnia 1934 w Harrisburgu, zm. 29 lipca 2007 w Long Beach) – amerykański basista jazzowy, współpracował m.in. z Louisem Armstrongiem, Johnem Coltrane’em, Bobem Dylanem, Dukiem Ellingtonem, Judy Garland, Dizzym Gillespiem i Theloniousem Monkiem. Był doktorem psychologii klinicznej.
Życiorys.
Jako pięciolatek uczęszczał do klasy fortepianu i tuby, był laureatem ważnego krajowego przeglądu. Studiował na Juilliard School of Music. Od 1951 grał na kontrabasie. Występował z lokalnymi koncertami w klubach nocnych, a następnie rozpoczął właściwą karierę u boku zespołów Maxa Roacha (1958–1959), Dizzy’ego Gillespiego (1959–1960), uczestnicząc także w europejskiej trasie koncertowej, oraz z Gigim Gryce’em w 1960.
Największą sławę przyniosła mu współpraca z zespołem Johna Coltrane’a, z którym nagrał między innymi płyty "Ole Coltrane" i "Africa Brass" z 1961 oraz "Ascension" z 1965.
W latach 1962–1963 współpracował z orkiestrą NBC, następnie w latach 1964–1969 Westinghouse Television, w latach 1969–1970 CBS, a w latach 1971–1973 Manhattan Community.
Zmarł w swoim domu w Long Beach.

</doc>
<doc id="1047267" url="https://pl.wikipedia.org/wiki?curid=1047267" title="Protoewangelia Jakuba">
Protoewangelia Jakuba

Protoewangelia Jakuba (ProtEwJk) – apokryficzny utwór spisany w języku greckim w drugiej połowie II wieku (140-170 n.e.). 
Protoewangelia Jakuba opisuje narodziny i młodość Marii, zwiastowanie i narodzenie Jezusa. Utwór kończy się ucieczką Świętej Rodziny podczas rzezi niewiniątek.

</doc>
<doc id="1047268" url="https://pl.wikipedia.org/wiki?curid=1047268" title="Diplopterys cabrerana">
Diplopterys cabrerana

Diplopterys cabrerana – gatunek pnącza występujący w lasach deszczowych Ameryki Południowej, gdzie znane jest jako "Chaliponga", "Chagropanga", a w niektórych częściach Ekwadoru jako "Chacruna". Roślina ta jest jednym z podstawowych składników enteogenicznego napoju ayahuasca, z powodu wysokiej zawartości psychodelicznych tryptamin jak DMT i 5-MeO-DMT.

</doc>
<doc id="1047271" url="https://pl.wikipedia.org/wiki?curid=1047271" title="Dekanat Kraków">
Dekanat Kraków

Dekanat Kraków – jeden z 3 dekanatów diecezji łódzko-poznańskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 5 parafii:

</doc>
<doc id="1047272" url="https://pl.wikipedia.org/wiki?curid=1047272" title="Skamielinowiec laotański">
Skamielinowiec laotański

Skamielinowiec laotański, laotański szczur skalny, zwany czasem „szczuro-wiewiórką” ("Laonastes aenigmamus") – gatunek gryzonia opisany w 2005 roku przez Paulinę Jenkins i współautorów z Muzeum Historii Naturalnej na podstawie egzemplarzy zebranych w prowincji Khammouan w Laosie. Na podstawie badań morfologicznych i molekularnych zespół badawczy uznał, że odkryto gatunek tak odmienny od pozostałych gryzoni, iż utworzono nową dla świata nauki rodzinę Laonastidae. Jednakże w 2006 decyzja o potrzebie nowej rodziny w rzędzie gryzoni została zakwestionowana przez Mary Dawson. W artykule opublikowanym w czasopiśmie „Science” Dawson i współpracownicy argumentowali, że skamielinowiec laotański jest członkiem uważanej za wymarłą przed 11 milionami lat rodziny gundioszczurowatych (Diatomyidae). Według Dawson gatunek ten jest przykładem efektu Łazarza wśród współczesnych ssaków.
Historia odkrycia.
Pierwsze egzemplarze nowego gatunku zostały odkryte w 1996 przez zespół badaczy z Wildlife Conservation Society w Thakhek, w laotańskiej prowincji Khammouan. Prowadzili oni rutynowe kontrole wiejskich targowisk, na które mieszkańcy danego terenu często przynoszą zwierzęta upolowane w dżungli. Według relacji szefa zespołu, Roberta Timminsa, upolowane gryzonie leżały wystawione na sprzedaż, obok stoiska z warzywami. Zebrane egzemplarze zostały wysłane do londyńskiego Muzeum Historii Naturalnej. W 1998 roku udało się zdobyć od tubylców kolejne trzy okazy oraz szczątki znalezione w wypluwce sowy. Kolejne wyprawy do laotańskiej dżungli przynosiły dowody na liczniejsze występowanie tego gryzonia niż wcześniej przypuszczano.
13 czerwca 2006 roku kolejna wyprawa do Laosu po raz pierwszy sfilmowała skamielinowca laotańskiego.
Badania.
Jenkins i jej współpracownicy z Muzeum Historii Naturalnej przed opublikowaniem artykułu o nowym gatunku i rodzinie wśród gryzoni nie porównali osobników z Laosu ze znanymi skamieniałościami gryzoni. W 2006 roku Dawson uzupełniła materiał badawczy o takie właśnie porównanie i opublikowała artykuł, w którym argumentowała, że skamielinowiec laotański jest przedstawicielem wymarłej przed 11 milionami lat rodziny Diatomyidae. Mary Dawson porównała odkrycie tego gryzonia z odkryciem latimerii.
Analiza mitochondrialnego DNA oraz cytochromu b przeprowadzona przez Jenkins et al. (2004) dała podstawy do włączenia "Leonastes" do podrzędu jeżozwierzokształtne (konkretniej – bliskiego spokrewnienia z kretoszczurami). Huchon wraz ze współpracownikami przeprowadziła szeroko zakrojone badania molekularne nad filogenezą gryzoni, uwzględniając wszystkie główne grupy taksonomiczne. Wyniki tych badań skorygowały pozycję taksonomiczną "Leonastes" i umieściły go jako takson siostrzany rodziny gundiowatych. Wyniki poprzedniego badania były obarczone błędem spowodowanym tzw. "long branch attraction", czyli „przyciągania się długich gałęzi”.
Badacze przedstawili w swojej pracy następujący kladogram:
Linia skamielinowca oddzieliła się od linii gundiowatych prawdopodobnie około 44 milionów lat temu. 
Ostatnie analizy molekularne wyraźnie wskazują na kompleks podgatunków lub gatunków, które wymagają dodatkowej analizy morfometrycznej.
Opis gatunku.
Zwierzę porównuje się z wyglądu do dużego szczura, przerastając go istotnie. Długość ciała (bez ogona) 213–300 mm, długość ogona 123–161 mm; masa ciała 309–414 g. 
Gryzoń ma paciorkowate oczy.
Skamielinowiec charakteryzuje się czaszką o cechach mieszanych, zarówno sciuromorficznych (jak u wiewiórkoksztatłnych), jak i hystrikomorficznych (jak u jeżozwierzokształtnych). Pysk ma wydłużony, zaopatrzone w długie wąsy czuciowe. Zarówno szczęka, jak i połowa żuchwy mieszczą pojedynczy siekacz, żadnego kła, jeden przedtrzonowiec i trzy trzonowce. Zwierzę spożywa głównie rośliny, zwłaszcza liście, najchętniej roślin z rodziny wilczomleczowatych, zawierających mleczko zasobne w terpeny. Niekiedy jednak spożywa także pokarm zwierzęcy. Żywi się prawdopodobnie nocą, na co wskazuje obecność jego kości w wypluwkach żerujących nocą sów. Pokarmu poszukuje na dnie lasu tropikalnego, pomiędzy skałami.
Ciało wieńczy długi, gruby i owłosiony ogon, nasuwający na myśli kitę wiewiórki.
Biologia skamielinowca laotańskiego nie została gruntownie poznana. Prawdopodobnie nie ma jakiegoś jednego okresu rozrodu, rozmnaża się w różnych porach. Samica zachodzi w ciążę, po której wydaje na świat pojedyncze dziecko. Noworodek jest dobrze rozwinięty.
Występowanie.
Zasięg występowania skamielinowca laotańskiego obejmuje środkowy Laos, dokładniej prowincję Khammouan, a także przylegającą część Wietnamu.
Zwierzę zamieszkuje las tropikalny porastający formacje krasowe, zasobne w szczeliny skalne i groty, dostarczające mu kryjówek.
Wydaje się, że skamielinowiec laotański nie należy do zwierząt rzadkich. Spotykano go w różnych miejscach, a odłowione osobniki cechowały się istotną różnorodnością genetyczną. rozważa się możliwość, że nie chodzi w istocie o pojedynczy gatunek, a o więcej gatunków kryptycznych.
W Wietnamie skamielinowca odławia się. Ceni się tam jego mięso. Celem odłowu stosuje się pułapki, a schwytane gryzonie lądują później na targach. Może to mu zagrażać, podobnie jak zmiany środowiskowe niszczące lasy tropikalne, związane z wycinką lasów i wydobycie surowców. Wedle Błaszaka IUCN przypisuje gatunkowi status zagrożonego (EN), jednak sama IUCN podaje LC.

</doc>
<doc id="1047273" url="https://pl.wikipedia.org/wiki?curid=1047273" title="Ewangelia Nikodema">
Ewangelia Nikodema

Ewangelia Nikodema inaczej Akta Piłata ("Acta Pilati") – apokryficzna ewangelia powstała w języku greckim, prawdopodobnie w IV wieku.
Ewangelia zachowała się w wersji greckiej i łacińskiej. Grecka wersja Ewangelii Nikodema powstałej ok. V wieku n.e. W średniowieczu uznawano ją za dokument historyczny, głównie przez św. Bernarda z Clairvaux i św. Jana Kantego.
Treścią główną ewangelii jest proces i śmierć Jezusa, śmierć Judasza oraz pobyt Chrystusa w Szeolu.
Treść Ewangelii.
Utwór składa się z trzech części. W pierwszej części ewangelii znajduje się opis procesu Jezusa, przedstawiony w formie dialogu. Z jednej strony znajdują się oskarżyciele, którzy wysuwają przeciw Jezusowi zarzuty, będące zestawem argumentów starożytnych ze strony zarówno Żydów jak i pogan. Zarzuty są prostowane przez innych świadków. Rozmowa Jezusa z Piłatem stanowi twórcze rozwinięcie dialogu z Ewangelii Jana.
W drugiej części znajduje się opis męki Jezusa. Ta część w różnych wersjach ewangelii jest przedstawiana w odmiennych wariantach np. występuje tu motyw żalu Maryi, podobny do Ewangelii Gamaliela, relacje przed Sanhedrynem dwóch świadków, Leuciusza i Karinusa, powstałych z martwych po ukrzyżowaniu lub opis śmierci Judasza. Niektóre tłumaczenia zawierają najwcześniejsze podania legendy o św. Weronice a także historię losów Józefa z Arymatei, który według ewangelii kanonicznych zdjął z krzyża ciało Jezusa i pochował je. Z tego powodu Żydzi uwięzili go w domu pozbawionym okien, lecz Jezus przybył do niego, pocałował go i uwolnił.
Trzecia część opisuje zstąpienie Chrystusa do Otchłani (łac. "Descensus ad inferos"), występujące też jako odrębny utwór. Ten oryginalny fragment jest wzorowany na literaturze klasycznej, gdzie motyw zstąpienia do podziemi, często przedstawiany w epopejach greckich i łacińskich, towarzyszy przy opisie dokonań np. Odyseusza czy Eneasza. Zstąpienie do Szeolu stanowi również przykład egzegezy apokryficznej tzn. jest wyjaśnieniem wiersza z I listu św. Piotra (3,20): "W nim przyszedł głosić [zbawienie] nawet duchom zamkniętym w więzieniu".
W pierwszych wersach "zstąpienia do otchłani" przedstawiono gwałtowny dialog pomiędzy śmiercią i Hadesem, następnie opis wzburzenia Podziemia, gdzie przebywają wszyscy prorocy Starego Testamentu z Janem Chrzcicielem na czele. Postacie odczuwają zbliżanie się Chrystusa, który niszczy bramy Otchłani i wyprowadza z niej wszystkich sprawiedliwych.
Do Ewangelii Nikodema zalicza się również "Paradosis Pilati" (Wydanie Piłata), gdzie Piłat zostaje oskarżony przez cesarza z powodu stracenia Jezusa. Piłat przed obliczem cesarza broni się, zrzucając całą winę na żydów:
W końcowych wersach Piłat zostaje skazany na śmierć przez ścięcie mieczem, a przed śmiercią modli się po chrześcijańsku, recytując antyżydowską modlitwę: "Panie, nie gub mnie z niegodziwymi Żydami, bo ja sam nigdy bym nie przyłożył do Ciebie ręki, gdyby nie presja bezprawnie działającego ludu żydowskiego" (IX).
Ewangelia Nikodema, w przeciwieństwie do dużej części apokryfów, nie zawiera treści uznawanych przez katolików za heretyckie i jest zgodna z nauczaniem Kościoła Katolickiego.
Ewangelia Nikodema w kulturze.
Opis zstąpienia do piekieł Jezusa był często przedstawiany w literaturze i sztuce. W kościołach prawosławnych bardzo często spotyka się ikony przedstawiające wyjście Adama i Ewy z Otchłani. Najczęściej przedstawiały następujące po sobie wydarzenia: walkę Chrystusa z szatanem, zejście do otchłani i powitanie przez proroków oraz wyprowadzenie do nieba sprawiedliwych. Wyobrażenie takie wykształciło się w VII-VIII w. na terenie Syrii lub w Palestynie, skąd pochodzą najstarsze zachowane ikony tego tematu. Ostatecznie jego treść skrystalizowała się w XI-XII w., kiedy to ikony ukazują Jezusa jako opuszczającego piekło i wyprowadzającego z niego Adama.
"Ewangelia" została przetłumaczona na polski na przełomie XV i XVI przez nieznanego autora. Zachowały się dwie redakcje tekstu, zapisane w 1544 przez Wawrzyńca z Łaska, wraz z dwoma innymi tekstami ("Ewangelia Nikodema"). Motyw zstąpienia do piekieł występuje u Mikołaja z Wilkowiecka w jego utworze "Historyja o chwalebnym Zmartwychwstaniu Pańskim" a także w pieśni wielkanocnej "Zwycięzca śmierci, piekła i szatana".
Z tego utworu pochodzi m.in. przyjęte przez tradycję imię Dobrego Łotra – Dyzma i Złego Łotra – Gestas.

</doc>
<doc id="1047274" url="https://pl.wikipedia.org/wiki?curid=1047274" title="Kopalnia Węgla Kamiennego Budryk">
Kopalnia Węgla Kamiennego Budryk

Kopalnia Węgla Kamiennego Budryk – jedna z najmłodszych polskich kopalni węgla kamiennego, położona w województwie śląskim, w powiecie mikołowskim, w Ornontowicach. Prace przy budowie kopalni rozpoczęto w 1979. Pole wydobywcze kopalni ma powierzchnię 35,97 km² i leży w centrum górnośląskiej niecki węglowej. Eksploatowane złoża znajdują się na terenie gmin Ornontowice i Gierałtowice oraz pod miastami Knurów, Czerwionka-Leszczyny i Mikołów. 21 marca 1994 kopalnia uzyskała ministerialną koncesję i tego samego roku podjęto wydobycie węgla kamiennego a także eksploatację metanu jako kopaliny towarzyszącej. Dyrektorem KWK Budryk, która na koniec 2011 roku zatrudniała 2591 osób, jest Jarosław Rutkowski.
Patronem kopalni jest prof. inż. Witold Budryk.
Zasoby węgla, których wydobycie byłoby ekonomicznie opłacalne, szacuje się na ok. 235 milionów ton, w 2007 roku wydobycie sięgało 14 tys. ton na dobę. Kopalnia posiada pięć szybów w tym jeden wydobywczy.
Planowana na marzec 2007 fuzja Budryka z Jastrzębską Spółką Węglową spowodowała protesty górników, obawiających się zwolnień, na obawy te nałożyły się żądania płacowe. Ponadto istniały podejrzenia nadużyć finansowych w spółce, sprawę badało Centralne Biuro Antykorupcyjne. W grudniu 2007, Minister Gospodarki Waldemar Pawlak podpisał decyzję o przyłączeniu KWK Budryk do Jastrzębskiej Spółki Węglowej. W styczniu 2008 zmiany zostały ujawnione w Krajowym Rejestrze Sądowym.
17 grudnia 2007 roku górnicy, domagając się m.in. zrównania płac z innymi spółkami wchodzącymi w skład Jastrzębskiej Spółki Węglowej, rozpoczęli strajk, początkowo rotacyjny, a następnie okupacyjny. Pod koniec stycznia 2008 w strajku pod ziemią brało udział ok. 130 górników, z czego 30 podjęło głodówkę protestacyjną. Strajk zakończył się 31 stycznia wraz z porozumieniem z zarządem Jastrzębskiej Spółki Węglowej.
W 2015 roku zakończono pogłębianie szybu VI Chudów do 1290 m, przez co stał się najgłębszym w Polsce.
Kopalnia jest zabezpieczana przez Okręgową Stację Ratownictwa Górniczego w Wodzisławiu Śląskim.

</doc>
<doc id="1047283" url="https://pl.wikipedia.org/wiki?curid=1047283" title="Dekanat Łódź">
Dekanat Łódź

Dekanat Łódź – jeden z 3 dekanatów diecezji łódzko-poznańskiej Polskiego Autokefalicznego Kościoła Prawosławnego.
Parafie.
W skład dekanatu wchodzą 4 parafie:

</doc>
<doc id="1047285" url="https://pl.wikipedia.org/wiki?curid=1047285" title="Pruszcz Gdański (stacja kolejowa)">
Pruszcz Gdański (stacja kolejowa)

Pruszcz Gdański – stacja kolejowa w Pruszczu Gdańskim, w województwie pomorskim, w Polsce. Według klasyfikacji PKP ma kategorię dworca regionalnego. Stacja została gruntownie zmodernizowana w l. 2012–2014. Modernizacja obejmowała przebudowę układu torowego, urządzeń srk oraz peronów, które zostały wydłużone. Wykonawca został zobowiązany do pozostawienia oryginalnych wiat na peronach oraz zadaszeń zejść, nie zmieniła się także ich konstrukcja stalowa, położono natomiast nowe pokrycia oraz zadaszenie nad wejściem peronu 1, jednak te elementy nie miały nawiązywać do istniejącej architektury. Modernizacji poddano także przejście podziemne. W ramach remontu tunelu zostały wybudowane cztery windy i pochylnia. Przebudowa całej stacji kosztowała ponad 100 mln zł.
Z uwagi na bagnisty grunt w rejonie stacji, przy wytyczaniu nowej linii kolejowej do Kartuz rozpatrywano lokalizację stacji w innym miejscu. W 1927 roku na stacji sprzedano 129 313 biletów. Pociągi kursowały w kierunku Gdańska i z powrotem 18 razy na dobę. W latach 30. XX wieku w budynku dworca mieściła się ochronka (przedszkole) dla polskich dzieci.
Od 11 grudnia 2016 pociągi trójmiejskiej SKM przestały kursować na odcinku Tczew – Gdańsk Główny.
29 maja 2017 podpisano umowę o dofinansowanie budowy na stacji w Pruszczu Gdańskim węzła integracyjnego. W ramach projektu w r. 2019 powstał parking Park&amp;Ride dla 78 samochodów osobowych i 102 rowerów (w tym 38 w tzw. klatkach) przy ulicy Dworcowej, parking na 16 samochodów przy budynku dworca, powstało 8,5 km dróg rowerowych oraz przeprowadzono remont ul. Dworcowej (2019), Dąbrowskiego i Skalskiego (realizacja w 2020) na odcinkach o łącznej długości ponad 2,6 km.
W dniach 22-26 listopada 2021 PKP SA przeprowadziły rozbiórkę dotychczasowego dworca z 1994 w celu budowy w jego miejsce nowego.
W roku 2018 stacja obsługiwała 1500–2000 pasażerów na dobę.

</doc>
<doc id="1047286" url="https://pl.wikipedia.org/wiki?curid=1047286" title="LTU International">
LTU International

LTU International – niemieckie linie lotnicze z siedzibą w Düsseldorfie.
Obsługiwały połączenia do miejsc turystycznych na całym świecie. Głównym węzłem komunikacyjnym był port lotniczy Düsseldorf.
W 2007 roku spółka LTU International została w całości przejęta przez Air Berlin. Nowy właściciel całkowicie wygasił markę LTU, od 1 maja 2009 roku wszystkie loty LTU oferowano pod firmą Air Berlin.

</doc>
<doc id="1047287" url="https://pl.wikipedia.org/wiki?curid=1047287" title="Epic Games">
Epic Games

Epic Games (początkowo jako Epic MegaGames) – producent i wydawca gier komputerowych z siedzibą w Cary w Karolinie Północnej w Stanach Zjednoczonych.
Historia.
Przedsiębiorstwo zostało założone pod nazwą Potomac Computer Systems w 1991 przez Tima Sweeneya w Rockville. Potomac Computer Systems wydało swój pierwszy produkt, "ZZT", w tym samym roku. Podczas prac nad grą, studio zmieniło nazwę na Epic MegaGames. Stopniowo marka producenta rosła wraz z wydawanymi przez siebie grami shareware, włączając w to "Epic Pinball", "Jill of the Jungle", "Jazz Jackrabbit", "Jazz Jackrabbit 2" i '. Jednocześnie przedsiębiorstwo wydawało i dystrybuowało tytuły innych producentów, w tym takie gry, jak "Robbo", "Heartlight", "Electro Body" i "Zone 66". W 1997 studio zakupiło w całości Safari Software, a niektóre z ich tytułów zostały wydane pod marką "Epic Classics" razem z grami Epica. W 1998 wydano grę "Unreal", strzelankę pierwszoosobową, która zapoczątkowała nową serię. Producent rozpoczął też licencjonowanie silników gier z tej serii. W 1999 przedsiębiorstwo zmieniło nazwę na Epic Games i przeniosło swoją siedzibę do Cary. W 2007 Epic Games zakupiło pakiet większościowy polskiego studia People Can Fly, aby zacieśnić współpracę. Wspólnie z nim stworzyli grę '. Jej premiera odbyła się 25 lipca 2017. W grudniu 2018 producent udostępnił platformę dystrybucji cyfrowej – Epic Games Store. W 2021 roku Epic Games kupiło studio twórców gry "".
Silniki gier.
Epic jest twórcą serii silników gier. Każdy z silników Unreal Engine, jak zostały nazwane, zawiera obsługę renderowania grafiki, przetwarzania dźwięku, silnik fizyczny i narzędzia programistyczne. Od wersji drugiej obsługują one pojazdy, a od trzeciej pixel shadery, dynamiczną fizykę wspieraną przez PhysX. W kwietniu 2015 roku nastąpiło wydanie wersji czwartej, reklamowanej fotorealistyczną grafiką. We wrześniu 2015 roku Epic Games udostępnił silnik za darmo. W maju 2020 zaprezentowano kolejną iterację oprogramowania – Unreal Engine 5. Silnik zaprojektowano z myślą o konsolach nowej generacji – PlayStation 5 i Xbox Series X.

</doc>
<doc id="1047289" url="https://pl.wikipedia.org/wiki?curid=1047289" title="Ewangelie judeochrześcijańskie">
Ewangelie judeochrześcijańskie

Ewangelie judeochrześcijańskie – apokryficzne ewangelie powstałe w I wieku w środowisku judeochrześcijan. Udokumentowane jest istnienie 3 judeochrześcijańskich ewangelii: Ewangelii Hebrajczyków, Ewangelii Nazarejczyków i Ewangelii Ebionitów. Żadna z nich nie zachowała się do naszych czasów, zostały zniszczone prawdopodobnie w V wieku. Przetrwały jedynie pojedyncze fragmenty zawarte w pismach pisarzy wczesnochrześcijańskich.

</doc>
<doc id="1047292" url="https://pl.wikipedia.org/wiki?curid=1047292" title="Bûche de Noël">
Bûche de Noël

Bûche de Noël (fr., dosł. "bożonarodzeniowe polano") – tradycyjne ciasto w kształcie polana drewna, spożywane w czasie Świąt Bożego Narodzenia po pasterce we Francji i innych krajach.
Historia "bûche de Noël".
Prawdopodobnie już od XII wieku istniał we Francji (oraz we Włoszech, gdzie "bûche" nazywano "ceppo") wigilijny zwyczaj przynoszenia do domu dużego polana, które paliło się następnie przez wiele godzin w kominku w wieczór świąteczny (25 grudnia). Sam proces podpalania go był istotny: zależnie od regionu i od panujących lokalnie zwyczajów, wszczynał go gospodarz domu, matka zebranych dzieci lub młode dziewczęta dom ten zamieszkujące. Przed podpaleniem skrapiano drewno oliwą lub słodkim winem owocowym (tzw. "vin cuit"), sypano nań sól i pieprz, święcono zachowanym od Niedzieli Palmowej wawrzynem oraz odmawiano odpowiednie modlitwy. Popiół, który pozostawał po spaleniu polana, miał chronić dany dom od uderzeń piorunów i od sił nieczystych.
Francuskojęzyczna prowincja Kanady, Quebec, jest także miejscem, gdzie grudniowa tradycja palenia polana charakteryzowała obchody świąt Bożego Narodzenia. Praktykowano ją tam do pierwszego ćwierćwiecza wieku dziewiętnastego.
Tradycja palenia "bûche de Noël" zanikła w tym samym okresie, co wielkie piece ogrzewające domostwa. Piece te zostały zastąpione przez mniejsze piece żeliwne, więc i duże polano ustąpiło miejsca niewielkiemu, na stołach świątecznych pojawiły się zaś świeczki, które również podtrzymywały ogień. Tradycja ta nawiązuje do starszego jeszcze zwyczaju świętowania przesilenia zimowego.
Ciasto "bûche de Noël".
Nieznana jest dokładna data pojawienia się ciasta o nazwie "bûche de Noël", które symbolicznie nawiązywać by miało do opisanej wyżej tradycji. W regionie Poitou-Charentes zanotowano jego istnienie w XIX wieku, niemniej faktycznie stało się ono powszechnie znane dopiero w wieku dwudziestym.
Ciasto to robi się przy użyciu kremu maślanego i ciasta biszkoptowego, które tworzą roladę. Najbardziej znane smaki nadawane kremowi to wanilia, orzech laskowy, Grand Marnier i kawa. Bardzo popularne są także wersje lodowe tego deseru. Na cieście umieszcza się figurki z cukru lub z plastiku, nawiązujące do ikonografii świątecznej, jak Święty Mikołaj, choinka, krasnoludki, itp.

</doc>
<doc id="1047295" url="https://pl.wikipedia.org/wiki?curid=1047295" title="Estádio Municipal de Braga">
Estádio Municipal de Braga

Estádio Municipal de Braga – stadion piłkarski w Bradze, w Portugalii. Otwarty został 30 grudnia 2003 roku, koszt budowy wyniósł 83,1 milionów dolarów. Stadion mieści 30 154 widzów; posiada tylko dwie wysokie trybuny. Z pozostałych stron nie zostały takowe postawione – za jedną bramką znajduje się pusta przestrzeń, za drugą zaś lita skała. Obecnie mecze na nim rozgrywa drużyna Sportingu Braga. Był jedną z aren piłkarskich Mistrzostw Europy 2004.
Projektantem stadionu jest Portugalczyk Eduardo Souto de Moura, który został nagrodzony w 2011 roku Nagrodą Pritzkera. Stadion zbudowano z ponad miliona ton skał, które najpierw wysadzono, a później przemielono na cement, z którego wykonano projekt stadionu.

</doc>
<doc id="1047296" url="https://pl.wikipedia.org/wiki?curid=1047296" title="Fredric Brown">
Fredric Brown

Fredric Brown (ur. 29 października 1906 w Cincinnati, zm. 11 marca 1972 w Tucson) – amerykański pisarz science fiction. Jeden z pionierów gatunku, najbardziej znany z krótkich, humorystycznych utworów. Dziennikarz z wykształcenia, tworzył także powieści kryminalne.
Jedno z jego opowiadań, "Arena", stało się podstawą scenariusza odcinka serialu "Star Trek". 
Brown został uhonorowany przez Roberta Heinleina, jako jeden z trzech adresatów dedykacji jego słynnej powieści "Obcy w obcym kraju".
Wybrana twórczość.
Opowiadania Browna zostały wydane w przekładzie na język polski m.in. w antologii "Kroki w nieznane", t. 1: "Mąż opatrznościowy", "Ostatni Marsjanin", "Przedstawienie kukiełkowe", t. 2: "Gabinet luster", "Pierwsza maszyna czasu", "Turniej ".

</doc>
<doc id="1047297" url="https://pl.wikipedia.org/wiki?curid=1047297" title="Lorenzo Pucci">
Lorenzo Pucci

Lorenzo Pucci (ur. 18 sierpnia 1458 we Florencji, zm. 16 września 1531 w Rzymie) – włoski kardynał.
Życiorys.
Pochodził ze szlacheckiej rodziny florenckiej. Przez pewien czas był profesorem prawa na uniwersytecie w Pizie. W 1509 został wybrany biskupem koadiutorem Pistoi. Objął tę diecezję we wrześniu 1518, ale już w listopadzie zrezygnował na rzecz bratanka Antonio Pucci (przyszłego kardynała). Datariusz papieży Juliusza II i Leona X 1511–1513. Administrator diecezji Melfi 1513–1528. Uczestniczył w Soborze Laterańskim V.
Papież Leon X mianował go swoim osobistym sekretarzem, a we wrześniu 1513 kreował kardynałem prezbiterem Santi Quattro Coronati. Administrator diecezji Vannes (1513–1514), archidiecezji Amalfi (1516–1519), diecezji Montefiascone (marzec – kwiecień 1519) oraz diecezji Capaccio (wrzesień 1522 – czerwiec 1523). Pełnił też funkcje protektora Portugalii, Danii, Polski oraz Czech i Węgier wobec Stolicy Apostolskiej. Wielki penitencjariusz 1520–1529. Za pontyfikatu Adriana VI został oskarżony o nadużycia finansowe zwłaszcza w związku z procederem sprzedaży odpustów. Uniknął kary dzięki wstawiennictwu kardynała Giulio Medici, który po wyborze na papieża jako Klemens VII uwolnił go od wszystkich zarzutów. Kardynał biskup Albano (1524) i Palestriny (1524–1531). Mecenas sztuki, protektor Michała Anioła i Rafaela.

</doc>
<doc id="1047298" url="https://pl.wikipedia.org/wiki?curid=1047298" title="Gdańsk Święty Wojciech">
Gdańsk Święty Wojciech

Gdańsk Święty Wojciech – zlikwidowany przystanek osobowy w Gdańsku, w dzielnicy Orunia-Św. Wojciech-Lipce, położony w Świętym Wojciechu. Znajduje się na 320 kilometrze linii kolejowej nr 9 biegnącej z Warszawy do Gdańska.
W bezpośrednim sąsiedztwie byłego przystanku przebiega linia kolejowa nr 226.
Przystanek został zamknięty w 1992 roku, a rok później fizycznie zlikwidowany. Do czasów modernizacji linii kolejowej nr 9 w latach 2012-2013 w miejscu przystanku znajdowały się dwa zarośnięte perony, obecnie już nieistniejące.

</doc>
<doc id="1047299" url="https://pl.wikipedia.org/wiki?curid=1047299" title="Anksjogeniki">
Anksjogeniki

Anksjogeniki (substancje anksjogenne) – substancje psychotropowe powodujące nasilenia się poczucia lęku i niepokoju. Używane są w wywoływaniu lęku u zwierząt laboratoryjnych. Część tych substancji powoduje uczucie lekkiego niepokoju, inne mogą powodować pojawienie się napadu paniki. Do anksjogeników zalicza się:

</doc>
<doc id="1047300" url="https://pl.wikipedia.org/wiki?curid=1047300" title="Ekumena (federacja światów)">
Ekumena (federacja światów)



</doc>
<doc id="1047302" url="https://pl.wikipedia.org/wiki?curid=1047302" title="7 Pułk Strzelców Konnych">
7 Pułk Strzelców Konnych



</doc>
<doc id="1047303" url="https://pl.wikipedia.org/wiki?curid=1047303" title="8. mila">
8. mila



</doc>
<doc id="1047305" url="https://pl.wikipedia.org/wiki?curid=1047305" title="2 Pułk Ułanów">
2 Pułk Ułanów

Pułki ułanów noszące numer „2”:

</doc>
<doc id="1047306" url="https://pl.wikipedia.org/wiki?curid=1047306" title="Gdańsk Lipce">
Gdańsk Lipce

Gdańsk Lipce – przystanek kolejowy w Gdańsku na osiedlu Orunia-Św. Wojciech-Lipce, położony w Lipcach przy ulicy Niegowskiej. Przystanek znajduje się na 322 kilometrze linii kolejowej nr 9 biegnącej z Warszawy do Gdańska.
W roku 2017 przystanek obsługiwał 10–19 pasażerów na dobę.
Przystanek ma dwa perony; na jednym z nim znajduje się budka dróżnika obsługującego przejazd kolejowo-drogowy.
Od 11 grudnia 2016 pociągi trójmiejskiej SKM przestały kursować na odcinku Tczew - Gdańsk Główny.

</doc>
<doc id="1047307" url="https://pl.wikipedia.org/wiki?curid=1047307" title="Łukasz Kurowski">
Łukasz Kurowski

Łukasz Kurowski (ur. 14 lutego 1979 w Rybitwach, zm. 14 sierpnia 2007 w Gardez) – polski dowódca wojskowy, podporucznik Wojska Polskiego, uczestnik I zmiany Polskiego Kontyngentu Wojskowego w Afganistanie, pierwszy polski żołnierz, który zginął podczas misji stabilizacyjnej w Afganistanie, odznaczony Krzyżem Komandorskim Orderu Krzyża Wojskowego oraz Medalem Chwalebnej Służby NATO ("NATO Meritorious Service Medal").
Służba wojskowa.
Mieszkał w Lusowie. 
Był absolwentem Politechniki Poznańskiej. W latach 2003–2004 ukończył Studium Oficerskie Wyższej Szkoły Oficerskiej Wojsk Lądowych we Wrocławiu, uzyskując stopień wojskowy podporucznika w korpusie osobowym ogólnowojskowym, w grupie pancernej. Na pierwsze stanowisko służbowe – dowódcy plutonu czołgów – został skierowany do 10 Brygady Kawalerii Pancernej im. gen. broni Stanisława Maczka w Świętoszowie.
Z początkiem 2007 roku wyjechał na misję stabilizacyjną Polskiego Kontyngentu Wojskowego w ramach Międzynarodowych Sił Wsparcia Bezpieczeństwa w Afganistanie. Służył w Operacyjnym Zespole Doradczo-Łącznikowym Polskiej Grupy Bojowej w Gardez. 14 sierpnia 2007 roku brał udział w patrolu wojsk polskich i afgańskich. Konwój złożony z pojazdów HMMWV, którym poruszali się żołnierze został ostrzelany, a następnie nastąpiła wymiana ognia. Pomimo udzielenia natychmiastowej pomocy, ppor. Łukasz Kurowski zmarł w wyniku odniesionych ran.
Pośmiertnie został awansowany na stopień porucznika. 16 sierpnia jego ciało przetransportowano samolotem wojskowym do Polski. W pogrzebie, który miał miejsce 18 sierpnia, udział wzięli minister obrony narodowej Aleksander Szczygło, szef Sztabu Generalnego Wojska Polskiego gen. Franciszek Gągor, dowódca Wojsk Lądowych gen. broni Waldemar Skrzypczak, dowódca operacyjny Sił Zbrojnych gen. broni Bronisław Kwiatkowski oraz biskup polowy Wojska Polskiego gen. dyw. Tadeusz Płoski.

</doc>
<doc id="1047309" url="https://pl.wikipedia.org/wiki?curid=1047309" title="Antonio Pucci (kardynał)">
Antonio Pucci (kardynał)

Antonio Pucci (ur. 8 października 1484 we Florencji, zm. 12 października 1544 w Bagnoreggio) – włoski kardynał. Bratanek kardynała Lorenzo Pucci, który był jego protektorem w początkowym okresie jego kościelnej kariery.
Życiorys.
Uczestniczył w Soborze Laterańskim V, następnie był nuncjuszem w Szwajcarii (1517–1521). W 1518 wybrany biskupem Pistoia (zrezygnował 1541). Podczas Sacco di Roma został uwięziony przez wojska cesarskie i skazany na śmierć, ale zdołał uciec. Papież Klemens VII wysłał go do Hiszpanii i Francji. Biskup Vannes 1529–1541. Wielki penitencjariusz od 1 października 1529, zastąpił na tym stanowisku swojego wuja. Celebrował jego pogrzeb 23 października 1531.
We wrześniu 1531 Klemens VII mianował go kardynałem prezbiterem Santi Quattro Coronati oraz protektorem Polski i Portugalii wobec Stolicy Apostolskiej. Uczestniczył w konklawe 1534. Był biskupem diecezji suburbikarnych Albano (1542–1543) i Sabina (1543–1544).

</doc>
<doc id="1047310" url="https://pl.wikipedia.org/wiki?curid=1047310" title="5 Pułk Ułanów">
5 Pułk Ułanów

Pułki ułanów noszące numer „5”:
Polskie:
Austro-Węgierskie:
Niemiecki:
Rosyjski:

</doc>
<doc id="1047316" url="https://pl.wikipedia.org/wiki?curid=1047316" title="Manewry miłosne">
Manewry miłosne

Manewry miłosne czyli córka pułku – polski film fabularny (komedia romantyczna) z 1935.
Fabuła.
Akcja filmu toczy się w stolicy fikcyjnego państwa Skumbria, a jej bohaterem jest porucznik pułku huzarów Niko Quanti, wolny ptak spędzający wieczory na zabawie. Rodzina, chcąc zadbać o ciągłość rodu, nakazała mu ożenić się z baronową Kolmar. Główny bohater jednak jest zakochany w kobiecie poznanej na balu, do swej wybranej mu przez rodzinę narzeczonej jedzie więc niechętnie. Postanowił przebrać się za swego ordynansa, który zagra rolę porucznika. Podobnego podstępu użyła również sama baronowa, która w porę spostrzegła młodego porucznika.
Piosenki z filmu.
Autorem muzyki do filmu jest Henryk Wars, tekstów zaś Jerzy Jurandot.

</doc>
<doc id="1047319" url="https://pl.wikipedia.org/wiki?curid=1047319" title="Tomasz Sołtyk (kasztelan)">
Tomasz Sołtyk (kasztelan)

Tomasz Sołtyk herbu Sołtyk (1732 - 1808), najmłodszy syn Michała Aleksandra i Józefy z Makowieckich herbu Pomian, ostatni kasztelan wiślicki w 1782 roku, kasztelan zawichojski w 1780 roku, podczaszy sandomierski w latach 1773-1780, podstoli sandomierski w latach 1770-1773, cześnik sandomierski w 1770 roku, łowczy sandomierski w latach 1768-1770. W 1781 roku został kawalerem Orderu Świętego Stanisława. W 1783 roku został kawalerem Orderu Orła Białego.
Komisarz Komisji Dobrego Porządku województwa sandomierskiego. Jako kasztelan wiślicki brał udział w obradach Sejmu Czteroletniego, ale brak jego akcesu do konfederacji sejmowej. W 1790 roku był członkiem Komisji Porządkowej Cywilno-Wojskowej dla powiatów sandomierskiego i wiślickiego województwa sandomierskiego. W 1791 roku został wybrany na sędziego sejmowego z senatu "z prowincyi Mało-polskiey". Przystąpił do konfederacji targowickiej w powiecie wiślickim we wrześniu 1792 roku.

</doc>
<doc id="1047320" url="https://pl.wikipedia.org/wiki?curid=1047320" title="Common Lisp">
Common Lisp

Common Lisp (często skracane do CL) – dialekt języka programowania Lisp, stworzony przez ANSI (X3.226-1994) jako specyfikacja, nie implementacja. Istnieje kilka implementacji, zarówno zamkniętych, jak i dostępnych jako FOSS.
Common Lisp jest wieloparadygmatowym językiem programowania ogólnego przeznaczenia, skupiającym się na programowaniu funkcyjnym, pozwalając jednak stosować obiektowość, co daje programiście dużą swobodę.
Składnia.
Common Lisp jest dialektem Lispu. Używa S-wyrażeń do opisywania kodu i struktur danych. Funkcje i wywołania makr zapisuje się w postaci list z nazwą funkcji (lub makra) jako pierwszym elementem.
(+ 2 2) ; sumuje 2 i 2, zwraca 4
(setf p 3.1415) ; ustawia wartość zmiennej p na 3.1415, zwraca 3.1415
 (* x x))
(kwadrat 3) ; zwraca 9
 (+ a b)) ; zwraca 10
Typy danych.
Typy skalarne.
Do typów liczbowych należą liczby całkowite, zmiennoprzecinkowe i zespolone oraz ułamki zwykłe. Common Lisp korzysta z dużych liczb do reprezentowania wartości liczbowych o dowolnym rozmiarze i precyzji. Typ ułamkowy nie jest dostępny w większości innych języków. Przy zwracaniu liczby CL automatycznie nadaje jej właściwy typ.
Znaki w CL nie muszą się koniecznie zawierać w standardzie ASCII. Wynika to z faktu, że Lisp został stworzony przed standardem. Niektóre implementacje dopuszczają znaki ze standardu Unicode.
Typ symboliczny jest wspólny dla Lispów, ale raczej nieznany poza nimi. Symbol to unikatowy, nazwany obiekt z kilkoma slotami na dane.
Symbole w Lispie są często używane podobnie do nazw w innych językach (przechowywanie wartości zmiennej, nazywanie funkcji), jednakże istnieje wiele innych sposobów użycia. W CL w zależności od miejsca użycia symbol zwraca powiązaną z nim funkcję lub wartość. Część symboli przy użyciu zwraca same siebie, na przykład "T", "NIL" czy wszystkie symbole z pakietu "KEYWORDS".
Wartości logiczne w Common Lispie reprezentowane są przez symbole "T" oraz "NIL", każda wartość, która nie jest "NIL", jest automatycznie uznawana za prawdę.
Struktury danych.
Do typów sekwencyjnych w CL zaliczają się listy i wektory. Wiele funkcji może pracować na różnych typach sekwencyjnych, na przykład map.
Listy w CL są tworzone za pomocą funkcji "cons", czasami skracane do tej nazwy są także komórki cons (ang. "cons cell", czasami też używa się nazwy "para", ang. "pair"). Cons jest strukturą danych z dwoma slotami zwanymi "car" i "cdr". Lista to łańcuch połączonych komórek cons. W liście slot car komórki cons zawiera element listy (na przykład liczbę, znak czy inną listę), a slot cdr wskazuje na następny element listy, lub na symbol NIL, gdy dany dana komórka jest ostatnia w liście. Listy mogą być wykorzystywane do implementacji drzew, grafów i innych struktur danych.
Common Lisp obsługuje wielowymiarowe tablice ("array") i potrafi w razie potrzeby dynamicznie zmieniać ich rozmiar. Wielowymiarowe tablice mogą być używane na przykład do implementacji macierzy. Wektor ("vector") to jednowymiarowa tablica. W tablicy można przechowywać wszystkie typy danych (nawet różne typy w jednej tablicy) lub można mieć tablice specjalizowane do przechowywania określonego typu, na przykład wektor liczb zmiennoprzecinkowych. W standardzie określone są dwie wyspecjalizowane tablice – "string" to wektor znaków, a "wektor bitowy" ("bit-vector") to wektor zawierający bity.
Hashe przechowują zależności między kluczami a wartościami tak, by wydajne było pobranie wartości na podstawie klucza.
Przestrzenie nazw ("package", znane w niektórych językach jako "namespace") są realizowane jedynie dla symboli; parsing niekwalifikowanych ciągów znaków na symbole w przestrzeni nazw odbywa się zwykle podczas kompilacji, ale jeszcze przed semantyczną analizą grafu wyrażeń symbolicznych. Przestrzeń nazw może eksportować symbole, oznaczając je jako zewnętrzny interfejs, jednak ścisła enkapsulacja nie jest w żaden sposób zapewniona. Zawsze możliwe jest odwoływanie się do prywatnych symboli, jak i redefinicja cudzych klas, zmiennych czy we wzorcowych implementacjach samego kompilatora. Jest to filozofia tworzenia oprogramowania wewnątrz maszyny wirtualnej obecna również w Smalltalku wedle której używane biblioteki, aplikacja, kompilator tworzą organiczną całość.
"Struktury", podobnie do struktur C i pascalowych rekordów, reprezentują złożone struktury danych z dowolną liczbą i typem pól (zwanych "slotami"). Struktury różnią się od "zwykłych" obiektów z metaklasą "standard-class" złożonością obliczeniową dostępu do slotu. Przy optymalnej implementacji pobranie wartości zapisanej w strukturze będzie zawsze O(1), niezależnie od ilości slotów, jednak za cenę niemożności redefinicji struktur, tudzież konieczności ponownej kompilacji kodu po redefinicji struktury.
CLOS.
Klasy w Common Lisp Object System posiadają możliwość modyfikacji zachowania obiektów poprzez metaklasy i użycie „protokołu metaobiektowego”, pozwalając na zachowania nie planowane przez twórców, jak np. obiekty automatycznie dodające i uzupełniające się w bazie danych SQL czy korzystające z modelu propagacji więzów przypominającego w działaniu arkusz kalkulacyjny.
Protokół metaobiektowy ("MOP") nie został zawarty w standardzie ANSI, jednak książka opisująca jego działanie i przykładową implementację stała się de-facto standardem wśród implementacji Lispu.
W przeciwieństwie do języków takich jak Smalltalk czy C++, "metody" nie należą do przestrzeni nazw klas; należą one do "generic function" znajdującej się w przestrzeni nazw pakietu (lub modułu, "namespace"). Możliwa jest specjalizacja typu nie tylko pierwszego argumentu ("self", "this") ale każdego z wymaganych argumentów. Określanie pasującej metody jest względnie wydajne dzięki sprytnej memoizacji opisanej w AMOP.
Funkcje.
W CL funkcje są traktowane jako typ danych. Umożliwia to na przykład pisanie funkcji, które pobierają inne funkcje jako argument albo zwracających inne funkcje. Standardowa biblioteka CL szeroko wykorzystuje tę możliwość, na przykład funkcja sort pobiera funkcję porównującą jako argument. Pozwala to na sortowanie nie tylko każdego typu danych, ale także umożliwia sortowanie złożonych struktur danych zależnie od klucza.
 (sort (list 5 2 6 3 1 4) #'&gt;)
 ; Sortuje listę używając &gt; jako operatora porównującego.
 ; Zwraca (6 5 4 3 2 1).
 (sort (list '(9 a) '(3 b) '(4 c))
 (lambda (x y) (&lt; (car x) (car y))))
 ; Sortuje listę zależnie od pierwszego elementu podlisty.
 ; Zwraca ((3 b) (4 c) (9 a)).
 ; Lub: (sort (copy-seq '((9 a) (3 b) (4 c))) #'&lt; :key #'car)
 ; korzystając z "keyword parameters'.
Model wartościowania dla funkcji jest bardzo prosty. Gdy parser napotyka na formę (F A1 A2 A3 ...), zakłada, że symbol F jest albo:
Jeżeli F jest nazwą funkcji, argumenty A1, A2, A3 itd. są wartościowane w porządku od lewej do prawej oraz, o ile funkcja istnieje, jest wywoływana z wartościami zwróconymi przez argumenty. Jeśli zaś F desygnuje makro, zostanie ono rozszerzone rekursywnie aż zostaną jedynie specjalne formy i wywołania funkcji.
Definiowanie funkcji.
Makro codice_1 służy do definiowania funkcji. Definicja zawiera nazwę funkcji, nazwy jej argumentów oraz wyrażenia stanowiące zawartość funkcji (ang. "body").
 (defun square (x)
 (* x x))
Definicja funkcji może zawierać deklaracje, które dostarczają kompilatorowi informacji o ustawieniach optymalizacji lub typach danych argumentów. Może także zawierać dane do dokumentacji, z których Lisp może generować interaktywną dokumentację:
 (defun square (x)
 (declare (integer x) (optimize (speed 3) (debug 0) (safety 1)))
 "Oblicza kwadrat liczby podanej w argumencie x"
 (* x x))
Anonimowe funkcje są definiowane przy użyciu lambda-wyrażeń. Styl programowania w Lispie często wykorzystuje anonimowe funkcje jako argumenty do innych funkcji.
Jest wiele operatorów związanych z definiowaniem i manipulowaniem funkcjami. Na przykład funkcja może zostać skompilowana za pomocą funkcji codice_2. Część implementacji CL uruchamia funkcje w interpreterze, jeżeli nie wydano instrukcji kompilacji, inne domyślnie kompilują w locie.
Przestrzeń nazw funkcji.
Przestrzeń nazw funkcji jest oddzielona od przestrzeni zmiennych, co jest główną różnicą między CL a Scheme. Do operatorów definiujących nazwy w przestrzeni funkcji należą m.in. defun, flet i labels.
Aby poprzez nazwę przekazać funkcję jako argument do innej funkcji należy użyć specjalnego operatora function, zwykle skracanego do #'. Pierwszy przykład użycia funkcji sort (powyżej) odwołuje się do funkcji poprzez symbol &gt; za pomocą #'&gt;.
Model wartościowania Scheme jest prostszy – jest tylko jedna przestrzeń nazw i wszystkie elementy formy są wartościowane w dowolnej kolejności – nie tylko argumenty. Przez to kod napisany w jednym dialekcie może być mylący dla programisty bardziej doświadczonego w innym. Na przykład wielu programistów CL używa nazw opisujących zmienną (np. "list" czy "string"), co może powodować problemy poprzez lokalne przysłanianie nazw funkcji. By wywołać funkcję znajdującą się w przestrzeni wartości, konieczne jest użycie funkcji codice_3 czy codice_4 - złożone formy jako pierwszy element ewaluowanej listy są bezwarunkowo niedozwolone. Pociągnęło to za sobą również pozornie nie związane odmienności w kulturach Scheme i Common Lispu - przykładowo, w CL-u klasy znajdują się w osobnej "przestrzeni nazw" z interfejsem codice_5, zaś w Scheme dodawane do globalnego środowiska jak np. w systemie obiektowym Meroon.
Pytanie, czy oddzielna przestrzeń nazw dla funkcji jest zaletą, czy nie, jest źródłem sporów w społeczności Lispu. Jest to zwykle nazywane "debatą Lisp-1 vs. Lisp-2". Nazwy te zostały wymyślone w artykule z 1988 r. przez Richarda Gabriela i Kenta Pitmana, którzy porównują w nim obydwa podejścia.
Inne typy danych.
Do pozostałych typów w CL zaliczają się:
Makra.
Makra w użyciu przypominają funkcje. W odróżnieniu od funkcji gdzie przekazane wyrażenia zostają obliczane a tylko wyniki tych wyrażeń przekazane do funkcji, do makr przekazywane są wyrażenia w całości. Makra reprezentują transformację kodu źródłowego, ponieważ zwracają one nowy kod w postaci listy s-wyrażeń które dopiero potem zostają wywołane. W skrócie można powiedzieć, że makra dostają kod w postaci danych (s-wyrażeń) i zwracają inny kod, który następnie zostaje obliczony.
Makra pozwalają programistom tworzyć nowe składniowe formy języka. Na przykład, makro działające jak codice_6 z Perla można napisać tak:
 (defmacro until (test &amp;body body)
 `(do ()
 (,test)
 ,@body))
 ;; przyklad
 (until (= (random 10) 0)
 (write-line "Hello"))
Wszystkie makra muszą być rozwinięte, aby kod źródłowy zawierający je mógł być normalnie ewaluowany lub kompilowany. Makra można uznać za funkcje, które przyjmują i zwracają drzewa składniowe (lispowe S-wyrażenia). Są wywoływane przed ewaluatorem lub kompilatorem, by wyprodukować finalny kod źródłowy. Makra są pisane w pełni funkcjonalnym Common Lispie i mogą używać dostępnych w nim funkcji. Użyty powyżej zapis z backqoute (`) w CL upraszcza zwykły przypadek podstawiania w szablonie kodu.
Higiena makr i przechwytywanie zmiennych.
Makra Common Lispu umożliwiają wstawianie symboli istniejących w środowisku wywołującym, pozwalając na generację kodu wykorzystującego zmienne istniejące w kontekście; są to tzw. niehigieniczne makra.
Taka praktyka może powodować nieprzewidziane i niezwykłe błędy. Niektóre dialekty Lispu, jak Scheme, unikają ich dzięki używaniu tzw. higienicznych makr. W Common Lispie można zwykle uniknąć niechcianego przechwycenia, używając unikatowych symboli (generowanych przez funkcję codice_7) – ich użycie nigdy nie spowoduje kolizji z istniejącym symbolem.
Przydatne może się okazać klasyczne makro codice_8
 `(let ,(loop for i in syms collect (list i `(gensym ,(symbol-name i))))
 ,@body))
Kolejną sprawą jest nieumyślne przysłanianie istniejącej funkcji/makra w rozwinięciach makr. Na przykład w następującym (niepoprawnym) kodzie:
 (macrolet ((do (...) ... cos-innego ...))
 (until (= (random 10) 0) (write-line "Hello")))-
Kod makra codice_9 zostanie rozwinięty do formy wywołującej codice_10 które powinno odwoływać się do wbudowanego makra codice_10. Jednak w tym kontekście, codice_10 może mieć zupełnie inne znaczenie.
Porównanie z innymi dialektami Lispu.
Common Lisp jest najczęściej porównywany ze Scheme — ponieważ są one najpopularniejszymi dialektami Lispu. Scheme poprzedza CL, i pochodzi nie tylko z tej samej tradycji Lispu, ale ma też kilku wspólnych twórców – Guy L. Steele'a, z którym Gerald Jay Sussman zaprojektował Scheme, przewodził komitetowi standaryzacyjnemu Common Lispu.
Common Lisp, w przeciwieństwie do Emacs Lisp i AutoLISP (które są językami rozszerzeń osadzonymi w określonych produktach), jest językiem programowania ogólnego przeznaczenia. Tak jak Scheme, używa leksykalnego zasięgu zmiennych. Istnieją jednak pewne różnice kulturowe między społecznościami Scheme i CL i według Kenta Pitmana zachodzą wątpliwości, czy Scheme w ogóle zalicza się do rodziny języków lispowych.
Większość z dialektów Lispu których konstrukcja nawiązuje do Common Lispu – jak ZetaLisp i Franz Lisp – używa dynamicznych zasięgów zmiennych w swoich interpreterach a leksykalnych w kompilatorach. Scheme, zainspirowany ALGOLem 68 (w którym było to przez wielu uważane za dobry pomysł), wprowadził wyłączne użycie leksykalnego zasięgu zmiennych. CL wspiera również dynamiczny zasięg, ale takie zmienne muszą być wyraźnie zadeklarowane jako "specjalne". Nie ma różnicy pomiędzy zasięgiem w interpreterach i kompilatorów ANSI CL.
Common Lisp jest czasami nazywany "Lispem-2" a Scheme "Lispem-1", odnosząc się do używania przez CL osobnych przestrzeni nazw dla funkcji i zmiennych. (Prawdę mówiąc CL ma "wiele" przestrzeni nazw, listy własności (ang. "property lists"), makra zwykłe i kompilatora, wartość dynamiczna i funkcyjna) Pomiędzy zwolennikami CL i Scheme istnieje długotrwały spór na temat wad i zalet używania wielu przestrzeni nazw. W Scheme (najczęściej) trzeba unikać nadawania zmiennym nazw kolidujących z nazwami funkcji; funkcje napisane w Scheme mają często argumenty o nazwach codice_13, codice_14 czy codice_15 by nie konfliktowały z wbudowaną funkcją codice_16. W CL podczas przekazywania argumentu do funkcji trzeba się odwołać do jej przestrzeni nazw –- co jest również często spotykane, jak w przykładzie codice_17 powyżej.
CL różni się od Scheme również pod względem obsługi zmiennych boolowskich. Scheme używa specjalnych wartości #t i #f by reprezentować prawdę i fałsz. CL, zgodnie z konwencją starszych Lispów używa symboli T i NIL, gdzie NIL oznacza również pustą listę. W CL, "jakakolwiek" wartość inna niż NIL jest traktowana jako prawda przez wyrażenia warunkowe takie jak codice_18 tak jak wartości inne niż #f w Scheme. To pozwala niektórym operatorom działać jako predykaty i zwracać użyteczną wartość dla dalszych obliczeń.
Na koniec, dokumenty standaryzacyjne Scheme wymagają optymalizacji rekursji ogonowej, podczas gdy standard CL nie. Większość implementacji CL oferuje optymalizację rekursji ogonowej, lecz zwykle tylko wtedy, gdy programista użyje dyrektywy optymalizacyjnej. Mimo wszystko styl programowania CL nie faworyzuje powszechnego stosowania rekursji jaki preferuje styl Scheme – to, co programista Scheme wyraziłby za pomocą rekursji ogonowej, programista CL wyraziłby raczej za pomocą wyrażenia iteracyjnego w codice_19, codice_20, codice_21 czy (ostatnio) za pomocą pakietu codice_22.
Implementacje.
Common Lisp jest zdefiniowany przez specyfikację (jak Ada i C) a nie przez jedną implementację (jak Perl). Jest wiele implementacji, i standard wyraża obszary gdzie mogą się one różnić.
W dodatku, implementacje zwykle posiadają pakiety biblioteczne, które zapewniają funkcjonalność nie zawartą w standardzie. Zostało stworzonych wiele bibliotek Wolnego Oprogramowania by wspierać te właściwości w przenośny sposób, w szczególności Common-Lisp.net i projekt Common Lisp Open Code Collection. Istnieje również wiki cliki pomagające programistom w wymianie bibliotek i informacji o implementacjach.
Gdy ANSI CL był definiowany w 1984, nie istniał powszechny teraz zwyczaj definiowania w ramach standardu obsługi formatów plików, protokołów sieciowych etc. Dlatego w ANSI CL nie jest zdefiniowana nawet obsługa gniazd sieciowych. Mimo to istnieją de facto standardy uznawane przez społeczność, takie jak McCLIM jako interfejs graficzny czy usocket jako interfejs do gniazd sieciowych. Istnieje również klasa bibliotek stanowiących niewiele więcej niż interfejs zapewniający kompatybilność między implementacjami cliki.net.
Common Lisp został zaprojektowany do implementacji za pomocą kompilatorów przyrostowych. Standardowe deklaracje optymalizujące kompilację (jak funkcje inline) zostały przedstawione w specyfikacji języka. Większość implementacji CL kompiluje funkcje do kodu maszynowego. Inne kompilują do kodu bajtowego, który zwiększa przenośność kodu binarnego kosztem prędkości. Błędne mniemanie o tym, że Lisp jest językiem wyłącznie interpretowanym zostało spowodowane najprawdopodobniej przez fakt, że środowiska Common Lispu zapewniają interaktywny wiersz poleceń i kompilowanie funkcji jedna po drugiej, w sposób inkrementalny.
Niektóre uniksowe implementacje, jak CLISP, mogą być używane jako interpretery skryptów uniksowych; tj. wywoływane przez system w przezroczysty sposób, jak interpreter Perla czy powłoki uniksowej.
Lista implementacji.
Wolne implementacje CL to między innymi:
Komercyjne implementacje to między innymi:

</doc>
<doc id="1047325" url="https://pl.wikipedia.org/wiki?curid=1047325" title="Carrie Mitchum">
Carrie Mitchum

Carrie Mitchum (ur. 15 czerwca 1965 w Los Angeles) – amerykańska aktorka.
Pochodzi z rodziny o aktorskich tradycjach. Urodziła się jako córka Christophera Mitchuma, aktora, i jego żony Cindy. Dziadkiem Carrie ze strony ojca był aktor Robert Mitchum.
W 1993 roku poślubiła aktora Caspra Van Diena. Para rozwiodła się w 1997 roku. Mają dwoje dzieci.

</doc>
<doc id="1047326" url="https://pl.wikipedia.org/wiki?curid=1047326" title="Piotr I Mauclerc">
Piotr I Mauclerc

Piotr I Mauclerc, Piotr de Dreux (ur. 1190, zm. 22 czerwca 1250) – książę Bretanii, młodszy syn Roberta II, hrabiego de Dreux, i Jolanty, córki Raoula I, pana de Coucy. Był w prostej linii prawnukiem króla Francji Ludwika VI Grubego.
Życiorys.
Mimo iż pochodził z królewskiego rodu, jako młodszy syn przedstawiciela bocznej linii dynastii, mógł liczyć jedynie na odziedziczenie niewielkich ziem w Île-de-France i Szampanii, co czyniłoby z niego pomniejszego feudała. Los dał mu jednak szansę na większą karierę. W marcu 1213 r. Filip II August, król Francji, doprowadził do ślubu Piotra z Alicją (1200 – 21 października 1221), dziedziczką Bretanii, najstarszą córką Gwidona z Thouars i księżnej Konstancji Bretońskiej, córki księcia Conana IV Młodszego.
Miesiąc po ślubie zmarł teść Piotra i ten został księciem Bretanii razem z Alicją, ale to mąż sprawował faktyczne rządy na Bretanią. Nie jest do końca jasna sprawa jego tytułu. Filip August tytułował go w swych dokumentach „hrabią”, sam Piotr używał tytułu „księcia”. W 1214 r. brał udział w walkach przeciwko królowi Anglii Janowi bez Ziemi. W okresie swoich rządów Piotr musiał zmagać się z opozycją baronów, którzy kilka razy buntowali się przeciw niemu. Piotr popadł również w konflikt z bretońskimi biskupami i w latach 1219-1221 obłożony był klątwą kościelną.
Alicja zmarła podczas porodu w 1221 r. Piotr miał z nią dwa synów i córkę:
Po śmierci Alicji Piotr ożenił się jeszcze raz. Przed 1236 r. jego żoną została Małgorzata de Commequiers (ok. 1190 – 1241), córka Maurycego II de Commequiers. Małżeństwo to pozostało bezdzietne.
Piotr sprawował rządy w Bretanii w imieniu swojego syna Jana do 1237 r. W 1219 i 1224 r. brał udział w wyprawach przeciw albigensom. Należał do feudalnej opozycji przeciwko rządom regentki Blanki Kastylijskiej. W 1239 r. wyprawił się do Ziemi Świętej u boku hrabiego Szampanii Tybalda IV. Do Akki dotarł na początku września. 2 listopada krzyżowcy wyruszyli do Jafy, gdzie Piotr odłączył się od głównych sił i napadł na muzułmańską karawanę zagarniając bogate łupy. Wywołało to zazdrość innych krzyżowców, którzy postanowili zaatakować wojska egipskie pod Gazą. Ponieśli tam jednak klęskę i wielu z nich dostało się do niewoli. Piotrowi udało się tej niewoli uniknąć i w 1240 r. powrócił do Francji. Zdążył jeszcze wziąć udział w wojnie z Anglikami.
W 1248 r. Piotr wyruszył na wyprawę krzyżową u boku króla Francji Ludwika IX. Brał udział w ataku straży przedniej krzyżowców na Al-Mansurah i był jednym z nielicznych, którym udało się wydostać z miasta. Został wówczas ranny w głowę. Zmarł niedługo później.

</doc>
<doc id="1047330" url="https://pl.wikipedia.org/wiki?curid=1047330" title="Walsum">
Walsum

Walsum – najbardziej wysunięta na północ dzielnica Duisburga w Niemczech, w kraju związkowym Nadrenia Północna-Westfalia, w rejencji Düsseldorf. Do 31 grudnia 1974 roku Walsum było samodzielnym miastem w powiecie Dinslaken. Obecnie w skład liczącego 50 681 mieszkańców Walsum wchodzą: Overbuch, Vierlinden, Alt-Walsum, Aldenrade, Wehofen i Fahrn. Walsum jeży po prawej stronie Renu, granicząc z Homberg/Ruhrort/Baerl i Hamborn. 

</doc>
<doc id="1047331" url="https://pl.wikipedia.org/wiki?curid=1047331" title="Wyprawa kijowska">
Wyprawa kijowska

Wyprawa kijowska:

</doc>
<doc id="1047332" url="https://pl.wikipedia.org/wiki?curid=1047332" title="Orzeczenie sądowe">
Orzeczenie sądowe

Orzeczenie sądowe – władcza i decyzyjna czynność procesowa dokonywana przez sąd i trybunał w postępowaniu. 
Do orzeczeń zaliczane są (zarówno na gruncie procesu karnego, jak i procesu cywilnego):
W postępowaniu cywilnym sąd wydaje też nakazy zapłaty. Do orzeczeń nie są zaliczane zarządzenia organów procesowych w procesie karnym. W postępowaniu cywilnym kwestia zaliczenia niektórych zarządzeń do kategorii orzeczeń nie jest do końca przesądzona.

</doc>
<doc id="1047333" url="https://pl.wikipedia.org/wiki?curid=1047333" title="Maciej Leon Sobolewski">
Maciej Leon Sobolewski

Maciej Leon Sobolewski z Piętek herbu Ślepowron (1724-1804) – poseł na sejmy, senator w czasie Sejmu Czteroletniego, kasztelan warszawski od 1780, a potem wojewoda warszawski, pisarz ziemski i grodzki warszawski w 1764 roku.
Życiorys.
Brat Walentego Sobolewskiego, szambelana królewskiego i kasztelana czerskiego.
Konsyliarz konfederacji Czartoryskich w 1764 roku. Był elektorem Stanisława Augusta Poniatowskiego z ziemi warszawskiej i posłem ziemi warszawskiej na sejm elekcyjny 1764 roku. Jako pisarz grodzki i ziemski warszawski był członkiem Komisji Dobrego Porządku Miasta Starej Warszawy w 1765 roku, konsyliarz Rady Nieustającej w latach 1784-1786. Był członkiem konfederacji Sejmu Czteroletniego. Członek konfederacji targowickiej. 
Członek konfederacji Andrzeja Mokronowskiego w 1776 roku i poseł na sejm 1776 roku z ziemi warszawskiej.

</doc>
<doc id="1047335" url="https://pl.wikipedia.org/wiki?curid=1047335" title="Santa Catarina (ujednoznacznienie)">
Santa Catarina (ujednoznacznienie)

Miejscowości w Gwatemali:
Miejscowości w Meksyku:
Miejscowości w Portugalii:
Technika:

</doc>
<doc id="1047338" url="https://pl.wikipedia.org/wiki?curid=1047338" title="Gdańsk Południowy">
Gdańsk Południowy

Gdańsk Południowy – stacja kolejowa w Gdańsku, dawna stacja rozrządowa, obecnie stacja techniczna. Leży na 325 kilometrze linii kolejowej nr 9 Warszawa Wschodnia - Gdańsk Główny. 
Położenie i funkcja.
Stacja położona jest w południowej części Gdańska, w dzielnicy Orunia-Św. Wojciech-Lipce, przy granicy z dzielnicą Śródmieście, na pograniczu historycznych podjednostek: Stare Szkoty, Zaroślak, Oruńskie Przedmieście, Orunia nad Motławą. Leży pomiędzy ulicami Trakt św. Wojciecha, Sandomierską i Mostową. Północny kraniec stacji przylega do Opływu Motławy.
Bierze tu swój początek linia kolejowa nr 721, będąca łącznicą z linią kolejową nr 226 Pruszcz Gdański - Gdańsk Port Północny, która umożliwia bezpośredni ruch pociągów z Portu Północnego w kierunku Gdańska Głównego, Zaspy Towarowej i Gdyni. 
Na północnym krańcu stacji kończy się ślepo linia kolejowa nr 250, po której odbywa się ruch pociągów Szybkiej Kolei Miejskiej w Trójmieście. Linia ta jednak nie jest elementem stacji, nie posiada połączenia torowego. Znajduje się tam przystanek czołowy SKM Gdańsk Śródmieście. Natomiast na południe od stacji, na linii nr 9, położony jest przystanek osobowy Gdańsk Orunia.
Aktualny układ torowy stacji został ograniczony do 6 torów głównych. Istnieje rezerwa terenowa na perony. Wcześniej w tym miejscu planowany był węzeł przesiadkowy "Czerwony Most" dla południowych dzielnic Gdańska, integrujący kolej dalekobieżną, podmiejską, SKM, tramwaj i autobusy. Obecne Studium uwarunkowań i kierunków zagospodarowania przestrzennego miasta Gdańsk nie przewiduje już realizacji tej inwestycji, a co najwyżej samego przystanku osobowego SKM lub kolei podmiejskiej, bez tramwaju, stacji dalekobieżnej i rozległego węzła. Zamiast tego planowane jest przedłużenie linii SKM na południe miasta i przeprowadzenie jej po wschodniej krawędzi stacji, a następnie wiaduktem nad stacją, do południowo-zachodnich dzielnic Gdańska.
Na stacji znajduje się siedziba i baza Pomorskiego Przedsiębiorstwa Mechaniczno-Torowego, posiadająca obrotnicę kolejową. Ruch na stacji prowadzony jest z jedynej obecnie nastawni GP, która jest również posterunkiem przejazdowym dla przejazdu kolejowo-drogowego kategorii A w ciągu ul. Sandomierskiej.
Historia.
Stacja została otwarta jako stacja rozrządowa w 1905 r. na ówczesnej linii Gdańsk-Tczew, będącej odnogą Pruskiej Kolei Wschodniej Berlin-Królewiec. Miało to związek z budową "Holmbahn" czyli kolei na Wyspę Ostrów (niem. "Holm"). Była to ok. 10 kilometrowa linia towarowa prowadząca z centrum Gdańska (odgałęziająca się w miejscu stacji - obecna łącznica nr 721) na wschód, przez Orunię, Motławę, Olszynkę, Martwą Wisłę, do obsługi nabrzeży powstałego wtedy Kanału Kaszubskiego i Wyspy Ostrów przy pomocy promu kolejowego. 
Stacja była połączona z miastem od północy poprzez istniejącą do dziś Bramę Kolejową (linia do pierwszego w mieście dworca kolejowego Gdańsk Brama Nizinna), a także drogowo-kolejową Bramę Oruńską, rozebraną w 1927 r. W miejscu dawnej Bramy Oruńskiej do lat 60. XX wieku funkcjonował przystanek osobowy Gdańsk Biskupia Górka.
W latach 2011-13 stacja została gruntownie zmodernizowana w zakresie wymiany całości torowisk, modernizacji urządzeń SRK, przebudowie układu torowego (rozbiórka licznych, niezelektryfikowanych torów bocznych).

</doc>
<doc id="1047340" url="https://pl.wikipedia.org/wiki?curid=1047340" title="Teri Ann Linn">
Teri Ann Linn

Teri Ann Linn (ur. 7 kwietnia 1961 w Honolulu) – amerykańska aktorka telewizyjna i filmowa, modelka i piosenkarka.
Uczęszczała do Punahou School w Honolulu. W 1981 została zdobyła tytuł Miss Hawajów. Stała się najlepiej znana jako Kristen Forrester z opery mydlanej CBS "Moda na sukces". W 1998 roku ukazał się album "Teri" (wyd. Pool Party).

</doc>
<doc id="1047343" url="https://pl.wikipedia.org/wiki?curid=1047343" title="R&amp;D">
R&amp;D



</doc>
<doc id="1047346" url="https://pl.wikipedia.org/wiki?curid=1047346" title="Agnes Bruckner">
Agnes Bruckner

Agnes Bruckner (ur. 16 sierpnia 1985 w Los Angeles) – amerykańska aktorka filmowa i telewizyjna.
Życiorys.
Bruckner urodziła się w Hollywood w Los Angeles jako córka Węgra i Rosjanki, którzy w 1984 roku wyemigrowali do Stanów Zjednoczonych. Bruckner ma dwie siostry i brata.
W dzieciństwie interesowała ją sztuka tańca. Za radą matki, jako ośmiolatka rozpoczęła pracę jako dziecięca modelka; zaczęła też brać udział w konkursach piękności. Agnes dorastała w Los Feliz w stanie Kalifornia oraz w Portland w Oregonie. Następnie wróciła do słonecznej Kalifornii, by jako jedenastolatka rozpocząć karierę aktorską.
Występuje głównie w niekomercyjnych filmach fabularnych oraz w telewizji. Za rolę w filmie "Blue Car" otrzymała nominację do nagrody Independent Spirit.

</doc>
<doc id="1047348" url="https://pl.wikipedia.org/wiki?curid=1047348" title="Antoni Michałowski">
Antoni Michałowski



</doc>
<doc id="1047351" url="https://pl.wikipedia.org/wiki?curid=1047351" title="Gustavo Poyet">
Gustavo Poyet

Gustavo Augusto Poyet Dominguez (ur. 15 listopada 1967 w Montevideo) – urugwajski piłkarz grający na pozycji pomocnika.
Kariera piłkarska.
Jego pierwszym klubem było Grenoble Foot 38, jednak grał tam tylko w sezonie 1988/1989. Następny rok spędził w ojczyźnianym River Plate Montevideo, skąd w 1990 roku kupił go Real Saragossa. Razem z nim Poyet wygrał Puchar Króla Hiszpanii w 1994 roku oraz Puchar Zdobywców Pucharów rok później pokonując w finale Arsenal FC. W trakcie tego meczu nosił opaskę kapitańską. Dla hiszpańskiego klubu zdobył łącznie 63 bramki w 239 meczach, jakie rozegrał w jego barwach.
W czerwcu 1997 roku przeszedł do Chelsea na zasadzie wolnego transferu. Niedługo po transferze nabawił się kontuzji, która na pewien czas wykluczyła go z gry, zdołał jednak wrócić na wygrany przez The Blues finał Pucharu Zdobywców Pucharów z VfB Stuttgart. W następnym sezonie zdobył 14 goli i uplasował się na drugim miejscu w rankingu najlepszych klubowych strzelców. Chelsea zajęła trzecie miejsce w tabeli Premiership. W sezonie 1999/2000 strzelił 18 goli, między innymi obydwa zdobyte w półfinale Pucharu Anglii przeciwko Newcastle United. Chelsea zdobyła Puchar Anglii i dotarła do ćwierćfinałów do Ligi Mistrzów. Łącznie wystąpił w barwach The Blues 145 razy i zaliczył 49 trafień.
Wraz z nastaniem na Stamford Bridge ery Claudia Ranieriego skończyła się era Poyeta. Nowy trener chciał obniżyć średnią wieku w drużynie, w wyniku czego Poyet został sprzedany do Tottenhamu Hotspur za 2,2 miliona funtów w maju 2001 roku. W drużynie Kogutów grał do roku 2004. Pojawił się w 82 meczach, strzelił 18 goli.
W latach 1993-2000 grał w reprezentacji Urugwaju. Razem z drużyną narodową wygrał Copa America w 1995 roku,
został wtedy wybrany piłkarzem turnieju. Łącznie reprezentował barwy swojego kraju 26 razy, strzelił 3 gole.
Kariera trenerska.
W czerwcu 2006 roku został asystentem menedżera Swindon Town. Następnie pełnił tę samą funkcję w Leeds United i Tottenhamie Hotspur.
10 listopada 2009 roku został trenerem Brighton &amp; Hove Albion. W swoim pierwszym sezonie zwyciężył w League One i został wybrany najlepszym menedżerem ligi. W czerwcu 2013 roku został zwolniony.
8 października 2013 roku został trenerem Sunderlandu.

</doc>
<doc id="1047353" url="https://pl.wikipedia.org/wiki?curid=1047353" title="Steven Hartman">
Steven Hartman

Steven Hartman (ur. 26 grudnia 1984 r., USA) – amerykański aktor.

</doc>
<doc id="1047356" url="https://pl.wikipedia.org/wiki?curid=1047356" title="Andrzej Knap (generał)">
Andrzej Knap (generał)

Andrzej Knap (ur. 21 listopada 1963 w Józefowie) – żołnierz, generał brygady SZ RP.
Wykształcenie.
W 1982 r. jako podchorąży rozpoczął studia w Wyższej Szkole Oficerskiej Wojsk Zmechanizowanych we Wrocławiu, którą ukończył w 1986 r.
Odbył szkolenia w Szkole Wojennej USA w Fort Benning (kursy "Ranger", "Pathfinder", "Jumpmaster").
W latach 1996-1998 studiował w Akademii Obrony Narodowej w Rembertowie.
W 1998 r. podjął Podyplomowe Studia Bezpieczeństwa Narodowego na Uniwersytecie Warszawskim, które ukończył w 1999 roku.
W latach 2001-2002 studiował Podyplomowych Studiów Operacyjno-Strategicznych w Akademii Wojennej USA (US Army War College). Biegle włada językiem angielskim.
Służba wojskowa.
Pierwsze stanowisko – dowódcy plutonu – objął w 48 Kompanii Specjalnej. W 1991 r. dowodził kompanią szturmową w 16 Batalionie Powietrznodesantowym w Krakowie. W latach 1992-1993 dowodził kompanią piechoty podczas misji pokojowej UNPROFOR w Chorwacji. W latach 1993-1995 dowodził 48 Kompanią Specjalną Warszawskiego Okręgu Wojskowego. W okresie 1995-1996 był oficerem sztabu 6 Brygady Desantowo-Szturmowej w Krakowie. W 1998 r., po ukończeniu Akademii Obrony Narodowej objął stanowisko zastępcy Szefa Wydziału Operacyjnego Sztabu 6 BDSz w Krakowie. W 1999 r. został szefem sztabu 18 Batalionu Desantowo-Szturmowego w Bielsku-Białej. W latach 1999-2000 służył na operacji wojskowej w Bośni i Hercegowinie. Początkowo na stanowisku zastępcy dowódcy PJW SFOR, a następnie szefa sztabu-zastępcy dowódcy Nordycko-Polskiej Grupy Bojowej i dowódcy Polskiego Kontyngentu Wojskowego w BiH w SFOR. W latach 2000-2002 Dowódca 16 Batalionem Powietrznodesantowym w 6 BDSz. W latach 2002-2004 był szefem sztabu 6 BDSz. W 2004 roku został wyznaczony do udziału w Operacji Irackiej SZ RP, gdzie pełnił służbę jako szef sztabu 1 Brygadowej Grupy Bojowej Polskiego Kontyngentu Wojskowego w Iraku. W okresie 2005-2007 pełnił służbę na stanowisku zastępcy dowódcy 25 Brygady Kawalerii Powietrznej w Tomaszowie Mazowieckim. W 2007 roku objął stanowisko szefa sztabu 2 Korpusu Zmechanizowanego w Krakowie. W okresie 2008-2010 był dowódcą 6 Brygady Desantowo-Szturmowej. W 2010 roku został zastępcą dowódcy 2 Korpusu Zmechanizowanego w Krakowie. Do lipca 2013 r. pełnił obowiązki zastępcy dowódcy ds. Koalicyjnych Dowództwa Regionu Wschodniego ISAF. 26 lipca 2013 roku przyjął obowiązki dowódcy 2 Korpusu Zmechanizowanego w Krakowie.

</doc>
<doc id="1047357" url="https://pl.wikipedia.org/wiki?curid=1047357" title="Józef Kochman">
Józef Kochman

Józef Kochman (ur. 14 grudnia 1903 w Soninie koło Łańcuta - zm. 21 lipca 1995 w Warszawie) – polski fitopatolog, mykolog, od 1946 prof. SGGW, od 1954 członek korespondent, od 1966 członek rzeczywisty PAN.
Życiorys.
W 1928 ukończył czteroletnie studia na Uniwersytecie Jagiellońskim, a następnie wyjechał do Puław, gdzie przez trzy lata był asystentem prof. Wincentego Siemaszki w Państwowym Instytucie Naukowym Gospodarstwa Wiejskiego. W 1931 przedstawił na macierzystej uczelni pracę doktorską i przeniósł się do Warszawy, gdzie prof. Siemaszko kierował Zakładem Fitopatologii w Szkole Głównej Gospodarstwa Wiejskiego (SGGW). Do wybuchu II wojny światowej Józef Kochman był starszym asystentem, podczas wojny był nauczycielem w Miejskiej Szkole Ogrodniczej, a także wykładał na tajnych kompletach SGGW. Po zakończeniu działań wojennych zastąpił zmarłego w 1943 profesora Wincentego Siemaszkę i objął kierownictwo Zakładu Fitopatologii. Pod koniec 1945 przedstawił pracę habilitacyjną, a rok później uzyskał tytuł profesora nadzwyczajnego. W 1957 został profesorem zwyczajnym, pełnił funkcję dziekana Wydziału Ogrodniczego, a następnie był prorektorem SGGW, został również uhonorowany tytułem doktora honoris causa. Mimo iż w 1974 przeszedł na emeryturę pozostał czynny zawodowo, był honorowym członkiem Polskiego Towarzystwa w 1981 otrzymał honorowe członkostwo Polskiego Towarzystwa Fitopatologicznego. 
Profesor Kochman zmarł 21 lipca 1995 w Warszawie i został pochowany na starym cmentarzu na Służewie.
Dorobek naukowy.
Józef Kochman pozostawił po sobie ok. 150 prac naukowych, felietonów i materiałów wykładowych, ponad 50 prac poświęcił morfologii, epidemiologii oraz sposobom zwalczania wirusów i grzybów atakujących rośliny ogrodnicze, ozdobne i rolnicze. Wśród publikacji znajduje się opublikowana w 1936 monografia polskich grzybów głowniowych, stworzył dwie publikacje wydane w ramach serii "Flora polska" ("Peronosporales" w 1970 i "Ustilaginales" w 1973) oraz był autorem podręczników akademickich ("Fitopatologia" i "Mykologia dla fitopatologów").

</doc>
<doc id="1047359" url="https://pl.wikipedia.org/wiki?curid=1047359" title="Joanna Johnson">
Joanna Johnson

Joanna Johnson (ur. 31 grudnia 1961 w Phoenix) – amerykańska aktorka, scenarzystka i producent wykonawczy, znana z ról Caroline Spencer (1987–1990, 2000–2001) i jej siostry bliźniaczki Karen Spencer (1991–1994, 2009, 2011–2014) w operze mydlanej CBS "Moda na sukces".
Życiorys.
Urodziła się w Phoenix w stanie Arizona. Ukończyła studia na Uniwersytecie Południowej Kalifornii w Los Angeles na wydziale literatury angielskiej.
Karierę telewizyjną rozpoczęła od gościnnych występów w serialach: "Mike Hammer" (1984), "Riptide" (1985) i "Strefa mroku" (1986). Znalazła się też w obsadzie komedii grozy "Killer Party" (1986) u boku Martina Hewitta i Woody’ego Browna. Porównywano ją do młodej Cybill Shepherd.
Od 23 marca 1987 do lipca 1990 grała rolę Caroline Spencer Forrester, córkę Billa Spencera Sr. (Jim Storm) w operze mydlanej CBS "Moda na sukces". W 1989 zdobyła nominację do Soap Opera Digest Award w kategorii „Znakomita bohaterka dnia”.
Była współproducentką czarnej komedii Petera Berga "Gorzej być nie może" (1998) z Christianem Slaterem, Cameron Diaz i Jeremym Pivenem, a także napisała scenariusz do komedii Richarda Benjamina "Z kozetki na fotel" ("The Shrink Is In", 2001) z Courteney Cox i Davidem Arquette. Johnson była też producentką sitcomu ABC "Hope i Faith" (2003-2006).
28 kwietnia 2009 powróciła do "Mody na sukces" jako Karen Spencer, siostra bliźniaczka Caroline. Opuściła serial w listopadzie 2009, by od 22 lipca 2011 do 28 marca 2012 ponownie znaleźć się w produkcji jako Karen Spencer.
Była producentką i reżyserką serialu ABC Family "The Fosters" (2013–2018), który w 2014 otrzymał GLAAD Media Awards w kategorii „Najlepszy serial dramatyczny”.
Życie prywatne.
14 maja 2012, w wywiadzie udzielonym tygodnikowi „TV Guide” zdeklarowała się jako lesbijka. W 2008 poślubiła swoją partnerkę, Michelle Agnew. Para ma dwoje adoptowanych dzieci – syna Juliana (ur. 2007) i córkę Harlow (ur. 2010).

</doc>
<doc id="1047360" url="https://pl.wikipedia.org/wiki?curid=1047360" title="Dekanat Białystok">
Dekanat Białystok

Dekanat Białystok – jeden z 5 dekanatów diecezji białostocko-gdańskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 19 parafii:

</doc>
<doc id="1047361" url="https://pl.wikipedia.org/wiki?curid=1047361" title="FIFA 08">
FIFA 08

FIFA 08 (znana też jako "FIFA Football 08" i "FIFA Soccer 08") – gra komputerowa z serii "FIFA" z gatunku gier sportowych. Gra produkowana przez EA Canada została wydana przez Electronic Arts jesienią 2007. Gra jest dostępna na platformach PC, Xbox 360, PlayStation 2, Nintendo DS, PlayStation Portable, telefonach komórkowych, PlayStation 3 i N-Gage.
Ligi.
"FIFA 08" zawiera 620 zespołów z 30 lig (wraz ze wszystkimi 27 ligami z "FIFA 07") i ponad 15 000 graczy. Nowymi ligami są FAI League of Ireland, australijska A-League i czeska 1. Gambrinus liga. Poniższe ligi zostały dołączone do "FIFA 08".
Ścieżka dźwiękowa gry.
Poniżej przedstawiona jest lista utworów dostępnych w grze:
Okładki gry.
Na każdej okładce pojawi się Ronaldinho obok piłkarzy z odpowiednich regionów.

</doc>
<doc id="1047366" url="https://pl.wikipedia.org/wiki?curid=1047366" title="Hate Breeds Suffering">
Hate Breeds Suffering

Hate Breeds Suffering – drugi studyjny album deathcore'owego zespołu Lock Up wydany 19 lutego 2002 roku przez wytwórnię Nuclear Blast. Album został nagrany z nowym wokalistą - Tomasem Lindbergiem.

</doc>
<doc id="1047368" url="https://pl.wikipedia.org/wiki?curid=1047368" title="Pietro Isvalies">
Pietro Isvalies

Pietro Isvalies (ur. ok. 1450, zm. 22 września 1511 w Cesenie) – włoski kardynał. Pochodził z Mesyny na Sycylii, jego rodzice byli prawdopodobnie hiszpańskiego pochodzenia.
Życiorys.
Był gubernatorem Rzymu w latach 1496–1500. W 1497 został wybrany arcybiskupem Reggio di Calabria (zrezygnował w 1506 na rzecz swojego bratanka Francisco). Papież Aleksander VI w 1500 mianował go kardynałem oraz legatem "a latere" w Polsce i na Węgrzech. Był administratorem diecezji Veszprém (od 1503) i Ourense (od 1507) oraz archidiecezji Mesyna (od 1510). Uczestniczył w drugim konklawe 1503. Działał w kurii jako kardynał protektor Polski, Czech i Węgier wobec Stolicy Apostolskiej. Był legatem w Bolonii i Romanii od 24 maja 1511 aż do śmierci. Pełnił funkcję archiprezbitera bazyliki liberiańskiej.

</doc>
<doc id="1047372" url="https://pl.wikipedia.org/wiki?curid=1047372" title="FUG">
FUG

D-442 FUG "(Felderítő Úszó Gépkocsi)" – węgierski opancerzony wóz rozpoznawczy skonstruowany w latach 60. XX w. Odpowiednik radzieckiego samochodu rozpoznawczego BRDM-1. Od BRDM różni się jednak tym, że jego silnik usytuowany jest w tylnej części pojazdu, dzięki czemu jest bardziej odporny na uszkodzenia, np. w razie ostrzału. Pojazdy tego typu znajdowały się na uzbrojeniu armii węgierskiej, czechosłowackiej, a także w niewielkiej liczbie Wojska Polskiego. Mimo że FUG charakteryzował się bardziej przemyślaną konstrukcją układu napędowego niż w radzieckim odpowiedniku, to jednak miał istotną wadę, jaką był brak stałego uzbrojenia. Z tego powodu zastąpił go PSzH-IV, pozbawiony wady poprzednika. Pojazd ten nie był już sprowadzany do Polski.
Egzemplarze muzealne.
Pojazdy FUG można oglądać w następujących muzeach:
Użytkownicy.
Aktualni użytkownicy
Byli użytkownicy

</doc>
<doc id="1047383" url="https://pl.wikipedia.org/wiki?curid=1047383" title="Chevrolet Kalos">
Chevrolet Kalos



</doc>
<doc id="1047384" url="https://pl.wikipedia.org/wiki?curid=1047384" title="Pontiac Wave">
Pontiac Wave



</doc>
<doc id="1047385" url="https://pl.wikipedia.org/wiki?curid=1047385" title="Suzuki Swift+">
Suzuki Swift+



</doc>
<doc id="1047386" url="https://pl.wikipedia.org/wiki?curid=1047386" title="Kinofilm Lwów">
Kinofilm Lwów

Kinofilm Lwów (Kinofilm Lwów) – polska wytwórnia filmowa, działająca przed II wojną światową.

</doc>
<doc id="1047388" url="https://pl.wikipedia.org/wiki?curid=1047388" title="PSzH">
PSzH

PSzH – węgierski transporter opancerzony skonstruowany w drugiej połowie lat 60. XX wieku.
PSzH był wersją samochodu rozpoznawczego FUG. Uproszczony kadłub FUG-a został wyposażony w obrotową wieżę, mieszczącą sprzężone ze sobą karabiny maszynowe kalibru 14,5 i 7,62 mm. Pojazd wyposażono w boczne drzwi. Dzięki usunięciu czterech małych kół, wysuwanych z dna transportera FUG, uzyskano miejsce dla sześciu żołnierzy desantu. Pojazd zachował pływalność, napęd w wodzie zapewniały dwa pędniki. Podczas pływania podnoszony był falochron. PSzH wyposażony był w noktowizory kierowcy i dowódcy i urządzenia łączności wewnętrznej.
Transportery PSzH były używane przez armie: węgierską i czechosłowacką (jako OT-65 Vydra).

</doc>
<doc id="1047391" url="https://pl.wikipedia.org/wiki?curid=1047391" title="Laonastes aenigmamus">
Laonastes aenigmamus



</doc>
<doc id="1047392" url="https://pl.wikipedia.org/wiki?curid=1047392" title="Dąbie (jezioro na Wysoczyźnie Czerwieńskiej)">
Dąbie (jezioro na Wysoczyźnie Czerwieńskiej)

Dąbie (Dąbie Duże, Wielkie, Młynki) – jezioro na Wysoczyźnie Czerwieńskiej w pow. krośnieńskim, we wsi Dąbie, o powierzchni 34,8 ha. Użytkowane przez Polski Związek Wędkarski Okręg w Zielonej Górze.
Zobacz też: Dąbie (ujednoznacznienie)

</doc>
<doc id="1047395" url="https://pl.wikipedia.org/wiki?curid=1047395" title="Marco Barbo">
Marco Barbo

Marco Barbo (ur. 1420 w Wenecji – zm. 2 marca 1491 w Rzymie) – włoski kardynał. Krewny papieża Pawła II.
Życiorys.
Biskup Treviso (1455-71) i Vicenzy (1464-71). W 1467 Paweł II mianował go kardynałem prezbiterem, a w 1471 patriarchą Akwilei. Pełnił urząd protektora Anglii. Uczestniczył w konklawe 1471. 1472-1474 służył jako legat Sykstusa IV w Niemczech, Polsce i na Węgrzech w celu promowania idei krucjaty przeciw Imperium Osmańskiemu. Misja ta nie przyniosła żadnych rezultatów. Biskup diecezji suburbikarnej Palestrina od 1478. Na konklawe 1484 był bliski wybrania na papieża. Jego surowy styl życia wyróżniał go spośród większości ówczesnych kardynałów, wielokrotnie dystansował się od przepychu panującego na dworze papieskim. Zmarł w Rzymie w wieku 71 lat. Cały swój majątek zapisał ubogim.

</doc>
<doc id="1047396" url="https://pl.wikipedia.org/wiki?curid=1047396" title="Ulice i place w Szydłowcu">
Ulice i place w Szydłowcu

Ulice i place w Szydłowcu – alfabetyczna lista ulic i placów Szydłowca.
A B C D E F G H I J K L Ł M N O P R S Ś T U V W X Y Z Ź Ż

</doc>
<doc id="1047397" url="https://pl.wikipedia.org/wiki?curid=1047397" title="Tetraceratops">
Tetraceratops

Tetraceratops jest nazwą rodzajową żyjącego we wczesnym permie (około 275 milionów lat temu) synapsyda. Jedyną znaną jego pozostałością jest mierząca 95 mm długości czaszka, odkryta w roku 1908 w hrabstwie Baylor County w Teksasie. Szacuje się, że długość całkowita tetraceratopsa wynosiła około 1 metra. Był prawdopodobnie drapieżnikiem.
Nazwa zwierzęcia, oznaczająca "czwororogie oblicze", jest myląca, ponieważ na czaszce tetraceratopsa znajdowały się 3, a nie 2 pary rogów. Błędna nazwa jest wynikiem faktu, że gdy W. D. Matthew opisywał zwierzę, jedna para zakryta była skałą, w której skamieniałość była osadzona.
Przedmiotem gorących debat jest pozycja systematyczna zwierzęcia. Często opisuje się go jako najstarszego znanego przedstawiciela terapsydów. Budowa czaszki ma powierzchowne analogie u pierwotnego terapsyda z rodzaju "burnetia". Poza tym otwory skroniowe tetraceratopsa mają budowę podobną do tych znajdowanych u pierwotnych terapsydów z podrzędu "biarmosuchia". Tak samo jak terapsydy, nie posiadał tylnych trzonowców, a jego kość kwadratowa była zredukowana.
Mimo to, wielu naukowców skłania się jednak do pierwotnej opinii, według której tetraceratops był przedstawicielem pelykozaurów.

</doc>
<doc id="1047399" url="https://pl.wikipedia.org/wiki?curid=1047399" title="Csepel D-344">
Csepel D-344

Csepel D-344 – węgierski samochód ciężarowy. Była to produkowana od 1961 roku wersja wojskowa samochodu Csepel D-450. Podstawową różnicą było zastosowanie napędu na wszystkie koła. Csepel D-344 był napędzany czterocylindrowym silnikiem wysokoprężnym Csepel D-414h o mocy 100 kW przy 2300 obr/min.

</doc>
<doc id="1047400" url="https://pl.wikipedia.org/wiki?curid=1047400" title="9K33 Osa">
9K33 Osa

 
PRWB OSA (9K33 Osa, ZRK-SD Romb, kod NATO: "SA-8 Gecko") – samobieżny przeciwlotniczy zestaw rakietowy „OSA-AK” to pojazd służący do zwalczania celów powietrznych w każdych warunkach atmosferycznych.
Zestaw jest wyposażony w system REGA 2 umożliwiający dowiązanie topograficzne położenia własnego za pomocą systemu GPS, dokładne zobrazowanie pełnej sytuacji w powietrzu przesyłanej od jednostki nadrzędnej oraz przesyłanie meldunków do dowódcy baterii. Posiada też możliwość automatycznego przydziału celów dla dowódcy PRWB.
Historia powstania.
W połowie lat 60. Dowództwo Marynarki Wojennej ZSRR złożyło pakiet wymagań taktyczno-technicznych na nowy lekki przeciwlotniczy system rakietowy. Opracowaniem projektu zajął się Leningradzki Instytut N11-4 będący faktycznie filią OKB-2, pociski rakietowe zostały skonstruowane w Biurze Konstrukcyjnym „Fakieł”. Prototypy zestawu 9K33 zbudowano w latach 1960–1972. Głównym założeniem projektu nowego zestawu miała być duża skuteczność oraz całkowita autonomiczność. Nowo skonstruowany prototyp PZR otrzymał nazwę „OSA-M” i wkrótce przeszedł serię prób na korwecie klasy „Grisza”. Dobre wyniki prób i testów spowodowały rozpoczęcie produkcji seryjnej. Wkrótce PZR „OSA-M" stał się podstawowym wyposażeniem niemal wszystkich klas okrętów nawodnych. 
Jeszcze podczas konstruowania OSY zainteresowali się tym projektem przedstawiciele wojsk lądowych. Nowa obiecująca koncepcja OSY spowodowała, iż podjęto decyzję o przystosowaniu PZR do warunków lądowych. Projekt dla wojsk lądowych przewidywał zbudowanie na bazie jednego pojazdu zarówno wyrzutni jak i systemu radiolokatorów i urządzeń naprowadzających. Przy takim założeniu zestaw oprócz tego, że spełniał warunek dużej skuteczności (próby wykazały, że do zniszczenia celu wystarczy salwa dwupociskowa), to jeszcze był mobilny oraz odznaczał się wysoką autonomicznością. Produkcja seryjna trwała w latach 1970–1988. 
Budowa zestawu.
Zestaw zabudowano na podwoziu transportera trzyosiowego, kołowego typu "BAZ-5937" (wyrzutnia) i "BAZ-5939" (wóz transportowo-załadowczy). Na wozie bojowym – wyrzutni – umieszczono na obrotowej podstawie zespół anten dwóch radiolokatorów (obserwacji okrężnej i śledzenia celu i pocisku) oraz sześć rakiet typu "9M33". Rakiety rozmieszczono na wyrzutniach szynowych, po trzy z każdej strony. Były to niewielkie jednostopniowe rakiety napędzane stałym materiałem pędnym. Posiadały integralne przyspieszacze startowe pracujące podczas startu przez około 2 s. Zestaw 9K33 OSA został przyjęty do uzbrojenia wojsk lądowych w 1973 i w tym samym roku rozpoczęto jego masową produkcję. Pierwszy pułk wyposażony ww. zestaw złożony z 5 baterii po 4 wyrzutnie osiągnął gotowość bojową w 1974. Bateria taka składała się z 4 wozów - wyrzutni i 2 pojazdów załadowczych.
Opis techniczny.
Uzbrojenie i radar.
Zestaw 9K33 jest uzbrojony w 6 pocisków rakietowych, zamontowanych na specjalnej wyrzutni znajdującej się na dachu pojazdu w kontenerach startowych. Pocisk jest śledzony przez radiowy system naprowadzania. Platforma ładunkowa może przenosić od 2 do 6 pocisków kierowanych. Zasięg pocisku wynosi około 2–9 km, a pułap działania do 50–5000 m. Pocisk 9M33M2 Osa-A posiada zwiększony zasięg do 1500-10 000 m, a pułap bojowy w zakresie 25-5000 m. Pocisk 9M33M3 posiadają zaś pułap zwalczania celów powietrznych wynoszący 10-12 000 m, oraz większy zasięg wynoszący około 15 km. Główny radar kierowania ogniem składa się z eliptycznej obrotowej anteny obserwacyjnej zamontowanej na górze macierzy, działającej w paśmie H (6 do 8 GHz) i o zasięgu wykrywania 30 km w stosunku do większości celów. Duża, impulsowa antena sprzęgająca w paśmie J (14,5 GHz) jest zamontowana pod nią w środku tablicy i ma maksymalny zasięg śledzenia około 20 km. Po obu stronach anteny radaru śledzącego jest zamontowana mała paraboliczna antena talerzowa na pasmo J do śledzenia pocisku. Poniżej znajduje się mała okrągła antena, która emituje wiązkę wychwytującą w paśmie I w celu zebrania pocisku wkrótce po wystrzeleniu. Końcowe anteny w szyku to dwie małe, białe prostokątne anteny, po jednej po obu stronach tablicy zamontowanej wzdłuż pasma I. Są one używane do kierowania pociskiem.
Nośnik zestawu.
Osa osadzona jest na sześciokołowym pojeździe oznaczonym jako BAZ-5937. Opierał się on techniczne na kilku wcześniejszych sześciokołowych pojazdach terenowych opracowanych przez zespół projektowy W. A. Graczowa w Fabryce Samochodów im. Lichaczowa w Moskwie. Zestaw jest napędzany silnikiem wysokoprężnym 5D20 B-300 o mocy 300 KM przy 2000 obr/min i jedną turbiną gazową, która służy jako pomocnicza jednostka napędowa. Zasięg pojazdu wynosi około 500 km. Przedział kierowania znajduje się z przodu pojazdu i posiada miejsce dla dwóch osób: kierowcy i dowódcy, z dostępem do niego przez właz w dachu. W pojeździe nie ma innych luków wejściowych/wyjściowych. Zestaw waży 17,5 tony, posiada długość 9,14 m, szerokość 2,75 m oraz wysokość wynoszącą 4,20 m (ze złożonym masztem radaru). Maksymalna prędkość to 80 km/h, zaś prędkość pływania to 8 km/h. Załoga liczy 5 osób.
9K33 jest w pojazdem w pełni amfibijnym, napędzanym w wodzie przez dwa pędniki z tyłu kadłuba. Pojazd wyposażony jest w system ochrony przed bronią atomową, chemiczną oraz biologiczną oraz posiada noktowizję dla dowódcy i kierowcy.
Użycie bojowe.
Po izraelskiej inwazji na Liban w 1982 roku, w której syryjska obrona powietrzna została zniszczona przez masową kampanię powietrzną przeciwko syryjskim stanowiskom SAM w dolinie Beqaa, Syryjczykom udało się rozmieścić kilka zestawów SA-8. Co najmniej jeden F-4 Phantom podczas misji SEAD został zestrzelony. 
Pod koniec lat 80. Kuba rozmieściła kilka jednostek 9K33 Osa w południowej Angoli, co stanowiło poważne zagrożenie dla przewagi RPA w powietrzu na krótkich dystansach podczas południowoafrykańskiej wojny granicznej. Południowoafrykańska 61 Zmechanizowana Grupa Batalionowa zdobyła nienaruszony system rakiet przeciwlotniczych 9K33 Osa 3 października 1987 roku podczas bitwy pod Cuito Cuanavale. Był to pierwszy raz, kiedy taki system dostał się w posiadanie sił spoza Układu Warszawskiego, dając zachodnim agencjom wywiadowczym okazję zbadania ważnego systemu uzbrojenia bloku sowieckiego. 
Irak używał systemów Osa podczas I wojny w Zatoce Perskiej w 1991 roku. System był również używany w wojnie rosyjsko-gruzińskiej w 2008 roku. Osa była używana zarówno przez wojsko gruzińskie, jak i rosyjskie.
Libijskie zestawy 9K33 Osa były używane, a niektóre zostały zniszczone podczas wojny domowej w Libii w 2011 roku przez naloty NATO.
Wojna domowa w Syrii.
Podczas wojny domowej w Syrii w grudniu 2012 rebeliantom walczącym z siłami Baszszara al-Asada udało się zdobyć przynajmniej jeden system Osa po nalocie na bazę obrony powietrznej w pobliżu Damaszku, a później, przy różnych okazjach, pojawiały się filmy pokazujące rebeliantów korzystających z tego systemu. W dniu 31 lipca 2013 pojawiło się wideo pokazujące udane wystrzelenie rakiety z systemu Osa obsługiwanego przez rebeliantów z możliwym trafieniem w syryjski śmigłowiec. W dniu 16 stycznia 2014 przesłano film ze zestrzelenia syryjskiego śmigłowca Mi-8 lub Mi-17. Ciężkie uszkodzenia spadającego helikoptera zdawały się potwierdzać użycie większego pocisku do trafienia helikoptera w porównaniu do uszkodzeń spowodowanych przez przenośny przeciwlotniczy zestaw rakietowy. Ponadto film nagrywający ekran wewnątrz pojazdu Osa pasuje do innego filmu nagranego na zewnątrz. Kolejny film pojawił się 18 stycznia 2014 roku, a pocisk tym razem nie osiągnął zamierzonego celu. 15 października 2015 rosyjskie wojsko poinformowało, że system 9K33 Osa zdobyty przez siły rebeliantów został zniszczony podczas nalotu rosyjskiego bombowca Su-34 w pobliżu Damaszku. 26 czerwca 2016 powstańcy Jaish al-Islam zgłosili kolejną próbę zestrzelenia śmigłowca z systemem przeciwlotniczym Osa i opublikowali film z tego zdarzenia.
Wojna w Donbasie.
Siły ukraińskie poinformowały 30 marca 2019 roku o zniszczeniu w Donbasie systemu rakiet ziemia-powietrze Osa-AKM sił Donieckiej Republiki Ludowej wraz z automatycznym systemem zagłuszania Zhitel R-330Ż.
Wojna domowa w Jemenie.
W dniu 29 listopada 2019 roku rosyjskie źródła spekulowały, że zestaw 9K33 Osa użyty przez siły Huti zestrzelił saudyjski AH-64 Apache. 
Konflikt w Górskim Karabachu.
Armeńska obrona powietrzna intensywnie stosowała systemy rakietowe 9K33 Osa podczas konfliktu w Górskim Karabachu w 2020 roku. Podczas pierwszych dni wojny kilka filmów opublikowanych przez armię azerbejdżańską pokazało kilka armeńskich zestawów 9K33 Osa i 9K35 Strieła-10 zniszczonych przez uzbrojone drony Bayraktar TB2.

</doc>
<doc id="1047401" url="https://pl.wikipedia.org/wiki?curid=1047401" title="9K33M3 Osa-AKM">
9K33M3 Osa-AKM



</doc>
<doc id="1047402" url="https://pl.wikipedia.org/wiki?curid=1047402" title="Csepel D-562">
Csepel D-562

Csepel D-562 – węgierski samochód ciężarowy. Był produkowany od lat 70. Był to dwuosiowy pojazd z napedem na tylną oś. Csepel D-562 był napędzany sześciocylindrowym silnikiem wysokoprężnym Csepel D-61433 o mocy 145 kW przy 2300 obr./min.

</doc>
<doc id="1047407" url="https://pl.wikipedia.org/wiki?curid=1047407" title="Csepel D-564">
Csepel D-564

Csepel D-564 – węgierski samochód ciężarowy. Był produkowany od lat 70. Był to dwuosiowy pojazd z napędem na wszystkie koła. Csepel D-564 był napędzany sześciocylindrowym silnikiem wysokoprężnym Csepel D-61433 o mocy 145 kW przy 2300 obr./min.

</doc>
<doc id="1047408" url="https://pl.wikipedia.org/wiki?curid=1047408" title="Letnie Grand Prix w skokach narciarskich 1994">
Letnie Grand Prix w skokach narciarskich 1994

Letnie Grand Prix w skokach narciarskich 1994 – 1. edycja Letniego Grand Prix, która rozpoczęła się 28 sierpnia 1994 roku w Hinterzarten, a zakończyła 5 września 1994 w Stams. Rozegrano 4 konkursy - 3 indywidualne oraz 1 drużynowy.
Klasyfikacja końcowa 1994.
Zwycięzcą Letniego Grand Prix został Takanobu Okabe. Wystąpił on w trzech konkursach i w każdym z nich okazał się najlepszy.

</doc>
<doc id="1047410" url="https://pl.wikipedia.org/wiki?curid=1047410" title="2002 FIFA World Cup">
2002 FIFA World Cup

2002 FIFA World Cup – komputerowa gra sportowa o tematyce piłki nożnej, wyprodukowana przez EA Sports i wydana w 2002 roku przez Electronic Arts. Jest to specjalna edycja serii gier komputerowych "FIFA" z okazji Mistrzostw Świata w 2002 roku.
Po źle przyjętej przez graczy grze "FIFA 2001" twórcy zdecydowali się dokonać znaczących zmian w mechanice gry, polegającej na zwycięstwach w kolejnych meczach mistrzostw świata. Poprawie uległo zachowanie obrońców, pozostawiające wiele do życzenia w "Fifie 2001", jak również sposób rozstawiania zawodników na pozycjach. Ulepszeniu uległa również animacja zawodników przy użyciu technologii motion capture, jak również na nowo opracowano sposób prowadzenia piłki przez postacie. Ścieżkę muzyczną do gry skomponowała Vancouver Symphony Orchestra.
"2002 FIFA World Cup" spotkała się z bardzo pozytywnym odbiorem ze strony recenzentów. Chwalili oni oprawę graficzną oraz sprawność realizacji. Ze szczególnymi pochwałami spotkała się wersja dzieła na komputery osobiste, oceniana jako najlepsza wówczas gra sportowa na tę platformę.

</doc>
<doc id="1047411" url="https://pl.wikipedia.org/wiki?curid=1047411" title="Bitwa na równinie Grenelle">
Bitwa na równinie Grenelle

Bitwa na równinie Grenelle – bitwa stoczona w roku 52 p.n.e. w pobliżu miasta Lutecja (dziś Paryż), pomiędzy armią rzymską dowodzoną przez legata Tytusa Attiusza Labienusa a powstańczą armią galijską dowodzoną przez Kamulogenusa.
W czasie kiedy Cezar po niepomyślnej kampanii w kraju Arwernów zakończonej porażką pod Gergowią, prowadził działania w kraju Eduów, jego legat Tytus Attius Labienus po otrzymaniu posiłków z Italii, pozostawił część swych sił w Agendicum (dziś Sens), jako straż przy taborach i z czterema legionami (legiony IV, VI, VII, XII) udał się do Lutecji, głównego miasta plemienia Paryzjów (Lutetia Parisiorum, dziś Paryż) położonego na wyspie na rzece Sekwanie. Paryzjowie i ich sąsiedzi stanęli bowiem po stronie Wercyngetoryksa. Rzymianie maszerowali z Agendicum wzdłuż lewego brzegu rzeki Yonne, a następnie lewego brzegu Sekwany w kierunku bagnistej doliny rzeki Essonne, która w odległości ok. 30 km na południe od Lutecji wpada do Sekwany.
Kiedy Galowie dowiedzieli się o nadejściu Rzymian, ściągnęli wojowników sąsiednich plemion – Karnetów, Senonów i Aulerków. Naczelnym wodzem połączonych sił galijskich został wybrany, mimo swego starczego wieku Kamulogenus („Syn Kamulosa”. Kamulos – bóg wojny) z plemienia Aulerków, bowiem wśród starszyzny galijskiej posiadał największe doświadczenie wojenne. Kiedy zorientował się on, że wielkie bagna utrudniające dostęp do przeprawy dochodzą do samej Sekwany, nakazał zająć stanowiska swym oddziałom i uniemożliwić Rzymianom przejście przez rzekę na jej prawy brzeg. Labienus widząc wrogie zastępy po drugiej stronie rzeki postanowił podprowadzić szopy oblężnicze, by pod ich osłoną dokonać przeprawy. Ponadto przy użyciu faszyny, ziemi i kamieni próbował zasypać bagno i zabezpieczyć drogę. Gdy przekonał się, że jest to zbyt trudne i czasochłonne wyszedł z obozu o trzeciej straży nocnej i tą samą drogą, którą przybył wrócił do miasta Metlosedum (dziś Melun) należącego do plemienia Senonów. Miasto to podobnie jak Lutecja leżało na wyspie utworzonej przez Sekwanę. Żołnierze Labienusa znaleźli na brzegu ok. 50 statków i łodzi, które powiązali ze sobą i zdobyli miasto bez walki, dzięki zaskoczeniu mieszkańców, spośród których wielu zostało powołanych pod broń i przebywali oni w obozie Kamulogenusa.
Po zajęciu miasta Rzymianie odbudowali most zerwany wcześniej przez Galów i przeprawili się na drugi, prawy brzeg Sekwany. Stąd podjęli marsz w kierunku Lutecji. Na wieść o tym Paryzjowie na wniosek starszyzny spalili swoją stolicę i zerwali mosty wiodące do miasta, a jej mieszkańcy schronili się na pobliskich, porośniętych gęstymi lasami wzgórzach. Armia pod wodzą Kamulogenusa wyszła z bagien ku brzegom Sekwany naprzeciwko Lutecji na wprost rzymskiego obozu. Labienus założył obóz w pobliżu spalonego miasta, w okolicach obecnego Saint-Germain-L'Auxerrois. Naprzeciwko rozłożyli się obozem Galowie w pobliżu obecnego Saint-Germain-des-Prés.
Dzięki dobremu wywiadowi Labienus dowiedział się o klęsce (mocno przesadzonej) Cezara pod Gergowią, w kraju Arwernów oraz o przejściu Eduów, dotychczasowych sprzymierzeńców Rzymian na stronę Wercyngetoryksa. Również plemię Bellowaków, klientów Eduów wystąpiło przeciwko Cezarowi. Labienus pojmując zagrożenie i trzeźwo oceniając swoje położenie strategiczne uznał, że należy przerwać kampanię przeciwko Paryzjom i ich sprzymierzeńcom i wycofać się do Agendicum, by tam czekać na połączenie z Cezarem. Najpierw należało jednak przeprawić się z powrotem przez rzekę i unikając starcia z Kamulogenusem wycofać się do głównej kwatery w Agendicum.
Labienus opracował plan przeprawy przez Sekwanę, mający na celu zmylenie przeciwnika i przerzucenie na kontrolowany przez Galów brzeg oddziałów potrzebnych do stawienia równorzędnej siły w przypadku ewentualnego starcia. Aby zamiary Rzymian nie dotarły zbyt wcześnie do powstańców (wśród wielu Galów służących w armii rzymskiej w oddziałach pomocniczych i jeździe, wielu było takich, którzy przekazywali informacje swym pobratymcom) narada została zwołana wieczorem
W nocy przed końcem pierwszej straży (około godziny 21.30-22.00) statki i łodzie zagarnięte pod Metlosedum obsadzone zostały legionistami i w kompletnej ciszy popłynęły około sześciu kilometrów w dół rzeki. Żołnierze wyszli na brzeg w okolicy dzisiejszego Point-du-Jour, gdzie mieli czekać na przybycie głównych sił. Labienus pozostawił na straży w obozie 5 kohort z VI legionu, gdyż według niego stanowiły najmniejszą wartość bojową. Pozostałe 5 kohort VI legionu wymaszerowało około północy w górę Sekwany jako ochrona taborów. Zgodnie z rozkazem wodza żołnierze szli czyniąc hałas i zamieszanie, żeby zwrócić uwagę nieprzyjaciela. Również równolegle do posuwających się taborów wysłane zostały w górę rzeki łodzie obsadzone legionistami mające za zadanie czynić jak najwięcej hałasu. Labienus przekonany o tym, że podstęp się udał wyszedł potajemnie z obozu na czele trzech legionów (IV, VII, XII) i pośpiesznym marszem ruszył w dół rzeki w kierunku czekających już tam łodzi i części oddziałów. Podczas ulewnej burzy, jaka się rozpętała legiony przeprawiały się przez Sekwanę nie niepokojone przez Galów. Jednak Kamulogen nie dał się zmylić i przekonany o tym, że Rzymianie chcą forsować rzekę w trzech miejscach, również rozdzielił swe siły na trzy części w taki sposób, że każdemu z oddziałów rzymskich towarzyszył odpowiedni oddział Galów. Największą część swych sił skierował równolegle do posuwających się w ciszy trzech legionów pod osobistym dowództwem Labienusa. Nie zdołał jednak zapobiec przeprawie Rzymian przez rzekę. Obie armie wczesnym świtem stanęły więc naprzeciw siebie na równinie Grenelle.
Labienus, dobrze zorientowany co do sił przeciwnika, nie czekając na to, aż w całości przeprawi się legion IV, siłami dwóch legionów (VII i XII) zaatakował Galów. Legioniści siódmego legionu ustawionego na prawym skrzydle natarli z pełnym impetem wyrzucając swe pila i zadając przeciwnikowi duże straty. W bezpośrednim starciu rozbili szyk wroga i zmusili go do ucieczki. Natomiast natarcie legionu dwunastego walczącego na lewym skrzydle pomimo gradu wyrzuconych przez legionistów oszczepów pilum, zostało zastopowane przez oddziały Galów walczące pod osobistym dowództwem Kamulogenusa. Powstańcy walczyli tu twardo i stawiali zacięty opór legionistom. Szalę zwycięstwa przechylili żołnierze siódmego legionu, którzy po rozbiciu lewego skrzydła Galów, na rozkaz trybunów wojskowych dokonali zwrotu bojowego i wychodząc na tyły oddziałów Kamulogenusa doprowadzili do ich okrążenia. Wszyscy wojownicy wraz ze swym wodzem zginęli nie prosząc o litość.
Nie był to ostateczny koniec bitwy bowiem oddział Galów pozostawiony naprzeciwko obozu rzymskiego porzucił swe stanowisko i ruszył na dźwięk trąb swoim na pomoc. Oddział ten po przybyciu na pole bitwy zajął pozycje na pobliskim wzgórzu Vaugirard. Triumfujący legioniści uderzyli na nich z wielkim impetem od razu łamiąc ich szyk bojowy i zmuszając do ucieczki. W tej sytuacji, jak pisze sam Cezar – „ Kiedy w tym stanie rzeczy zamieszali się pomiędzy swoich uciekinierów, tych, których nie ukryły lasy i wzgórza, wybiła nasza konnica”.
Po zwycięstwie legiony Labienusa, nie niepokojone przez przeciwnika pośpiesznym marszem ruszyły w kierunku Agendicum. Dotarły tam posuwając się wzdłuż lewego brzegu Sekwany oraz bagnistej rzeczki Essonne, a następnie ruszyły do kraju Lingonów na spotkanie z Cezarem, z którym połączyły się po trzech dniach.

</doc>
<doc id="1047413" url="https://pl.wikipedia.org/wiki?curid=1047413" title="Venomous Concept">
Venomous Concept

Venomous Concepct – amerykańska supergrupa wykonująca hardcore punk. Powstała w 2003 roku w Chicago.

</doc>
<doc id="1047414" url="https://pl.wikipedia.org/wiki?curid=1047414" title="Skorpion-3">
Skorpion-3

Honker Skorpion-3 – zmodyfikowana wersja samochodu Honker opracowana w wyniku doświadczeń żołnierzy pierwszych zmian PKW Irak. Opracowana przez 4 Okręgowe Warsztaty Techniczne w Żurawicy w roku 2003.
Geneza.
Pierwszymi modyfikacjami Honkera były: Ryś oraz LOSOT (Lekko Opancerzony Samochód Osobowo-Terenowy), jednakże nie przyjęły się w szerszym użyciu.
W roku 2003 wraz z misją w Iraku okazało się, że istnieje duża potrzeba wprowadzenia lekkiego opancerzonego pojazdu dostosowanego do prowadzenia działań patrolowych. Jedynymi pojazdami opancerzonymi, którymi dysponował kontyngent były zmodernizowane BRDM-2. Do transportu żołnierzy oraz wykonywania większości zadań służyły nieopancerzone samochody: Honker oraz Star 944. Aby zapewnić choć prowizoryczną osłonę, przed odłamkami żołnierze improwizowali i opancerzali je na własną rękę: workami z piaskiem, blachami, elementami z wraków, itp. Często takie prowizoryczne opancerzenie nie było skuteczne, za to nadmiernie obciążało konstrukcję pojazdu. 
Wobec takich działań postanowiono dopancerzyć Honkera w kraju. W roku 2003 1 Okręgowe Warsztaty Techniczne w Grudziądzu opracowały pakiet modernizacyjny dla samochodu Honker. Pakiet zawierał podstawę z kompensatorem odrzutu na km PK/PKM oraz dodatkowe stalowe osłony. Przeznaczone były do montażu w drzwiach, na burtach, oraz na obrotnicy karabinu maszynowego.
Skorpion.
Pakiety modernizacyjne były tylko rozwiązaniem prowizorycznym. Należało wprowadzić pełnowartościowy pojazd opancerzony, do tego stopnia by chronił załogę i pasażerów przed ostrzałem z broni ręcznej oraz wybuchami ładunków IED. W październiku 2003 podczas pokazu dla prasy w Dowództwie Wojsk Lądowych zaprezentowano prototypy trzech pojazdów przeznaczonych dla misji w Iraku: BRDM-2M96ik „Szakal”, Star 944 „Hiena” oraz samochód Honker Skorpion. 
Prototyp „Skorpion” był lekkim pojazdem przeznaczonym do patrolowania. Pojazd mieścił załogę 5 żołnierzy: kierowcę, dowódcę, strzelca KM oraz dwóch żołnierzy patrolowych. Ławeczki dla żołnierzy patrolu umieszczono, tak aby siedzieli plecami do siebie. Zmiany w stosunku do Honkera obejmowały: nowy stelaż dachu z obrotnicą, nowe ławki, nowe lżejsze drzwi (o możliwości szybkiego demontażu) oraz masywniejszy przedni zderzak (przeznaczony do taranowania bram). Pojazd zabezpieczono przed wybuchami min, wykładając podłogę wykładziną przeciwodłamkową LIM-3. Ponadto dodatkowe osłony otrzymały niektóre elementy podwozia: np. amortyzatory. Szybę przednią wzmocniono nakładaną siatką. 
Prototypowe pojazdy trafiły do Iraku na testy. Pozytywnie oceniono „Szakala” i „Hienę”, „Skorpion” natomiast otrzymał krytyczną opinię. Zarzucano m.in. brak opancerzenia (choć wzmocniono odporność podwozia na miny), za małą średnicę obrotnicy (nie mieścił się w niej człowiek w kamizelce kuloodpornej i taktycznej z oporządzeniem).
LOSOT-2.
Pojazd zmodernizowany na podstawie uwag żołnierzy zaprezentowano na targach MSPO 2004 obok innych modyfikacji Honkera. Modernizację Skorpiona zaprezentowano pod nazwą LOSOT-2, było to połączenie rozwiązań z prototypów LOSOT i Skorpion.
LOSOT-2 z 4 OTW z Żurawicy to w praktyce pojazd Skorpion z dodanym opancerzeniem i kilkoma usprawnieniami. W porównaniu do pierwszego Skorpiona wprowadzono następujące zmiany: zrezygnowano z ławek w układzie „plecami do siebie” dla żołnierzy patrolu (zamiast tego krzesełka składane mocowane do burt), zastosowano cieńszą wykładzinę LIM-3 (10 zamiast 15 mm), usunięto dodatkowe osłony podwozia oraz wprowadzono nowe opancerzenie.
Opancerzenie składało się z nowych drzwi bocznych (ze stali pancernej o grubości ok. 6 mm) z siatkami w miejsce szyb, siatkowych osłon mocowanych do nadwozia przed i za drzwiami, skośnych płyt pancernych na burtach oraz kompozytowych osłon górnej części burt.
Ponadto poprawiono obrotnicę: wyposażono ją w niedużą tarczę pancerną oraz zwiększono jej średnicę, na dachu umocowano nóż do przecinania lin. Koło zapasowe umiejscowiono wewnątrz pojazdu.
Skorpion-3.
Ostateczną wersję pojazdu skierowanej do produkcji seryjnej oznaczono jako Skorpion-3. W stosunku LOSOT-2 wprowadzono następujące zmiany: zmniejszono wysokość stelażu, górne osłony burt wykonano ze stali zamiast kompozytu, zlikwidowano wyciągarkę, zmodyfikowano składane siedzenia (tak, aby można było na nich siedzieć okrakiem), zastosowano zmodyfikowaną obrotnicę KD-150 od Stara oraz zastosowano nową radiostację RRC-9500 zasilaną z akumulatora.
Użytkownicy.
Pojazdy Skorpion-3 w liczbie 80 samochodów były wykorzystywane przez PKW Irak. Poza tym we wrześniu 2006 roku przekazano kilkanaście, niezbrojonych samochodów tego typu stronie irackiej. Były to pojazdy mocno wyeksploatowane, wobec czego przed przekazaniem zostały wyremontowane przez pluton remontowy MND CS. Samochody trafiły do jednostek irackiej żandarmerii.

</doc>
<doc id="1047415" url="https://pl.wikipedia.org/wiki?curid=1047415" title="Csepel D-566">
Csepel D-566

Csepel D-566 – węgierski samochód ciężarowy. Był produkowany od lat 70. Był to trójosiowy pojazd z napędem na wszystkie koła. Csepel D-566 był napędzany sześciocylindrowym silnikiem wysokoprężnym Raba-Man D-61433 o mocy 200 kW przy 2200 obr./min.

</doc>
<doc id="1047418" url="https://pl.wikipedia.org/wiki?curid=1047418" title="Most III">
Most III

Most III (brytyjski kryptonim Wildhorn III) – jedna z trzech operacji lotniczych Special Operations Executive, lotów dwustronnych połączonych z lądowaniem samolotu na polowym lotnisku w okupowanej Polsce, przeprowadzona nocą 25/26 lipca 1944. W jej trakcie przerzucono do Polski czterech cichociemnych, w drodze powrotnej samolot zabrał elementy zdobytego przez wywiad AK nad Bugiem rakietowego pocisku balistycznego V2 (A-4), konspiracyjny raport w tej sprawie, oraz polityków i kurierów.
Historia.
Do przeprowadzenia akcji wyznaczony został 267 Dywizjon RAF. Samolot Dakota (KG-477 „V”), którego załogę tworzyli: pierwszy pilot – "flight lieutenant" George Culliford, drugi pilot – porucznik Kazimierz Szrajer z 1586 Eskadry Specjalnego Przeznaczenia, nawigator – "flying officer" J.P. Williams i radiooperator – "flight sergeant" J. Appelby, wystartował z lotniska Campo Casale we Włoszech o godzinie 19:28. Lot miał kryptonim „Wildhorn III”. Do zapadnięcia zmroku Dakota była eskortowana przez Liberatora B-24 ze 1586 Eskadry Specjalnego Przeznaczenia KG-827 „U” pilotowanego przez Bolesława Korpowskiego. Pierwotnie do tego zadania wyznaczone zostały dwa B-24 jednak jeden z nich z powodów technicznych nie wystartował. 23 minuty po północy Dakota wylądowała na lądowisku „Motyl”, które znajdowało się pomiędzy wsiami Wał-Ruda, Zabawa i Jadowniki Mokre w pobliżu Tarnowa (położenie: N50°08′ E20°47′).
Do okupowanej Polski przylecieli cichociemni: por. Kazimierz Bilski ps. „Rum”, pchor. Jan Nowak ps. „Zych”, pchor. Leszek Starzyński ps. „Malewa” i mjr Bogusław Wolniak ps. „Mięta”.
W operacji „Most III” przerzucono z okupowanej Polski do Brindisi we Włoszech Jerzego Chmielewskiego, Józefa Retingera, Tomasza Arciszewskiego ps. „Stanisław”, Tadeusza Chciuka ps. Celt oraz Czesława Micińskiego. Planowanym uczestnikiem był Antoni Kocjan (były więzień Auschwitz-Birkenau, nr obozowy 4267), który miał osobiście dostarczyć zdobyte 20 maja 1944 w okolicach wsi Sarnaki elementy rakiety V2 wraz z dokumentacją do Wielkiej Brytanii, ale z powodu aresztowania przez Gestapo zastąpił go Jerzy Chmielewski ps. „Rafał” (także były więzień Auschwitz-Birkenau).
Michał Kasza z Niwisk, komendant gminny Batalionów Chłopskich, który zebrał i dostarczył 13 części rakiety, w tym jedną o specjalnym przeznaczeniu, otrzymał podziękowanie od Komendy Głównej Armii Krajowej.
Podczas startu samolotu do lotu powrotnego do Brindisi pojawiły się trudności. Koła ugrzęzły w wilgotnym gruncie. Dwie próby ruszenia maszyną zakończyły się niepowodzeniem. Rozważano zniszczenie samolotu, który rozładowano. Usunięto darń blokującą podwozie, podłożono pod koła deski i ponownie wrzucono ładunek. Douglas C-47 mógł wreszcie ruszyć i wzbił się w powietrze. W trakcie prób uwolnienia samolotu uszkodzono przewody hydrauliczne, dlatego po starcie załoga nie mogła od razu wciągnąć podwozia, udało się to dopiero podczas przelotu nad Tatrami. We Włoszech samolot wylądował o 5:43 nad ranem. Operacja, łącznie z pobytem na ziemi w Polsce trwała 10 godzin i 15 minut. Nowozelandzki pierwszy pilot, George Culliford, został za nią odznaczony Orderem Virtuti Militari.
Dowódcą ochrony lądowiska „Motyl” był kapitan Władysław Kabat ps. „Brzechwa”. Operację zabezpieczał oddział AK „Urban”, w którym był m.in. Adam Gondek. W akcji wzięło udział ponad 400 osób. Oficerem startowym podczas operacji Most III i Most II był Włodzimierz Gedymin.

</doc>
<doc id="1047420" url="https://pl.wikipedia.org/wiki?curid=1047420" title="Wyprawa Kijowska (1018)">
Wyprawa Kijowska (1018)



</doc>
<doc id="1047423" url="https://pl.wikipedia.org/wiki?curid=1047423" title="Proces stu dziewięćdziesięciu trzech">
Proces stu dziewięćdziesięciu trzech

Proces stu dziewięćdziesięciu trzech, tzw. "Wielki Proces" rosyjskich działaczy organizacji Narodnickich, uczestników ruchu "wędrówki w lud". Proces trwał od 18 października 1877 roku do 23 stycznia 1878 roku przed "szczególnym wydziałem" (ros. "Особое присутствие") Senatu.
Proces był częścią akcji carskiego rządu skierowanej przeciwko rewolucjonistom. Komitet Ministrów w 1875 roku, na skutek coraz większej fali wystąpień rewolucyjnych w kraju, wyraził opinię, że społeczeństwo rosyjskie daje posłuch propagandzie rewolucyjnej, dlatego że nie zna faktycznych celów rewolucjonistów. Wielka akcja represyjna i pokazowy proces miały "otworzyć oczy ludowi".
Akcja aresztowań i przesłuchań objęła dwa tysiące osób, śledztwo trwało cztery lata, w tym czasie rewolucjoniści osadzeni byli bez wyroku w więzieniu śledczym. Wielu nie wytrzymało straszliwych warunków więzienia carskiego. Niektórzy wpadli w obłęd, inni zapadali na ciężkie choroby, umierali powolną śmiercią. Do procesu nie dotrwało około osiemdziesięciu osób. 
Proces trwał ponad trzy miesiące. Na ławie oskarżonych zasiadło stu dziewięćdziesięciu trzech rewolucjonistów. Sala sądowa była tak zatłoczona oskarżonymi, że nie starczyło miejsca dla publiczności. Obrady sądu odbywały się więc przy drzwiach zamkniętych, chociaż wcześniej oficjalnie zapowiedziano proces publiczny. Po odczytaniu aktu oskarżenia oznajmiono, że oskarżeni zostali podzieleni na siedemnaście grup, które będą sądzone oddzielnie. Oskarżeni zaprotestowali domagając się wspólnego sądu. Wówczas do sali sądowej wkroczyli żandarmi i siłą wyprowadzili oskarżonych. Rewolucjoniści postanowili dobrowolnie nie wchodzić na salę obrad, na następne rozprawy wnoszeni byli przez żandarmów. Z ławy oskarżonych występowali oni przeciwko sędziom, lżyli senatorów, manifestowali swą pogardę dla "przekupnego sądu carskiego".
Po tym, jak jednemu z oskarżonych Hipolitowi Myszkinowi sąd odebrał prawo głosu, powiedział on: "Teraz mam zupełne prawo powiedzieć, że to nie sąd tylko zwykła komedia lub coś gorszego, bardziej wstrętnego, haniebnego niż dom publiczny: tam kobieta z nędzy kupczy swym ciałem, a tu senatorowie przez podłość, przez karierowiczostwo, dla rang i wysokich pensji kupczą wszystkim co dla ludzkości jest najdroższe". Po tej mowie został pobity na sali sądowej na oczach osłupiałych adwokatów.
Sympatia opinii publicznej była po stronie oskarżonych. Pod tym naciskiem sąd wydał aż 90 wyroków uniewinniających. Spośród skazanych 28 otrzymało długoletnie wyroki ciężkich robót, pozostali zostali zesłani na Syberię i w głąb Rosji. Spośród 90 uniewinnionych, 80 zostało w późniejszym czasie zesłanych w głąb Rosji w trybie administracyjnym (bez wyroku sądu). 
Car Aleksander II odrzucił wniosek sądu o uwzględnienie czteroletniego pobytu w więzieniu przed procesem, na poczet kary.
W dzień po wyroku, w zemście za skazanych i zmarłych podczas procesu, rewolucjonistka Wiera Zasulicz postrzeliła szefa żandarmerii generała Fiodora Trepowa.

</doc>
<doc id="1047424" url="https://pl.wikipedia.org/wiki?curid=1047424" title="Rudolf Wojtowicz">
Rudolf Wojtowicz

Rudolf Wojtowicz (ur. 9 czerwca 1956 w Bytomiu) – polski piłkarz, pomocnik lub obrońca. Także trener.
Życiorys.
W Polsce grał w Szombierkach Bytom. Był jednym z pierwszym polskich ligowców wybiegających na boisko w szkłach kontaktowych. Z Szombierkami w 1980 wywalczył tytuł mistrza Polski. W latach 80. wyemigrował do RFN, gdzie grał w Bundeslidze w barwach Bayer 04 Leverkusen (1982-1986) oraz Fortuny Düsseldorf (1986-1992). W latach 1996-1998 był pierwszym trenerem Fortuny. Obecnie znajduje się w sztabie szkoleniowym berlińskiej Herthy.
W reprezentacji wystąpił tylko raz, w rozegranym 12 kwietnia 1978 meczu z Irlandią.

</doc>
<doc id="1047425" url="https://pl.wikipedia.org/wiki?curid=1047425" title="Rapex">
Rapex

Rapex (także Rape-aXe) – akcesorium mające chronić kobiety przed gwałtem dopochwowym wynalezione w 2005 przez Sonette Ehlers z Południowej Afryki.
"Rapex" to najeżone haczykami od wewnątrz urządzenie, noszone w pochwie niczym tampon, które chwyta penisa podczas próby penetracji, sprawiając silny ból obezwładniający sprawcę. Urządzenie to może być usunięte z członka tylko chirurgicznie, więc gdy gwałciciel zgłosi się do szpitala, może zostać powiadomiona policja. "Rapex" jest całkowicie bezpieczny dla kobiet i nie powoduje poważniejszych obrażeń u gwałciciela.
Inspiracją dla Ehlers do wynalezienia "Rapexu" było zdanie wypowiedziane przez pewną zgwałconą kobietę: "Gdybym tylko miała zęby tam na dole".

</doc>
<doc id="1047427" url="https://pl.wikipedia.org/wiki?curid=1047427" title="Zasady prawa">
Zasady prawa



</doc>
<doc id="1047431" url="https://pl.wikipedia.org/wiki?curid=1047431" title="Machina/The Machines of God">
Machina/The Machines of God

Machina/The Machines of God to piąty album grupy The Smashing Pumpkins, wydany przez Virgin Records 29 lutego 2000, nagrany po powrocie do składu perkusisty, Jimmy’ego Chamberlina. Pod koniec prac nad nim zespół opuściła jednak basistka, D’arcy Wretzky.
"Machina" okazała się być ostatnim oficjalnym albumem grupy wydanym komercyjnie przed rozpadem pod koniec 2000 roku. Następca - "Machina II/The Friends &amp; Enemies of Modern Music" - rozpowszechniany był za darmo w Internecie.
Podobnie jak "Adore", "Machina" niesie ze sobą poważne zmiany w brzmieniu zespołu. Mimo tego, podobnie jak poprzednik, album nie zdołał przywrócić grupie dawnej popularności, do dziś osiągając w USA jedynie status złotej płyty.

</doc>
<doc id="1047433" url="https://pl.wikipedia.org/wiki?curid=1047433" title="Recroactive Abortion">
Recroactive Abortion

Retroactive Abortion - debiutancki album zespołu Venomous Concept wydany przez Ipecac Recordings w 2004 roku.

</doc>
<doc id="1047435" url="https://pl.wikipedia.org/wiki?curid=1047435" title="Skwat">
Skwat



</doc>
<doc id="1047437" url="https://pl.wikipedia.org/wiki?curid=1047437" title="Virginio Orsini">
Virginio Orsini

Virginio Orsini (ur. 17 maja 1615 w Rzymie, zm. 21 sierpnia 1676 tamże) – włoski kardynał. Pochodził ze starego rzymskiego rodu Orsini.
Życiorys.
W młodości wstąpił do zakonu rycerskiego joannitów i odznaczył się w walkach z Imperium Osmańskim na Morzu Śródziemnym. W grudniu 1641 papież Urban VIII mianował go kardynałem diakonem. W Kurii należał do stronnictwa profrancuskiego. Uczestniczył w konklawe 1655 i konklawe 1667. W 1666 uzyskał promocję do rangi kardynała prezbitera. Sprawował funkcje kardynała protektora Polski (od 1650), Portugalii (od 1652) i Francji (od 1672). Był członkiem siedmiu kongregacji kardynalskich:
Podczas konklawe 1669–1670 zachorował i musiał je opuścić jeszcze przed wyborem papieża Klemensa X. W 1671 został mianowany kardynałem biskupem diecezji Albano, którą w 1675 wymienił na diecezję Frascati. Zmarł podczas sediswakancji po śmierci Klemensa X.

</doc>
<doc id="1047438" url="https://pl.wikipedia.org/wiki?curid=1047438" title="Machina">
Machina



</doc>
<doc id="1047443" url="https://pl.wikipedia.org/wiki?curid=1047443" title="Element Eighty">
Element Eighty

Element Eighty – amerykański zespół muzyczny, powstały w 2000 roku w Tyler. Gra muzykę z pogranicza alternatywnego rocka i nu metal.
Historia.
Element Eighty jest czteroosobowym zespołem z Tyler grającym muzykę przez jednych określaną jako Nu-Metal, a przez innych jako Rock Alternatywny. W roku 2006 rozpadli się, jednak powrócili do działalności w 2007. Po samodzielnym wydaniu ich płyty Mercuric, podpisali kontrakt z Universal/republic Records. Wydali pod ich skrzydłami płytę nazwaną po prostu Element Eighty. Utwór „Broken Promises” z tego albumu znalazł się na ścieżce dźwiękowej do gry Need For Speed: Underground, co zaowocowało 36 miejscem tegoż utworu na U.S. mainstream rock charts. W 2004 roku zerwali kontrakt z Universal/Republic Records. Wkrótce basista e80 odszedł, a zastąpił go Zack Bates. Później nagrali oni album The Bear, który został wydany za pomocą ich własnej wytwórni (Texas Cries Records), i był możliwy do zdobycia tylko poprzez ich oficjalną stronę oraz podczas koncertów.
Pierwsze, oficjalne demo zespół wydał w 2001 roku pod nazwą "Mercuric". 28 października 2003 roku nakładem Republic/Universal grupa wydała pierwszy studyjny album pod tytułem "Element Eighty". Utwór "Broken Promises" został wykorzystany w grze "Need for speed: Underground". 5 listopada 2005 ukazał się kolejny album o nazwie "The Bear".
Skład.
Byli członkowie

</doc>
<doc id="1047447" url="https://pl.wikipedia.org/wiki?curid=1047447" title="Co mój mąż robi w nocy…">
Co mój mąż robi w nocy…

Co mój mąż robi w nocy… – polska komedia muzyczna z 1934 roku.
Z filmu pochodzi m.in. piosenka "Odrobina szczęścia w miłości", którą śpiewała Tola Mankiewiczówna.
Fabuła.
Przemysłowiec Roman Tarski przeprowadza się z Krakowa do Warszawy. Jest współwłaścicielem dobrze prosperującej firmy budowlanej „Żel-Beton”, jednakże pewnego dnia drugi wspólnik ucieka z firmowymi pieniędzmi. Tarski próbuje wiązać koniec z końcem, ale zadanie to jest bardzo trudne, ponieważ żona jego, Stefa, nie wie o nowej sytuacji i bawi się jak dawniej. Tarski sprzedaje biżuterię żony, a tymczasem komornik zajmuje ruchomości z ich domu. Narzeczonym ich służącej jest kelner, od którego Tarski przypadkowo dowiaduje się, że kelner zawsze ma pieniądze. Wobec takiej perspektywy podejmuje pracę jako kelner nocnego dansingu „Alhambra”. Dodatkowo pozoruje włamanie do własnego domu, podczas którego rzekomo giną mu z kasetki pieniądze i klejnoty. Nowa praca, o której nie mówi Roman Stefie, pochłania całe noce, co powoduje jej niepokój i podejrzenia o zdradę. Pewnego dnia przyłapuje Tarskiego na zabawie z ich pokojówką. Dlatego prosi swego adoratora, barona Lolo, by dowiedział się, co jej mąż robi w nocy. Po wielu perypetiach i nieporozumieniach wszystko szczęśliwie się kończy, a nieuczciwy wspólnik zostaje złapany. Dzięki temu Tarski odzyskuje pieniądze.

</doc>
<doc id="1047451" url="https://pl.wikipedia.org/wiki?curid=1047451" title="Bo Hopkins">
Bo Hopkins

Bo Hopkins, właśc. William Mauldin Hopkins (ur. 2 lutego 1938 w Greenville, zm. 28 maja 2022 w Van Nuys) – amerykański aktor i producent telewizyjny i filmowy.
Życiorys.
Wczesne lata.
Urodził się w Greenville w stanie Karolina Południowa. W wieku dziewięciu miesięcy został adoptowany. Dorastał jako „Billy”. Jego przybrany ojciec pracował w młynie w Taylors w stanie Karolina Południowa. Kiedy jego zastępczy ojciec zmarł na atak serca w wieku 39 lat, miesiąc później rodzina przeniosła się do nowej siedziby w Ware Shoals, gdzie jego dziadek i wujkowie pracowali przy innym młynie. Jego matka wyszła ponownie za mąż za mężczyznę o nazwisku Davis. Hopkins nie dogadywał się ze swoim nowym ojczymem i po kilkakrotnej ucieczce z domu, został wysłany do dziadków. W wieku 12 lat po raz pierwszy spotkał swoją matkę, która żyła w Lockhart, a także poznał swoje przyrodnie siostry i przyrodniego brata.
W wieku szesnastu lat odbył służbę wojskową w Armii Stanów Zjednoczonych. Przez dziewięć miesięcy służył w Korei. Studiował aktorstwo pod kierunkiem instruktorki dramatu Uty Hagen w Nowym Jorku, naukę kontynuował w szkole Desilu Playhouse w Hollywood.
Kariera.
Swoje doświadczenie aktorskie zdobywał w letnich giełdowych produkcjach scenicznych. Na początku aktorskiej kariery zmienił imię na Bo, które zaczerpnął od swojej debiutanckiej roli teatralnej Bo Deckera, zuchwałego młodego kowboja o chamskich manierach w sztuce Williama Inge’a "Przystanek autobusowy", w której grał na off-Broadwayu.
Po raz pierwszy trafił na mały ekran w sitcomie ABC "Pruittowie z Long Island" ("The Pruitts of Southampton", 1966). Potem często gościnnie występował w kultowych serialach westernach: ABC "Strzelby Willa Sonnetta" ("The Guns of Will Sonnett", 1967), NBC – "Człowiek z Shiloh" ("The Virginian", 1967), "Bonanza" (1969) i "Nichols" (1972) oraz CBS – "Gunsmoke" ("Prawo strzelby", 1967) i "Dziki Dziki Zachód" ("The Wild Wild West", 1967).
Po debiutanckim filmie kinowym "The Thousand Plane Raid" (1969), zwrócił na siebie uwagę jako Clarence „Szalony” Lee w westernie Sama Peckinpaha "Dzika banda" ("The Wild Bunch", 1969) u boku Ernesta Borgnine. U Peckinpaha zagrał potem w filmie "Ucieczka gangstera" ("The Getaway", 1972) ze Steve’em McQueenem i Ali MacGraw. Stał się specjalistą od drugoplanowych ról charakterystycznych w filmach akcji i westernach. Często grywał prostaków lub szeryfów. W "Balladzie o małym Jo" ("The Ballad of Little Jo", 1993) zagrał rewolwerowca, którego najlepszym przyjacielem przez 30 lat okazała się być kobieta. W dramacie kryminalnym neo-noir "Pokerzyści" ("Shade", 2003) wystąpił jako skorumpowany policjant partnerując takim gwiazdom kina jak Sylvester Stallone, Stuart Townsend, Gabriel Byrne, Thandie Newton, Jamie Foxx czy Melanie Griffith.
Pojawił się w też serialach: CBS "Hawaii Five-O" (1973), ABC "Aniołki Charliego" ("Charlie’s Angels", 1976, 1979), ABC "Fantastyczna wyspa" ("Fantasy Island", 1982), NBC "Drużyna A" ("The A Team", 1984), ABC "Hotel" (1984) oraz CBS "Strach na wróble i pani King" ("Scarecrow and Mrs. King", 1985) z Kate Jackson i Bruce’em Boxleitnerem.
W 1981 został obsadzony w roli współczesnego kowboja Matthew Blaisdela w operze mydlanej ABC "Dynastia" ("Dynasty"). W drugim sezonie serii Matthew Blaisdel został uznany za zmarłego, zanim w 1987 powrócił żywy z blizną na twarzy w finale siódmego sezonu i został zabity na początku ósmego sezonu.
W 1995 otrzymał nagrodę Złotego Buta (Golden Boot Award).
Ostatnią jego rolą kinową przed śmiercią, była autentyczna postać Papawa Vance’a, dziadka J.D.’a, w dramacie Rona Howarda "Elegia dla bidoków" ("Hillbilly Elegy", 2020) z Glenn Close, na podstawie książki pod tym samym tytułem, która była numerem jeden na liście bestsellerów „The New York Times”.
Życie prywatne.
30 października 1959 ożenił się z Normą Lee Woodle, z którą miał córkę Jane. 15 sierpnia 1962 doszło do rozwodu. W latach 1973-1975 był związany z Sondrą Locke. W 1989 poślubił Sian Eleanor Green, z którą ma syna Matthew.
Śmierć.
Zmarł 28 maja 2022 w szpitalu w Van Nuys na zawał serca w wieku 84 lat.

</doc>
<doc id="1047455" url="https://pl.wikipedia.org/wiki?curid=1047455" title="Northwest Airlines">
Northwest Airlines

Northwest Airlines – powstała w 1926 jako "Northwest Airways" amerykańska linia lotnicza z siedzibą w Eagan w stanie Minnesota. Zakończyła działalność w 2010 po połączeniu z Delta Air Lines. W tym czasie linia posiadała 126 Airbus A320/A319, 32 Airbus A330, 16 Boeing 747-400, 61 Boeing 757, 68 McDonnell Douglas DC-9 i 15 transportowych Boeing 747-200F.

</doc>
<doc id="1047458" url="https://pl.wikipedia.org/wiki?curid=1047458" title="Wojciech Grabałowski">
Wojciech Grabałowski

Wojciech Józef Grabałowski (ur. 19 marca 1945 w Częstochowie, zm. 1 stycznia 2020 w Jantarze) – polski polityk, ekonomista, poseł na Sejm II kadencji.
Życiorys.
Syn Stefana i Barbary. Z wykształcenia leśnik. W latach 1973–1977 naczelnik miasta Gorzów Śląski. Następnie zatrudniony w częstochowskim urzędzie wojewódzkim. W 1990 uzyskał stopień doktora na Wydziale Nauk Społeczno-Ekonomicznych Akademii Nauk Społecznych (działającej przy Komitecie Centralnym PZPR) w Warszawie. Przez kilka lat kierował oddziałem Banku Gospodarki Żywnościowej w Częstochowie. Wykładał zarządzanie w tamtejszej Akademii im. Jana Długosza i Akademii Polonijnej.
Od 1993 do 1997 był posłem na Sejm II kadencji. Został wybrany z listy Sojuszu Lewicy Demokratycznej w okręgu częstochowskim. W latach 1998–2002 zasiadał w częstochowskiej Radzie Miasta. W 2002 kandydował na prezydenta Częstochowy z ramienia lokalnego komitetu, zdobył 8,5% głosów, zajmując 4. miejsce. W 2003 przystąpił do Demokratycznej Partii Lewicy. W 2006 bezskutecznie ubiegał się o mandat radnego miasta z koalicji Lewica i Demokraci. W wyborach parlamentarnych w 2007, startując z listy LiD do Sejmu, otrzymał 712 głosów.
Był autorem wierszy oraz felietonistą. W 2002 Wydawnictwo Dom Książki opublikowało tom jego wierszy pt. "Pytania albo liryczne okruszki".
Odznaczony Srebrnym i Złotym Krzyżem Zasługi oraz Krzyżem Oficerskim Orderu Odrodzenia Polski (1998).
Pochowany na cmentarzu w Reptach Śląskich.

</doc>
<doc id="1047465" url="https://pl.wikipedia.org/wiki?curid=1047465" title="Artyleria rakietowa">
Artyleria rakietowa



</doc>
<doc id="1047471" url="https://pl.wikipedia.org/wiki?curid=1047471" title="Józef Grabek">
Józef Grabek

Józef Grabek (ur. 14 lutego 1947 w Jezierni, zm. 25 marca 2017 w Świebodzicach) – polski polityk, samorządowiec, nauczyciel i działacz związkowy, poseł na Sejm II kadencji.
Życiorys.
Syn Józefa i Janiny. W 1972 ukończył studia na Wydziale Mechanicznym Politechniki Wrocławskiej. Pracował jako nauczyciel przedmiotów technicznych. Zasiadał we władzach regionalnych Ogólnopolskiego Porozumienia Związków Zawodowych. Był również prezesem zarządu okręgowego Związku Nauczycielstwa Polskiego w Wałbrzychu.
Sprawował mandat posła II kadencji (1993–1997), wybranego z listy Sojuszu Lewicy Demokratycznej w okręgu wałbrzyskim. W latach 1998–2006 pełnił funkcję radnego powiatu świdnickiego. W 2006 i 2010 nie uzyskiwał ponownie mandatu. W 2014 bez powodzenia kandydował do miejskiej rady Świdnicy.
Otrzymał Złoty Krzyż Zasługi (1997) oraz Krzyż Kawalerski Orderu Odrodzenia Polski (2002).
Pochowany na cmentarzu komunalnym w Świdnicy.

</doc>
<doc id="1047477" url="https://pl.wikipedia.org/wiki?curid=1047477" title="Nikołaj Żukowski (rewolucjonista)">
Nikołaj Żukowski (rewolucjonista)

Nikołaj Iwanowicz Żukowski (ur. w 1833 w guberni orenburskiej, zm. 10 maja 1895 w Genewie) – rosyjski anarchista i rewolucjonista, bliski współpracownik Michaiła Bakunina.
Życiorys.
Nikołaj Żukowski urodził się w rodzinie właściciela niewielkiego majątku ziemskiego. Po ukończeniu Uniwersytetu Moskiewskiego krótko pracował w archiwum Ministerstwa Spraw Zagranicznych. W 1862 r. zamieszany wraz ze swymi braćmi, Władimirem i Wasilijem, w sprawę nielegalnej drukarni studenta Piotra Bałłoda, musiał wyjechać za granicę. Został zaocznie skazany przez Sąd Senatu za niestawienie się przed sądem na pozbawienie wszystkich praw i konfiskatę majątku.
W Londynie pomocy udzielili mu Aleksandr Hercen i Nikołaj Ogariow, a on poświęcił pierwsze lata na emigracji organizowaniu kolportażu wydawnictw Hercenowskich do Rosji. Osiadł w tym celu, zgodnie z życzeniem Hercena, w Dreźnie. Od 1864 r. przeniósł się do Szwajcarii i od razu zdobył poważną pozycję w życiu emigracji rosyjskiej. W 1867 r. zetknął się po raz pierwszy z przybyłym do Genewy Michaiłem Bakuninem, stając się odtąd jego najbliższym współpracownikiem i przyjacielem. Wydawał wspólnie z nim i Nikołajem Utinem pismo rewolucyjne "Narodnoje dieło". Opuścił redakcję z powodu rozdźwięków ideowych z Utinem.
W latach 1869-1870 brał udział w akcji wydawniczej Michaiła Bakunina i Siergieja Nieczajewa. Mimo negatywnej oceny postawy Nieczajewa ogłosił publiczny protest w jego obronie. Był członkiem Ligi Wolności i Pokoju i Międzynarodowego Aliansu Demokracji Socjalistycznej, a następnie, po rozwiązaniu tej organizacji, znalazł się w genewskiej sekcji I Międzynarodówki. Opuścił ją demonstracyjnie w 1872 r. po wykluczeniu z niej Bakunina.
W 1876 r. - w myśl porozumienia między "młodymi bakuninistami" a rewolucjonistami przybyłymi z Rosji - został współredaktorem gazety "Rabotnik", a po jej zamknięciu - "Obszcziny". Wchodził także w skład redakcji wydawanego przez anarchistów Ch. Perrona i E. Reclusa pisma "Le Travailleur". W latach 80. XIX w. odsunął się od działalności politycznej. 
Zmarł w Genewie 10 maja 1895 r.

</doc>
<doc id="1047478" url="https://pl.wikipedia.org/wiki?curid=1047478" title="Piotr Plewnia">
Piotr Plewnia

Piotr Plewnia (ur. 29 maja 1977 w Opolu) – polski piłkarz grający na pozycji obrońcy, trener, obecnie szkoleniowiec Odry Opole.
Kariera piłkarska.
Plewnia jest wychowankiem Odry Opole, grał w niej do 1997. W latach 1997–2006 występował również w GKS Katowice (debiut w ekstraklasie 22 listopada 1997), Skalniku Tarnów Opolski, Tłokach Gorzyce, Polonii Warszawa i Widzewie Łódź.
Pod koniec 2003 był w sferze zainteresowań Legii Warszawa, jednak ostatecznie do transferu nie doszło.
Od 2007 był zawodnikiem Polonii Bytom, z którą awansował do ekstraklasy. Po rundzie jesiennej odszedł do GKS Katowice.
W 2012 powrócił do Odry Opole i wkrótce potem zakończył karierę zawodniczą.
Kariera trenerska.
W 2013 był trenerem juniorów młodszych GKS Katowice. Od grudnia 2013 był drugim trenerem Odry Opole.

</doc>
<doc id="1047481" url="https://pl.wikipedia.org/wiki?curid=1047481" title="Poród pośmiertny">
Poród pośmiertny

Poród pośmiertny, inaczej poród trumienny – wypchnięcie płodu i wynicowanie macicy w zwłokach na skutek ciśnienia w jamie brzusznej wywołanego nagromadzeniem się gazów gnilnych.

</doc>
<doc id="1047483" url="https://pl.wikipedia.org/wiki?curid=1047483" title="Nikoła Spiridonow">
Nikoła Spiridonow

Nikoła Spiridonow, bułg. Никола Спиридонов (ur. 28 lutego 1938 w Plewen, zm. 13 marca 2021) – bułgarski szachista, arcymistrz od 1979 roku. Najsłabszy rankingowo arcymistrz na świecie.
Kariera szachowa.
W roku 1964 wystąpił w reprezentacji kraju na szachowej olimpiadzie w Tel Awiwie, gdzie zespół bułgarski zajął VII miejsce. Poza tym trzykrotnie (1970, 1980, 1983) brał udział w drużynowych mistrzostwach Europy oraz czterokrotnie (1961, 1964, 1965, 1966) w drużynowych mistrzostwach świata studentów, w roku 1965 zdobywając złoty medal za indywidualny wynik na II szachownicy. Wielokrotnie uczestniczył w finałach mistrzostw Bułgarii, w roku 1969 w Płowdiwie zdobywając tytuł mistrza, w 1975 - wicemistrza, a w 1982 - drugiego wicemistrza kraju.
Do sukcesów Nikoła Spiridonowa w turniejach międzynarodowych należą m.in. dz. I m. w memoriale Akiby Rubinsteina w Polanicy-Zdroju (1971, wraz z Helmutem Pflegerem), dz. III m. w Brnie (1975, za Vlastimilem Hortem i Aleksiejem Suetinem, wraz z Wolfgangiem Uhlmannem), I m. we Wrocławiu (1980), dz. III m. w Albenie (1983, za Ivanem Farago i Aivarsem Gipslisem, wraz z Paulem van der Sterrenem), dz. II m. w Ruse (1984), dz. II m. w Myślenicach (1987), dz. III m. w Paryżu (1989), dz. III m. w Cannes (2000, "open", za Murtasem Każgalejewem i Christianem Bauerem, a wraz z m.in. Aleksandrem Delczewem, Joanisem Nikolaidisem i Hristosem Banikasem) oraz II m. w Élancourt (2003, "open", za Manuelem Apicellą).
Najwyższy ranking w karierze osiągnął 1 stycznia 1976, z wynikiem 2490 punktów dzielił wówczas 92-109. miejsce na światowej liście FIDE, jednocześnie dzieląc 2-4. miejsce (za Iwanem Radułowem) wśród bułgarskich szachistów.

</doc>
<doc id="1047484" url="https://pl.wikipedia.org/wiki?curid=1047484" title="Derby Lublina">
Derby Lublina



</doc>
<doc id="1047485" url="https://pl.wikipedia.org/wiki?curid=1047485" title="Jan Karbowski">
Jan Karbowski

Jan Ryszard Karbowski (ur. 2 września 1943 w Gerze, zm. 18 października 2016 w Szczecinie) – polski ekonomista i polityk, senator III kadencji.
Historia.
Syn Jana i Reginy. W 1979 ukończył studia w jeleniogórskiej filii Akademii Ekonomicznej we Wrocławiu w zakresie ekonomiki turystyki. Od 1961 zatrudniony w Jeleniogórskich Zakładach Graficznych. W latach 1974–1982 kierował zarządem okręgu Funduszu Wczasów Pracowniczych w Karpaczu. Później do 1988 był prezydentem Jeleniej Góry. Działał w Związku Zawodowym Pracowników FWP. W 1992 przeszedł na rentę inwalidzką.
Zasiadał w radzie naczelnej Socjaldemokracji Rzeczypospolitej Polskiej. W latach 1993–1997 sprawował mandat senatora III kadencji, wybranego z listy Sojuszu Lewicy Demokratycznej w województwie jeleniogórskim. Pracował w Komisji Kultury, Środków Przekazu, Wychowania Fizycznego i Sportu oraz w Komisji Spraw Zagranicznych i Międzynarodowych Stosunków Gospodarczych. Od 1998 do 2006 pełnił z ramienia SLD funkcję radnego powiatu jeleniogórskiego. W 2006 nie został ponownie wybrany.
W 1997 odznaczony Krzyżem Kawalerskim Orderu Odrodzenia Polski.
Pochowany na cmentarzu komunalnym w Jeleniej Górze.

</doc>
<doc id="1047486" url="https://pl.wikipedia.org/wiki?curid=1047486" title="Matematyka a estetyka">
Matematyka a estetyka

Historia każdej nauki była w pewnej mierze powiązana z rozwojem myśli estetycznej i panującego systemu wartości estetycznych, lecz relacja pomiędzy matematyką a estetyką ma charakter szczególny i wyróżniony. Z matematyki pochodzą bowiem lub wzorują się na niej główne sposoby rozwiązywania problemów, które stawia przed sobą estetyka, zwłaszcza zagadnienie piękna. Ponadto przedmiotem refleksji estetycznej stały się same obiekty matematyczne.
Znaczenie matematyki dla badań estetycznych.
Powodów szczególnego znaczenia relacji między matematyką a estetyką dla historii tak estetyki, jak i nauk jest wiele. Prawdopodobnie matematyka jest obok astronomii najstarszą z nauk – jako pierwsza kształtowała więc ludzki obraz tych relacji. Matematyka jest też dla wszystkich nauk przyrodniczych koniecznym narzędziem, wiąże się z pozostałymi naukami tak ściśle, jak żadna inna, i z tak wieloma z nich, jak żadna inna – w pewien sposób świadczy więc o jedności nauk i badanej przez nich przyrody, a jedność taka stanowi jedno z podstawowych kryteriów oceny estetycznej. Także na gruncie samych badań estetycznych wszystkie znaczniejsze wysiłki dążące do teoretycznego ujęcia przedmiotu estetyki są mniej lub bardziej ściśle powiązane z rozumieniem relacji między przedmiotem estetyki a przedmiotem i metodą matematyki. W rezultacie tak sama matematyka, jak i jej estetyka były jednym z głównych czynników kształtujących myśl estetyczną jako całość – niezależnie od tego, czy rozumie się ją wąsko, jako dyscyplinę filozoficzną, którą jako autonomiczną dziedzinę refleksji filozoficznej ukonstytuowali Immanuel Kant i jego współcześni, czy też szeroko, jako zespół rozproszonych rozważań, do których powstania przyczynił się szczególnie Platon.
Estetyka matematyki ma podwójną funkcję – w pierwszej (jako „estetyka zawarta w matematyce”) nie wyróżnia się zazwyczaj z całości badań estetycznych, w drugiej (jako „estetyka samej matematyki”) ma dla niej charakter konstytutywny. Pierwsza funkcja to po prostu analiza piękna zawartego w samej matematyce, w jej obiektach, metodach, twierdzeniach itp. Jednak i w tej funkcji, zwłaszcza za sprawą platońskiego realizmu pojęciowego i wywodzącego się z niego realizmu w filozofii matematyki, matematyka i badane przez nią obiekty dostarczyły materiału do rozważań szerszych, wykraczających poza refleksję nad samą matematyką. Druga funkcja, która stanowi o większej wadze estetyki matematyki niż estetyki innych nauk dla całości rozważań estetycznych, to dostarczanie tym rozważaniom modelu – modelu estetyki filozofii, estetyki sztuki, estetyki pozostałych nauk. W szczególności piękno matematyczne stało się podstawowym w dziejach myśli estetycznej modelem piękna pozostałych dziedzin, którym w nich piękno przypisywano.
Piękno matematyczne jako model piękna w ogóle przejawia wiele analogii z matematycznym rygorem formalnym jako modelem rygoru naukowego i filozoficznego. Nawet jeśli – co zresztą niejednokrotnie zachodzi – poszczególne źródła i przejawy poszczególnych aspektów rygoru formalnego i pojęć estetycznych nie pochodzą bezpośrednio ze źródeł i przejawów samych nauk matematycznych, to niemal wszystkie pojęcia estetyczne i aspekty rygoru formalnego mogą być i były rozumiane jako "wzorowane" na modelach wyprowadzonych z samych nauk matematycznych.
Właśnie ze względu na stałe współwystępowanie powiązań między matematyką a estetyką w dziejach estetyki, nawet pomimo niejednokrotnie pozamatematycznych źródeł tych powiązań, tak „estetyka w samej matematyce”, jak i „estetyka matematyki” doczekała się w filozofii Zachodu szeregu istotnych dla niej analiz pojęciowych i historycznych.
Harmonia jako model piękna.
Pierwszym i jednym z najbardziej istotnych spośród takich wywodzących się z nauk matematycznych lub przynajmniej wzorujących się na nich modeli piękna jest harmonia. Zalążki typowego dla myśli greckiej przekonania o archetypowości piękna bytów matematycznych dla piękna innych bytów widoczne są już w filozofii przedsokratejskiej: jej pojęcie "arche" stanowi zalążek poglądu, że rozumienie rzeczywistości to dostrzeganie tego, co wspólne w różnorodności jej przejawów, co stanowi zarys późniejszych koncepcji harmonii i racjonalności. Do rozwoju tej idei przyczynili się przede wszystkim pitagorejczycy oraz czerpiący z myśli pitagorejskiej Platon.
Dla pitagorejczyków bliskim odpowiednikiem "arche" w filozofii jońskiej była liczba – zasadą świata była więc dla nich zasada formalna, w czym Werner Heisenberg dostrzega zalążek późniejszego uznania matematyki za główne narzędzie nauk przyrodniczych. We wszystkich zjawiskach widzieli oni naśladowanie liczb, a liczby jako najdoskonalsze byty stanowiły o harmonii świata i o jego dobrze i pięknie. Duże znaczenie historyczne ma pitagorejska koncepcja muzyki sfer, akceptowana bardzo szeroko aż do XVII wieku. Muzyka sfer to harmonia pojmowana dosłownie – jako zgodność lub konflikt pomiędzy własnościami geometrycznymi i arytmetycznymi, które muzykę tę bezpośrednio wywołują. Istotne dla dalszego rozwoju myśli estetycznej jest w koncepcji muzyki sfer idea, że własności estetyczne zależą od własności matematycznych. Stosunek między poszczególnymi częściami danego przedmiotu, między częściami a całością – wyrażony nie tylko geometrycznie, ale też arytmetycznie, i nie tylko arytmetycznie, ale też jako zespół bardziej abstrakcyjnych relacji czysto intelektualnych – stanowi ośrodek definicji wielu podstawowych pojęć estetyki. Zwłaszcza piękno może być rozumiane jako "właściwy" stosunek między częściami w danej całości i między częściami a całością. Takie rozumienie piękna znalazło zastosowanie nie tylko w teorii muzyki, dla pojęć takich jak dysonans i harmonia, ale też w teorii sztuk plastycznych, w poetyce i w ogóle w większości dziedzin, którym w historii estetyki przypisywano własności estetyczne.
Jako że w pitagorejsko-platońskiej koncepcji kosmosu jako ładu wyrażalna liczbowo harmonia natury rozumiana jest jako uniwersalny wzór harmonii dzieł ludzkich, wyrażalne liczbowo jest więc także oparte na tym wzorze piękno tych dzieł. Sam świat natury jako całość jest zaś piękny, gdyż w koncepcji platońskiej Demiurg stworzył go wzorując się na bytach matematycznych, pod każdym względem doskonalszych od niego. Same byty matematyczne piękne są z kolei jako odzwierciedlenie świata idei, w którym znajduje się sama idea piękna, razem z ideą prawdy stanowiąca najwyższą ideę Dobra. Dla Platona ujmowanie tego, co doskonalsze od świata poznawalnego zmysłowo jest aktem w dużej mierze intuicyjnym, pewnego rodzaju „wzlotem duszy” – poznawanie idei i bytów matematycznych zawiera w sobie według Platona podobnie ekstatyczne i boskie pierwiastki, co działalność artystyczna.
Współmierność, harmonia, proporcjonalność, symetria – rozumiane jako wyznaczniki piękna określiły więc na wieki jego kanony w tradycji Zachodu. Dla wielu sztuk i innych form realizowania się piękna proporcjonalność i symetria mogą być brane wprost, jako wyrażalne w języku matematyki relacje ilościowe. Podobnie jednak można mówić o współmierności, harmonii, proporcjonalności i symetrii w relacjach jakościowych, istotnych zwłaszcza dla sztuk semantycznych. Choć relacje takie nie są wyrażalne w języku matematyki, są w estetyce rozumiane jako wzorowane i modelowane na odpowiednich relacjach ilościowych.
Nowoczesnego przykładu rozumienia harmonii jako modelu piękna dostarczył Werner Heisenberg w eseju "Znaczenie piękna w przyrodoznawstwie ścisłym". Heisenberg uważa, że piękno istnieje w wielu dziedzinach ludzkiej aktywności, w tym w przyrodoznawstwie, które dodatkowo odzwierciedla także piękno natury. Odwołuje się do osobistych doświadczeń młodzieńczego olśnienia o charakterze doznania estetycznego, które stanowiło dla niego poznanie powiązania właściwości liczb całkowitych z problemem podziału okręgu na daną liczbę równych części. Przedstawia historyczną analizę powiązań między rozwojem nauk przyrodniczych i technicznych a ich rozwojem metodologicznym polegającym na coraz szerszym wykorzystaniu aparatu matematycznego. Wyróżnia przy tym dwie główne definicje piękna, które w jego opinii miały przy tym dla tego rozwoju szczególną wagę – starszą definicję widzącą w pięknie zgodność między częściami całości i między częściami a całością oraz nowszą, pochodzącą od Plotyna, w której piękno jest ujawnianiem się Jedni w świecie zjawisk. Swoje młodzieńcze doświadczenie piękna matematycznego poddaje analizie za pomocą pierwszej definicji – częściami są właściwości liczb całkowitych i prawa o konstrukcjach geometrycznych, całością jest zaś układ aksjomatów, do którego przynależą geometria Euklidesowa i arytmetyka. Piękno ujawnia się w tym przykładzie dzięki rozpoznaniu, że „poszczególne części pasują do siebie, że przynależą do tej całości, i zamkniętość oraz prostotę układu aksjomatów doznajemy bezrefleksyjnie jako piękne”. Pojęcie piękna pozostaje więc według Heisenberga w ścisłym związku z greckimi problemami jedności i wielości i zgody i niezgody między nimi oraz stałości i zmienności Bytu i zgody i niezgody między nimi.
Główne typy piękna w matematyce.
Istnieją dwa główne związane z matematyką typy zjawisk estetycznych i relacji między nimi. Pierwszy to piękno poszczególnych obiektów matematycznych, przedmiotów badanych przez matematykę – np. piękno liczb, piękno brył, piękno fraktali. Drugi to piękno samych badań matematycznych i ich rezultatów – np. piękno dowodów, piękno teorii, piękno systemów. Przykład Heisenberga stanowi przykład piękna matematyki drugiego rodzaju – od analizy piękna pojedynczego obiektu matematycznego, koła, przechodzi się tu bowiem do analizy piękna całego systemu planimetrii.
Ten rodzaj przechodzenia od przedmiotów konkretnych do coraz bardziej abstrakcyjnych stanowi centralny moment całej historii matematyki. Bieg dziejów matematyki od rozważań nad konkretami do rozważań coraz bardziej abstrakcyjnych stanowi zarazem stałe przejście od piękna skonkretyzowanego do coraz bardziej abstrakcyjnego. Całą matematykę jako określony historyczny projekt rozumieć można więc jako projekt o charakterze estetycznym – czyni tak np. Immanuel Kant we wstępie do "Krytyki władzy Sądzenia". Pojmowanie matematyki jako projektu estetycznego opiera się także na historii jej greckich początków – każdą czynność teoretyczną Grecy rozumieli jako piękną, w samym przechodzeniu od chaotycznych, nieuporządkowanych mniemań do coraz bardziej abstrakcyjnych i uporządkowanych teorii widzieli najwyższy sposób życia ludzkiego, boskie życie kontemplacyjne, i stałe realizowanie się coraz wyższego rodzaju piękna.
Platońska, szczególnie charakterystyczna dla greckiego sposobu myślenia, koncepcja dobra i piękna była więc zapośredniczona nie tylko w matematyce rozumianej jako zbiór wszystkich bytów matematycznych, ale także w matematyce rozumianej jako wiedza o tych bytach, w tym struktura tej wiedzy i metoda jej zdobywania. Nie zmienia to jednak faktu, że dla Greków to byty matematyczne i ich estetyka miały największe znaczenie – na bytach matematycznych wzoruje się natura, i to one są nośnikami piękna. Sama metoda matematyczna, sam formalny rygor matematyczny, dały się poznać w pełni jako główny nośnik piękna dopiero w rewolucji naukowej wczesnej nowożytności – zwłaszcza dzięki badaniom naukowym i rozważaniom metodologicznym Galileusza, Keplera i Newtona.
Galileusz i inni uczeni wczesnonowożytni stworzyli pierwszy model matematyzacji nauki. W tradycji arystotelesowsko-tomistycznej nauka opierała się na badaniach jakości – Galileusz chciał sprowadzić wszystkie twierdzenia nauk przyrodniczych do twierdzeń o stosunkach ilościowych. Jednym z głównych źródeł tego przełomu była nowa recepcja platonizmu w humanizmie renesansowym i późniejszej renesansowej filozofii przyrody – podobnie jak platonicy starożytni, uczeni wczesnej nowożytności zaczęli poszukiwać matematycznych form dla zmysłowych zjawisk. Ugruntowanie wszystkich nauk w matematyce stworzyło zarazem warunki do ugruntowania estetyki wszystkich nauk w estetyce matematyki.
Próba zmatematyzowania całości nauk przyrodniczych ma decydujące znaczenie dla współczesnego rozumienia pojęcia piękna dowodu. Stanowiła też istotny moment rozwojowy XX-wiecznego zainteresowania w formalizacji matematyki (w której miała charakter rewolucji naukowej), języka czy filozofii. Elegancja, bogactwo, pełnia dowodu oraz ilość jego potencjalnych i ważnych konsekwencji opiera się na liczbie dziedzin i zastosowań, które dowód obejmuje. Ukształtowanie rozumienia doniosłości dowodu jako stosunku ilości jego doniosłych implikacji w wielu dziedzinach badań oraz ilości dziedzin, do których dowód się odnosi, do prostoty dowodu pochodzi właśnie z dążenia do matematyzacji całej wiedzy. Podobnie jak sama matematyka stanowi wspólny język dla całej wiedzy, umożliwiając w ten sposób optymalnie proste i bogate jej przedstawienie, elegancki dowód stanowi wspólną płaszczyznę dla rozwiązania wielu problemów, pozostając w ten sposób w związku z funkcją matematyki i dostarczanej przez nią jasności, precyzji i elegancji w poznaniu.
Estetyka matematyki a irracjonalistyczne koncepcje piękna.
Arystoteles, mimo że uważany za filozofa obcego czy też obojętnego matematyce, przyczynił się znacznie do rozwoju koncepcji piękna opartej na pojęciu harmonii. Cechą koncepcji zjawisk estetycznych wzorowanych na pojęciach i metodach matematyki jest zakładanie współzależności między pięknem a rozumnością: to co piękne jest dla nich zarazem inteligibilne, wymierne, niesprzeczne. Z Arystotelesowką estetyką tragedii opartą na harmonii i wyrażoną w "Poetyce" kontrastuje estetyka irracjonalnego szału dionizyjskiego jako nośnika piękna, znana szeroko przede wszystkim dzięki rozważaniom o tragedii Friedricha Nietzschego. Sama irracjonalna koncepcja piękna nie jest jednak całkowicie pozbawiona związków z estetyką matematyki. Prócz pojęć inteligibilności, rozumności, wymierności, to dzięki rozwojowi wiedzy matematycznej Grecy mogli ukształtować swoje pojęcia niewymierności i chaosu. Przyczyniło się do tego szczególnie odkrycie liczb niewymiernych, które jako sprzeczne z pitagorejskim ideałem estetycznym było nawet przez pitagorejczyków długo utrzymywane w tajemnicy. W Platońskim "Hippiaszu Większym" Sokrates rozważa oba aspekty estetyki wyprowadzone z matematyki: inteligibilność i harmonię powiązane z wymiernością oraz niepojmowalność i chaos powiązane z niewymiernością. Prawdziwą harmonię uznaje ostatecznie za zmieszanie racjonalności i nieracjonalności, porządku i chaosu. Podobną ideę estetyki zmieszania chaosu i kosmosu James Joyce wyrażał pod pojęciem „chaosmosu”.
Estetyka matematyki a wczesnonowożytna rewolucja naukowa.
Przełom dokonany w filozofii w końcu XVI i w XVII wieku polega przede wszystkim na odejściu od klasycznej perspektywy metafizyczno-przedmiotowej do perspektywy epistemologiczno-podmiotowej. W naukach i ich metodologii odpowiada im przejście od wywodzącej się z tradycji arystotelesowsko-tomistycznej tendencji do jakościowego ujmowania zjawisk do tendencji do ilościowego ujmowania zjawisk. Nauka arystotelesowska ma charakter niematematyczny, jest oparta raczej na klasyfikacji niż na pomiarze, Kepler, Newton i Galileusz rozpoczęli natomiast świadomie wielki proces matematyzacji wszystkich nauk przyrodniczych.
Estetyka matematyki w filozofii transcendentalnej.
Jedna z fundamentalnych dla estetyki matematyki i estetyki w ogóle koncepcji została wyrażona w "Krytyce władzy sądzenia" Immanuela Kanta.
Inne pojęcia estetyczne związane z matematyką.
Prócz samego centralnego dla estetyki pojęcia piękna istnieje jeszcze wiele innych pojęć estetycznych, na których rozumienie wywarła wpływ matematyka, i matematycznych, które mają znaczenie dla estetyki. Istnieją także pojęcia w metodologii matematyki i innych nauk, które wiążą się ściśle z estetyką. Do pojęć takich należą zwłaszcza innowacyjność i ekonomia użytych środków. Innowacyjność i ekonomia użytych środków są metodologicznie poprawne, gdy spełniają pewne nałożone na nie warunki estetyczne. Są też wtedy uważane za piękne.
Innowacyjność uznawana jest za piękną, gdy przejawia się jako ukazywanie lub tworzenie nowych, nieznanych dotąd związków między pojęciami i teoriami matematycznymi w ten sposób, by można je było uznać za spójną i harmonijną całość. Odkrywanie takich związków może polegać np. na rozciąganiu danej teorii na nowe obszary, na łączenie kilku teorii lub pól badań w jedność. Może być uznawana za piękną nie tylko jako działalność porządkująca, ale też jako działalność twórcza – gdy nowe teorie cechujące się wewnętrzną harmonią po prostu tworzy się od podstaw. Wartość estetyczną ma także zasada ekonomii użycia środków, osiągana przy pomocy zasad takich jak brzytwa Ockhama. Ekonomia środków jako przyczyniająca się do usuwania z teorii i z ich sformułowań elementów zbytecznych przyczynia się zarazem do nadania im harmonii, czyni je więc pięknymi.

</doc>
<doc id="1047487" url="https://pl.wikipedia.org/wiki?curid=1047487" title="Kursy Akademickie w Częstochowie">
Kursy Akademickie w Częstochowie



</doc>
<doc id="1047489" url="https://pl.wikipedia.org/wiki?curid=1047489" title="Haubica G5">
Haubica G5



</doc>
<doc id="1047490" url="https://pl.wikipedia.org/wiki?curid=1047490" title="Jezus syn Damnajosa">
Jezus syn Damnajosa

Jezus syn Damnajosa (zm. po 70) – arcykapłan w latach 62-63.
W 62 roku został mianowany arcykapłanem przez Heroda Agryppę II w miejsce Annasza Młodszego. Ten ostatni stracił urząd za samowolne skazanie na śmierć i stracenie Jakuba, brata Jezusa (wyroki w sprawach gardłowych były w Judei zastrzeżone wyłącznie Rzymianom).
W 63 roku Jezus syn Damnajosa został pozbawiony urzędu przez Agryppę II, który mianował jego następcą Jezusa syna Gamaliela.

</doc>
<doc id="1047491" url="https://pl.wikipedia.org/wiki?curid=1047491" title="Puri (potrawa)">
Puri (potrawa)

Puri – rodzaj przaśnego chleba, spotykanego przede wszystkim w północnych Indiach, ale również w Pakistanie, Bangladeszu i w Sri Lance. Kulki ciasta sporządzone z mąki pszennej i wody, posmarowane ghee smaży się na głębokim oleju, gdzie pęcznieją.

</doc>
<doc id="1047495" url="https://pl.wikipedia.org/wiki?curid=1047495" title="Tadeusz Rewaj">
Tadeusz Rewaj

Tadeusz Mieczysław Rewaj (ur. 28 września 1931 w Łachwie) – polski fizyk i nauczyciel akademicki, doktor habilitowany nauk fizycznych, senator III kadencji.
Życiorys.
W 1941 jego rodzinę wywieziono na Syberię, tam zmarli jego rodzice. W 1946 powrócił do Polski. W 1951 został absolwentem Liceum Pedagogicznego w Lidzbarku Warmińskim, a w 1955 ukończył studia z fizyki na Uniwersytecie im. Adama Mickiewicza w Poznaniu. Przed magisterium pracował jako zastępca asystenta na UAM. Później przeniósł się na Politechnikę Szczecińską, gdzie został pracownikiem naukowym. Uzyskiwał stopnie doktora i doktora habilitowanego w zakresie fizyki. Przed przejściem na emeryturę zajmował stanowisko profesora w Instytucie Fizyki. Był dyrektorem tej jednostki (1973–1993) i prorektorem Politechniki Szczecińskiej (1981–1983). Kierował oddziałem Polskiego Towarzystwa Fizycznego w Szczecinie.
Był taternikiem i himalaistą, a także instruktorem Polskiego Związku Alpinizmu. Wraz z żoną, Marylą Rewaj z domu Tylikowską (adiunktem na Wydziale Chemicznym Szkoły Inżynierskiej w Szczecinie, późniejszego WTiICh ZUT), współorganizował Szczeciński Klub Wysokogórski, w tym szkolenia nowych członków. Jest współautorem ośmiu nowych dróg w Tatrach. Brał udział w wyprawach w góry Riła, Alpy Walijskie, Kaukaz, Pamiro-Ałaj, Alpy Julijskie, Taury Wysokie, Hindukusz afgański, Himalaje Garhwalu i innych. Maryla Rewaj zginęła w 1969 (wraz z partnerką z wyprawy Jolantą Lange) w czasie próby wytyczenia nowej drogi w Atlasie Wysokim.
Na początku lat 90. był członkiem założycielem postkomunistycznej Socjaldemokracji Rzeczypospolitej Polskiej. W latach 1993–1997 sprawował mandat senatora III kadencji, wybranego z listy Sojuszu Lewicy Demokratycznej w województwie szczecińskim. Był zastępcą przewodniczącego Komisji Spraw Zagranicznych i Międzynarodowych Stosunków Gospodarczych oraz członkiem Komisji Nauki i Edukacji Narodowej. Od 1998 do 2002 pełnił funkcję radnego sejmiku zachodniopomorskiego. W 2002 nie został ponownie wybrany. Należy do SLD, do 2008 był członkiem partyjnej komisji etyki.
Odznaczenia.
W 1997 odznaczony Krzyżem Oficerskim Orderu Odrodzenia Polski.

</doc>
<doc id="1047501" url="https://pl.wikipedia.org/wiki?curid=1047501" title="Ma Baker">
Ma Baker

"Ma Baker" – piosenka w stylu disco z repertuaru zespołu Boney M. wydana w 1977 na singlu i na drugim albumie grupy pt. "Love for Sale". Słowa piosenki nawiązują do biografii słynnej przedwojennej szefowej rodzinnego gangu Ma Barker. Muzyczny motyw przewodni jest zapożyczony z ludowej piosenki z Tunezji pt. "Sidi Mansur".
"Ma Baker" wykonywali później m.in. Banda R-15, Knorkator, Milli Vanilli.

</doc>
<doc id="1047507" url="https://pl.wikipedia.org/wiki?curid=1047507" title="Dyrygentka">
Dyrygentka



</doc>
<doc id="1047509" url="https://pl.wikipedia.org/wiki?curid=1047509" title="Adam Halber">
Adam Halber

Adam Halber (ur. 7 listopada 1948 w Bydgoszczy, zm. 25 lutego 2015 w Warszawie) – polski polityk, dziennikarz, poseł na Sejm I i II kadencji.
Życiorys.
W latach 60. był działaczem 16 Warszawskiej Drużyny Harcerzy. W 1972 ukończył studia na Wydziale Maszyn Roboczych i Pojazdów Politechniki Warszawskiej. Pracował jako dziennikarz. Zawodowo współpracował z Polskim Radiem i Rozgłośnią Harcerską. Zasiadał w gronie ekspertów w dziedzinie muzyki rozrywkowej w popularnym teleturnieju "Wielka gra".
Pełnił funkcję posła na Sejm I kadencji, wybranego z listy Polskiej Partii Przyjaciół Piwa. Należał do tzw. frakcji Małe Piwo, przekształconej w 1992 w Koło Poselskie „Spolegliwość”, następnie przeszedł do Sojuszu Lewicy Demokratycznej. Z ramienia tego ugrupowania sprawował mandat posła II kadencji, wybranego z listy ogólnopolskiej kandydując w okręgu warszawskim. Od 1997 do 2003 był członkiem Krajowej Rady Radiofonii i Telewizji.
Na łamach tygodnika „Angora” redagował cykl "Jak powstają przeboje?", w którym przedstawiał historię powstania konkretnej piosenki – polskiej lub zagranicznej, która weszła do kanonu muzyki rozrywkowej. Cykl ten prezentowany był również w formie cotygodniowej audycji na antenie Programu I Polskiego Radia.
Syn Zygmunta i Zofii. Był ojcem Małgorzaty Halber, dziennikarki, pisarki i publicystki. Pogrzeb Adama Halbera odbył się 6 marca 2015 w Aleksandrowie. Pośmiertnie odznaczony przez Bronisława Komorowskiego Krzyżem Kawalerskim Orderu Odrodzenia Polski.

</doc>
<doc id="1047513" url="https://pl.wikipedia.org/wiki?curid=1047513" title="Księgi (album)">
Księgi (album)

Księgi – płyta długogrająca Olgi Bończyk i zespołu Operacja Logos nawiązująca do modnej w latach 70. i 80. konwencji tzw. „concept album”, według której powstawały kultowe płyty rocka progresywnego. Muzyka (Piotr Bańka) i teksty (Jacek Dudzic) tworzone były z myślą o projekcji wielokanałowej. Płyta Księgi ukazała się na rynku 25 października 2002 roku w podwójnym standardzie dźwiękowym: stereo i DTS. Jest to pierwsza płyta w historii polskiego przemysłu fonograficznego wydana w formacie DTS Digital Surround.

</doc>
<doc id="1047514" url="https://pl.wikipedia.org/wiki?curid=1047514" title="Matematyczne piękno">
Matematyczne piękno



</doc>
<doc id="1047518" url="https://pl.wikipedia.org/wiki?curid=1047518" title="Tenisista">
Tenisista



</doc>
<doc id="1047519" url="https://pl.wikipedia.org/wiki?curid=1047519" title="Tenisistka">
Tenisistka



</doc>
<doc id="1047520" url="https://pl.wikipedia.org/wiki?curid=1047520" title="Pięściarstwo">
Pięściarstwo



</doc>
<doc id="1047521" url="https://pl.wikipedia.org/wiki?curid=1047521" title="Puchar Narodów Oceanii 1996">
Puchar Narodów Oceanii 1996

Puchar Narodów Oceanii 1996 był rozgrywany w formie drabinki (jeden mecz u siebie, drugi na wyjeździe). Udział w zawodach miały zapewniony reprezentacje Australii i Nowej Zelandii. Awans do turnieju uzyskały reprezentacje Wysp Salomona (zwycięzca "Melanesia Cup") i Tahiti (zwycięzca "Polynesia Cup")

</doc>
<doc id="1047522" url="https://pl.wikipedia.org/wiki?curid=1047522" title="Piękno i matematyka">
Piękno i matematyka



</doc>
<doc id="1047524" url="https://pl.wikipedia.org/wiki?curid=1047524" title="Pięściarz">
Pięściarz



</doc>
<doc id="1047525" url="https://pl.wikipedia.org/wiki?curid=1047525" title="Pięściarka">
Pięściarka



</doc>
<doc id="1047535" url="https://pl.wikipedia.org/wiki?curid=1047535" title="Dipodidae">
Dipodidae



</doc>
<doc id="1047539" url="https://pl.wikipedia.org/wiki?curid=1047539" title="Qalawun">
Qalawun



</doc>
<doc id="1047540" url="https://pl.wikipedia.org/wiki?curid=1047540" title="Papio anubis">
Papio anubis



</doc>
<doc id="1047541" url="https://pl.wikipedia.org/wiki?curid=1047541" title="Ajbek">
Ajbek



</doc>
<doc id="1047543" url="https://pl.wikipedia.org/wiki?curid=1047543" title="Mistrzostwa świata w kajakarstwie">
Mistrzostwa świata w kajakarstwie

Mistrzostwa świata w kajakarstwie zostały rozegrane po raz pierwszy w Vaxholm w 1938 roku. Następne mistrzostwa miały zostać rozegrane w Polsce na Jeziorze Augustowskim w 1942, jednak wybuch II wojny światowej uniemożliwił ich zorganizowanie. Organizacją mistrzostw zajmuje się powstała w 1946 roku Międzynarodowa Federacja Kajakowa (ICF). Trzykrotnie mistrzostwa odbywały się w Polsce (w 1990, 2001 oraz w 2010 roku) – za każdym razem na torze regatowym Malta w Poznaniu. Od 2010 roku odbywają się również coroczne zawody osób niepełnosprawnych.
Tabela medalowa.
"Stan po MŚ 2014"

</doc>
<doc id="1047545" url="https://pl.wikipedia.org/wiki?curid=1047545" title="Lord Nelson (żaglowiec)">
Lord Nelson (żaglowiec)



</doc>
<doc id="1047547" url="https://pl.wikipedia.org/wiki?curid=1047547" title="Bractwo św. Łukasza (Polska)">
Bractwo św. Łukasza (Polska)

Bractwo św. Łukasza – grupa artystyczna, powstała w 1925 i działająca do 1939. Założyli je uczestnicy pierwszego pleneru w Kazimierzu Dolnym: prof. Tadeusz Pruszkowski i jego studenci z warszawskiej Szkoły Sztuk Pięknych – Jan Gotard, Aleksander Jędrzejewski, Edward Kokoszko, Antoni Michalak, Janusz Podoski, Mieczysław Schulz, Jan Wydra i Jan Zamoyski; później dołączyli: Bolesław Cybis, Eliasz Kanarek i Czesław Wdowiszewski, a następnie: Bernard Tadeusz Frydrysiak, Jeremi Kubicki, Antoni Grabarz i Stefan Płużański.
Artyści grupy, tzw. łukaszowcy, nawiązywali do wzorów malarstwa z XVI i XVII w. Malowali kompozycje historyczne, pejzaże, portrety, sceny rodzajowe i biblijne. W lutym 1928 w "Zachęcie" otwarta została pierwsza wystawa "Bractwa", która wzbudziła skrajne reakcje.
Łukaszowcy podejmowali się jako zespół wykonywania zamówień państwowych na dekorację wnętrz, np. statków "MS Piłsudski" (1934) i "MS Batory" (1939) oraz Wojskowego Instytutu Geograficznego w Warszawie (1935). Największe zlecenie otrzymali w 1937 od Komitetu Organizacji Polskiego Pawilonu na Światową Wystawę w Nowym Jorku w 1939. Jedenastu malarzy Bractwa stworzyło wspólnie siedem obrazów (o wym. 120×200 cm) przedstawiających najważniejsze wydarzenia z historii Polski; inicjatorem przedsięwzięcia był minister Józef Beck. W pracy nad cyklem obrazów udział wzięli: Bolesław Cybis, Bernard Frydrysiak, Jan Gotard, Aleksander Jędrzejewski, Eliasz Kanarek, Jeremi Kubicki, Antoni Michalak, Stefan Płużański, Janusz Podoski, Tadeusz Pruszkowski i Jan Zamoyski. Artyści pracowali zespołowo w atelier Tadeusza Pruszkowskiego w Kazimierzu Dolnym. Dopełnieniem wystroju Sali Honorowej Pawilonu Polskiego były 4 makaty pn. "Jan III Sobieski" wg projektu Mieczysława Szymańskiego, wykonane pod kierunkiem Marii Łomnickiej-Bujakowej przez zespół hafciarek ze spółdzielni „Inicjatywa” w Warszawie. Po zakończeniu wystawy, ze względu na trwającą w Europie wojnę 7 obrazów i 4 makaty zostały zdeponowane w jezuickiej uczelni "Le Moyne College" w Syracuse w USA, gdzie od 1958 r. były prezentowane w tamtejszej bibliotece. Dzięki wieloletnim staraniom Ministerstwa Kultury i Dziedzictwa Narodowego po 83 latach obrazy oraz makaty powróciły do Polski. Prace trafiły do zbiorów Muzeum Historii Polski w Warszawie.
29 września 2022 r. w Muzeum Narodowym w Warszawie otwarto wystawę przygotowaną przez Muzeum Historii Polski pt. „Łukaszowcy. Wielki powrót”.
W skład cyklu wchodzą następujące obrazy:

</doc>
<doc id="1047562" url="https://pl.wikipedia.org/wiki?curid=1047562" title="Eryk II Pamiętny">
Eryk II Pamiętny

Eryk II Pamiętny (jęz. duń. "Erik 2. Emune") (ur. ok. 1090, zm. 18 września 1137) – król Danii w latach 1134-1137 z dynastii Estridsenidów.
Urodzony około 1090 r. Najmłodszy, nieślubny syn króla Danii Eryka I, zwanego "Zawsze Dobry" (duń. "Ejegod"), imię matki Eryka II nie jest znane. Jego starsi, przyrodni bracia to Kanut Lavard, Harald Włócznia i Benedykt.
Ojciec Eryka II, król Eryk I w 1099 udał się na krucjatę do Ziemi Świętej, zmarł na Cyprze w 1103. Po śmierci Eryka I władzę w Danii przejął brat zmarłego króla – Niels zwany Starym, który odsunął od władzy Haralda Włócznię, wyznaczonego regentem na czas nieobecności Eryka I.
Wydawało się, że synowie Eryka I pogodzili się z powstałą sytuację i uznali swego stryja za prawowitego władcę Danii, jednak zmieniło się to diametralnie, gdy w 1131 z ręki Magnusa Silnego (syna króla Nielsa, działającego z poduszczenia swego ojca) zginął Kanut Lavard, który zdobywszy w kraju własną pozycję stanowił zagrożenie dla planów dynastycznych króla Nielsa. Zabójstwo brata dało Erykowi II powód do wystąpienia przeciwko władzy Nielsa, od którego po zabójstwie bratanka odwróciła się część możnych i duchowieństwa. Jeszcze w tym samym 1131 roku, przy poparciu opozycji i za zgodą cesarza Lotara III, Eryk II został koronowany na antykróla. W ten sposób w Danii rozgorzała wojna domowa pomiędzy Erykiem II z jednej strony a z drugiej królem Nielsem i jego synem Magnusem (którego żoną notabene była Ryksa, córka Bolesława III Krzywoustego). Eryka II wspomogły wojska niemieckie i hrabiów Holsztynu, ale cesarz po zawarciu pokoju z Nielsem wycofał swoje poparcie dla Eryka, który musiał uchodzić do Norwegii.
W 1134 papież Innocenty II odebrał niezależność Kościołowi duńskiemu i mimo sprzeciwów króla Nielsa podporządkował duńską prowincję kościelną niemieckiemu arcybiskupstwu w Bremie, konsekwencją tego było odwrócenie się arcybiskupa Assera od króla Nielsa i udzielenie poparcia Erykowi II. W tym samym roku Eryk powrócił do Danii i w bitwie pod Fodwig pokonał wojska Nielsa Starego (4 czerwca 1134). Po przegranej bitwie, gdzie zginął Magnus Silny, król Niels zbiegł do Szlezwiku, gdzie 25 czerwca 1134 został zamordowany, niewątpliwie na polecenie Eryka II. Podczas bitwy pod Fodwig do niewoli Eryka II dostał się również jego przyrodni brat Harald Włócznia, który wcześniej został adoptowany przez Nielsa i ustanowiony współrządcą królestwa. Po wygranej bitwie i śmierci Nielsa, Eryk nie chciał popełniać błędu swego stryja i postanowił pozbyć się możliwych konkurentów do władzy. Na jego polecenie w 1135 Harald Włócznia i jego 8 synów zostało zamordowanych. Po opanowaniu sytuacji w kraju Eryk II złożył hołd lenny cesarzowi Lotarowi III (1135), w zamian za co uzyskał legalizację swej władzy.
W kolejnych latach Eryk skierował ekspansję duńską na Rugię i Pomorze Zachodnie, gdzie za namową arcybiskupa Lund Assera usiłował zaprowadzić chrześcijaństwo, a także podjął nieskuteczną próbę narzucenia swego zwierzchnictwa królestwu Norwegii, gdzie toczyły się bratobójcze walki po śmierci króla Sigurda I Krzyżowca (Eryk był żonaty z Malmfrydą, będącą wcześniej żoną Sigurda). Mimo że Erykowi nie udało się trwale opanować Rugii, to król nadal był zainteresowany podbojem słowiańskiego Połabia oraz ziem współczesnego Pomorza Zachodniego, które od niedawna podlegały Polsce. Dlatego udzielił poparcia saksońskiemu margrabiemu Albrechtowi Niedźwiedziowi podczas prowadzonego podboju ziem Słowian połabskich. Taka polityka króla spowodowała dwie odwetowe wyprawy morskie Słowian na tereny królestwa Danii. Pierwsze starcie miało miejsce we wrześniu 1135, kiedy to połączone siły Ranów i Pomorzan zaatakowały flotę Eryka II, która na sam widok okrętów przeciwnika rozproszyła się bez walki, a wśród uciekających był również okręt króla. Kolejne starcie miało miejsce w 1137, wówczas Eryk uzyskał pomoc okrętów norweskich i zebrał swą flotę u wybrzeży obecnej Szwecji. Wiedząc o tym, Pomorzanie pod wodzą księcia Racibora I (lennika Bolesława III Krzywoustego) zaatakowali i zniszczyli okręty Eryka II i Norwegów, a potem złupili duńskie wybrzeża.
Dręczony niepowodzeniami Eryk II musiał zmagać się z silną opozycją wśród swych poddanych, tym bardziej, że wedle duńskich zwyczajów zachowanie króla w czasie pierwszej bitwy morskiej z Pomorzanami (ucieczka z miejsca bitwy) mogło być podstawą prawną do pozbawienia go tronu. Chcąc spacyfikować antykrólewskie nastroje w kraju, wywołane m.in. niszczycielskimi najazdami Pomorzan, Eryk II zwołał wiec (por. ting). Jednak rządy Eryka II były coraz bardziej niepopularne i podczas wiecu, 18 września 1137 król został zamordowany przez jednego z duńskich rycerzy. Po śmierci Eryka II władzę w Danii objął Eryk III Jagnię, po kądzieli wnuk króla Eryka I.
Żoną Eryka II była poślubiona w 1130 wspomniana wyżej Malmfryda (zm. po 1137), księżniczka ruska, córka wielkiego księcia kijowskiego Mścisława (zm. 1132), której pierwszym mężem był król Norwegii Sigurd I Krzyżowiec, z którym rozwiodła się w 1128 z powodu choroby umysłowej Sigurda I. Królewska para nie miała dzieci.
Pozamałżeńskim dzieckiem Eryka II i jego nałożnicy imieniem Thunna był Swen III Grade, król Danii w latach 1146-1157.

</doc>
<doc id="1047563" url="https://pl.wikipedia.org/wiki?curid=1047563" title="Buche de Noel">
Buche de Noel



</doc>
<doc id="1047566" url="https://pl.wikipedia.org/wiki?curid=1047566" title="Epic Megagames">
Epic Megagames



</doc>
<doc id="1047567" url="https://pl.wikipedia.org/wiki?curid=1047567" title="Epic MegaGames">
Epic MegaGames



</doc>
<doc id="1047572" url="https://pl.wikipedia.org/wiki?curid=1047572" title="Poesia">
Poesia

Poesia – magazyn wydawany przez futurystę Filippo Tommaso Marinettiego od 1905 roku w Mediolanie we Włoszech. Jego motto brzmiało: "Może tu odrodzi się pozbawiona życia poezja". Było najważniejszym pismem futuryzmu. Okładkę i ilustracje do jednego z numerów zaprojektowali Alberto Martini i Romolo Romani.
Pisarze i poeci skupieni wokół pisma to: Paolo Buzzi, Luciano Folgore, Libero Altomare, Lucini, Cavacchioli, Aldo Palazzeschi, Corrado Govoni, Auro d'Alba, Federico De Maria.
Innym pismem, wokół którego skupieni byli twórcy awangardy we Włoszech to "Lacerba" założone przez Ardengo Sofficiego we Florencji.

</doc>
<doc id="1047573" url="https://pl.wikipedia.org/wiki?curid=1047573" title="Rudolf Patkoló">
Rudolf Patkoló

Rudolf Patkoló, wcześniej Rezső Patkoló (ur. 13 października 1922 w Budapeszcie, zm. 1 września 1992 w Stalowej Woli) – węgiersko-polski piłkarz, występujący na pozycji napastnika, reprezentant Węgier i Polski.
Kariera piłkarska.
Był wychowankiem Újpestu TS Egylet. W ojczyźnie grał także w Gammie Budapeszt (do 1944) i Újpestcie Budapeszt (1945–1947). Podczas II wojny światowej został wywieziony do Niemiec, poznał tam Polkę, która później została jego żoną. W 1947 zagrał dwa razy w reprezentacji Węgier.
W następnym roku na stałe osiadł w Polsce i został piłkarzem ŁKS, w którym grał do 1950. Grał również w bydgoskiej Polonii oraz Wiśle Kraków. W 1953 został piłkarzem Stali Stalowa Wola. W klubie tym występował przez trzy sezony, ze Stalą był też związany po zakończeniu kariery piłkarskiej, którą zakończył w 1960 w Kujawiaku Włocławek. W reprezentacji Polski wystąpił trzykrotnie. Zadebiutował 2 października 1949 w meczu z Bułgarią. Ostatni raz zagrał w 1952.
Kariera trenerska.
Jako trener pracował głównie z młodzieżą ze Stalowej Woli.
Śmierć i upamiętnienie.
Zmarł 1 września 1992 w Stalowej Woli, został pochowany na tamtejszym cmentarzu komunalnym.
W tym mieście rozgrywany jest piłkarski memoriał im. Rudolfa Patkoló w kategorii juniorów.
W maju 2019 roku komisja samorządowa Stalowej Woli rozważała wniosek dotycząca nadania imienia Patkoló Stadionu Miejskiego. W kwietniu 2022 roku podano, że zaproponowana nazwa „Stadion Miejski im. Rudolfa Patkolo” wciąż czeka na rozpatrzenie.

</doc>
<doc id="1047575" url="https://pl.wikipedia.org/wiki?curid=1047575" title="Rezsö Patkoló">
Rezsö Patkoló



</doc>
<doc id="1047581" url="https://pl.wikipedia.org/wiki?curid=1047581" title="Kurzyślad błękitny">
Kurzyślad błękitny

Kurzyślad błękitny ("Anagallis foemina" Mill., właśc. "Lysimachia foemina" (Mill.) U. Manns &amp; Anderb.) – gatunek rośliny należący do rodziny pierwiosnkowatych. W Polsce występuje na południu kraju i na Kujawach. Jest rośliną rzadką i prawdopodobnie archeofitem.
Biologia i ekologia.
Roślina jednoroczna. Kwitnie od maja do października. Siedlisko: pola (chwast), nieużytki. Preferuje gleby wapienne. W klasyfikacji zbiorowisk roślinnych gatunek charakterystyczny dla Ass. "Caucalido-Scandicetum".
Zagrożenia i ochrona.
Gatunek umieszczony na Czerwonej liście roślin i grzybów Polski (2006) i na obszarze Polski uznany za narażony (kategoria zagrożenia V). W wydaniu z 2016 roku otrzymał kategorię NT (bliski zagrożenia).

</doc>
<doc id="1047585" url="https://pl.wikipedia.org/wiki?curid=1047585" title="Lucjan Laprus">
Lucjan Laprus

Lucjan Laprus (ur. 13 lutego 1935 w Sosnowcu) – kompozytor, dyrygent symfoniczny, chórmistrz, profesor Akademii Muzycznej we Wrocławiu i profesor na Uniwersytecie im. A. Mickiewicza w Poznaniu (Wydział Pedagogiczno-Artystyczny w Kaliszu).
Przez wiele lat był kierownikiem chóru i wieloletnim dyrygentem Opery Wrocławskiej. Jest autorem publikacji „Rozśpiewanie Chóru”, która należy do nielicznych w polskim piśmiennictwie muzycznym pozycji omawiających znaczenie rozśpiewania w procesie przygotowania narządu głosowego śpiewaka chóralnego do pracy, a przede wszystkim w rozwijaniu sprawności tegoż narządu poprzez kształtowanie i wdrażanie prawidłowych nawyków wokalnych.
Skomponował ponad 270 utworów w tym ok. 200 to pieśni chóralne. Skomponował też hejnał Dolnośląskiej Rady Lotnictwa i LOT-u oraz hymn UAM
Ma dwoje dzieci: Macieja i Lucjanę.
Życiorys.
Lucjan Laprus urodził się w Sosnowcu 13 lutego 1935 roku. Już jako 4-letni chłopiec wykazywał duże zainteresowania muzyczne, grając i improwizując na fortepianie. W 1946 roku rozpoczął naukę od razu w 6 klasie szkoły podstawowej. Po dwóch latach został uczniem znanego i cenionego w Zagłębiu gimnazjum męskiego im. St. Staszica w Sosnowcu, które ukończył w 1953 roku. Gimnazjum to ukończyli m.in. Jan Kiepura i Bogdan Suchodolski. Lucjan Laprus będąc uczniem gimnazjum, dużo komponował. Dziesiątki utworów fortepianowych, polonezów, nokturnów i marszów natychmiast po ich napisaniu przepisywał jego kolega z tej samej klasy Aleksander Piotrowski. W gimnazjum Laprus komponował na orkiestrę, założoną i prowadzoną przez siebie. Do dnia dzisiejszego znany jest w środowisku dawnych gimnazjalistów "Marsz Staszica", który był hymnem tej szkoły. Lucjan Laprus komponował też piosenki dla kierowanego przez siebie męskiego chóru rewelersów.
Lata 1954–57 to okres studiów na Wydziale Pedagogicznym PWSM w Katowicach. Nie mając przygotowania muzycznego został przyjęty warunkowo i po roku zdał materiał średniej szkoły muzycznej, tym samym zostając pełnoprawnym studentem PWSM w Katowicach. Na Wydziale Pedagogicznym studiował pod kierunkiem doc. Jana Gawlasa (harmonia i kontrapunkt), Franciszka Rylinga (zespoły) oraz Erwina Gabryscha i Tadeusza Wilczaka (dyrygowanie). W roku 1957 na koncercie dyplomowym dyrygował chórem mieszanym huty Baildon w Katowicach pieśni sobótkowe Kazimierza Serockiego oraz orkiestrą mandolinową huty Baildon własnego Poloneza D-dur w autorskim opracowaniu. W tym samym roku został przyjęty na Wydział I sekcji dyrygentury w PWSM w Katowicach do klasy doc. Karola Stryi. Kontrapunktu uczył się pod kierunkiem prof. Adama Mitschy i Leona Markiewicza, czytania partytur w klasie Witolda Szalonka, a fortepianu w klasie prof. Marii Smyczyńskiej.
W 1958 roku Lucjan Laprus wygrał zorganizowany przez uczelnię konkurs solfeżowy, ex aequo z Bogną Hałacz. W czasie studiów wielokrotnie dyrygował chórem i orkiestrą symfoniczną PWSM. W 1961 roku ukończył studia na Wydziale I sekcji dyrygentury PWSM w Katowicach w klasie profesora Karola Stryi. Na program koncertu dyplomowego, który odbył się w Filharmonii Śląskiej 9 listopada 1961 r. złożyły się utwory Zygmunta Noskowskiego: poemat symfoniczny Step, Koncert skrzypcowy d-moll Henryka Wieniawskiego (wykonawcą partii solowej był dyplomant Paweł Puczek) i IV Symfonia f-moll Piotra Czajkowskiego w wykonaniu orkiestry symfonicznej Państwowej Filharmonii Śląskiej w Katowicach.
Praca ze Słowikami.
W czasie siedmioletnich studiów Laprus bardzo aktywnie uczestniczył w życiu muzycznym Sosnowca i Śląska. Działalność instruktorską rozpoczął, pracując z Zespołem Pieśni i Tańca PSS „Społem” w Sosnowcu, wykonując m.in. fragmenty chóralne z oper Stanisława Moniuszki "Halka" i "Straszny dwór", "Sonety krymskie", i wiele utworów popularnej muzyki symfonicznej. Utworzył kilka chórów w szkołach sosnowieckich m.in. w Liceum Pedagogicznym i Technikum Kolejowym. W 1957 roku powołał do życia Miejski Chór Chłopięcy „Sosnowieckie Słowiki”. działający przy Kuratorium Oświaty w Sosnowcu. Był to najważniejszy w tym czasie zespół prowadzony przez Lucjana Laprusa. Mając do dyspozycji dziesiątki szkół podstawowych, mógł wybrać stu uzdolnionych muzycznie chłopców. Już po upływie pół roku „Sosnowieckie Słowiki” wystąpiły publicznie. Interesujący program koncertu sprawił, że zespół stał się niezwykle popularny w Zagłębiu i na Śląsku. Utworami najczęściej wykonywanymi były kompozycje Kazimierza Serockiego, Witolda Lutosławskiego, Lucjana Laprusa oraz szczególnie gorąco przyjmowane przez słuchaczy piosenki z „Czterech pór roku” Zygmunta Noskowskiego, opracowane przez Laprusa na chór i zespół dęty drewniany: flet, obój, dwa klarnety B, fagot i perkusję. Po rocznej pracy „Słowiki” wystąpiły w konkursie chórów, który odbył się w Teatrze im. St. Wyspiańskiego w Katowicach i zostały uznane przez jury za najlepszy chór w Zagłębiu. Praca z tym zespołem oraz działalność artystyczna dla kultury Sosnowca zaowocowała przyznaniem Laprusowi Nagrody Artystycznej miasta Sosnowca za rok 1960 i darem władz miasta w postaci mieszkania. W okresie studiów, w latach 1957–1961 Laprus pracował w Szkole Muzycznej w Sosnowcu jako nauczyciel przedmiotów teoretycznych oraz jako dyrygent chóru i orkiestry.
Zespoły szkolne wyróżniały się wysokim poziomem wykonawczym, były również warsztatem dla jego prób kompozytorskich. Wykonane zostały m.in. trzy fugi na orkiestrę, Polonez – Fantazja na fortepian i orkiestrę, oraz wiele opracowań na chór z orkiestrą. Odbyły się liczne koncerty chóru i orkiestry szkolnej pod dyr. Lucjana Laprusa także poza szkołą, w Katowicach, Dąbrowie Górniczej, w Będzinie, Opolu i Częstochowie.
Praca w Orkiestrze Filharmonii Robotniczej.
W 1958 roku L. Laprus został dyrygentem Orkiestry Filharmonii Robotniczej utworzonej przez Lecha Bursę, współpracując z tym zespołem do 1961 roku. W okresie studiów komponował dla folklorystycznego zespołu Polskiego Radia w Katowicach pod dyr. Władysława Byszewskiego. Były to głównie opracowania melodii ludowych, zapisanych w czasie licznych wędrówek etnograficznych w Nowosądeckiem (Maniowy, Czorsztyn, Stary Sącz), w Beskidzie Śląskim (Istebna, Koniaków, Wisła), w Nałęczowie, na Kaszubach (Władysławowo), w Pewli Małej, Hucisku oraz w Kazimierzu Dolnym i w Zagłębiu. Będąc na ostatnim roku studiów Laprus przez jeden rok uczył dyrygowania w katowickim Liceum Muzycznym.
Życie w Krakowie.
W 1961 roku, mając 25 lat opuścił Zagłębie i Śląsk na zawsze, przenosząc się do Krakowa – rozpoczynając tam najważniejszy w jego życiu etap działalności artystycznej. W Filharmonii Krakowskiej najpierw jako chórmistrz, a po dwóch latach dyrygent L. Laprus przygotował wielkie dzieła oratoryjne wspólnie z Józefem Bokiem oraz samodzielnie. Był współtwórcą sukcesów Krzysztofa Pendereckiego przygotowując jego pierwsze wielkie dzieła. L. Laprus był jednym z pierwszych dyrygentów Stabat Mater, utworu później włączonego do Pasji według św. Łukasza. Poprowadził Stabat Mater na międzynarodowym kursie dla dyrygentów w Krakowie, kierowanym przez Pawła Kleckiego, polskiego dyrygenta mieszkającego w Szwajcarii. Jako chórmistrz był współtwórcą wykonania Trenu Pamięci Ofiar Hiroszimy i Dies Irae Pendereckiego, jak również nagrania płytowego. Przygotował partie chóralne utworów wielu młodych polskich kompozytorów oraz chóry oratoriów, prowadzonych przez dyrygentów jak Helmut Koch, Igor Markewitch, Kurt Sanderlich.
Drugim nurtem pracy w PFK obok działalności chórmistrzowskiej Laprusa były koncerty, zarówno z chórem, jak również symfoniczne i wokalno–instrumentalne, przyjmowane przez krytykę bardzo pochlebnie. Spektakularnym sukcesem był wielki koncert chóru PFK z programem złożonym z utworów a cappella rzadko wówczas wykonywanych na polskich estradach. Także wykonanie Mszy Nelsońskiej Josepha Haydna odbiło się pozytywnym echem w środowisku muzycznym Krakowa. Pod dyrekcją Laprusa odbyły się liczne koncerty z udziałem chóru i orkiestry PFK w Sali Hołdu Pruskiego w Sukiennicach, w Sali Senatorskiej na Wawelu, na dziedzińcu wawelskim, w Galerii „Pod Jaszczurami”. w Galerii „Krzysztofory”. we „Floriance”. w Teatrze im. St. Wyspiańskiego, na Krakowskim Rynku, na dziedzińcu Collegium Maius, w kościele Na Skałce oraz cyklicznie w Tarnowie, Andrychowie, w Wadowicach, w muzeum w Pieskowej Skale i na zamku w Niepołomicach. Z okazji przybycia do Polski królowej Belgii Elisabeth. L. Laprus zaprezentował w Sali Filharmonii Krakowskiej z zespołami PFK utwory młodych krakowskich kompozytorów: Juliusza Łuciuka, Zbigniewa Bujarskiego, Krzysztofa Meyera, Marka Stachowskiego i innych. Występy z zespołami Filharmonii Krakowskiej otworzyły drogę do popularności L. Laprusa w Krakowie. Dyrektorem Filharmonii Krakowskiej był wówczas Tadeusz Krzemiński, natomiast zmieniali się kierownicy artystyczni. W 1961 roku Filharmonią Krakowską kierował Andrzej Markowski, dyrygent i kompozytor, twórca festiwalu „Wratislavia Cantans”. Markowski preferował twórczość kompozytorów współczesnych, których dzieła o znacznym stopniu trudności, w dodatku pisane w starych kluczach, sprawiały trudności chórowi w szybkim opanowaniu partii (Arnold Schönberg, Anton Webern, Alban Berg). Dyrektor Markowski propagował twórczość Igora Strawinskiego i Dmitrija Szostakowicza, lecz kochał także muzykę Händla i Bacha wprowadzając ją często do programów koncertowych. Kolejnym kierownikiem artystycznym PFK był Henryk Czyż. W programach jego koncertów ukazywały się dzieła muzyczne: "Joanna d’Arc na stosie" Arthura Honeggera, Juda Machabeusz i Samson Händla, Pory roku, Stworzenie świata, Msza Św. Teresy, Msza Św. Cecylii i Msza d-moll Nelsońska Josepha Haydna. Ostatnim kierownikiem artystycznym, z którym współpracował Laprus był Jerzy Katlewicz. Kontakty artystyczne Lucjana Laprusa z Jerzym Katlewiczem trwały zaledwie jeden rok. W 1965 roku Ministerstwo Kultury i Sztuki wytypowało na Konkurs Młodych Dyrygentów do Besançon we Francji dwóch dyrygentów: Lucjana Laprusa z Filharmonii Krakowskiej i Tadeusza Strugałę z Filharmonii Opolskiej. W latach 1967 (V–XII) – 1968 (V–XI) Lucjan Laprus wyjechał na stypendium Ministerstwa Kultury i Sztuki do Leningradu. W Filharmonii Leningradzkiej zdobywał wiedzę pod kierunkiem światowej sławy dyrygenta Jewgienija Mrawińskiego.
Praca z zespołami Państwowej Średniej Szkoły Muzycznej w Krakowie.
Zespół "Pro Musica Antiqua Jeunesses Musicales de Pologne". Po studiach i po przyjeździe do Krakowa Lucjan Laprus pracując już w PFK otrzymał propozycję zatrudnienia w Państwowej Średniej Szkole Muzycznej, a od Wojewódzkiej Rady Narodowej propozycję objęcia stanowiska wizytatora chórów i orkiestr w szkołach muzycznych Krakowa i województwa krakowskiego. Obie propozycje zostały przyjęte. W Średniej Szkole Muzycznej powierzono L. Laprusowi duży chór mieszany, chór kameralny, orkiestrę kameralną i klasę dyrygowania. Efekty jego pracy ukazały się niemal natychmiast. Madrygaliści, chór i orkiestra pod jego kierunkiem wykonały poważne programy koncertowe: muzykę renesansu i baroku z madrygalistami, niedługo potem kantaty St. Moniuszki – Widma i Milda. Dyrektor szkoły Juliusz Weber był inspiratorem działań artystycznych, a grono pedagogiczne okazało się nadzwyczaj przychylne działalności artystycznej Lucjana Laprusa co przyczyniło się do rozwoju artystycznego chóru i orkiestry. Ważnym nurtem pracy L. Laprusa w krakowskiej PŚSM było prowadzenie założonego przez siebie zespołu madrygalistów, przekształconego w zespół wokalno-instrumentalny o nazwie „Pro Musica Antiqua”. Po trzech latach aktywnej działalności koncertowej zespół znany już w Polsce, przyjęty został w poczet członków Stowarzyszenia Młodzieży Muzycznej „Jeunesses Musicales”, kierowanego w Polsce przez Joannę Bruzdowicz. Przewodniczącym stowarzyszenia był jego założyciel, kompozytor węgierski Zoltán Kodály. Od tego momentu zespół przyjął nazwę „Pro Musica Antiqua Jeunesses Musicales de Pologne”. Zespół koncertował w Krakowie, a poza Krakowem m.in. w Filharmonii Szczecińskiej, Opolskiej, Częstochowskiej, w Pałacu Ostrogskich w Warszawie, w ogólnopolskiej Telewizji i w Polskim Radiu, a także na dziedzińcu wawelskim. Wkrótce stał się popularny poza granicami Polski: w Czechosłowacji, na Węgrzech i przede wszystkim w Austrii. W podróżach artystycznych do tego kraju zespół wystąpił w znanych salach muzycznych Wiednia: Palais Palffy, Schubert Saal, Beethoven Saal, w Ambasadzie Polskiej w Wiedniu, Osterreichisch – Polnische Gesellschaft w Wiedniu, w wiedeńskim Ratuszu, w kościele polskim na Kallenbergu, w Schonbrunn, w Innsbrucku, Grazu, Linzu, Enns, St. Florian i w wielu mniejszych miastach Austrii. Organizatorem koncertów był prezes "Österreichisch-Polnische Gesellschaft" dr Theodor Kanitzer. Zespół był w tych czasach jednym z pierwszych ambasadorów polskiej muzyki w Austrii. Burmistrz Wiednia Bruno Marek wręczył zespołowi w Ratuszu wiedeńskim statuetkę Johanna Straussa. Także burmistrz miasta Linz przyjął zespół w swojej siedzibie. Radio austriackie transmitowało koncerty, a prasa podkreślała entuzjazm dyrygenta L. Laprusa i znakomity poziom artystyczny prezentowany przez młodych wykonawców – dojrzałych artystów, którzy ten zespół tworzyli.
Konkursy Pieśni Chóralnej Lucjana Laprusa we Wrocławiu.
Inicjatorem powołania konkursu był Lucjan Laprus przy wsparciu finansowym Akademii Muzycznej i Oddziału Wrocławskiego Stowarzyszenia Polskich Artystów Muzyków we Wrocławiu. W 1995 roku odbył się „Wielki Monograficzny Koncert Kompozytorski Lucjana Laprusa”, inaugurujący cykliczne konkursy odbywające się co dwa lata. W 1999 roku wyróżniające się chóry nagradzane były I i II miejscem. Konkurs w 1999 roku poświęcony był Janowi Lechoniowi z okazji 100 rocznicy urodzin wielkiego poety. Konkursowi towarzyszyła wielka retrospektywna ekspozycja pamiątek, dokumentów i unikalnych fotografii Jana Lechonia i jego rodziny. Autorką wystawy była Krystyna Ewa Laprus, żona kompozytora. Eksponaty ofiarował prof. Józef Adam Kosiński, ostatni żyjący kuzyn Jana Lechonia. Począwszy od roku 2001 najlepsze zespoły honorowano nagrodą „Grand Prix”. Pozostałe chóry zajmowały I miejsca w swoich kategoriach. Na osiem konkursów, cztery odbyły się w Auli Leopoldina, dwa w Kościele Uniwersyteckim, dwa w Sali Muzycznej Oratorium Marianum Uniwersytetu Wrocławskiego. Przy okazji konkursów zbierano datki na cele charytatywne: trzykrotnie na Zakład dla niewidomych w Laskach, pozostałe dla Klubu Ludzi Życzliwych i na Schronisko im. św. Brata Alberta we Wrocławiu. Uczestniczące w konkursach zespoły chóralne powtarzają swój udział, ale są też chóry występujące rzadziej lub tylko jednorazowo.
Zespoły występujące w konkursach (liczba występów).
„Dramma per Musica” Uniwersytetu Opolskiego Elżbieta Trylnik 6, „Polifonia” UAM WPA w Kaliszu Beata Szymańska 5, Akademicki Zespół Muzyczny Politechniki Śląskiej w Gliwicach Krystyna Krzyżanowska-Łoboda 5, Chór żeński „Puellae Cantantes” Ogólnokształcącej Szkoły Muzycznej I i II st. im. K. Szymanowskiego we Wrocławiu Grażyna Rogala-Szczerek 4, Zespół Muzyki Dawnej/Chór Kameralny Politechniki Wrocławskiej „Consonanza” Marta Kierska-Witczak 4, Chór żeński „Canto Ardente” Uniwersytetu Wrocławskiego Barbara Zathey 3, Chór „Gaudium” Uniwersytetu Wrocławskiego Alan Urbanek 3, Akademicki Chór Politechniki Wrocławskiej Małgorzata Sapieha-Muzioł 3, Chór „Con Forza” Szkoły Muzycznej II st. w Ostrowie Wielkopolskim Janusz Lipiński 2, Chór „Feichtinum” Akademii Muzycznej im. K. Lipińskiego we Wrocławiu Bogusława Orzechowska Jolanta Szybalska-Matczak 2, Chór Kameralny „Senza Rigore” Akademii Muzycznej im. K. Lipińskiego we Wrocławiu Jolanta Szybalska-Matczak 2, Chór „Stretto” UAM WPA w Kaliszu Sławomir Jeziorek 2, Chór Kameralny Akademii Medycznej we Wrocławiu Agnieszka Franków-Żelazny 1, Chór „Con Vigore” Zespołu Szkół Muzycznych w Łodzi Andrzej Ryłko 1, Chór żeński Państwowego Liceum Muzycznego w Katowicach Mirosława Knapik 1, Chór Studyjny Wydziału Wychowania Muzycznego Akademii Muzycznej im. K. Lipińskiego we Wrocławiu Anna Stępień 1,
Laureaci Grand Prix.
2001 „Consonanza” Marta Kierska-Witczak, 2002 „Senza Rigore” Jolanta Szybalska-Matczak, 2003 ex aequo „Consonanza” Marta Kierska-Witczak i „Dramma per Musica” Elżbieta Trylnik, 2005 „Dramma per Musica” Elżbieta Trylnik, 2007 ex aequo Chór Akademii Medycznej we Wrocławiu – Agnieszka Franków-Żelazny.
Skład jury konkursów: 1999 prof. Zofia Urbanyi-Krasnodębska, prof. Witold Szalonek, dyr. Wojciech A. Krolopp, 2001 prof. Witold Szalonek, dyr. Wojciech A. Krolopp, prof. Lucjan Laprus, 2002 prof. Grażyna Pstrokońska-Nawratil, Wojciech Dzieduszycki, prof. Lucjan Laprus, 2003 prof. Janusz Dzięcioł, dyr. Wojciech A. Krolopp, prof. Lucjan Laprus, 2005 dr Anna Szostak, prof. Janusz Dzięcioł, prof. Lucjan Laprus, 2007 prof. Janusz Dzięcioł, prof. Antoni Grochowalski, prof. Lucjan Laprus.
Koncerty jubileuszowe.
17 listopada 1994 roku odbył się w Auli Leopoldina koncert z okazji 40-lecia pracy artystycznej i pedagogicznej profesora Lucjana Laprusa, zorganizowany przez Akademię Muzyczną im. K. Lipińskiego we Wrocławiu i Stowarzyszenie Polskich Artystów Muzyków – Oddział we Wrocławiu. Wykonawcami koncertu były: Akademicka Orkiestra Kameralna Akademii Muzycznej (kier. Zbigniew Szufłat), Orkiestra Symfoniczna Akademii Muzycznej i soliści: Krzysztof Bruczkowski – skrzypce, Joanna Zalipska i Jarosław Głąbica – flety, Urszula Marciniec-Mazur – wiolonczela, Marta Czarny-Kaczmarska – klawesyn oraz śpiewacy: Ewa Werner – sopran, Eugeniusz Sąsiadek – tenor, Bogdan Makal – bas. Dyrygował prof. Lucjan Laprus. Program: Ch.W. Gluck – uwertura do opery "Ifigenia w Aulidzie", J.S. Bach – "Kantata o kawie", J.S. Bach – "V Koncert Brandenburski", W.A. Mozart – "Symfonia C-dur Linzka". Słowo wstępne wygłosił Ryszard Drobaczyński i odczytał listy gratulacyjne od prof. Antoniego Wita, prof. Stefana Stuligrosza, dyr. Wojciecha A. Kroloppa, prof. Józefa Adama Kosińskiego, prof. Marka Pijarowskiego, prof. Eugeniusza Sąsiadka, prof. Jadwigi Gałęskiej-Tritt, dyr. Roberta Satanowskiego oraz Haliny i Wojciecha Dzieduszyckich. Głos zabrał prof. Józef Adam Kosiński, jedyny kuzyn Jana Lechonia. Po koncercie ukazały się artykuły na temat jubileuszu w „Życiu Muzycznym” z 17 listopada 1994 autorstwa Ryszarda Drobaczyńskiego. W 2003 roku przypadła rocznica 50-lecia pracy artystycznej, twórczej i pedagogicznej prof. Lucjana Laprusa, która zaowocowała trzema wydarzeniami artystycznymi. Dnia 19 lutego 2003 roku odbył się w sali Filharmonii Wrocławskiej koncert z muzyką W.A. Mozarta. Wykonano Uwerturę do opery Idomeneo, "Koncert fortepianowy C-dur" KV 467, "Symfonię D-dur Haffnerowską" KV 385 i "Mszę D-dur" KV 194. Na bis soliści, chór i orkiestra wykonali nie ujęte w programie koncertu "Laudate Dominum z Vesperae Sollemnes de Conffessore" KV 339. Wykonawcami koncertu byli: Elżbieta Zawadzka – fortepian, Jarosława Walczak-Prus – sopran, Piotr Łykowski – alt, Maciej Gocman – tenor, Bogdan Makal – bas, Piotr Rojek – organy oraz Chór „Feichtinum” (kier. Bogusława Orzechowska, współpraca Jolanta Szybalska- Matczak) i Orkiestra Symfoniczna Akademii Muzycznej we Wrocławiu pod dyr. prof. Lucjana Laprusa. Drugi koncert jubileuszowy odbył się dnia 11 kwietnia 2003 roku w kaliskim Kościele Garnizonowym. Wykonano L. van Beethovena uwerturę Egmont op.84 oraz Symfonię C-dur op. 21, a po przerwie dwa utwory chóralne a cappella Lucjana Laprusa do słów Jana Lechonia pt. Nokturn i Kornela Ujejskiego Ojcze nasz. Na zakończenie tego monumentalnego koncertu zabrzmiało Magnificat D-dur J.S. Bacha. Wykonawcami koncertu byli: Katarzyna Trylnik – sopran, Jarosława Walczak-Prus – sopran, Anna Radziejewska – alt, Maciej Gocman – tenor, Tadeusz Milewski – bas, Piotr Rojek – organy oraz akademickie chóry UAM WPA w Kaliszu: „Polifonia” przygotowany przez Beatę Szymańską i „Schola Cantorum Calisiensis” przygotowany przez Andrzeja Ryłko. Grała Orkiestra Symfoniczna Filharmonii Kaliskiej, całością dyrygował prof. Lucjan Laprus. Trzecim wydarzeniem artystycznym jubileuszu 50-lecia pracy artystycznej, twórczej i pedagogicznej prof. Lucjana Laprusa był Konkurs Pieśni Chóralnej. Po konkursie odczytano listy gratulacyjne od: Biskupa Kaliskiego ks. Stanisława Napierały, kardynała Henryka Gulbinowicza, dyrektora Filharmonii Narodowej Antoniego Wita, prof. dr honoris causa Stefana Stuligrosza, Zarządu SPAM Oddział we Wrocławiu, JM prof. Grzegorza Kurzyńskiego Rektora Akademii Muzycznej im. K. Lipińskiego we Wrocławiu. Po jubileuszu ukazały się recenzje w kaliskiej „Kulturze” z 18 kwietnia 2003 r., w „Wieczorze Wrocławia” z 19 grudnia 2003 r. pióra Wojciecha Dzieduszyckiego, w „Ruchu Muzycznym” 4 maja 2003 r. autorstwa Kazimierza Kościukiewicza oraz w „Gamie” nr 7/8 w czerwcu 2003 r., recenzji napisanej przez Dorotę Kanafę.
Nagrody kompozytorskie.
Lucjan Laprus wziął udział w sześciu ogólnopolskich konkursach kompozytorskich na utwór chóralny – we wszystkich zdobywając najwyższe miejsca. 1979 – II nagroda (pierwszej nie przyznano) „Srebrne koziołki” w IV Biennale Sztuki dla Dziecka, za piosenkę „Kanon” 3-głosowy do słów własnych w konkursie zorganizowanym przez Pałac Kultury w Poznaniu. Na konkurs wpłynęło 90 prac, a jury składało się z następujących osób: Władysław Słowiński (kompozytor) – przewodniczący, Andrzej Hundziak (kompozytor), Franciszek Woźniak (kompozytor), Maria Stengert (literat), Bolesław Zagała (literat), Bogdan Thomas (muzyk-pedagog). 1981 – Wyróżnienie za cykl pięciu pieśni chóralnych a cappella na głosy żeńskie pt. „Świat dajmy dzieciom” do poezji Nazima Hikmeta (Rana Borzęckiego) w I Ogólnopolskim Konkursie Kompozytorskim „Legnica Cantat 14”. Nadesłano 113 utworów. Przewodniczącym jury był prof. Tadeusz Natanson. 1983 – III nagroda za kanony 4-głosowe a cappella pt. Trzy obertasy toruńskie, w ogólnopolskim konkursie kompozytorskim ogłoszonym przez Toruńskie Towarzystwo Kultury z okazji 750-lecia nadania Toruniowi praw miejskich. Zgłoszono 93 utwory. 1983 – I miejsce za Kołysankę polską na chór żeński a cappella do słów anonimowego poety polskiego XX w. oraz wyróżnienie za utwór U moji matusi na chór żeński a cappella do słów Józefa Czechowicza, w konkursie ogłoszonym przez Rektora Uniwersytetu Wrocławskiego oraz Związek Kompozytorów Polskich, Oddział Wrocławski z okazji 25-lecia Chóru Akademickiego Uniwersytetu Wrocławskiego, prowadzonego przez Barbarę Zathey. 1984 – Wyróżnienie za utwór a cappella na chór mieszany Do matki w Konkursie im. Stanisława Wiechowicza, ogłoszonym przez Zarząd Główny Polskiego Związku Chórów i Orkiestr. Nadesłano 120 prac. Przewodniczył komisji prof. Tadeusz Paciorkiewicz. 1996 – II nagroda w I Konkursie im. Feliksa Nowowiejskiego, za dwie pieśni na chór mieszany a cappella O Czasach Minionych Chwalcie usta Pannę Marię i Męczennicy. Na konkurs wpłynęło 130 utworów. Skład jury był następujący: Romuald Twardowski (kompozytor) – przewodniczący, prof. Tadeusz Paciorkiewicz (kompozytor), Edward Pałłasz (kompozytor).

</doc>
<doc id="1047593" url="https://pl.wikipedia.org/wiki?curid=1047593" title="Piero Mannelli">
Piero Mannelli

Piero Mannelli (ur. 10 lipca lub 8 sierpnia 1896 w San Romano, zm. 4 grudnia 1972 w Rzymie) – włoski wojskowy (generał), inspektor włoskich jednostek Waffen-SS w służbie Niemiec podczas II wojny światowej.
Uczestniczył w I wojnie światowej; walczył w oddziałach alpejskich przeciwko Austriakom jako porucznik. Po zakończeniu działań wojennych studiował chemię na Uniwersytecie w Rzymie. W październiku 1920 r. wstąpił do Narodowej Partii Faszystowskiej, zostając sekretarzem ugrupowania w San Romano. Wziął udział pod koniec października 1922 r. w tzw. marszu na Rzym, w wyniku którego Benito Mussolini zdobył władzę we Włoszech. W 1927 r. objął dowództwo VII Legionu Milizia Volontaria per la Sicurezza Nazionale (MVSN) we Florencji. W 1931 r. został dowódcą II Legionu Alpejskiego MVSN w Turynie. Uczestniczył w wojnie włosko-abisyńskiej w latach 1935-1936. Następnie uczestniczył w hiszpańskiej wojnie domowej. Początkowo dowodził włoską grupą batalionową, a następnie objął funkcję szefa sztabu centrum szkoleniowego w Valladolid. W maju 1939 r. powrócił do Włoch. Od poł. czerwca 1940 r. był oficerem sztabowym VI Korpusu Armijnego w Bolonii, zaś wkrótce objął dowództwo grupy legionowej MVSN we Florencji. W lutym 1941 r. odkomenderowano do okupowanej Albanii jako ponownie oficera sztabu VI Korpusu Armijnego. W czerwcu 1941 r. przeniesiono go do Bengazi, gdzie został dowódcą grupy legionowej MVSN. W październiku 1942 r. powrócił do Włoch, gdzie stanął na czele milicji uniwersyteckiej MVSN. Po ogłoszeniu rozejmu przez Włochy i utworzeniu Włoskiej Republiki Socjalnej (RSI) w poł. września 1943 r., objął dowództwo Gruppo Battaglioni da Sbarco MSNV w Tulonie w południowej Francji. W tym czasie został awansowany do stopnia generała majora. W styczniu 1944 r. powrócił do Włoch i wstąpił ochotniczo do Waffen-SS. 24 marca dostał rangę Waffen-Brigadeführera i Generalmajora der Waffen-SS. Początkowo pełnił funkcję inspektora propagandy i prasy przy Ochotniczym Legionie Włoskim. Następnie do 25 kwietnia 1945 r. pełnił funkcję inspektora generalnego włoskich oddziałów Waffen-SS (Inspekteur der SS freiwilligenwerbung in Italien). 29 kwietnia został schwytany pod pseudonimem "Capitano Adelmo" przez Brytyjczyków i umieszczony w więzieniu w Como. Został skazany na długoletnie więzienie.
Linki zewnętrzne.
Historia 29 Dywizji Grenadierów SS (1 włoskiej)

</doc>
<doc id="1047599" url="https://pl.wikipedia.org/wiki?curid=1047599" title="E nienapięte">
E nienapięte



</doc>
<doc id="1047602" url="https://pl.wikipedia.org/wiki?curid=1047602" title="E napięte">
E napięte



</doc>
<doc id="1047604" url="https://pl.wikipedia.org/wiki?curid=1047604" title="Louis Mordell">
Louis Mordell

Louis Joel Mordell (ur. 28 stycznia 1888 w Filadelfii, zm. 12 marca 1972 w Cambridge) – brytyjski matematyk. Laureat Medalu Sylvestera za rok 1949.
Życiorys.
Urodził się w żydowskiej rodzinie pochodzącej z Litwy. Studiował w St John’s College na Uniwersytecie Cambridge; licencjat uzyskał z trzecim wynikiem na roku ().
Udowodnił nierówność Erdősa za co otrzymał Medal Sylvestera.

</doc>
<doc id="1047611" url="https://pl.wikipedia.org/wiki?curid=1047611" title="Louis Joel Mordell">
Louis Joel Mordell



</doc>
<doc id="1047619" url="https://pl.wikipedia.org/wiki?curid=1047619" title="Żydowska Służba Porządkowa">
Żydowska Służba Porządkowa



</doc>
<doc id="1047621" url="https://pl.wikipedia.org/wiki?curid=1047621" title="ŁKS Łódź (ujednoznacznienie)">
ŁKS Łódź (ujednoznacznienie)



</doc>
<doc id="1047629" url="https://pl.wikipedia.org/wiki?curid=1047629" title="Mac OS X 10.5">
Mac OS X 10.5

Mac OS X 10.5 (nazwa kodowa "Leopard") – system operacyjny firmy Apple Inc., którego premiera odbyła się 26 października 2007, jako następca systemu Mac OS X 10.4.
Premiera.
Światowa premiera trwała 24 godziny, co godzinę Leoparda można było nabyć w kolejnych krajach. Oficjalną godziną premiery w każdym kraju była godzina 18:00 czasu lokalnego. Pierwszym na świecie krajem, w którym odbyła się premiera, była Australia, lecz pierwsze uruchomienie Leoparda w sklepie Apple miało miejsce w Tokio.
W ciągu 2 dni od premiery sprzedano 2 mln egzemplarzy.
Nowa funkcjonalność.
Leopard nosi numer 10.5 i został wydany 2,5 roku po Tigerze (19 miesięcy po Tigerze na procesorach Intela). W porównaniu do Tigera jest bogatszy o ponad 300 nowych funkcji. Jednak zespołowi tworzącemu Leoparda nie udało się umieścić w wersji przeznaczonej do sprzedaży wszystkich zapowiedzianych funkcji, będą one wydane w przyszłości. Jest to ostatnia wersja Mac OS X dla architektury PowerPC a także ostatnia z zamieszczoną emulacją architektury 68k.
Nowe funkcje:
Opakowanie.
Pudełko Leoparda jest najmniejsze ze wszystkich wersji OS X. Za literą X jest widoczna purpurowa galaktyka, która jest również domyślną tapetą systemu.
Leopard w Polsce.
Mac OS X 10.5 jest pierwszą wersją systemu OS X dostępną w polskiej wersji językowej.
Pakiet Mac OS X Leopard Family Pack przeznaczony jest do instalacji w domu na maksymalnie 5 stanowiskach.
Wymagania sprzętowe.
Obsługiwane komputery:

</doc>
<doc id="1047630" url="https://pl.wikipedia.org/wiki?curid=1047630" title="Dekanat Gdańsk">
Dekanat Gdańsk

Dekanat Gdańsk – jeden z 5 dekanatów diecezji białostocko-gdańskiej Polskiego Autokefalicznego Kościoła Prawosławnego.
Parafie.
W skład dekanatu wchodzi 5 parafii:

</doc>
<doc id="1047631" url="https://pl.wikipedia.org/wiki?curid=1047631" title="Miasto kobiet (talk-show)">
Miasto kobiet (talk-show)

Miasto kobiet – talk-show emitowany na antenie TVN Style.
Talk-show uznawany za sztandarowy program TVN Style, nadawany od początku istnienia stacji w 2004 do 2015 (z przerwą w latach 2009–2010) i ponownie w latach 2021–2022, w którym gospodynie rozmawiały z zaproszonymi gośćmi o poruszających je sprawach.
Historia programu.
Wydanie premierowe zostało nadane w sierpniu 2004. Początkowo program był emitowany codziennie o 21:00 i trwał 2 godziny. Zgodnie z pierwszą konwencją zaproszone do studia panie rozmawiały o różnych interesujących je sprawach, a każda z prowadzących odpowiadała za inną część programu. W następnych sezonach formuła magazynu zmieniała się, np. jesienią 2005 wprowadzono cykl "Męski punkt widzenia", a gośćmi programu stali się również mężczyźni; z kolei jesienią 2006 odcinek podzielono na trzy części: rozmowę ze zwykłymi ludźmi o ich niezwykłych historiach, wywiad z osobą publiczną i spotkanie tzw. „loży”, czyli osób związanych z mediami. Zmieniały się także pory emisji, liczba premierowych odcinków oraz prowadzące – audycję prowadziły: Joanna Horodyńska, Beata Sadowska, Marzena Rogalska, Anna Czarnecka, Paulina Młynarska, Anna Maruszeczko, Anna Dziewit, Weronika Marczuk oraz Jolanta Pieńkowska. Emisję programu zawieszono w czerwcu 2009.
W okresie świątecznym w grudniu 2010 wyemitowano dwa odcinki. Wiosną 2011 program wrócił na antenę. Początkowo prowadziły go Dorota Wellman i Magda Mołek; jesienią 2011 prowadzącą została Paulina Młynarska, która zastąpiła Mołek. Program miał premierę raz w tygodniu i trwał godzinę. Każdy odcinek składał się z dwóch rozmów (do wiosny 2012 – trzech), podczas których prowadzące rozmawiały na różne tematy zarówno ze znanymi, jak i nieznanymi osobami, od jesieni 2014 zaczęły także być emitowane materiały reporterskie. W grudniu 2015 zakończono realizację magazynu.
Jesienią 2021 "Miasto kobiet" ponownie wróciło na antenę. Prowadzącymi zostały: Marzena Rogalska, Aleksandra Kwaśniewska i Olga Legosz. Program ma premierę raz w tygodniu i trwa godzinę. W odcinku emitowane są rozmowy z gośćmi w studio, materiały tworzone lub poświęcone osobom znanym w mediach społecznościowych i reportaże. Jesienią 2022 prowadzącą została Ane Piżl, która zastąpiła Olgę Legosz. Na początku marca 2023 Grupa TVN poinformowała, że w najbliższej przyszłości nie przewiduje kontynuacji programu.

</doc>
<doc id="1047632" url="https://pl.wikipedia.org/wiki?curid=1047632" title="Nexon (producent)">
Nexon (producent)

Nexon (kor. 넥슨) – południowokoreański producent MMORPG i innych gier online. Jego siedziba główna znajduje się w Seulu w Korei Południowej.
Historia.
Firma Nexon opublikowała swój pierwszy tytuł "" w 1996 roku. W 1999 roku Nexon wydał MMORPG "Dark Ages", który w pewnym stopniu bazował na koreańskiej grze "Legend of Darkness". Korzystał również z tej samej technologii serwerów. Północnoamerykańska wersja "Dark Ages" została opracowana przez Davida Kennerly'ego.
Nexon wydał także kilka gier w Północnej Ameryce. Ukazały się one jedynie w wersji beta i dalsze prace nad nimi zostały porzucone. Były to między innymi "Elemental Saga", "QuizQuiz" i "Elancia". "QuizQuiz" w Północnej Ameryce nigdy nie opuścił wersji beta lecz został wydany przez singapurski oddział firmy Nexon (NexonAsia) w angielskiej wersji. "QuizQuiz" został ukończony i wydany wyłącznie w Korei Południowej i Japonii pod tytułem "Q-Play", podczas gdy projekt "Elemental Saga" został przerwany. Nexon stworzył kilka gier wyłącznie dla koreańskich graczy: "Mabinogi", "Elancia" i "Crazy Arcade".
Firma wyprodukowała wiele gier online, głównie MMORPG i gry akcji. Większość gier korzysta z grafiki 2D. Obecnie wydawane tytuły korzystają już z grafiki 3D. Chociaż większość gier jest darmowa, firma zarabia na sprzedawaniu dodatkowych elementów rozszerzających grę, które jednak nie są wymagane do korzystania z niej.
Współpraca z Nintendo.
Nexon ogłosił rozpoczęcie współpracy z Nintendo i stał się tym samym second-party developerem tej firmy. Mimo to Nexon zamierza nadal tworzyć gry na komputery osobiste.
Nexon Cash.
System Nexon Cash był jednym z pierwszych systemów korzystających z modelu Virtual Asset Sales. System Nexon Cash po raz pierwszy ukazał się w koreańskiej wersji Maple Story. System ten pozwala zakupić NEXON Cash za prawdziwe pieniądze. Za NX Cash można zakupić przedmioty w grze, które nie są osiągalne w żaden inny sposób. Gracze mogą korzystać z tych wirtualnych pieniędzy w grach wspieranych przez "Cash Shop". System ten spotkał się z krytyką ze strony graczy. Wielu z nich znajduje się w gorszej sytuacji w grze przez to, że nie mogą sobie pozwolić na zakup wirtualnych pieniędzy. Powodem pojawienia się Nexon Cash była potrzeba zdobycia dodatkowych funduszy, które pozwoliłyby firmie uniknąć opłat za korzystanie z gry.
W krajach azjatyckich i w Stanach Zjednoczonych firma wprowadziła do sprzedaży specjalne karty, zawierające kod, który po wprowadzeniu w grze zasila konto gracza w Nexon Cash.
Oddziały firmy.
Nexon America.
Nexon America powstało pod nazwą NXGames w październiku 2005. Przy współpracy z firmą Wizet, Nexon America współtworzyło i w efekcie uzyskało prawa do Maple Story w Północnej Ameryce. Od 2 listopada firma zaczęła prosperować pod nazwą Nexon America i porzuciła nazwę NXGames. 9 listopada 2006 roku Nexon America ogłosiło współpracę z MTV Networks. Celem tej współpracy była promocja gier firmy NEXON i rozszerzenie usług Neopets. Nexon ogłosiło także zamiary promocji Maple Story, Kartrider i Audition Online wraz z MTV Networks. Nexon America obecnie prowadzi w Amerykańskim Przemyśle Gier Online. Maple Story w wersji Global aktualnie posiada niemal 6 milionów graczy.
Nexon Europe.
Nexon Europe jest jednym z najmłodszych portali gier online w Europie. Firma zaczęła działalność 9 kwietnia 2007 roku wraz z wypuszczeniem na rynek open beta gry Maple Story Europe. 31 maja 2007, Nexon Europe oficjalnie wydaje "Maple Story Europe" i otwiera Cash Shop.
Nexon Japan.
Nexon Japan rozpoczęła działalność grą "Maple Story Japan".
Nexon Korea.
Nexon Korea jest jedną z największych firm przemysłu gier w Korei Południowej. Firma zaczęła działalność od gry "Maple Story Korea". Nexon Korea spotkało się z problemem ogromnego napływu graczy na koreańską wersję gry, czego powodem był serwer testowy Tespia (firma sprawdza na nim wszystkie przyszłe dodatki do gry, w związku z czym jego zawartość jest dużo większa od wszystkich innych wersji). Aby z tym walczyć, Nexon Korea wymaga Korean Social Security Number podczas rejestracji.

</doc>
<doc id="1047633" url="https://pl.wikipedia.org/wiki?curid=1047633" title="Tadeusz Urbańczyk (pedagog)">
Tadeusz Urbańczyk (pedagog)

Tadeusz Urbańczyk (ur. 19 lipca 1887 w Krakowie, zm. 19 sierpnia 1973 w Chrzanowie) – profesor gimnazjalny filologii polskiej, klasycznej i germanistyki, chrzanowski pedagog i działacz kulturalny.
Życiorys.
Uczęszczał do Gimnazjum oo. Jezuitów w Chyrowie, a następnie studiował na Uniwersytecie Jagiellońskim. Po ukończeniu studiów zamieszkał w domu rodzinnym w Chrzanowie przy Alei Henryka i podjął działalność nauczycielską w miejscowym gimnazjum. W roku 1927 poślubił Irenę Giżejewską, nauczycielkę geografii.
W Gimnazjum, a następnie Liceum Ogólnokształcącym w Chrzanowie nauczał języka polskiego, łacińskiego i greckiego oraz historii i geografii, w okresie międzywojennym prowadził chór i orkiestrę oraz koło naukowe. Był dyrygentem chóru męskiego "Żaby" oraz reżyserem miejskiego teatru amatorskiego. W czasie II wojny światowej prowadził w domu tajne nauczanie młodzieży.
W roku 1981 władze Chrzanowa odkupiły od spadkobierców Tadeusza Urbańczyka jego zabytkowy dom, by w 1985 roku otworzyć tam oddział miejscowego muzeum.
Patron jednej z ulic w Chrzanowie.

</doc>
<doc id="1047636" url="https://pl.wikipedia.org/wiki?curid=1047636" title="Otorbienie">
Otorbienie



</doc>
<doc id="1047640" url="https://pl.wikipedia.org/wiki?curid=1047640" title="Wrotek">
Wrotek



</doc>
<doc id="1047642" url="https://pl.wikipedia.org/wiki?curid=1047642" title="The Approach">
The Approach

The Approach to debiutancki album zespołu .

</doc>
<doc id="1047643" url="https://pl.wikipedia.org/wiki?curid=1047643" title="Pazinska jama">
Pazinska jama

Pazinska jama – jaskinia krasowa typu fojba w Chorwacji na półwyspie Istria, w pobliżu miasta Pazin.

</doc>
<doc id="1047645" url="https://pl.wikipedia.org/wiki?curid=1047645" title="Thermotronic">
Thermotronic

Thermotronic – system automatycznie utrzymujący zadaną temperaturę wnętrza samochodu. Stosowany w latach 80. XX wieku w samochodach Koncernu PSA (Peugeot 405) oraz w latach 90. XX wieku grupy VAG (VW: Passat, Golf, Polo, Vento; Audi 80/90, 100/200).
Działanie.
Po nastawieniu zadanej temperatury komputer sterujący sprawdza temperaturę powietrza wewnątrz kabiny oraz na zewnątrz pojazdu i na tej podstawie reguluje klapą nawiewu ciepłego i zimnego powietrza tak, aby jak najszybciej osiągnąć we wnętrzu zadaną temperaturę, a po jej osiągnięciu utrzymać ją na stałym poziomie. Thermotronic podejmuje też decyzję czy uruchomić klimatyzację, jeśli samochód jest w nią wyposażony. Należy zaznaczyć, że nie wszystkie systemy thermotronic współpracują z klimatyzacją. W takim przypadku najniższa temperatura to temperatura powietrza na zewnątrz samochodu. 

</doc>
<doc id="1047646" url="https://pl.wikipedia.org/wiki?curid=1047646" title="Fornal">
Fornal

Fornal – w XIX-XX w. najemny robotnik rolny obsługujący konie, pracujący z nimi w folwarkach, niekiedy zwany też ratajem. Jeden fornal obsługiwał zazwyczaj 1-2 pary koni roboczych wraz z wozem. Fornal otrzymywał wynagrodzenie w naturaliach i gotówce, względnie wysokie w stosunku do innej służby dworskiej; w okresach pilnych robót zobowiązany był do dostarczenia folwarkom dodatkowej siły roboczej na swój własny rachunek (tzw. posyłki). W okresie międzywojennym określenie fornal rozszerzano niekiedy na ogół robotników rolnych. W Polsce kategoria fornala zanikła po 1945 roku.

</doc>
<doc id="1047650" url="https://pl.wikipedia.org/wiki?curid=1047650" title="Varanopidae">
Varanopidae

Varanopidae (syn. Varanopsidae, Varanopseidae) – wymarła rodzina drapieżnych owodniowców. Tradycyjnie zaliczane do synapsydów; z badań Forda i Bensona (2019, 2020) wynika jednak, że mogły one należeć do diapsydów. Żyły od wczesnego permu, aż po początki późnego permu, przeżywając inne drapieżne pelykozaury. Nazwa związana jest z faktem, że swoim wyglądem i trybem życia przypominały współczesne waranowate, niebędące jednak z nimi blisko spokrewnione.
Tryb życia.
Były to zwierzęta drapieżne, być może rybożerne. Wraz ze zmniejszeniem rozmiarów ciała, zaczęły prawdopodobnie polować na owady.
Pozycja systematyczna.
W roku 1940 dwaj badacze, Romer i Price, doszli do wniosku, że Varanosauridae spokrewnione były z zaawansowaną ewolucyjnie rodziną Sphenacodontidae (obejmującą takie pelykozaury, jak "Dimetrodon", "Sphenacodon" czy "Haptodus"), wysuwając nawet przypuszczenie, że z niej się bezpośrednio wywodziły. Obecnie, na podstawie pewnych dość pierwotnych cech czaszki i szkieletu, uważa się Varanopidae za najpierwotniejszą rodzinę eupelykozaurów. Mogły one, lub ich bliscy krewni, stanowić formy wyjściowe dla ewolucji rodzin Ophiacodontidae, Edaphosauridae i kladu Sphenacodontia.
Taksonomia.
Rodzaj "Varanosaurus" jest obecnie uznawany za przedstawiciela rodziny Ophiacodontidae.

</doc>
<doc id="1047651" url="https://pl.wikipedia.org/wiki?curid=1047651" title="Uele">
Uele

Uele – rzeka w Demokratycznej Republice Konga. Powstaje z połączenia górskich potoków Nzoro i Kibali na północny zachód od Jeziora Alberta we wschodniej części kraju i płynie w kierunku zachodnim, gdzie po 1130 kilometrach osiąga granicę z Republiką Środkowoafrykańską i zlewa się tam z rzeką Mbomou, tworząc rzekę Ubangi. Najważniejsze miasta nad brzegiem Uele to Niangara i Bondo. Koryto rzeki poprzecinane jest progami i wodospadami, z których największy to Makwangu.

</doc>
<doc id="1047652" url="https://pl.wikipedia.org/wiki?curid=1047652" title="Havestar EP">
Havestar EP

Havestar EP – to drugi album zespołu .

</doc>
<doc id="1047653" url="https://pl.wikipedia.org/wiki?curid=1047653" title="Bondo">
Bondo



</doc>
<doc id="1047655" url="https://pl.wikipedia.org/wiki?curid=1047655" title="Eugen Corrodi von Elfenau">
Eugen Corrodi von Elfenau

Eugen Corrodi von Elfenau, właściwie Eugen Corrodi (ur. 18 sierpnia 1897 w Hausen-am-Albin, zm. 19 lutego 1980 w Bazylei) – szwajcarski faszysta i wojskowy (major), kolaborant podczas II wojny światowej.
Służył w szwajcarskiej armii, dochodząc do dowódcy batalionu piechoty w stopniu majora. Jego oddział stacjonował na granicy z Francją. Jednocześnie był powiązany z ugrupowaniami faszystowskimi i antysemickimi. W 1940 r. dodał do nazwiska von Elfenau, gdyż brzmiało to bardziej „germańsko”. W lipcu 1941 r. nielegalnie przedostał się do Niemiec, gdzie spotkał się z Reichsführerem SS Heinrichem Himmlerem. Pod wpływem jego rad wstąpił do Waffen-SS. W Niemczech otrzymał rangę Sturmbannführera der Reserve. Od listopada 1941 r. do kwietnia 1942 r. szkolił się w Junkerschule w Bad Tölz.
Od maja 1942 r. był dowódcą 3 pułku kawalerii w SS Kavallerie-Division. 9 listopada 1942 r. dostał awans na Obersturmbannführera der Reserve. Od czerwca do września 1943 r. przechodził szkolenie wojsk pancernych w Panzerschule w Bitche w Lotaryngii. 30 stycznia 1944 r. awansował do stopnia SS-Standartenführera i Standartenführera der Reserve. Do 15 czerwca tego roku pełnił funkcję oficera sztabowego w Milizia Armata (włoskiej jednostce Waffen-SS). Do końca wojny był szefem sztabu w dowództwie Waffen-SS we Włoszech. 30 stycznia 1945 r. awansował do stopnia SS-Oberführera i Oberführera der Reserve.
Był odznaczony Krzyżem Żelaznym I i II Klasy oraz Czarną Odznaką za Rany.
Został schwytany przez Amerykanów koło Bolanzo. Po deportacji do Szwajcarii skazano go na karę 2,5 roku więzienia za dezercję. Kiedy wyszedł na wolność, podjął pracę w sprzedaży tekstylii. Założył fabrykę tekstyliów w Bazylei, gdzie zmarł 19 lutego 1980 r.

</doc>
<doc id="1047656" url="https://pl.wikipedia.org/wiki?curid=1047656" title="Zygmunt Kufel">
Zygmunt Kufel

Zygmunt Kufel (ur. 2 lutego 1947 w Lechlinie, zm. 21 października 2011 w Pile) – polski polityk, prawnik, poseł na Sejm I kadencji.
Życiorys.
Syn Feliksa i Eleonory. Ukończył studia na Wydziale Prawa Akademii Teologii Katolickiej w Warszawie (1973) oraz na Uniwersytecie im. Adama Mickiewicza (1978). Pracował w Sądzie Rejonowym w Złotowie, gdzie zakładał struktury NSZZ „Solidarność”. Był także założycielem i działaczem oddziału Klubu Inteligencji Katolickiej w Złotowie. W 1989 został wiceprzewodniczącym wojewódzkiego Komitetu Obywatelskiego. Na początku lat 90. pracował w administracji państwowej, był delegatem pełnomocnika rządu ds. reformy samorządu terytorialnego.
Sprawował mandat posła na Sejm I kadencji z listy Unii Demokratycznej, wybranego w okręgu gorzowsko-pilskim. W 1997 wstąpił do Stronnictwa Konserwatywno-Ludowego, z ramienia którego kandydował w wyborach parlamentarnych. Później wycofał się z bieżącej polityki.
Od 1993 prowadził kancelarię notarialną w Pile.
W 2001 otrzymał Srebrny Krzyż Zasługi.

</doc>
<doc id="1047658" url="https://pl.wikipedia.org/wiki?curid=1047658" title="Cerkiew św. Dymitra w Sakach">
Cerkiew św. Dymitra w Sakach

Cerkiew pod wezwaniem św. Dymitra – prawosławna cerkiew parafialna w Sakach. Należy do dekanatu Kleszczele diecezji warszawsko-bielskiej Polskiego Autokefalicznego Kościoła Prawosławnego. Służy również miejscowemu monasterowi św. Dymitra.
Historia.
Pierwsza cerkiew w Sakach została zbudowana prawdopodobnie w XV w. Świątynia ta uległa zniszczeniu w wyniku pożaru. Na jej miejsce sprowadzono w 1595 świątynię z Dubicz Cerkiewnych, która również spłonęła.
Obecna cerkiew została wzniesiona pod koniec XVIII w.; ufundowana przez miejscowy szlachecki ród Sakowskich. Od początku była świątynią filialną parafii Opieki Matki Bożej w Dubiczach Cerkiewnych. Nabożeństwa w cerkwi odprawiano tylko w uroczystość patronalną. Pod koniec lat 80. XIX w. świątynię wyremontowano, wyposażono w nowy ołtarz oraz ikonostas z cerkwi w Dubiczach Cerkiewnych. W 1889 obok cerkwi wzniesiono dzwonnicę. Świątynię konsekrowano 26 października 1890; od tego czasu cerkiew zaczęła być częściej użytkowana (co najmniej 4 razy w roku). 
W latach 50. XX w. cerkiew została znacznie rozbudowana, wykonano też nowe, blaszane pokrycie dachu. W 1990 wymieniono materiał budowlany ścian, dach pokryto gontem i umieszczono na głównej kopule żelazny krzyż. Kolejny remont cerkwi przeprowadzono w latach 2009–2013 (odnowiono wnętrze, wymieniono instalację elektryczną, zamontowano nowe krzyże i kopuły, naprawiono schody). Cerkiew została ponownie poświęcona 26 maja 2016; konsekracji dokonał metropolita warszawski i całej Polski Sawa.
Od 1992 cerkiew św. Dymitra jest świątynią parafialną.
Miejsce, w którym stoi cerkiew – wzniesienie pokryte lasem sosnowym – przypomina św. Górę Grabarkę. U podnóża znajduje się źródło – studnia. Czynny cmentarz wokół świątyni pełen jest starych krzyży i nowych nagrobków. Został założony w XVIII wieku i ma powierzchnię 0,67 ha. 
Architektura.
Budowla drewniana, konstrukcji zrębowej, szalowana, na planie wydłużonego prostokąta z pięciobocznie zamkniętym prezbiterium. Dwie zakrystie od wschodu i kruchta z gankiem od zachodu. Posiada dwa wejścia: główne od zachodu przez kruchtę i boczne przez aneks od północy. Podwalina najstarszej części świątyni ułożona jest na kamieniach. Dachy cerkwi kryte gontem. Nad kruchtą kopułka. Nad nawą czworoboczna wieżyczka zwieńczona namiotowym daszkiem z kopułką.
Stojąca oddzielnie drewniana dzwonnica na planie kwadratu, o konstrukcji słupowej, z czterospadowym dachem krytym gontem, wybudowana w XIX w.
We wnętrzu cerkwi znajduje się ikonostas, a za nim w trójbocznym zamknięciu ołtarz z ikoną św. Dymitra. Ikony w ikonostasie rozmieszczone są według kanonu: czterech Ewangelistów (królewskie wrota), Ostatnia Wieczerza (w zwieńczeniu), Archidiakon Męczennik Stefan i Archidiakon Michał (Wrota Diakońskie), Święci Apostołowie Piotr i Paweł nad nimi. W nawie na ścianach bocznych nowsze ikony św. Jana Chrzciciela i św. Proroka Eliasza. W czasie remontu wnętrza cerkwi (ukończonego w 2016) dokonano wymiany ikonostasu – nowy wykonano w Salonikach, a ikony w nim umieszczone napisano na Świętej Górze Athos.
Cerkiew, dzwonnicę i cmentarz wpisano do rejestru zabytków 7 grudnia 1994 pod nr A-97.

</doc>
<doc id="1047659" url="https://pl.wikipedia.org/wiki?curid=1047659" title="Paweł Pelc">
Paweł Pelc

Paweł Pelc (ur. 24 lutego 1966 w Warszawie) – polski prawnik, menedżer i urzędnik państwowy, radca prawny, instruktor harcerski.
Życiorys.
W latach 1981–1985 uczeń VIII Liceum Ogólnokształcącego im. Władysława IV w Warszawie. Był harcerzem w Szczepie 17 Warszawskich Drużyn Harcerskich, drużynowym 17 Warszawskiej Drużyny Harcerskiej „Koliba” w stopniu podharcmistrza i Harcerza Rzeczypospolitej.
W 1990 ukończył studia na Wydziale Prawa i Administracji Uniwersytetu Warszawskiego, gdzie w latach 1990-1998 był asystentem. Od 1995 po odbyciu aplikacji uzyskał uprawnienia radcy prawnego. W 2006 ukończył podyplomowe studium zarządzania w administracji publicznej.
W okresie 1991–1998 pracował w Polskim Banku Rozwoju, kończąc pracę na stanowisku dyrektora gabinetu prezesa – radcy prawnego. W okresie 1998–2002 zajmował stanowisko wiceprezesa Urzędu Nadzoru nad Funduszami Emerytalnymi. Pracował następnie w Biurze Polityki Finansowej w Urzędzie Miasta Stołecznego Warszawy w okresie prezydentury Lecha Kaczyńskiego. Był doradcą w zakresie nadzoru nad funduszami emerytalnymi w Macedonii, Bułgarii i na Litwie.
W latach 2005–2006 pełnił funkcję zastępcy przewodniczącego Komisji Papierów Wartościowych i Giełd, Komisji Nadzoru Ubezpieczeń i Funduszy Emerytalnych oraz członka Komisji Nadzoru Bankowego. Następnie w okresie 2006–2007 był dyrektorem zarządzającym pionem w Urzędzie Komisji Nadzoru Finansowego.
W latach 2007–2009 był doradcą prezesa Narodowego Banku Polskiego, później dyrektorem Departamentu Audytu Wewnętrznego, a w latach 2010–2011 doradcą w NBP. W 2011 zaczął prowadzić prywatną kancelarię radcy prawnego. Został też wiceprezesem Agencji Ratingu Społecznego. W 2018 wszedł w skład zarządu Polskiej Grupy Zbrojeniowej.
Wiceprezes Stowarzyszenia Rynku Kapitałowego UNFE, były wiceprezes Stowarzyszenia Absolwentów WPiA UW. Autor publikacji z zakresu prawa wyznaniowego, prawa bankowego, nadzoru nad funduszami emerytalnymi oraz nadzoru nad rynkiem finansowym.

</doc>
<doc id="1047660" url="https://pl.wikipedia.org/wiki?curid=1047660" title="Rathgar">
Rathgar

Rathgar (irl. "Ráth Garbh") – pierwotnie była wioską, od 1862 roku częścią miasta Rathmines and Rathgar, a od 1930 roku jest jedną z dzielnic stolicy Irlandii – Dublina, należącą do jego części administracyjnej D6. Leży ok. 3 kilometrów na południe od centrum. Zabudowa jest obecnie w większości poddawana pracom konserwatorskim i odnawiana. Rathgar ma dogodne połączenia komunikacji miejskiej z centrum Dublina.
W dzielnicy znajduje się szpital Saint Lukes, specjalizujący się w leczeniu nowotworów oraz zabytkowy kościół prezbiteriański Christ Church Rathgar.
Rathgar jest miejscem urodzenia Jamesa Joyce’a.

</doc>
<doc id="1047663" url="https://pl.wikipedia.org/wiki?curid=1047663" title="Danzig Petershagen">
Danzig Petershagen



</doc>
<doc id="1047666" url="https://pl.wikipedia.org/wiki?curid=1047666" title="Climatronic">
Climatronic



</doc>
<doc id="1047668" url="https://pl.wikipedia.org/wiki?curid=1047668" title="Optics">
Optics

Optics – trzeci album zespołu . Wydany został w dwóch wersjach: zwykłej i limitowanej edycji zawierającej bonusowy dysk z remiksami.

</doc>
<doc id="1047669" url="https://pl.wikipedia.org/wiki?curid=1047669" title="Józef Łochowski">
Józef Łochowski

Józef Łochowski (ur. 8 stycznia 1941 w miejscowości Zagórze, zm. 18 września 2014) – polski polityk, przedsiębiorca, poseł na Sejm X, I i II kadencji.
Życiorys.
Po ukończeniu w 1958 liceum ogólnokształcącego w Opocznie przez rok pracował jako nauczyciel w szkole podstawowej w Żukowie. W 1959–1964 studiował na Wydziale Techniki Rolnej Akademii Rolniczej w Lublinie. Od 1960 należał do Zjednoczonego Stronnictwa Ludowego. W 1981 został absolwentem Podyplomowego Studium Stosunków Międzynarodowych. Od 1966 był kierownikiem wydziału ekonomiczno-rolnego w Wojewódzkim Komitecie ZSL w Łodzi, a od 1972 pracownikiem Naczelnego Komitetu ZSL w Warszawie. W latach 1974–1981 pracował w Zespole Samorządowo-Prezydialnym w Centralnym Związku Kółek Rolniczych. Od 1983 do 1987 był attaché handlowym Ambasady PRL w Pradze. Następnie do 1989 pełnił funkcję prezesa WK ZSL w Radomiu. Od lutego do sierpnia 1989 był wiceprezesem Polskiej Izby Handlu Zagranicznego. Był później podsekretarzem stanu w Ministerstwie Przemysłu (od 8 sierpnia 1989 do 23 lipca 1991).
Był posłem X kadencji z okręgu białobrzeskiego, a następnie I i II kadencji wybranym w okręgach radomskich: nr 7 i nr 37. Od 1990 działał w Polskim Stronnictwie Ludowym.
Przez trzy kadencje był wiceprezesem Krajowej Izby Gospodarczej, następnie został członkiem rady KIG. Od 2002 kierował Polsko-Białoruską Izbą Handlowo-Przemysłową.

</doc>
<doc id="1047671" url="https://pl.wikipedia.org/wiki?curid=1047671" title="Wskaźnik uwapnienia tętnic wieńcowych">
Wskaźnik uwapnienia tętnic wieńcowych

Wskaźnik uwapnienia tętnic wieńcowych (ang. "calcium score", CS) – wskaźnik uzyskiwany w wyniku tomografii komputerowej wiązki elektronowej (EBCT) lub wielorzędowej tomografii komputerowej (MSCT), umożliwiający określenie zagrożenia rozwojem choroby wieńcowej, nawet u osób bez objawów klinicznych. CS umożliwia rozpoznanie powyższego zagrożenia z dużą czułością i swoistością. Według danych wskaźniki te wynoszą odpowiednio 85% i 75%, według innych danych 85,7% i 85,3%.
Jako metoda zalecana przez "American Heart Association" pojawiła się po raz pierwszy w 1996, dotyczyła ona jednak metody tomografii komputerowej wiązki elektronowej. Ograniczona dostępność do tej metody, wskutek niewielkiej liczby tomografów, znacznie utrudniała powszechność jej stosowania. Dopiero później dopuszczono do diagnostyki zwapnień tętnic wieńcowych powszechnie dostępną wielorzędową tomografię komputerową.
Podstawy teoretyczne.
Miażdżyca tętnic jest postępującym procesem zapalno-zwyrodnieniowym tętnic, w którym dochodzi do tworzenia blaszki miażdżycowej, która w ostatnim okresie swojego rozwoju, ulega procesowi kalcyfikacji (uwapnienia), wskutek odkładania się w blaszce hydroksyapatytu. Główny składnik hydroksyapatytu - wapń, mając dużą liczbę atomową pochłania promienie X. Wskutek tego uwapnione obszary mają w badaniu TK kolor biały, w odróżnieniu od otaczających tkanek miękkich, które prezentują się jako różne odcienie skali szarości po czerń. Taki obraz widoczny jest już bez zastosowania kontrastu. Aktualnie, według AHA, za uwapnione blaszki miażdżycowe traktuje się obszary o powierzchni co najmniej trzech sąsiadujących pikseli, jednakże nie mniej niż 1 mm2 i gęstości wyrażonej w jednostkach Hounsfielda (j.H.) powyżej 130. Na tej podstawie zaproponowano trzy skale, służące do określenia CS:
Wymagania techniczne.
Sposób oceny wskaźnika uwapnienia wymaga, aby aparaty używane do badań miały odpowiednią rozdzielczość oraz jakość. Według "AHA Writing Group" mogą być używane:
Ograniczenia metody.
Chory, u którego wykonuje się badanie, powinien mieć regularną (miarową) akcję serca w zakresie 60-70 uderzeń na minutę.
Przydatność kliniczna oraz interpretacja wyników.
Metoda pomiaru CS ma podobną czułość i swoistość jak inne metody wykorzystywane w diagnostyce choroby niedokrwiennej serca. (takie jak test wysiłkowy, czy stress-ECHO). Jednakże w odróżnieniu od innych metod, na jej wyniki nie mają wpływu takie ograniczenia, jak niezdolność do wykonania przez badanego wysiłku, stosowane przez niego leki, nieprawidłowości w EKG uniemożliwiające interpretację badania, czy zaburzenia kurczliwości mięśnia sercowego. W 2006 po raz pierwszy "American Heart Association" podała sposoby interpretacji wskaźnika uwapnienia tętnic wieńcowych:
Aktualny stan wiedzy pozwala na stwierdzenie, że metoda CS jest przydatna w wykrywaniu osób bez objawów klinicznych choroby wieńcowej, lecz o wysokim ryzyku przyszłych zdarzeń wieńcowych i wdrożeniu u tej grupy chorych odpowiednich działań profilaktycznych. Metoda charakteryzuje się dużą wartością predykcyjną wyniku ujemnego (bliska 100%), pozwalającą uznać CS za metodę umożliwiającą wykluczenie choroby wieńcowej.
Według polskich ekspertów, CS=0, u pacjentów bez objawów choroby niedokrwiennej serca wskazuje na małe ryzyko wystąpienia incydentów sercowo-naczyniowych. U osób z objawami sugerującymi chorobę wieńcową CS=0 pozwala z dużym prawdopodobieństwem wykluczyć obecność istotnych zwężeń tętnic wieńcowych.
Wskazania do wykonania CS.
Według "Society of Atherosclerosis Imaging" do wykonania CS kwalifikują się:

</doc>
<doc id="1047674" url="https://pl.wikipedia.org/wiki?curid=1047674" title="Calcium score">
Calcium score



</doc>
<doc id="1047676" url="https://pl.wikipedia.org/wiki?curid=1047676" title="Vicki Lawrence">
Vicki Lawrence

Vicki Lawrence (nazwisko panieńskie: Vicki Ann Axelrad; ur. 26 marca 1949 w Inglewood, w Kalifornii) – amerykańska aktorka i piosenkarka.

</doc>
<doc id="1047678" url="https://pl.wikipedia.org/wiki?curid=1047678" title="Mimosa tenuiflora">
Mimosa tenuiflora

Mimosa tenuiflora – gatunek wieloletniego zimozielonego krzewu, naturalnie występującego na północno-wschodnich terenach Ameryki Południowej i w Meksyku. Przez lokalną ludność nazywana jest "Jurema", "Jurema Preta", "Black Jurema" i "Vinho de Jurema". 
W korze korzenia w stężeniu około 1% występują psychoaktywne alkaloidy. Najważniejszym z nich jest DMT, z racji wysokiej zawartości tego psychedeliku "Mimosa tenuiflora" jest jednym z podstawowych składników enteogennego napoju ayahuasca. DMT samo w sobie nie działa przy zażyciu doustnym - by stało się aktywne po podaniu tą drogą, musi zostać połączone ze środkiem z grupy inhibitorów MAO, na przykład z harmaliną. 
Od 8 maja 2009 "Mimosa tenuiflora" zaliczana jest do środków odurzających grupy I-N (obok m.in. morfiny) ().

</doc>
<doc id="1047679" url="https://pl.wikipedia.org/wiki?curid=1047679" title="Wyżyna Katanga">
Wyżyna Katanga

Wyżyna Katanga (fr., ang. "Katanga Plateau") – wyżyna w południowo-wschodniej części Demokratycznej Republiki Konga (dawna prowincja Katanga) i w północnej Zambii, ograniczona od północy górami Kundelungu i Mitumba, od zachodu i południa wyżyną Lunda, od wschodu górami Muczinga. Jest to żyzny teren uprawny, w Demokratycznej Republice Konga także okręg przemysłowy.

</doc>
<doc id="1047680" url="https://pl.wikipedia.org/wiki?curid=1047680" title="Adam Dobroński">
Adam Dobroński

Adam Czesław Dobroński (ur. 1 listopada 1943 w Ostrowi Mazowieckiej) – polski polityk i samorządowiec, historyk, poseł na Sejm II kadencji.
Życiorys.
W 1966 ukończył studia na Wydziale Historii Uniwersytetu Warszawskiego. W 1972 uzyskał stopień doktora, a w 1981 doktora habilitowanego. W 1991 objął stanowisko profesora nadzwyczajnego (pracując na Uniwersytecie w Białymstoku). Pełnił funkcje m.in. dziekana Filii Uniwersytetu Warszawskiego w Białymstoku. Zatrudniony w Instytucie Historii UwB. Jest autorem książek i artykułów naukowych. Zasiadał w jury Konkursu „Książka Historyczna Roku”.
W okresie PRL działał w NSZZ „Solidarność” i w Zjednoczonym Stronnictwie Ludowym. W latach 1993–1997 był posłem II kadencji z listy Polskiego Stronnictwa Ludowego z okręgu białostockim. Od 1994 do 1997 pełnił funkcję kierownika Urzędu do Spraw Kombatantów i Osób Represjonowanych. Stał na czele Polsko-Litewskiej Grupy Parlamentarnej. Od 1998 do 2007 sprawował mandat radnego sejmiku podlaskiego. Bez powodzenia kandydował m.in. w przedterminowych wyborach wojewódzkich w 2007 oraz w wyborach do Parlamentu Europejskiego w 2009.
Odznaczenia i wyróżnienia.
Odznaczony m.in. Krzyżem Kawalerskim Orderu Odrodzenia Polski (1999) oraz izraelskim Medalem 60-lecia zakończenia II Wojny Światowej (2005). W 2011 otrzymał honorowe obywatelstwo miasta Ostrów Mazowiecka.

</doc>
<doc id="1047684" url="https://pl.wikipedia.org/wiki?curid=1047684" title="Everything (singel Michaela Bublé)">
Everything (singel Michaela Bublé)

"Everything" to singel Michaela Bublé z albumu "Call Me Irresponsible". W przeciwieństwie do pozostałej muzyki Michaela Bublé, ta piosenka reprezentuje tzw. nowoczesny, dojrzały typ radiowej piosenki popowej (inaczej pisząc - to "komercyjna, ale ambitna piosenka").
Styl muzyczny.
W odróżnieniu od reszty muzyki Bublé, ten utwór daleko odbiega od bycia ukierunkowanym na muzykę jazzową, a przedstawia sobą dojrzałą, nowoczesną muzykę popularną. Pominięto tu zupełnie sekcję dętą, a także gitarowe sterowanie. Fortepian oraz gitara akustyczna wyznaczają główną melodię piosenki, wspólnie z gitarą elektryczną słyszalną w refrenie. Gitary to instrumenty rzadko używane w muzyce Michaela. Również śpiew Bublé jest inny niż dotychczas. Zwykle głos Michaela Bublé zmienia interwały, ale jego głos w tej piosence jest wydobywany dosyć gładko, bez wkraczania w głośne interwały. Można by to porównać do przeboju z 2005 roku pt. "Home" z albumu "It's Time".
Teledysk.
 Istnieje videoclip do tej piosenki, w którym Michael śpiewa tę piosenkę, a także prowadzi casting dla aktorów i artystów estradowych by zagrali w jego teledysku i wybiera jednego z nich na końcu. Teledysk został umieszczony na popularnej stronie internetowej YouTube, gdzie odtwarzano go ponad 8,453,951 razy. 

</doc>
<doc id="1047685" url="https://pl.wikipedia.org/wiki?curid=1047685" title="Williams %R">
Williams %R



</doc>
<doc id="1047686" url="https://pl.wikipedia.org/wiki?curid=1047686" title="%R">
%R



</doc>
<doc id="1047688" url="https://pl.wikipedia.org/wiki?curid=1047688" title="Break the Cycle">
Break the Cycle

Break The Cycle – album grupy Staind z roku 2001 roku.

</doc>
<doc id="1047689" url="https://pl.wikipedia.org/wiki?curid=1047689" title="Katanga Plateau">
Katanga Plateau



</doc>
<doc id="1047690" url="https://pl.wikipedia.org/wiki?curid=1047690" title="Basta Fidel">
Basta Fidel

Basta Fidel - czeski zespół muzyczny grający muzykę ska z elementami jazzu oraz rocksteady. Powstał w 2004 roku z inicjatywy czterech członków rozwiązanej kilka miesięcy wcześniej grupy Fidel Castro. W 2006 ukazał się debiutancki album kapeli zatytułowany "Plezír". Zawierająca m.in. przebojową kompozycję "Bloody Mary" płyta spotkała się z ciepłym przyjęciem w Czechach, czego efektem była m.in. nominacja w kategorii "Najlepszy album reggae/ska" do nagród czeskiej akademii muzycznej.

</doc>
<doc id="1047691" url="https://pl.wikipedia.org/wiki?curid=1047691" title="Unia Narodów Południowoamerykańskich">
Unia Narodów Południowoamerykańskich

Unia Narodów Południowoamerykańskich ( – ; – ) – wspólnota polityczna i ekonomiczna dwunastu krajów południowoamerykańskich, ustanowiona 8 grudnia 2004 w Cuzco podczas III Szczytu Południowoamerykańskiego. Na I Południowoamerykańskim Szczycie Energetycznym między 16 a 17 kwietnia 2007 na wyspie Margarita (Wenezuela) przywódcy południowoamerykańscy zdecydowali, że Południowoamerykańska Wspólnota Narodów zmieni nazwę na Unię Narodów Południowoamerykańskich, a jej stały sekretariat będzie miał siedzibę w mieście Quito (Ekwador). Néstor Kirchner (były prezydent Argentyny) został mianowany pierwszym Sekretarzem Generalnym.
Cele.
W Deklaracji ustanawia się następujące cele:
Ustanowi się sukcesywnie środki, cele i sfery wspólnego działania na istniejącej już instytucjonalnej podstawie.
Struktura.
Obecnie struktura UNASUR jest prowizoryczna (oparta na CSN):
Członkowie.
W skład UNASUR wchodzą:
Państwa członkowskie Wspólnoty Andyjskiej (CAN):
Państwa członkowskie Mercosur:
Pozostałe kraje:
Obserwatorzy:
Następujące obszary Ameryki Południowej są dependencjami państw europejskich i nie uczestniczą w procesie integracji południowoamerykańskiej:

</doc>
<doc id="1047692" url="https://pl.wikipedia.org/wiki?curid=1047692" title="Skwatowate">
Skwatowate



</doc>
<doc id="1047693" url="https://pl.wikipedia.org/wiki?curid=1047693" title="Odwzorowanie nierozszerzające">
Odwzorowanie nierozszerzające

Odwzorowanie nierozszerzające (zwane przez niektórych autorów słabą kontrakcją) – odwzorowanie przestrzeni metrycznych, które nie zwiększa odległości punktów.
Definicja.
Niech formula_1 oraz formula_2 będą przestrzeniami metrycznymi. Odwzorowanie
formula_3 nazywamy nierozszerzającym, jeśli dla dowolnych formula_4 zachodzi nierówność
Innymi słowy, odwzorowanie nierozszerzające to odwzorowanie spełniające warunek Lipschitza ze stałą równą 1.
Własności.
Każde odwzorowanie nierozszerzające, jako odwzorowanie lipschitzowskie, jest jednostajnie ciągłe, a więc w szczególności ciągłe.
W przeciwieństwie do kontrakcji, odwzorowanie nierozszerzające przestrzeni metrycznej zupełnej formula_6 w siebie może nie mieć punktów stałych (np. translacje w przestrzeniach Banacha) lub mieć ich wiele (np. identyczność na formula_7). Przy dodatkowych założeniach o formula_6 można jednak wykazać istnienie punktu stałego. Przykładowo, jeśli formula_6 jest niepustym, domkniętym, ograniczonym i wypukłym podzbiorem przestrzeni Hilberta, to ma punkt stały (twierdzenie Browdera-Goehde’a-Kirka).
Teoria kategorii.
Odwzorowania nierozszerzające są morfizmami w kategorii przestrzeni metrycznych.

</doc>
<doc id="1047697" url="https://pl.wikipedia.org/wiki?curid=1047697" title="Velcra">
Velcra

Velcra – industrial rockowy zespół z Finlandii.
Historia.
Velcra została założona w 1999 r. przez O.D. i Jessi Frey. Wkrótce dołączyli do wytwórni Virgin Records aby wydać swój debiutancki album.
W 2002 r. Velcra wydała swój debiutancką płytę Consequences of Disobedience. Single "Can't Stop Fighting" i "My Law" pomogły dostać się zespołowi na 5 miejsce fińskiej top listy.
W 2005 r. zespół wydał swój drugi album Between Force and Fate i singel "Our Will Against Their Will" trafił na 3 miejsce fińskiej top listy.
W czerwcu 2006 r. perkusista Mikko Herranen opuszcza zespół i dołącza do zespołu Rust.
W 2007 r. Velcra wydaje swój trzeci album Hadal.

</doc>
<doc id="1047699" url="https://pl.wikipedia.org/wiki?curid=1047699" title="Tadeusz Pyszkowski">
Tadeusz Pyszkowski

Tadeusz Stefan Pyszkowski (ur. 24 lipca 1915 w Warszawie, zm. 12 sierpnia 2007 w Warszawie) – polski dziennikarz sportowy, sprawozdawca radiowy, przez 18 lat kierownik Redakcji Sportowej Programu I Polskiego Radia S.A. Wcześniej piłkarz, zawodnik Huragana Wołomin (1928-30) i Warszawianki (1930-37), w ekstraklasie zagrał 13 meczów, zdobył 3 gole.
Relacjonował między innymi rozgrywający się na trasie Warszawa-Praga pierwszy w historii, kolarski Wyścig Pokoju w 1948 r. W 1953 r., był jednym ze sprawozdawców relacjonujących mistrzostwa Europy w Boksie rozgrywające się w warszawskiej Hali Gwardii, gdzie Polacy wywalczyli 5 złotych i po dwa srebrne i brązowe medale. W 1973 r., relacjonował słynny mecz Anglia-Polska, odbywający się na londyńskim stadionie Wembley, gdzie Polacy zremisowali uzyskując awans na Mistrzostwa Świata w 1974 r.
Wypowiedź Tadeusza Pyszkowskiego - „Oj, strzelaj, prędzej, strzela...” z relacji z meczu pucharowego między Legią Warszawa a Slovanem Bratysława rozgrywanego 19 września 1956 r., gdy Polacy wygrali dwa do zera, od ponad pół wieku stanowi czołówkę sygnału "Kroniki sportowej" Programu I Polskiego Radia. Pochowany na cmentarzu Bródnowskim (kwatera 43A-4-13).

</doc>
<doc id="1047700" url="https://pl.wikipedia.org/wiki?curid=1047700" title="Al-Jakubi">
Al-Jakubi

Ahmed ibn Abu Jakub ibn Dżafar ibn Wadich al Katib al Abbasi al Jakubi – arabski pisarz historyczny z VIII w. Należy on do pierwszych przedstawicieli kierunku pragmatycznego w arabskiej literaturze historycznej.
Biografia.
Al-Jakubi był potomkiem wyzwoleńca jednego z członków rodu Abbasydów, skąd bierze się też jego przydomek "Al Abbasi". Jego rok urodzenia jest dokładnie nieznany. Młode lata spędził w Armenii, później służył u Tahirydów w Chorasanie. Po upadku tej dynastii w roku 259 od hidżry, czyli A.D. (873) Al Jakubi odbył podróż do Indii i Egiptu. W Egipcie mieszkał do samej śmierci w roku 284 (897).
Twórczość.
Historia (Ta'arich).
Prawdopodobnie, jeszcze podczas pobytu w Chorasanie, napisał swoją Historię (Ta'arich). Książka ta jest jednym z pierwszych dzieł literatury arabskiej poświęconej historii światowej. Dzieli się ona na dwie części:
Kitab al buldan.
Jak większość autorów arabskich tych czasów Al Jakubi interesował się historią i geografią. Dotrwały do naszych czasów obszerne urywki z jego pracy Kitab al buldan (Księga krajów). Była ona napisana w 278 (891) już w Egipcie i miała charakter informatora administracyjno-geograficznego, podobnego do prac Ibn Chordabecha i Kudamy ibn Dżarafa. Jednak w odróżnieniu od tych autorów Al Jakubi włączył w swą księgę znaczną liczbę spostrzeżeń własnych. Do tego Al Jakubi posiada zmysł krytyczny, porównując różne przekazy. Wynikiem takiego podejścia i doboru materiałów jest to, że chociaż celem jego było podanie pewnego minimum wiadomości geograficznych niezbędnych dla człowieka wykształconego swoich czasów, to skutecznie strzeże się on informacji niesprawdzonych.
W Kitab al buldan zawarte są wiadomości o drogach, odległościach między krajami, minerałach i ich wydobyciu. Z obszarów afrykańskich al Jakubi najlepiej zna górny bieg Nilu - krajami Nubijczyków i Bedża. Mniej podaje o obszarach Sudanu. Widocznie podczas pisania "Kitab al buldan" al Jakubi posługiwał się innymi źródłami niż podczas redakcji Historii. W każdym razie o tych samych miejscach w obydwu księgach mocno się różnią, choć sobie nie przeczą.
Wydania drukowane.
Oba dzieła Jakubiego wydane zostały pod koniec XIX w.

</doc>
<doc id="1047702" url="https://pl.wikipedia.org/wiki?curid=1047702" title="K-278 Komsomolec">
K-278 Komsomolec

K-278 Komsomolec – radziecki okręt podwodny z napędem jądrowym projektu 685 kryptonim „Plawnik” (NATO: Mike), jedyny ukończony okręt tego typu przyjęty do służby we Flocie Północnej Związku Radzieckiego w 1984 roku. Podczas powrotu z patrolu na Atlantyku zatonął w wyniku pożaru 7 kwietnia 1989 roku na Morzu Norweskim. W efekcie katastrofy śmierć poniosło 39 członków załogi. W związku z wciąż pozostającą we wraku okrętu bronią jądrową poddawaną działaniu czynników środowiskowych spoczywająca na głębokości 1685 metrów jednostka budzi zaniepokojenie o możliwe w przyszłości skażenie środowiska naturalnego.
Konstrukcja i budowa.
Okręt podwodny K-278 Komsomolec został wybudowany w okresie „2,5” bądź też „2+” generacji radzieckich myśliwskich okrętów podwodnych z napędem jądrowym. Chociaż w latach 60. XX wieku biurami konstrukcyjnymi odpowiedzialnymi za projekty radzieckich okrętów SSN były CKB-112 (Lazurit) i SKB-143 (Malachit), biuro konstrukcyjne CKB-18 (Rubin) zdołało przekonać flotę o potrzebie opracowania zaawansowanego okrętu bojowego celem rozwoju nowych technologii. Program rozwojowy projektu 685, który w NATO został później nazwany typem "Mike", był początkowo kierowany przez N.A. Klimowa, a po jego śmierci w 1977 roku przez Jurija Kormilicina. Prace przebiegały jednak wolno. Duży okręt miał mieć kadłub z tytanu, którego użycie miało prowadzić do redukcji wagi okrętu oraz zwiększenia głębokości testowej. W założeniach okręt miał być zdolny do bezpiecznego zanurzenia na głębokość 1000 metrów – większą niż w przypadku jakiegokolwiek innego okrętu na świecie. Przypuszczalna głębokość zgniecenia kadłuba okrętu wynosiła 1500 metrów.
Składający się z siedmiu sekcji dwukadłubowy korpus okrętu o długości 118,4 metra i szerokości 11,1 metra wypierał 5680 ton wody w położeniu nawodnym oraz 8500 ton pod wodą. Zanurzenie nawodne jednostki wynosiło 7,4 metra. Okręt zasilany był energią cieplną generowaną przez jedną siłownię nuklearną z reaktorem wodno-ciśnieniowym OK-650b-3 o mocy cieplnej 190 MW zapewniającym parę dla dwóch turbin o mocy 50 000 koni mechanicznych, za pośrednictwem jednego wału napędowego napędzającego dwie czteropłatowe śruby. Niektóre źródła informują, że okręt wyposażony był w jedną śrubę siedmiopłatową, jednak ta informacja jest błędna – taka konfiguracja napędu była zamierzona dopiero na lata 90., w ramach przyszłej modernizacji jednostki. Tak skonfigurowany układ napędowy zapewniał jednostce możliwość pływania nawodnego prędkością do 14 węzłów, pod wodą zaś maksymalna prędkość okrętu wynosiła nie mniej niż 30 węzłów.
Kiosk okrętu mieścił kapsułę ratunkową, a przy zbiornikach balastowych okrętu zainstalowano generatory gazu na paliwo stałe, służące do szybkiego awaryjnego wynurzania okrętu. Mimo przeznaczenia jednostki w pierwszym rzędzie do prac badawczo-rozwojowych był to okręt w pełni bojowy – w dziobie jednostki umieszczono sześć wyrzutni torpedowych kalibru 533 milimetrów. Wyposażenie bojowe okrętu stanowić miały 22 pociski: 10 pocisków manewrujących 3M10 Granat, dwie rakietotorpedy RPK-6 Wodopad (okazjonalnie, zamiennie z dwoma pociskami Granat), dwie torpedy WA-111 Szkwał z głowicami jądrowymi oraz 10 torped SAET-60M lub SET-65.
Do dziś nie zostały opublikowane szczegóły dwunastu systemów specjalnego i eksperymentalnego wyposażenia okrętu, jednostka była jednak wyposażona w zaawansowany sonar. Jak wszystkie ówczesne radzieckie okręty podwodne projekt 685 był w wysokim stopniu zautomatyzowany. Zaaprobowana przez radzieckie Ministerstwo Obrony w 1982 roku tablica załogi nowego okrętu przewidywała załogę składająca się z zaledwie 52 osób. W późniejszym czasie marynarka zwiększyła jednak wielkość załogi do 64 osób – 30 oficerów, 34 podoficerów i marynarzy. Jakkolwiek według zachodnich standardów wciąż była to mała załoga, zmiana ta stanowiła odejście od projektu opracowanego przez konstruktorów okrętu.
Budowę okrętu rozpoczęto 22 kwietnia 1978 roku w Zakładzie nr 402 (współcześnie Siewmasz) w Siewierodwińsku, jednak z powodu eksperymentalnych systemów budowa przedłużała się. Okręt został zwodowany 9 maja 1983 roku, w lipcu i sierpniu tego roku przeprowadzono testy stoczniowe jednostki zakończone 30 sierpnia podniesieniem bandery. Przeprowadzane następnie testy morskie zakończono 30 listopada 1983 roku, 28 grudnia natomiast podpisano akt przejęcia jednostki od stoczni, przez co (w myśl radzieckich procedur) okręt uzyskał status jednostki operacyjnej. 18 stycznia 1984 roku K-278 wszedł w skład 6 Dywizji Okrętów Podwodnych, 1. Flotylli Podwodnej Floty Północnej, w grudniu 1984 roku natomiast oficjalnie wszedł do służby we Flocie Północnej.
Służba operacyjna.
Portem macierzystym K-278 była baza Zapadnaja Lica na Półwyspie Kolskim kilkadziesiąt kilometrów od granicy z Norwegią. 5 sierpnia 1985 roku okręt z sukcesem zanurzył się na głębokość 1000 metrów. W październiku 1988 roku K-278 otrzymał nazwę Komsomolec, w tym też czasie prowadził zakrojone na szeroką skalę testy i brał udział w pracach rozwojowych. Biuro Rubin kilkakrotnie sugerowało budowę kolejnych jednostek projektu 685, jednak mimo poparcia Floty Północnej propozycje te nie były akceptowane.
Pożar.
28 lutego 1989 roku druga załoga Komsomolca, pod dowództwem kapitana 1 rangi Jewgienija Wanina, wyszła okrętem na patrol operacyjny w wodach Północnego Atlantyku. W odróżnieniu od pierwszej załogi, która pływała okrętem przez cztery lata, druga załoga nie posiadała doświadczenia w operowaniu okrętem, nie posiadała niezbędnych umiejętności, była też źle zorganizowana – na przykład nie prowadziła kontroli uszkodzeń, niezbędnej dla okrętów bojowych. Komsomolec spędził na patrolu 39 dni, w jego magazynach amunicji oprócz konwencjonalnego uzbrojenia znajdowały się wtedy także dwie torpedy z głowicami nuklearnymi. 7 kwietnia 1989 roku, gdy okręt znajdował się na Morzu Norweskim w drodze powrotnej do bazy na Półwyspie Kolskim, na głębokości 385 metrów doszło do pożaru w siódmym przedziale. Płomienie wypaliły m.in. znajdujące się w przedziale zawory sprężonego powietrza głównych zbiorników balastowych, w związku z czym duża ilość dodatkowego powietrza pod ciśnieniem podsyciła pożar. Na rozżarzone powierzchnie trysnął też olej, którego pochodzenie nie jest jasne. Zawiodła próba wypełnienia przedziału freonem, co miało na celu zduszenie ognia, a pożar zasilany wciąż sprężonym powietrzem oraz olejami spowodował, że temperatura w przedziale sięgnęła 800–900 °C. Sytuacja okrętu stała się krytyczna, gdy mimo zamkniętych grodzi wodoszczelnych pożar przedostał się trakcjami przewodów do przedziału numer 6 okrętu. Pożar wyrwał się wówczas całkowicie spod kontroli i stało się oczywiste, że nie uda się go opanować. Zatrzymane zostały wówczas generatory turbinowe, a zautomatyzowany system ochrony reaktora przed przeciążeniem wyłączył go, w związku z czym jednostka została pozbawiona podstawowego źródła zasilania w energię.
Pozbawiony mocy Komsomolec, znajdujący się w tym czasie na głębokości 152 metrów, utracił w ten sposób siłę nośną utrzymującą go na zadanej głębokości, gdy okręt znajduje się w ruchu. Przestały także działać wewnętrzne systemy komunikacyjne okrętu. O godzinie 11:13 rano przestały działać pompy oleju, w związku z czym okręt utracił ciśnienie w układach hydraulicznych kontrolujących płaszczyzny sterowe. Ster kierunku zaciął się, a załoga utraciła kontrolę nad rufowymi sterami głębokości. Kapitan Wanin wydał wobec tego rozkaz wydmuchania wody z głównych zbiorników balastowych, dzięki czemu udało się podnieść okręt na głębokość 100 metrów. Dzięki powtórzeniu na tej głębokości tej samej procedury z dodatkowym balastem wodnym okręt zdołał wynurzyć się na powierzchnię, co umożliwiło wysłanie zaszyfrowanego sygnału SOS do dowództwa. Wynurzenie nie polepszyło jednak sytuacji okrętu. O godzinie 11:21 pożar rozprzestrzenił się przewodami na wszystkie rufowe przedziały jednostki, a temperatura przekroczyła 1000 °C. Mimo podejmowanych przez załogę wysiłków w celu uratowania okrętu, po pięciu godzinach na powierzchni, niszczona działaniem ognia i temperatury rufa okrętu zaczęła nabierać wody. Kapitan Wanin wydał wobec tego większości załogi rozkaz zgromadzenia się na dziobowej części pokładu oraz na kiosku. Z tego miejsca załoga dostrzegła spływające z zewnętrznego kadłuba płytki powłoki aneochoicznej, niszczone wysoką temperaturą rufowej części okrętu. Stopniowe pogrążanie się okrętu w wodzie zmusiło dowódcę do wydania rozkazu opuszczenia jednostki.
Akcja ratownicza.
Z powodu niskiego stopnia wyszkolenia załogi jedna z dwóch tratw ratunkowych umieszczonych w kiosku została uwolniona do wody o temperaturze bliskiej temperaturze zamarzania z dużym opóźnieniem. Po wydaniu załodze polecenia zajęcia miejsc w tratwach kapitan Wanin powrócił do tonącego okrętu, gdyż kilkoro członków załogi nie usłyszało rozkazu opuszczenia okrętu. Gdy okręt całkowicie zanurzył się z nachyleniem około 80° na rufę, dowódca z czterema oficerami i podoficerami schronił się w znajdującej się w kiosku kapsule ratunkowej. Nim jednak zdołano zamknąć luk kapsuły, do jej wnętrza zaczęła dostawać się woda oraz toksyczne gazy z płonącego wnętrza jednostki (prawdopodobnie tlenek węgla). Gdy w końcu luk kapsuły został zabezpieczony, dały o sobie znać braki w wyszkoleniu załogi okrętu, która w ciemności nie potrafiła odnaleźć spustów uwalniających kapsułę z okrętu. Urządzenie zostało uwolnione, dopiero gdy okręt opadł na głębokość 1600 metrów – 600 metrów poniżej głębokości testowej okrętu, która jest gwarantowana przez konstruktorów i stocznię jako bezpieczna dla jednostki. Uwolnienie kapsuły spowodowało jej automatyczne wynurzenie na powierzchnię morza, jednak w drodze na powierzchnię zgromadzone we wnętrzu toksyczne gazy spowodowały utratę przytomności kapitana Wanina i dwóch innych osób. Po wynurzeniu kapsuły ponownie dały znać o sobie braki w wyszkoleniu. Z powodu nieprzygotowanego otwierania górnego luku kapsuły wewnętrzne ciśnienie w kapsule wyrwało zawiasy luku oraz wyrzuciło z kapsuły do zimnego i wzburzonego morza dwóch podoficerów, zaś zalewające otwarty luk fale zatopiły kapsułę wraz ze znajdującymi się w niej pozbawionymi przytomności dowódcą oraz dwoma pozostałymi członkami załogi.
Krótko po godzinie osiemnastej na miejsce katastrofy przypłynął statek rybacki, który podjął z morza 30 osób. Z 69 zaokrętowanych na K-278 członków załogi zginęło 39 osób.
Rozgłos.
Według ustaleń komisji badającej przyczyny wypadku bezpośrednią przyczyną pożaru były niesprawne czujniki stężenia tlenu, co skutkowało samozapłonem oleju w maszynowni. Niesprawne czujniki nie były wymieniane czy naprawiane, a powszechną praktyką w całej flocie było ich wyłączanie, by nie niepokoiły załogi fałszywymi alarmami. Ponadto znaczna część załogi była skompletowana przypadkowo i niedoświadczona. Mimo sformułowania zarzutów wobec dowódców okrętu i floty nikt nie został ukarany za zaniedbania. Według relacji załogi dowództwo floty po wynurzeniu okrętu na powierzchnię przez kilka godzin celowo opóźniało akcję ratowniczą, grożąc zatopieniem jednostkom cywilnym znajdującym się w pobliżu.
W odróżnieniu od wcześniejszych katastrof radzieckich okrętów podwodnych katastrofa Komsomolca nie przeszła bez echa. W erze głasnosti informacje o katastrofie okrętu nie mogły zostać ukryte nawet w radzieckich mediach. Dodatkowo operacja ratunkowa w wyłącznej strefie ekonomicznej Norwegii została zauważona przez służby norweskie. Po zatonięciu okrętu Norwegia oświadczyła, że jej samoloty i jednostki nawodne były w stanie dotrzeć do tonącego okrętu około dwóch godzin przed ostatecznym zanurzeniem się jednostki. W ciągu tygodnia o katastrofie zaczęły informować radzieckie gazety Komsomolskaja Prawda i Sowietskaja Rasija, przedstawiając szczegóły operacji ratunkowej z punktu widzenia pilotów samolotów ratowniczych. W ciągu miesiąca żywi i martwi członkowie załogi zostali odznaczeni Orderem Czerwonego Sztandaru, prasa natomiast rozważała przyczyny późnego przybycia sił ratowniczych na miejsce wydarzenia. Dwa miesiące po katastrofie statek oceanograficzny Akadiemik Mstisław Kiełdysz za pomocą pojazdu podwodnego Mir odnalazł wrak okrętu na głębokości 1685 metrów.
W 1994 roku władze rosyjskie oświadczyły, że w celu ochrony środowiska naturalnego dziobowa część Komsomolca, w której znajdują się torpedy z głowicami jądrowymi, została zabezpieczona specjalnym sarkofagiem. W wyniku naturalnych procesów spoczywający na dnie wrak z pozostającymi w nim zwłokami ludzkimi jest stopniowo pochłaniany przez osady denne.
W 2019 r. Norwegowie poinformowali, że K-278 Komsomolec zaczął wydzielać promieniowanie radioaktywne.

</doc>
<doc id="1047704" url="https://pl.wikipedia.org/wiki?curid=1047704" title="Consequences of Disobedience">
Consequences of Disobedience

Consequences of Disobedience to debiutancki album zespołu Velcra.

</doc>
<doc id="1047705" url="https://pl.wikipedia.org/wiki?curid=1047705" title="Between Force and Fate">
Between Force and Fate

Between Force and Fate to drugi album zespołu Velcra.

</doc>
<doc id="1047707" url="https://pl.wikipedia.org/wiki?curid=1047707" title="Hadal (Velcra)">
Hadal (Velcra)

Hadal – trzeci album fińskiego zespołu Velcra.

</doc>
<doc id="1047708" url="https://pl.wikipedia.org/wiki?curid=1047708" title="Infinite Dreams">
Infinite Dreams

Infinite Dreams (ang. "nieskończone sny") – 19. singel brytyjskiej heavymetalowej grupy Iron Maiden.
Tytułowy utwór opowiada o osobie mającej w snach wizje dotyczące mistyki (m.in. życia po śmierci). Jest ona przerażona i nie wie, czy kiedykolwiek obudzi się z owych marzeń. Kompozycja zaczyna się solo gitarowym, do którego później dołącza wokal Bruce’a Dickinsona oraz innych członków Iron Maiden (w charakterze podkładu wokalnego).
„Infinite Dreams” pierwotnie zamieszczony był na albumie "Seventh Son of a Seventh Son". Poza "Maiden England" znalazł się jeszcze na albumie koncertowym "BBC Archives" oraz kompilacji "Edward the Great".
Pozostałe ścieżki singla stanowią dość unikatowy zbiór – po raz pierwszy na oficjalnym wydawnictwie Iron Maiden pojawiły się nagranie „Killers” w wykonaniu Bruce’a Dickinsona (w oryginale śpiewał Paul Di’Anno) oraz wersja koncertowa „Still Life”.
Wszystkie nagrania pochodzą z koncertów w Birmingham 27 i 28 listopada 1988.

</doc>
<doc id="1047709" url="https://pl.wikipedia.org/wiki?curid=1047709" title="Francois-Leon Leveque">
Francois-Leon Leveque



</doc>
<doc id="1047710" url="https://pl.wikipedia.org/wiki?curid=1047710" title="Paula Rego">
Paula Rego

Paula Rego, właśc. Maria Paula Figueiroa Rego (ur. 26 stycznia 1935 w Lizbonie, zm. 8 czerwca 2022 w Londynie) – portugalska malarka i ilustratorka.
Życiorys.
Urodziła się w zamożnej rodzinie, w czasach reżimu Salazara, co miało nie pozostać bez wpływu na jej charakter. Uczęszczała do katolickiej szkoły St. Julian w Carcavelos, a następnie do Slade School of Art w Londynie gdzie spotkała Viktora Willinga, swojego późniejszego męża. Para dzieliła swój czas pomiędzy Portugalią i Anglią do roku 1975, kiedy to przenieśli się na stałe do Anglii. Willing zmarł w 1988 w wyniku długotrwałej choroby (chorował na stwardnienie rozsiane). Rego w życiu prywatnym jest teściową Rona Muecka, na którego karierę wywarła silny wpływ. Otrzymała nominację do nagrody Turnera (w 1989). W czerwcu 2005 Uniwersytet Oksfordzki przyznał jej doktorat honoris causa.
Twórczość.
Wczesne prace Rego, z lat 60. i 70. wymykają się klasyfikacji, choć częściowo można je wpisać w nurt neo-dadaistyczny. Stosuje ona techniki mieszane, kolaż i malarstwo. Rego operuje dziecięcymi, fetyszystycznymi lub traumatycznymi obrazami, które staną się dominujące w jej dojrzałej twórczości.
Była członkiem London Group, wystawiając wraz z Davidem Hockneyem i R.B Kitajem. Ostatecznie Rego ukształtowała swój ilustracyjny i bardziej figuratywny styl, zbliżony do Francisa Bacona i Luciana Freuda, z silnym wpływem książek i bajek Beatrix Potter. Porównywana jest również z Balthusem – Baltazarem Kossowskim oraz rysunkami Bruna Schulza, z tym że Rego pokazuje kobiecą stronę (kobiety w pełni władają i są świadome swojej seksualności). Paula Rego, podobnie jak Angela Carter w literaturze, przetwarzała baśnie i dziecięce historie, kwestionując wyobrażenie dzieciństwa jako czasu niewinności.
Jej prace często dodają złowieszczości do narracji, podkreślając dominację mrocznej strony i odwracając naturalny porządek świata. Rego zwraca uwagę na tematy społeczne np. "Triptych" (1998) porusza temat aborcji. Styl Rego czerpie wiele z rysunków satyrycznych, tak jak w karykaturach i w jej pracach zwierzęta przedstawiane są w ludzkich rolach i sytuacjach. Późniejsze prace nabierają bardziej realistycznego stylu, choć wciąż niejednokrotnie zachowują odniesienia do świata zwierząt – seria "Dog Woman" z lat 90. składa się z pasteli przedstawiających kobiety w wielorakich pozach zbliżonych do zachowań psa (kobieta na czworaka, kobieta wyjąca). Prace Rego często przypominają senne wizje, realizm staje się groteską – sama artystka przyznaje, że jej silną inspiracją były obrazy Goi, filmy Luisa Buñuela oraz wczesne filmy Walta Disneya. Dla Rego cały świat składa się z historii, które może również opowiedzieć poprzez malarstwo, rysunek.

</doc>
<doc id="1047711" url="https://pl.wikipedia.org/wiki?curid=1047711" title="Kursk (okręt podwodny)">
Kursk (okręt podwodny)



</doc>
<doc id="1047713" url="https://pl.wikipedia.org/wiki?curid=1047713" title="Jezebel (Biblia)">
Jezebel (Biblia)



</doc>
<doc id="1047714" url="https://pl.wikipedia.org/wiki?curid=1047714" title="Jezabel">
Jezabel



</doc>
<doc id="1047715" url="https://pl.wikipedia.org/wiki?curid=1047715" title="Tadeusz Krupiński (antropolog)">
Tadeusz Krupiński (antropolog)

Tadeusz Seweryn Krupiński (ur. 1 grudnia 1930 w Łańcucie, zm. 9 sierpnia 2007 we Wrocławiu) – polski antropolog, profesor zwyczajny doktor habilitowany, wykładowca akademicki, promotor prac doktorskich, autor publikacji naukowych. Członek i przewodniczący Komitetu Antropologii PAN oraz członek Komitetu Ergonomii PAN.
W 1956 ukończył studia na Wydziale Nauk Przyrodniczych Uniwersytetu Wrocławskiego, gdzie uzyskał też doktorat w 1962, habilitację w 1973. Profesorem nadzwyczajnym został w 1978 i zwyczajnym w 1995. Dziekan Wydziału Nauk Przyrodniczych Uniwersytetu Wrocławskiego w latach 1981-1987 i 1990-1996, kierownik Zakładu Antropologii Uniwersytetu Wrocławskiego w latach 1971-1999, członek Senatu Uniwersyteckiego. Był członkiem honorowym Polskiego Towarzystwa Antropologicznego, członkiem Prymasowskiej Rady Społecznej oraz przewodniczącym Arcybiskupiej Rady Społecznej.
Pochowany 13 sierpnia 2007 na cmentarzu św. Wawrzyńca we Wrocławiu.

</doc>
<doc id="1047716" url="https://pl.wikipedia.org/wiki?curid=1047716" title="Izebel">
Izebel

Izebel, Jezabel (łac. z gr. "Iezabel"; hebr. "Izebel", 'niewyniesiona, nieskalana, czysta') – postać biblijna ze Starego Testamentu, żona Achaba, matka Atalii, zm. w 843 p.n.e.
Była córką Etbaala I, króla Sydonu. Poślubiła Achaba, króla Izraela. Czciła bogów pogody i płodności: Baala i Aszerę. Za jej namową Achab i zmuszeni przez niego podwładni przyjęli jej religię.
Pojawia się w 1 Księdze Królewskiej 16,31; 18,4.13.19; 19,1-2; 21 oraz w 2 Księdze Królewskiej 9,30-37 (śmierć Izebel).
Izebel i Eliasz.
Po koronacji na królową oficjalne poparcie królewskie dla kultu Jahwe osłabło. Zbudowano świątynie i ołtarze poświęcone Baalowi, a wyznawanie tego boga urosło do rangi religii państwowej (1 Krl 16, 32). Izebel dodatkowo wykorzystała królewskie zapasy, aby wesprzeć 450 proroków Baala i 400 proroków Aszery podczas poważnego głodu w Samarii (1 Krl 18, 19). Tymczasem kult Jahwe był systematycznie eliminowany. Ołtarze poświęcone Jahwe zostały zburzone i zbezczeszczone. Wielu proroków Jahwe zostało zabitych, pozostawiając tylko 100 ocalałych (1 Krl 18, 3.4.13). Obadiasz, zwolennik kultu Jahwe, będący zarządcą pałacu króla Achaba, potajemnie chronił ocalałych w jaskini. Eliasz zauważa, że społeczność Izraela, ze względu na rosnący wpływ kultu Baala, była podzielona w kwestii tego, czy mają czcić Baala, czy Jahwe (1 Krl 18, 21).
Prorok postanowił rozwiązać tę kwestię, zapraszając proroków Izebel, Baala i Aszery, na wyzwanie na Górze Karmel. Wyzwanie polegało na ustaleniu, który bóg, Jahwe lub Baal, spali cielca na ołtarzu (1 Krl 18, 30-39). Prorokom Izebel nie udało się wezwać Baala do spalenia ofiary byka, pomimo ich modlitw oraz rytualnych samookaleczeń. Eliasz jednak dokonał tego, wzywając Jahwe i robiąc wrażenie na Izraelitach. Następnie rozkazał ludowi, aby chwycił i zabił proroków Baala i Aszery nad rzeką Kiszon. Po zabiciu proroków Izebel przysięgła śmierć Eliaszowi (1 Krl 19, 2), nawet jeśli oznaczałoby to przyjęcie na siebie boskiego wyroku, jeśli nie uda jej się spełnić tej obietnicy(Mi 6, 16). Chcąc ocalić swe życie, Eliasz uciekł na pustynię, gdzie opłakiwał oddanie Izraela Baalowi i ubolewał nad tym, że został jedynym wyznawcą Jahwe.
Śmierć.
Sama wydała na siebie wyrok śmierci, kiedy zachęcała Achaba, by zabił Nabota, żeby przejąć jego winnicę. Eliasz zapowiedział jej gwałtowną śmierć. Dziesięć lat po śmierci Achaba, w trakcie krwawej rewolty, została wyrzucona z okna pałacowego w Jizreel, następnie stratowały ją konie, a psy zjadły jej ciało i zlizały krew. Znaleziono tylko czaszkę, nogi i dłonie.
W Nowym Testamencie występuje jako pseudoprorokini zwodząca chrześcijan, nawołująca do nienawiści Boga, połączonej z nierządem sakralnym i spożywaniem ofiar składanych bożkom (Ap 2, 20-23).
Jest symbolem kobiety bez skrupułów, rozwiązłej, zdeprawowanej, niegodziwej, zuchwałej.

</doc>
<doc id="1047718" url="https://pl.wikipedia.org/wiki?curid=1047718" title="Słaba kontrakcja">
Słaba kontrakcja



</doc>
<doc id="1047720" url="https://pl.wikipedia.org/wiki?curid=1047720" title="Przekształcenie nierozszerzające">
Przekształcenie nierozszerzające



</doc>
<doc id="1047721" url="https://pl.wikipedia.org/wiki?curid=1047721" title="I liga brazylijska w piłce nożnej (1997)">
I liga brazylijska w piłce nożnej (1997)

Brazylia 1997
Mistrzem Brazylii został klub CR Vasco da Gama, natomiast wicemistrzem Brazylii - klub SE Palmeiras.
Do Copa Libertadores w roku 1998 zakwalifikowały się następujące kluby:
Do Copa Mercosur w roku 1998 zakwalifikowały się następujące kluby:
Do Copa CONMEBOL w roku 1998 zakwalifikowały się następujące kluby:
Cztery ostatnie w tabeli fazy ligowej kluby spadły do drugiej ligi (Campeonato Brasileiro Série B):
Na miejsce spadkowiczów awansowały dwa najlepsze kluby drugiej ligi:
Pierwsza liga zmniejszona została z 26 do 24 klubów.
Campeonato Brasileiro Série A - sezon 1997.
Faza finałowa.
Tabele fazy finałowej.
Grupa A
Grupa B
Finał.
Dzięki lepszemu dorobkowi punktowemu uzyskanemu w sezonie mistrzem Brazylii w 1997 roku został klub CR Vasco da Gama, natomiast klub SE Palmeiras został wicemistrzem Brazylii.

</doc>
<doc id="1047723" url="https://pl.wikipedia.org/wiki?curid=1047723" title="Addiction Crew">
Addiction Crew

Addiction Crew – nu metalowo-rapcore'owy zespół pochodzący z Włoch.
Historia.
Addiction Crew powstało w 1996 roku. Dwa lata później zespół wydał swój debiutancki album "Just to Hurt".
W 2001 roku zespół wydaje swój drugi album "Doubt the Dosage" (z gościnnym udziałem Igora Cavalery w piosence „Inside”), który został dobrze oceniony przez media.
W 2003 roku do zespołu dołącza wokalistka Marta Innocenti.
W 2004 roku zostaje wydany trzeci album "Break in Life".
W 2008 roku zostaje wydany czwarty album "Lethal".

</doc>
<doc id="1047729" url="https://pl.wikipedia.org/wiki?curid=1047729" title="Just to Hurt">
Just to Hurt

Just to Hurt – debiutancki album zespołu Addiction Crew.

</doc>
<doc id="1047732" url="https://pl.wikipedia.org/wiki?curid=1047732" title="Doubt the Dosage">
Doubt the Dosage

Doubt the Dosage – drugi album studyjny zespołu Addiction Crew wydany w 2001 roku przez wytwórnię Silly Productions.

</doc>
<doc id="1047733" url="https://pl.wikipedia.org/wiki?curid=1047733" title="Break in Life">
Break in Life

Break in Life – trzeci album studyjny zespołu Addiction Crew wydany w 2004 roku przez wytwórnię Earache.

</doc>
<doc id="1047734" url="https://pl.wikipedia.org/wiki?curid=1047734" title="Charles Hayward">
Charles Hayward

Charles Hayward (ur. w 1951 r. w Anglii) – angielski perkusista i kompozytor.
Życiorys.
Karierę rozpoczął pod koniec lat 60. w grupie Mal Dean's Amazing Band.
Od 1970 r. został członkiem grupy Quiet Sun z Philem Manzanerą. Od połowy 1972 r. do października 1972 r. był perkusistą zespołu Gong. Następnie dołączył do reaktywowanego w 1974 r. Quiet Sun – tym razem był to właściwie projekt Manzanery. W sierpniu 1975 r. zespół się rozwiązał.
Między 1.1974 a 8.1975 Hayward grał w zespole Radar Favourites.
Hayward z Charlesem Bullenem założyli w 1975 r. duet Dolphin Logic.
Hayward wraz z gitarzystą Charlesem Bullenem i niegrającym na żadnym instrumencie Garethem Williamsem założyli awangardowy, postpunkowy zespół This Heat. Początkowo eksperymentowali z materiałem dźwiękowym nagranym na taśmach, czym zajmował się Gareth Williams. Ich pierwszy koncert odbył się 13 lutego 1976 w klubie 3 Horseshoes w Hampstead w Londynie w ramach programu, który łączył poezję, muzykę i performance. Gart Williams był już wtedy basistą grupy, a podstawowym dla charakterystycznego brzmienia grupy montażem taśm zajmował się Chris Blake. Grupa nagrała dwa albumy w 1979 i 1981 r. Natychmiast po nagraniu drugiej płyty odszedł z zespołu Gareth Williams i grupa rozwiązała się.
W ciągu następnych 4 lat Hayward współpracował z takimi wykonawcami jak Lora Logic (album w 1982 r.) i Everything But a Girl (2 albumy w 1984 r.)
W 1985 r. Hayward sformował zespół Camberwell Now z basistą Treforem Goronwym i Stephenem Richardem, który zajmował się montażem i obsługą taśm. Trio to wydało kilka albumów w firmie Recommended Records. Zespół rozwiązał się w 1987 r. W wolnym czasie Hayward wziął w tych latach udział w dwu projektach: Regular Music (album w 1985 r.) i Les Batteries (album).
W 1987 r. Hayward rozpoczął karierę solową, wydał kilka solowych albumów, ale również współpracował z innymi wykonawcami, m.in. takimi jak Heiner Goebbels (1988), The Mat Shoes (1990), Coil (1991) i Nick Doyne-Ditmas (1993).
W 1991 r. dołączył do zespołu multiinstrumentalisty Freda Fritha Keep the Dog.
W latach 1992–1998 współpracował z kilkunastoma muzykami – plonem kooperacji jest ponad 20 albumów.
W 1998 r. dołączył do reaktywowanej awangardowej grupy Massacre Freda Firtha i Billa Laswella. Plonem tej współpracy są cztery albumy.
W latach 2000. występował pod własnym nazwiskiem oraz brał udział w różnych projektach, z których trzeba wymienić Shape Moreton (Rob Mills, Nick Doyne-Ditmas, Ashleigh Marsh i Chris Cornetto), Albert Newton (Harry Beckett, John Edwards, Pat Thomas) i Clear Frame (Lol Coxill, Hugh Hopper i Orphy Robinson).

</doc>
<doc id="1047735" url="https://pl.wikipedia.org/wiki?curid=1047735" title="Lethal">
Lethal

Lethal – czwarty album zespołu Addiction Crew.

</doc>
<doc id="1047738" url="https://pl.wikipedia.org/wiki?curid=1047738" title="Abdon i Senen">
Abdon i Senen

Abdon i Senen (III w.) – męczennicy i święci rzymscy. Ich istnienie poświadcza istniejący od VI w. kult, akta ich męczeństwa są jednak mało wiarygodne.
Święci Abdon i Senen byli prawdopodobnie niewolnikami lub wyzwoleńcami pochodzącymi ze Wschodu. Pochodzące z VII w. itineraria świadczą, że zostali pochowani w Rzymie na cmentarzu św. Poncjana, przy drodze z Rzymu do Porto. W katakumbach św. Poncjana znajduje się przedstawiające ich malowidło pochodzące z VI/VII w.
Relikwie świętych Abdona i Senena znajdują się w rzymskim kościele św. Marka oraz w Arles-sur-Tech. Miejscowość ta znajduje się w diecezji Perpignan, której święci Abdon i Senen są patronami. Zreformowany "Kalendarz rzymski" ich przypadające 30 lipca święto pozostawia kalendarzom partykularnym.

</doc>
<doc id="1047739" url="https://pl.wikipedia.org/wiki?curid=1047739" title="Święty Abdon">
Święty Abdon



</doc>
<doc id="1047740" url="https://pl.wikipedia.org/wiki?curid=1047740" title="Święty Senen">
Święty Senen



</doc>
<doc id="1047741" url="https://pl.wikipedia.org/wiki?curid=1047741" title="Św. Abdon">
Św. Abdon



</doc>
<doc id="1047742" url="https://pl.wikipedia.org/wiki?curid=1047742" title="Św. Senen">
Św. Senen



</doc>
<doc id="1047743" url="https://pl.wikipedia.org/wiki?curid=1047743" title="Raszplokształtne">
Raszplokształtne

Raszplokształtne, aniołokształtne (Squatiniformes) – monotypowy rząd morskich ryb spodoustych z nadrzędu Squalomorphi, łączących cechy płaszczek i rekinów. W zapisie kopalnym są znane ze skamieniałości późnojurajskich. 
Zasięg występowania.
Występują w wodach całego świata w granicach szelfu kontynentalnego na głębokościach do 1300 m.
Cechy charakterystyczne.
Ciało w przedniej części spłaszczone grzbietobrzusznie, o długości do 2 m. Płetwy piersiowe szeroko skrzydłowato rozpostarte, a brzuszne podobne lecz znacznie mniejsze. Dwie płetwy grzbietowe przesunięte daleko do tyłu, bez kolców. Brak płetwy odbytowej. Pięć par szczelin skrzelowych. Oczy i tryskawki położone na wierzchniej części głowy. Gatunki jajożyworodne.
Systematyka.
Do raszplokształtnych zaliczana jest jedna rodzina:

</doc>
<doc id="1047750" url="https://pl.wikipedia.org/wiki?curid=1047750" title="Auto ptr">
Auto ptr

auto_ptr – szablon klasy sprytnego wskaźnika dostępny w bibliotece standardowej C++ (zadeklarowany w nagłówku &lt;memory&gt;) udostępniający podstawową funkcjonalność RAII dla zwykłych surowych wskaźników.
Wzorzec klasy auto_ptr opisuje obiekt przechowujący wskaźnik do zaalokowanego obiektu typu Typ*, dbając o to żeby obiekt na który ten wskaźnik wskazuje został automatycznie zniszczony wraz ze zniszczeniem wskaźnika − czyli zazwyczaj po opuszczeniu zasięgu.
W większości sytuacji preferowany zamiast auto_ptr jest wzorzec shared ptr proponowany w Technical Report 1 i dostępny w bibliotece Boost, a także zgodnie ze standardem C++0x - w bibliotece standardowej C++. Wersja robocza standardu C++0x, z sierpnia 2010, odradza korzystanie z auto_ptr, zalecając zastępowanie go nowym w bibliotece standardowej szablonem unique ptr. auto ptr został usunięty w standardzie C++17.
Deklaracja.
Klasa auto_ptr jest deklarowana w standardzie ISO/IEC 14882, sekcja 20.4.5 jako:
 namespace std {
 template &lt;class Y&gt; struct auto_ptr_ref {};
 template&lt;class X&gt;
 class auto_ptr {
 public:
 typedef X element_type;
 // 20.4.5.1 construct/copy/destroy:
 explicit auto_ptr(X* p =0) throw();
 auto_ptr(auto_ptr&amp;) throw();
 template&lt;class Y&gt; auto_ptr(auto_ptr&lt;Y&gt;&amp;) throw();
 auto_ptr&amp; operator=(auto_ptr&amp;) throw();
 template&lt;class Y&gt; auto_ptr&amp; operator=(auto_ptr&lt;Y&gt;&amp;) throw();
 auto_ptr&amp; operator=(auto_ptr_ref&lt;X&gt; r) throw();
 ~auto_ptr() throw();
 // 20.4.5.2 members:
 X&amp; operator*() const throw();
 X* operator-&gt;() const throw();
 X* get() const throw();
 X* release() throw();
 void reset(X* p =0) throw();
 // 20.4.5.3 conversions:
 auto_ptr(auto_ptr_ref&lt;X&gt;) throw();
 template&lt;class Y&gt; operator auto_ptr_ref&lt;Y&gt;() throw();
 template&lt;class Y&gt; operator auto_ptr&lt;Y&gt;() throw();
 
Semantyka.
Klasa auto_ptr ma semantykę ścisłej własności co oznacza, że instancja auto_ptr jest jedynym właścicielem obiektu, na który ona wskazuje. Przy kopiowaniu auto_ptr, źródłowa instancja ustawia się na wartość null. Przykład:
Ten kod wypisze dla pierwszego obiektu auto_ptr adres NULL i inny adres dla drugiego, pokazując, że obiekt źródłowy utracił referencje podczas przypisania (=). Nie powinno się wykonywać operacji delete na źródłowym wskaźniku i, bo zostanie on usunięty przez drugi auto_ptr.
Trzeba zauważyć, że obiekt wskazywany przez auto_ptr jest usuwany przez operator delete; oznacza to że auto_ptr można używać tylko dla wskaźników uzyskanych przez operator new. Wyłącza to wskaźniki zwracane przez malloc/calloc/realloc i operator new[].

</doc>
<doc id="1047751" url="https://pl.wikipedia.org/wiki?curid=1047751" title="Billy Crudup">
Billy Crudup

Billy Crudup, właśc. William Gaither Crudup (ur. 8 lipca 1968 w Manhasset) – amerykański aktor.
Życiorys.
Wczesne lata.
Urodził się w Manhasset w stanie Nowy Jork jako drugi z trzech synów Georgann (z domu Gaither) i Thomasa Henry’ego Crudupa III. Jego rodzina była pochodzenia angielskiego, a także miała korzenie niemieckie i szkockie. Jest wnukiem adwokata Billy’ego Gaithera z Florydy. Ma dwóch braci (producentów filmowych: Tommy’ego (ur. 1966) i Brooksa (ur. 1971)). Jego rodzice rozwiedli się, gdy był małym chłopcem. Gdy miał osiem lat, wraz z rodziną opuścił Nowy Jork; dorastał w stanie Teksas i na Florydzie. Uczęszczał do Hillcrest High School w Dallas. W 1986 ukończył szkołę średnią Saint Thomas Aquinas High School w Fort Lauderdale. Naukę kontynuował na Uniwersytecie Karoliny Północnej w Chapel Hill, na wydziale komunikacji.
Kariera.
Występował na scenie Lab!Theatre. W 1994 otrzymał dyplom ukończenia sztuk pięknych w Tisch School of the Arts przy Nowojorskim Uniwersytecie. Rok później debiutował na scenie Broadwayu w Lincoln Center Theater jako Byronic geniusz matematyczny płci żeńskiej w spektaklu "Arkadia", który przyniósł mu nagrody Theatre World, Outer Critics Circle i Clarence Derwent.
Po raz pierwszy na dużym ekranie pojawił się w dwóch filmach – komedii muzycznej Woody’ego Allena "" ("Everyone Says I Love You", 1996) i dramacie Barry’ego Levinsona "Uśpieni" ("Sleepers", 1996) jako morderca.
W 1997 roku powrócił na broadwayowską scenę w roli Solyonia w sztuce Antoniego Czechowa "Trzy siostry", a rok później zagrał tytułową postać w przedstawieniu "Oedipus Rex". Jego głos został użyty w reklamie MasterCard „Priceless” (1997). Użyczył też głosu Ashitakowi, bohaterowi angielskiej wersji japońskiego filmu animowanego "Księżniczka Mononoke" ("Princess Mononoke", 1999). Zebrał znakomite recenzje za kreację znanego w latach 70. amerykańskiego długodystansowca Steve’a Prefontaine’a – który w wieku 24 lat zginął w wypadku samochodowym – w jednym z lepszych w historii kina sportowych biografii "Przed metą" ("Without Limits", 1998). Za postać Pete’a Caldera, rywalizującego ze swoim przyjacielem (Woody Harrelson) na Dzikim Zachodzie, w westernie "Kraina Hi-Lo" ("The Hi-Lo Country", 1998) odebrał nagrodę National Board of Review. Uznanie zyskała także rola mistycznego gitarzysty Russella Hammonda w dramacie muzycznym Camerona Crowe "U progu sławy" ("Almost Famous", 2000). Rola 20-letniego włóczęgi FH, który brnie przez życie w stanach narkotykowego odurzenia w dramacie "Syn Jezusa" ("Jesus’ Son", 1999) została uhonorowana nagrodą na festiwalu filmowym w Paryżu. Zagrał potem w komedii przygodowej fantasy "Duża ryba" ("Big Fish", 2003), dramacie kostiumowym "Królowa sceny" ("Stage Beauty", 2004) jako Edward Kynaston, mistrzowski odtwórca teatralnych ról kobiecych w czasach, gdy mogli je odtwarzać tylko mężczyźni, oraz kasowym dreszczowcu "" (2006) z Tomem Cruise.
Był dwukrotnie nominowany do nagrody Tony za występ w sztuce broadwayowskiej – "Człowiek słoń" ("The Elephant Man") w 2002 oraz "Poduszyciel" ("The Pillowman") z Jeffem Goldblumem w 2005. Od października 2006 do maja 2007 występował w dziewięciogodzinnej trylogii brytyjskiego dramaturga Toma Stopparda "Utopie" ("The Coast of Utopia") w Lincoln Center, zdobywając nagrodę Tony. W 2018 jako tytułowy bohater spektaklu "Harry Clarke" otrzymał nagrody teatralne: Lucille Lortel Award, Drama Desk Award, Obie Award i Outer Critics Circle Award.
Życie prywatne.
W latach 1996–2003 związany był z aktorką Mary-Louise Parker, z którą ma syna Williama Atticusa (ur. 2004). Spotykał się także z Claire Danes (2004-2005).

</doc>
<doc id="1047752" url="https://pl.wikipedia.org/wiki?curid=1047752" title="Raul Hilberg">
Raul Hilberg

Raul Hilberg (ur. 2 czerwca 1926 w Wiedniu, zm. 4 sierpnia 2007 w Williston w stanie Vermont) – historyk amerykański żydowskiego pochodzenia, badacz zagadnień związanych z Holocaustem.
Po anschlussie w 1938 wraz z rodziną wyemigrował z Austrii przez Francję i Kubę do USA. W końcowym okresie II wojny światowej pełnił służbę wojskową w 45 Dywizji Piechoty Armii Amerykańskiej skąd dzięki dobrej znajomości języka niemieckiego trafił do Departamentu Dokumentacji Wojennej. Do jego zadań należało badanie m.in. nazistowskiej dokumentacji. Stacjonując w Braunes Haus pracował nad prywatną i służbową dokumentacją Hitlera oraz naczelnych władz Rzeszy. Zetknięcie z biurokratycznym zapisem zbrodni stanowiło impuls do jego dalszej akademickiej pracy nad zagadnieniem „Zagłady” (Hilberg nie lubił określenia Holocaust choć w późniejszym okresie się nim posługiwał).
Po demobilizacji ukończył studia politologiczne w Brooklyn College. Następnie studiował prawo publiczne i administrację na Columbia University, uzyskując w 1950 roku tytuł magistra. W tym też czasie kontynuował swoje zadania z okresu służby wojskowej. Podjął m.in. pracę przy rządowym projekcie "Torpedo Factory" w Alexandrii (Wirginia). Operacja pod niewiele mówiącym kryptonimem stanowiła program indeksowania i mikrofilmowania milionów stron nazistowskiej dokumentacji przejętych przez armię USA w okupowanych Niemczech. Hilberg kontynuował jednocześnie edukację pracując pod kierunkiem Franza Naumana nad dysertacją doktorską, którą obronił w roku 1955.
W 1955 r. objął stanowisko wykładowcy nauk politycznych na Uniwersytecie Vermont, gdzie pracował do przejścia na emeryturę. Raul Hilberg był związany także z powstaniem i działalnością United States Holocaust Memorial Museum w Waszyngtonie.
Opublikowana z niemałymi trudnościami nakładem wydawnictwa Quadrangle Books w 1961 dysertacja doktorska pt. "The Destruction of the European Jews" okazała się jedną z pierwszych, a niewątpliwie najpełniejszą i najprecyzyjniejszą syntezą "Ostatecznego Rozwiązania". Trzytomowe dzieło, początkowo odrzucane przez wydawców z powodu objętości i szczegółowości, znalazło sobie niebawem trwałe miejsce w kanonie lektur akademickich. Książka sukcesywnie poprawiana i uzupełniana przez autora doczekała się wielu wznowień w USA, a także została przetłumaczona na wiele języków. Do dzisiaj, mimo znaczącego rozwoju badań nad Zagładą oraz wielkiej liczby nowych publikacji, jest uznawana za jedną z podstawowych syntez ukazujących przebieg i organizację nazistowskiego planu wymordowania europejskich Żydów.
Wiele lat w Centrum Badań nad Zagładą Żydów trwały prace nad wydaniem tej pozycji w języku polskim, w przygotowaniach uczestniczył także sam prof. Hilberg. Publikacja ta ukazała się w roku 2014 pod tytułem "Zagłada Żydów europejskich".
Także inna książka autorstwa Hilberga – po raz pierwszy opublikowana w 1992 pt. "Perpetrators, Victims, Bystanders – The Jewish Catastrophe 1933-1945" stanowiła kamień milowy w badaniach nad "Zagładą". Autor dokonał w niej precyzyjnej kategoryzacji osób dramatu. I choć dzisiaj klasyczny "hilbergowski" podział sprawcy-ofiary-świadkowie wydaje się zbyt schematyczny i wąski, to jego wprowadzenie do historiografii jest niewątpliwie zasługą Hilberga. Książka ta pt. "Sprawcy, Ofiary, Świadkowie. Zagłada Żydów, 1933-1945" ukazała się w języku polskim w 2007 roku nakładem Centrum Badań nad Zagładą Żydów oraz Wydawnictwa Cyklady.
Inne pozycje książkowe, jak np. opublikowana w 2001 roku "Sources of Holocaust Research", choć nie tak głośne jak przywołane wyżej, znajdowały jednak zawsze oddźwięk zarówno w kołach akademickich, jak i wśród czytelników czytelników nieprofesjonalnych.
Do końca życia w swych publikacjach i wypowiedziach Raul Hilberg pozostawał zwolennikiem funkcjonalizmu, stając w jednym szeregu z Christopherem Browningiem, a w opozycji do intencjonalistów reprezentowanych chociażby przez Daniela Goldhagena (którego pozostawał do końca bardzo gorącym krytykiem).

</doc>
<doc id="1047755" url="https://pl.wikipedia.org/wiki?curid=1047755" title="Technical Report 1">
Technical Report 1

Technical Report 1 (TR1) to zbiór proponowanych rozszerzeń do biblioteki standardowej C++, takich jak wyrażenia regularne, sprytne wskaźniki, tablice haszujące i generatory liczb losowych. TR1 nie jest jeszcze ustandaryzowany, ale prawdopodobnie stanie się w dzisiejszej formie częścią następnego oficjalnego standardu C++. W tym czasie twórcy narzędzi mogą pomocniczo używać tego dokumentu.
TR1 to nie wszystkie rozszerzenia do biblioteki standardowej które będą dostępne w następnym standardzie; dla przykładu następny standard, C++0x, może zawierać obsługę dla wątków. Istnieje też drugi Technical Report, TR2 planowany do opublikowania po C++0x.
Nowe komponenty znajdują się w przestrzeni nazw std::tr1 aby oddzielić je od obecnej biblioteki standardowej.
Komponenty.
Funktory.
Cztery moduły dodane do nagłówka &lt;functional&gt;:
Kompatybilność z C.
TR1 próbuje poprzez różne dodatki do plików nagłówkowych z C++, takich jak &lt;complex&gt;, &lt;locale&gt;, &lt;cmath&gt; przybliżyć C++ do wersji C99 standardu C. (nie wszystkie części C99 są dostępne w TR1).

</doc>
<doc id="1047756" url="https://pl.wikipedia.org/wiki?curid=1047756" title="TR1">
TR1



</doc>
<doc id="1047757" url="https://pl.wikipedia.org/wiki?curid=1047757" title="Park stanowy Deep Creek Lake">
Park stanowy Deep Creek Lake

Park stanowy Deep Creek Lake (ang. "Deep Creek Lake State Park") to park stanowy w hrabstwie Garrett w stanie Maryland. Park zajmuje powierzchnię 1 818 akrów (7,36 km²). Jego główną atrakcją jest dostęp do sztucznego jeziora Deep Creek Lake, które zostało utworzone w latach 20. XX wieku. Jezioro posiada powierzchnię około 16 km² i pojemność około 13 mln m³. Jego lustro położone jest na wysokości 750 m n.p.m., a linia brzegowa ma prawie 105 km długości. W 2000 roku stan Maryland nabył za kwotę 17 milionów dolarów teren jeziora Deep Creek Lake i utworzył na tym przyległym do parku terenie "Deep Creek Lake Natural Resources Management Area". Poza możliwością uprawiania na jeziorze sportów wodnych, park oferuje również kilkanaście kilometrów znakowanych szlaków turystycznych oraz kemping posiadający 112 miejsc o różnym standardzie. W sezonie, po uzyskaniu stosownych pozwoleń, na terenie parku można również uprawiać łowiectwo.

</doc>
<doc id="1047768" url="https://pl.wikipedia.org/wiki?curid=1047768" title="Welcome to the N.H.K.">
Welcome to the N.H.K.

 – japońska powieść napisana przez Tatsuhiko Takimoto i ilustrowana przez Yoshitoshiego ABe, wydana 28 stycznia 2002 nakładem wydawnictwa Kadokawa Shoten.
Na podstawie powieści powstała adaptacja w formie mangi i telewizyjnego serialu anime wyprodukowanego przez studio Gonzo.
Znaczenie tytułu.
NHK to oficjalny skrót nazwy japońskiego nadawcy publicznego (od Nippon Hōsō Kyōkai), ale w mandze skrótowiec pochodzi od "Nippon Hikikomori Kyōkai", co oznacza "Japońskie Stowarzyszenie Hikikomori" i odnosi się do twierdzeń głównego bohatera o istnieniu wszechobecnego spisku prowadzonego przez NHK (korporację medialną), by stworzyć NHK (grupę hikikomori). 
Fabuła.
Fabuła "NHK ni yōkoso!" kręci się wokół życia kilku dwudziestolatków żyjących w Tokio. Pokazane są różne style życia, chociaż przez większość czasu historia dotyczy hikikomori, anime, otaku i intensywnych uczuć smutku i samotności głównych bohaterów.
Głównym bohaterem jest Tatsuhiro Satō, który czwarty rok po przerwaniu studiów jest bezrobotny. Prowadzi odosobnione życie jako "hikikomori", w końcu dochodząc do wniosku, że wszystko co go spotkało to spisek. Pewnego dnia poznaje Misaki Nakahara, tajemniczą dziewczynę, która twierdzi, że jest w stanie uleczyć Tatsuhiro z jego nawyków "hikikomori". Pokazuje mu kontrakt w którym zapisane jest, że raz dziennie będą się spotykać wieczorem w lokalnym parku, gdzie Misaki będzie dawać wykłady Tatsuhiro by odmienić jego styl życia. Podczas tych spotkań omawianych jest wiele tematów, chociaż prawie zawsze mają coś wspólnego z psychologią i psychoanalizą. Jedno z ich pierwszych spotkań dotyczy interpretacji ostatnich snów Tatsuhiro.
Oboje, Tatsuhiro i Misaki, mają jednak tendencje do przesady i ukrywania prawdy. Mimo oferty Misaki i jej prób ratowania Tatsuhiro, to sąsiad Tatsuhiro i przyjaciel ze szkoły średniej, Kaoru Yamazaki jest osobą do której się zwraca częściej o pomoc. Także pomimo swoich dziwactw Yamazaki jest jedną z najstabilniejszych postaci w powieści.
Manga.
Na podstawie powieści powstała adaptacja w formie mangi, ilustrowana przez Kendi Oiwę. Seria ta była publikowana na łamach magazynu „Shōnen Ace” od 26 grudnia 2003 do 26 maja 2007. Razem opublikowano 40 rozdziałów, które potem zostały skompilowane do ośmiu tankōbonów wydawanych nakładem wydawnictwa Kadokawa Shoten od 24 czerwca 2004 do 6 czerwca 2007.
W Polsce manga wydawana była nakładem wydawnictwa Waneko od 10 sierpnia 2012 do 14 października 2013 pod angielskim tytułem "Welcome to the N.H.K.".
"Shin NHK ni yōkoso!".
2 maja 2021 zapowiedziano wydanie nowej mangi będącej kontynuacją, pod tytułem , której premiera będzie miała miejsce 16 maja w ramach części Elites vol. 3 podczas 32. edycji festiwalu Literature Flea Market.

</doc>
<doc id="1047769" url="https://pl.wikipedia.org/wiki?curid=1047769" title="Welcome to the NHK!">
Welcome to the NHK!



</doc>
<doc id="1047771" url="https://pl.wikipedia.org/wiki?curid=1047771" title="Stacja przekaźnikowa">
Stacja przekaźnikowa



</doc>
<doc id="1047775" url="https://pl.wikipedia.org/wiki?curid=1047775" title="Ulica Szara w Warszawie">
Ulica Szara w Warszawie

Ulica Szara – jedna z ulic warszawskiego Solca.
Przebieg.
Ulica Szara jest sięgaczem. Rozpoczyna się na skrzyżowaniu z ulicą Rozbrat, a następnie biegnie w kierunku północno-wschodnim, kończąc się ślepo na terenie parku Marszałka Edwarda Rydza-Śmigłego
Historia.
Nazwa ulicy została nadana w 1771.
Przed I wojną światową ulica Szara łączyła Czerniakowską z Rozbrat. 
W 1908 pod nr 8 rozpoczęła budowa kościoła mariawickiego Przenajświętszego Sakramentu. Świątynia została zbudowana w stylu neogotyckim z wieżą, jednonawowa, sześcioprzęsłowa z nawą poprzeczną, wyodrębnionym prezbiterium i pomieszczeniami mieszkalnymi dla księży. Za kościołem znajdował się owocowo-warzywny ogród sióstr mariawitek. 
Ruiny kościoła, zniszczonego w czasie powstania warszawskiego, rozebrano w 1945. Obecnie na terenie dawnego kościoła znajduje się ogródek przedszkolny.

</doc>
<doc id="1047778" url="https://pl.wikipedia.org/wiki?curid=1047778" title="Spórok">
Spórok

Spórok (do 2009 "Sporok", dodatkowa nazwa niem. Carmerau, d. Gräflich Karmerau, Karmerau) – wieś w Polsce położona w województwie opolskim, w powiecie strzeleckim, w gminie Kolonowskie.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje polską nazwę miejscowości "Sporok" oraz niemiecką "Carmerau".
Topograficzny podręcznik Górnego Śląska z 1865 roku notuje miejscowość jako kolonię o niemieckiej nazwie "Carmerau" i jako polską nazwę podaje "Sporók": "Der polnische Name ist Sporók.".
Do 2009 urzędową nazwą miejscowości był Sporok.
Historia.
Spórok jest najmniejszą miejscowością w gminie Kolonowskie. Osada, a właściwie Kolonia, powstała w 1776 roku i przyjęła nazwę Carmerau. Nazwa pochodzi od ówczesnego ministra sprawiedliwości śląska (schlesischer Justizminister) Johann Heinrich Casimir Graf von Carmer (1720 – 1801), który dał początek Kolonii. Do 01.04.1939 roku przez Spórok przebiegała granica pomiędzy dwoma powiatami: opolskim (Landkreis Oppeln) i strzeleckim (Landkreis Groß Strehlitz).
Obecnie Spórok należy do powiatu strzeleckiego. Tereny leśne gminy Kolonowskie należą do Nadleśnictwa Zawadzkie, z wyjątkiem wsi Spórok, te bowiem zarządza Nadleśnictwo Strzelce Opolskie. Wokół wsi znajdują się niewielkie torfowiska, a Ptasi Stawek jest ciekawym miejscem wypoczynkowym. Od 1982 roku wierni, należący do parafii Krasiejów, mają własny kościół filialny pw. św. Floriana. Na terenie wsi działają: jednostka Ochotniczej Straży Pożarnej, koło Mniejszości Niemieckiej, klub sportowy i Stowarzyszenie Odnowy Wsi. 
W roku 2008 został przebudowany budynek dawnej szkoły, w którym teraz mieści się Dom Aktywności Wiejskiej oraz świetlica dla dzieci i młodzieży.
W 2010r do użytku została oddana nowa strażnica. Strażacy do dyspozycji mają średni samochód gaśniczy Star244. 
W 2012r wieś została w całości skanalizowana.
W 2014r na terenie gminy Kolonowskie, także w Spóroku, została zbudowana sieć światłowodowa.

</doc>
<doc id="1047782" url="https://pl.wikipedia.org/wiki?curid=1047782" title="Sztab Partyzancko-Powstańczy">
Sztab Partyzancko-Powstańczy

Sztab Partyzancko-Powstańczy – struktura wojskowa, utworzona w styczniu 1921 przy Komendzie Głównej Armii URL we Lwowie, w celu koordynowania przygotowań do walki z bolszewicką okupacją Ukrainy.
Dowódcą SPP został mianowany gen. Jurko Tjutjunnyk. Organizowanie SPP przy pomocy Oddziału II Sztabu Generalnego zakończono w marcu 1921. Na jego siedzibę wybrano Lwów, a miał współpracować z dowództwem polskiej 6. Armii. Generałowi Tjutjunnykowi zezwolono na werbowanie w obozach internowania ochotników do prowadzenia akcji wywiadowczej na Ukrainie. Władze polskie zobowiązały się również do zwolnienia z obozów internowania, uzbrojenia i wyposażenia 2000 żołnierzy ukraińskich, którzy mieli przygotowywać rajdy na Ukrainę w celu wywoływania powstań antybolszewickich.
Sztab współpracował również z Centralnym Ukraińskim Komitetem Powstańczym, po likwidacji którego przez CzeKa zmalały jednak szanse na wywołanie powstania na Ukrainie.
Sztab Partyzancko-Powstańczy został rozwiązany pod koniec 1921, po klęsce II pochodu zimowego.

</doc>
<doc id="1047787" url="https://pl.wikipedia.org/wiki?curid=1047787" title="Ulica Żytnia w Warszawie">
Ulica Żytnia w Warszawie

Ulica Żytnia – ulica w warszawskiej dzielnicy Wola.
Historia.
Ulica Żytnia to dawna droga narolna biegnąca pomiędzy polami Starej Warszawy a polami należącymi do sióstr brygidek z Nowolipia. W 1770 została przecięta okopem Lubomirskiego, a jej część wschodnia leżąca w obrębie wałów, została uregulowana i stała się ulicą. Nadana w tym samym roku nazwa pochodzi od sąsiednich pól obsianych żytem.
W 1792 na działce przy ulicy Żytniej róg Młynarskiej założono cmentarz ewangelicko-reformowany. 
Po 1875 ulicę uregulowano od Okopowej do Młynarskiej.
W dwudziestoleciu międzywojennym ulicę dwukrotnie przedłużano w kierunku zachodnim: ok. 1928 od Młynarskiej do Tyszkiewicza, a ok. 1938 – do ulicy Płockiej.
W czasie powstania warszawskiego ulica była miejscem ciężkich walk obronnych zgrupowania "„Parasol”". Została upamiętniona w tekście piosenki powstańczej "Pałacyk Michla".
Większość zabudowy ulicy została zniszczona w 1944.
Po wojnie do 1979 przy ul. Żytniej w pobliżu ul. Okopowej działał Centralny Dworzec Autobusowy PKS; zastąpił go otwarty w styczniu 1980 Dworzec Zachodni PKS. Po 1956 ulicę przedłużono do ulicy Sokołowskiej.
Przy ulicy w bliskiej odległości od siebie działają trzy żeńskie zgromadzenia zakonne: Zgromadzenie Sióstr Franciszkanek Rodziny Maryi, Zgromadzenie Sióstr Matki Bożej Miłosierdzia oraz Uczennice Boskiego Mistrza.

</doc>
<doc id="1047797" url="https://pl.wikipedia.org/wiki?curid=1047797" title="Puchar Narodów Oceanii 1998">
Puchar Narodów Oceanii 1998

Rozgrywki o Puchar OFC w roku 1998 zostały rozegrane w Australii. Udział w turnieju zapewniony miała reprezentacja Australii oraz reprezentacja Nowej Zelandii. Awans do rozgrywek wywalczyły reprezentacje Fidżi i Vanuatu (zwycięzca i srebrny medalista "Melanesian Cup") oraz reprezentacje Tahiti i Wysp Cooka (zwycięzca i srebrny medalista "Polynesian Cup"). Turniej został rozegrany w australijskim mieście Brisbane, w dniach od 25 września do 4 października.

</doc>
<doc id="1047803" url="https://pl.wikipedia.org/wiki?curid=1047803" title="Ulica Szwoleżerów w Warszawie">
Ulica Szwoleżerów w Warszawie

Ulica Szwoleżerów – ulica w śródmieściu Warszawy. 
Ulica rozpoczyna swój bieg od skrzyżowania z ulicą Czerniakowską, biegnie następnie na zachód, krzyżując się z ulicami: Dragonów, Kawalerii, 29 Listopada, ponownie Kawalerii i Myśliwiecką, gdzie znajduje się jej przedłużenie – ulica Agrykola. 
Historia.
Dawna droga narolna wsi Solec. Została uregulowana w końcu XVIII wieku jako przedłużenie ul. Agrykoli. W 1818 zbudowano tam koszary dla rosyjskiego Lejbgwardyjskiego Pułku Ułanów. W 1901 droga stała się ulicą i otrzymała nazwę "Ułańskiej". W 1919 ulicy przywrócono nazwę "Agrykola" 
W 1907 przy ulicy wzniesiono cerkiew błogosławionego Martyniana według projektu Leontija Benois. W okresie międzywojennym świątynia stała się rzymskokatolickim kościołem polowym 1 Pułku Szwoleżerów Józefa Piłsudskiego, który przejął dawne rosyjskie koszary ułanów. W 1935, w nawiązaniu do nazwy stacjonującej jednostki, ulicą "Szwoleżerów" nazwano odcinek ulicy Myśliwieckiej od Agrykoli do ul. Łazienkowskiej.
W czasie okupacji niemieckiej koszary 1 Pułku Szwolożerów były wykorzystywane jako punkt zborny osób zatrzymywanych w czasie łapanek. W 1944 większość budynków koszar została zniszczona. 
W 1945 roku przy ulicy, w pobliżu Łazienek, powstała niezachowana kolonia 160 domków fińskich przekazanych w darze przez Związek Radziecki.
Około 1952 ulicą "Szwoleżerów" nazwano odcinek ul. Agrykola od ul. Myśliwieckiej do ul. Czerniakowskiej. 
W latach 1972–1974 między ulicami Szwoleżerów, Czerniakowską i Kanałem Piaseczyńskim wzniesiono osiedle Szwoleżerów według projektu Haliny Skibniewskiej z zespołem, nagrodzony w konkursie „Mister Warszawy“ na najlepszy obiekt oddany do użytku w stolicy w 1974.

</doc>
<doc id="1047805" url="https://pl.wikipedia.org/wiki?curid=1047805" title="Stepan Chmara">
Stepan Chmara

Stepan Ilkowycz Chmara, ukr. Степан Ількович Хмара (ur. 12 października 1937 w Bobiatynie w obwodzie lwowskim) – ukraiński polityk, długoletni więzień gułagów, deputowany Rady Najwyższej I, II i IV kadencji.
Życiorys.
Urodził się w rodzinie chłopskiej. Jego dziadek przez lat 25 był wójtem w rodzinnej wsi.
W 1964 ukończył studia we Lwowskim Instytucie Medycznym jako stomatolog i rozpoczął pracę w miejscowości Hirnyk koło Sokala. Prowadził działalność w ruchu dysydenckim, rozpowszechniając samizdaty i inną zakazaną literaturę. Jako pierwszy na Ukrainie przetłumaczył i wydał pracę Andrieja Sacharowa "Rozmyślania o pokoju, wolności intelektualnej i postępie". Po aresztowaniu Wiaczesława Czornowiła kontynuował wydawanie założonego przez niego pisma "Ukrajinśkyj wisnyk", publikując tam między innymi swoją pracę na temat ludobójstwa Ukraińców w ZSRR.
W 1980 został aresztowany za działalność polityczną i skazany na karę 7 lat pozbawienia wolności w obozach o zaostrzonym rygorze (przebywał w obozach nr 35 i 36 na Uralu) i 5 lat zesłania. W obozach spędził 306 dni w karcerze. W 1987 powrócił na Ukrainę, dołączając do Ukraińskiej Grupy Helsińskiej.
W 1990, 1994 i 2002 trzykrotnie wybierany deputowanym. Brał aktywny udział w pomarańczowej rewolucji. Należał do Bloku Julii Tymoszenko, z którego odszedł w 2005, sprzeciwiając się przyjmowaniu do frakcji oligarchów, związanych dotąd z obozem rządzącym. Przeszedł do Ukraińskiej Partii Ludowej Jurija Kostenki, bez powodzenia kandydował w kolejnych wyborach parlamentarnych.

</doc>
<doc id="1047806" url="https://pl.wikipedia.org/wiki?curid=1047806" title="M712 CLGP">
M712 CLGP



</doc>
<doc id="1047807" url="https://pl.wikipedia.org/wiki?curid=1047807" title="M712">
M712



</doc>
<doc id="1047809" url="https://pl.wikipedia.org/wiki?curid=1047809" title="BSat-3A">
BSat-3A

BSat-3A − geostacjonarny satelita telekomunikacyjny do bezpośredniego przekazu sygnałów telewizyjnych do odbiorników domowych, będący własnością japońskiej firmy B-SAT. Znajduje się nad południkiem 110°E. Zasięgiem działania obejmuje głównie Japonię. Planowany czas działania statku to co najmniej 13 lat.
Satelita dokonuje dystrybucji sygnałów telewizyjnych za pomocą 12 transponderów pasma Ku, o mocy 130 W każdy. Cztery transpondery są rezerwowe.
Statek zbudowany został w oparciu o platformę A2100 A. Stabilizowany trójosiowo. Ogniwa słoneczne na końcu misji będą wytwarzały do 2,8 kW energii elektrycznej.

</doc>
<doc id="1047811" url="https://pl.wikipedia.org/wiki?curid=1047811" title="Cieszyno Łobeskie">
Cieszyno Łobeskie

Cieszyno Łobeskie – przystanek kolejowy w Cieszynie, w województwie zachodniopomorskim, w Polsce. Na przystanku stają pociągi osobowe relacji Runowo Pomorskie - Stargard
W roku 2017 przystanek obsługiwał 20–49 pasażerów na dobę.

</doc>
<doc id="1047814" url="https://pl.wikipedia.org/wiki?curid=1047814" title="Odśmiecanie">
Odśmiecanie



</doc>
<doc id="1047817" url="https://pl.wikipedia.org/wiki?curid=1047817" title="Sprytny wskaźnik">
Sprytny wskaźnik

Sprytny wskaźnik, inteligentny wskaźnik (ang. "smart pointer") to abstrakcyjny typ danych symulujący wskaźnik, dodając przy tym nowe funkcje takie jak odśmiecanie albo sprawdzanie zakresów odwołań ("bounds checking").
Niektóre sprytne wskaźniki wykonują zliczanie referencji (shared_ptr), inne przekazują kontrolę nad obiektem tylko jednemu wskaźnikowi (auto_ptr). W przypadku języków z automatycznym odśmiecaniem (np. Java, C#) użycie sprytnych wskaźników jest niepotrzebne.
W języku C++ sprytne wskaźniki mogą zostać zaimplementowane jako wzorzec klasy, który dzięki przeciążeniu operatorów, udaje działanie zwykłego wskaźnika (operacje dereferencji, przypisania itp.), definiując dodatkowe algorytmy zarządzania pamięcią.

</doc>
<doc id="1047818" url="https://pl.wikipedia.org/wiki?curid=1047818" title="Smart pointer">
Smart pointer



</doc>
<doc id="1047821" url="https://pl.wikipedia.org/wiki?curid=1047821" title="Respekt Records">
Respekt Records

Respekt Records — polska niezależna wytwórnia muzyczna. Powstała w 2006 roku z inicjatywy zespołu Molesty Ewenement na kanwie firmy Baza Lebel. Wytwórnia produkuje także ubrania marki "Respekt" i "Molesta Ewenement".
Poza nagraniami zespołu Molesta Ewenement firma wydała płyty takich wykonawców jak: DJ. B, Vienio, Parias i Pelson.

</doc>
<doc id="1047823" url="https://pl.wikipedia.org/wiki?curid=1047823" title="Port lotniczy Wenecja-Marco Polo">
Port lotniczy Wenecja-Marco Polo

Port lotniczy Wenecja-Marco Polo (ang.: "Venice Marco Polo Airport", wł.: "Aeroporto di Venezia Marco Polo", kod IATA: VCE, kod ICAO: LIPZ) – międzynarodowy port lotniczy położony 12 km na północ od centrum Wenecji.

</doc>
<doc id="1047824" url="https://pl.wikipedia.org/wiki?curid=1047824" title="Skrzynka na listy">
Skrzynka na listy

Skrzynka na listy, oddawcza skrzynka pocztowa – skrzynka umożliwiająca adresatowi odbieranie kierowanych do niego przesyłek pocztowych.
W budynkach wielorodzinnych.
W budynkach wielorodzinnych miejsce przeznaczone do umieszczania listów adresowanych do poszczególnych mieszkańców budynku. Ma postać metalowej skrzynki z wieloma komorami (przegródkami). 
W przeszłości w Polsce dostęp do wszystkich komór miał listonosz Poczty Polskiej doręczający listy (a także doręczyciel telegramów, formalnie nie będący listonoszem), natomiast każdy mieszkaniec budynku miał klucz tylko do własnej przegródki skrzynki. Zmiana przepisów dotyczących Prawa pocztowego w Polsce (art. 37 uchylonej ustawy z dnia 12 czerwca 2003 r. Prawo pocztowe (, z późn. zm.) wprowadziła obowiązek wymiany skrzynek pocztowych oddawczych przez właściciela lub współwłaściciela posesji. Stare skrzynki – będące własnością Poczty Polskiej – miały zostać wymienione na nowe, zgodne z przepisami unijnymi. Ma to umożliwiać dostarczanie przesyłek przez dowolnego operatora pocztowego działającego na rynku, zwiększając tym samym konkurencję na rynku usług pocztowych. Nowe skrzynki są własnością właściciela posesji, na której się znajdują. Przepisy określiły obowiązek wymiany skrzynek pocztowych do 24 sierpnia 2008 (5 lat od daty wejścia w życie ustawy).
W budynkach jednorodzinnych.
W budynkach jednorodzinnych skrzynki oddawcze instalują samodzielnie właściciele posesji i są to zazwyczaj konstrukcje w postaci niewielkich zamykanych na klucz skrzynek przy drzwiach lub przy furtce, do których przez specjalnie do tego celu przeznaczoną szczelinę listonosz wrzuca przesyłki. W przeszłości ten indywidualny sposób dostarczania każdej przesyłki do każdego mieszkania powszechny był – także w Polsce – również w budynkach wielorodzinnych. Indywidualne skrzynki instalowano wówczas albo na zewnętrznej stronie drzwi każdego mieszkania, albo też wycinano w drzwiach specjalną poziomą szczelinę na listy. Zbiorcze skrzynki oddawcze upowszechniły się w Polsce w pierwszych latach 60. XX wieku, tj. w okresie, kiedy na masową skalę zaczęto budować osiedla budynków z wielkiej płyty.
Skrytki pocztowe.
Oprócz skrzynek oddawczych w budynkach wielorodzinnych, które wg obecnie obowiązujących przepisów powinny zostać zamontowane przez zarządcę budynku, poczta instaluje w swoich urzędach numerowane skrzynki – tzw. skrytki pocztowe (ang. "Post Office Box", w skrócie "PO Box"); wynajem takiej skrzynki jest jedną z usług świadczonych przez pocztę. Korzystają z niej osoby i firmy, które z różnych powodów wolą odbierać korespondencję w lokalnym urzędzie, niż pod własnym adresem za pośrednictwem listonosza roznoszącego przesyłki. Przesyłki dla takich odbiorców adresowane są według następującego schematu (tu – do hipotetycznego urzędu pocztowego Warszawa 999 z hipotetycznym kodem pocztowym 00-000):
Doręczanie przesyłek.
Przesyłki większych rozmiarów (np. paczki pocztowe) nie mieszczące się w skrzynce oddawczej dostarczane są zazwyczaj do rąk własnych adresata przez osobnych doręczycieli, a w przypadkach, kiedy doręczyciel nie zastanie nikogo pod wskazanym adresem - adresat powinien odebrać przesyłkę w urzędzie pocztowym. Listy polecone w Polsce również dostarczane są bezpośrednio adresatowi z wyjątkiem przypadku, gdy adresat złoży wcześniej w urzędzie pocztowym oświadczenie pisemne, iż życzy sobie, by listy polecone pozostawiać w jego skrzynce, a doręczana przesyłka nie wymaga potwierdzenia odbioru.

</doc>
<doc id="1047826" url="https://pl.wikipedia.org/wiki?curid=1047826" title="Reprezentacja Japonii w piłce siatkowej kobiet">
Reprezentacja Japonii w piłce siatkowej kobiet

Reprezentacja Japonii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="1047827" url="https://pl.wikipedia.org/wiki?curid=1047827" title="Przeciwutleniacz">
Przeciwutleniacz



</doc>
<doc id="1047829" url="https://pl.wikipedia.org/wiki?curid=1047829" title="Antyutleniacze">
Antyutleniacze



</doc>
<doc id="1047832" url="https://pl.wikipedia.org/wiki?curid=1047832" title="Futura International Airways">
Futura International Airways

Futura International Airways – założone w 1989 roku przez Aer Lingus, Belton Air i Santander Bank, hiszpańskie linie lotnicze z siedzibą w Palma de Mallorca. Przewoźnik rozpoczął działalność 17 lutego 1990 roku lotem z Palma de Mallorca do Manchesteru. Linie obsługiwały połączenia czarterowe do różnych krajów Europy z pięciu baz: Palma de Mallorca, Teneryfy, Málagi, Gran Canarii i Dublina. Do Polski linie latały do portów lotniczych w: Katowicach, Poznaniu i Warszawie. Głównym hubem był Port lotniczy Palma de Mallorca.
9 września 2008 roku linie zawiesiły działalność.
Flota.
Przewoźnik używał samolotów:

</doc>
<doc id="1047833" url="https://pl.wikipedia.org/wiki?curid=1047833" title="Dama Pik">
Dama Pik



</doc>
<doc id="1047835" url="https://pl.wikipedia.org/wiki?curid=1047835" title="Johannes Soodla">
Johannes Soodla

Johannes Soodla (ur. 14 stycznia 1897 w Dorpacie, zm. 16 kwietnia 1965 w Goslarze) – estoński wojskowy (pułkownik), inspektor generalny estońskich oddziałów Waffen-SS podczas II wojny światowej.
Uczestniczył w I wojnie światowej w szeregach armii rosyjskiej jako porucznik. Po jej zakończeniu wstąpił do nowo formowanej armii estońskiej, dochodząc w 1940 r. do stopnia pułkownika. Przed zajęciem Estonii przez Sowietów był komendantem akademii wojskowej. Podczas okupacji hitlerowskiej podjął współpracę z Niemcami. Jego interwencje u Niemców doprowadziły do utworzenia Legionu Estońskiego SS. Od czerwca 1943 r. do końca wojny sprawował funkcję inspektora generalnego estońskich oddziałów Waffen-SS w randze Waffen-Brigadeführera SS. W międzyczasie objął także zwierzchnictwo nad formacją obrony terytorialnej Omakaitse. Po kapitulacji Niemiec 8/9 maja 1945 r., przebywał w obozie dla uchodźców w zachodniej części kraju. Następnie zamieszkał w RFN, gdzie zmarł 16 kwietnia 1965 r.
W 1925 został odznaczony estońskim Krzyżem Wolności II klasy.

</doc>
<doc id="1047837" url="https://pl.wikipedia.org/wiki?curid=1047837" title="E ścieśnione">
E ścieśnione



</doc>
<doc id="1047838" url="https://pl.wikipedia.org/wiki?curid=1047838" title="Sprawdzanie zakresu">
Sprawdzanie zakresu

Sprawdzanie zakresu () – każda metoda wykrywania czy nowa wartość zmiennej mieści się w zakresie zmiennej przed zapisem do niej, lub czy wartość która zostanie zaraz użyta jako indeks do tablicy jest w granicach tej tablicy. Na przykład wartość 32768 która miałaby być przypisana do 16-bitowej zmiennej ze znakiem (której zakres to -32768 do +32767), lub dostęp do 25 elementu tablicy w której zasięg prawidłowych indeksów to 0 do 9. Pierwszy przypadek to range checking, a drugi to index checking.
Negatywne sprawdzenie zakresu zwykle powoduje wywołanie różnego rodzaju wyjątku.
Ponieważ sprawdzanie zakresu przy każdym odwołaniu się do zmiennej lub tablicy jest czasochłonne, w niektórych aplikacjach nie przeprowadza się tego sprawdzenia. Istnieją też specjalne techniki kompilacji umożliwiające eliminację sprawdzeń zakresu w wielu częstych przypadkach; zobacz eliminacja sprawdzania zakresu.
Wiele języków programowania, takich jak C/C++, nigdy nie przeprowadza automatycznego sprawdzania zakresu, co jest umotywowane kwestią szybkości działania programu. Jest to przyczyną bardzo wielu błędów off by one i przepełnienia bufora.
Popularne języki wymagające sprawdzania zakresu podczas działania programu to Ada, Visual Basic, Java i C#. W języku D i wielu innych sprawdzanie zależy od przełącznika kompilatora. C# pozwala na fragmenty kodu oznaczone "unsafe", w których można między innymi pominąć sprawdzanie zakresu i umożliwić używanie surowych wskaźników do pamięci dla szybszego wykonania kodu. Jest to przydatne do optymalizacji niewielkich, a często wywoływanych fragmentów, bez obniżania bezpieczeństwa wykonania całego programu.

</doc>
<doc id="1047839" url="https://pl.wikipedia.org/wiki?curid=1047839" title="A pochylone">
A pochylone



</doc>
<doc id="1047841" url="https://pl.wikipedia.org/wiki?curid=1047841" title="Łarysa Geniusz">
Łarysa Geniusz

Łarysa Hienijusz, Łarysa Geniusz z d. Mikłaszewicz (biał. "Ларыса Антонаўна Геніюш"; ur. 9 sierpnia 1910 w Żłobowcach, zm. 1983 w Zelwie) – białoruska poetka i polityk emigracyjny. 
Życiorys.
Urodziła się w folwarku Żłobowce k. Wołpy w obecnym rejonie wołkowyskim. Była córką właściciela chutoru, zamożnego chłopa prawosławnego, Antona Mikłaszewicza, urodzonego w Krynkach. W 1928 roku ukończyła polskie gimnazjum w Wołkowysku. W 1935 roku wyszła za mąż za Jankę Hienijusza, który wyjechał do Pragi. Dołączyła do męża w 1937 roku. W stolicy Czechosłowacji mieszkała do 1948 roku, prowadząc działalność polityczną i charytatywną wśród białoruskiej diaspory. Była członkiem władz Białoruskiej Republiki Ludowej, prowadziła archiwum władz emigracyjnych. 
Po zajęciu wschodniej części II Rzeczypospolitej przez Armię Czerwoną jej ojciec został aresztowany i niedługo potem rozstrzelany. Jej matkę zaś i dwie siostry zesłano do Kazachskiej SRR, gdzie wkrótce zmarły. Jeden jej brat służył w armii Andersa, poległ pod Monte Cassino, drugi - walczył w armii Berlinga i zginął w walkach o Berlin. 
5 marca 1948 roku została wraz z mężem aresztowana i przekazana Związkowi Radzieckiemu. Była więziona i torturowana w katowniach bezpieki w kilku miastach. W 1949 roku została oskarżona o działalność wywrotową i po wadliwym pod względem prawnym procesie skazana na 25 lat łagrów. Podobny los spotkał jej męża. W 1956 roku na fali postalinowskiej odwilży oboje małżonków zwolniono i zamieszkali oni przy rodzinie Janki Hienijusza w Zelwie, do końca życia będąc jednak pod obserwacją służb specjalnych. Nie pozwalano jej odwiedzać syna Jurki, który wychowywał się w Białymstoku jako sierota.
Łarysa Geniusz konsekwentnie odmawiała przyjęcia sowieckiego obywatelstwa, pozostając przy obywatelstwie czechosłowackim. Pomimo zagrożenia, w jej domu odbywały się spotkania artystów, literatów, naukowców.
Zmarła w 1983 roku w Zelwie i tam została pochowana. 
W 1999 roku Białoruski Komitet Helsiński rozpoczął - czteroletnią, jak się później okazało, walkę sądową o rehabilitację poetki. Sąd Najwyższy Białorusi odmówił rehabilitacji. Kiedy Białoruski Komitet Helsiński zwrócił się o pomoc o Prezydenta Alaksandra Łukaszenki, ten przekazał pismo Komitetu do Sądu Najwyższego, który w końcu lipca 2003 roku podtrzymał swoje stanowisko
Twórczość.
Wiersze pisała już w gimnazjum. Debiutowała na łamach białoruskiej prasy emigracyjnej w 1939 roku. Jej utwory drukowały: "Ranica", "Biełaruski rabotnik", "Nowy szlach" i inne pisma. Pierwszy tom wierszy - "Ad rodnych niw" wydała w 1942 roku. Pisała także w okresie odbywania kary. Po zwolnieniu z łagru, przez była objęta całkowitym zakazem druku. Potem, przez pewien czas - mogła publikować jedynie wiersze dla dzieci, w dalszej kolejności i wiersze o innej tematyce, które jednak cenzurowano. Dlatego większość jej utworów wydano dopiero pośmiertnie. W sowieckiej Białorusi dopiero w 1967 roku zezwolono jej, dzięki wsparciu Maksima Tanka, na wydanie tomiku poezji, "Niewadam z Niomana". 
18 stycznia 2006 roku wydano album muzyczny "Żyć dla Biełarusi", na który składały się jej wiersze, do których napisano muzykę.

</doc>
<doc id="1047842" url="https://pl.wikipedia.org/wiki?curid=1047842" title="Centralny Ukraiński Komitet Powstańczy">
Centralny Ukraiński Komitet Powstańczy

Centralny Ukraiński Komitet Powstańczy – tajna organizacja, działająca na Ukrainie, powstała w lutym 1921 w Kijowie.
Jej zadaniem było przygotowanie powstania przeciw władzy bolszewickiej i utworzenie niepodległego państwa ukraińskiego. Dowódcą CUKP został jeden z przywódców Ukraińskiej Organizacji Wojskowej (UWO) – Iwan Andruch.
CUKP utrzymywał przez kurierów stałą łączność z Sztabem Partyzancko-Powstańczym we Lwowie, informując gen. Tjutjunnyka o stanie przygotowań do powstania i rozmieszczeniu jednostek Armii Czerwonej.
W lecie 1921 CUKP został doszczętnie rozbity przez CzeKa, to samo stało się z większością oddziałów partyzanckich działających na terenie USRR.

</doc>
<doc id="1047843" url="https://pl.wikipedia.org/wiki?curid=1047843" title="Łarysa Heniusz">
Łarysa Heniusz



</doc>
<doc id="1047844" url="https://pl.wikipedia.org/wiki?curid=1047844" title="Ferragosto">
Ferragosto

Ferragosto – włoskie święto, obchodzone 15 sierpnia, które zbiega się ze świętem katolickim "l'Assunzione della Beata Vergine", czyli świętem Wniebowzięcia Najświętszej Maryi Panny. 
Historia.
"Ferragosto", łac. "Fériæ Augústi, Wakacje Augusta", było świętem pogańskim obchodzonym na zakończenie zbiorów, początkowo we wrześniu, a przez cesarza Augusta przeniesione na sierpień, który nosi jego imię.
Obchody.
Włosi obchodzą to święto, najczęściej wyjeżdżając poza miasto. W tym dniu popularnym miejscem zabaw są plaże, gdzie ludzie oblewają się wodą. Wieczorem można podziwiać oświetlone barki oraz fajerwerki. Młodzi ludzie bawią się w barach i pubach, które są otwarte do późnych godzin nocnych.

</doc>
<doc id="1047845" url="https://pl.wikipedia.org/wiki?curid=1047845" title="Gość poranny">
Gość poranny



</doc>
<doc id="1047846" url="https://pl.wikipedia.org/wiki?curid=1047846" title="Pochód zimowy">
Pochód zimowy

ukr. зимовий похід

</doc>
<doc id="1047847" url="https://pl.wikipedia.org/wiki?curid=1047847" title="ZAK">
ZAK



</doc>
<doc id="1047849" url="https://pl.wikipedia.org/wiki?curid=1047849" title="Optymalizacja kompilatora">
Optymalizacja kompilatora



</doc>
<doc id="1047850" url="https://pl.wikipedia.org/wiki?curid=1047850" title="Eliminacja sprawdzania zakresu">
Eliminacja sprawdzania zakresu

Eliminacja sprawdzania zakresu (ang. "bounds-checking elimination") to optymalizacja kompilatora przydatna w językach programowania lub środowiskach uruchomieniowych które wymagają sprawdzania zakresu tablic, czyli sprawdzania przy każdym dostępie do tablicy czy indeks do niej ma wartość mieszczącą się w jej zakresie. Celem jest eliminacja niepotrzebnych sprawdzeń.
Prostym przykładem jest odczyt elementu tablicy, modyfikacja go i zapis zmodyfikowanej wartości w to samo miejsce. Normalnie wymagało by to dwóch sprawdzeń zakresu, najpierw przy odczycie, a potem przy zapisie. Eliminacja sprawdzania zakresu pozwala na pominięcie drugiego sprawdzenia gdy kompilator albo środowisko uruchomieniowe mogą udowodnić, że rozmiar tablicy i indeks do niej nie zmieniają się pomiędzy tymi dwoma operacjami na niej.
Inny przykład to iteracja po elementach tablicy, gdy warunek pętli gwarantuje, że indeks mieści się w jej zakresie.

</doc>
<doc id="1047851" url="https://pl.wikipedia.org/wiki?curid=1047851" title="Bounds-checking elimination">
Bounds-checking elimination



</doc>
<doc id="1047853" url="https://pl.wikipedia.org/wiki?curid=1047853" title="Rak endometrium">
Rak endometrium



</doc>
<doc id="1047854" url="https://pl.wikipedia.org/wiki?curid=1047854" title="Park Narodowy Wielki Kanion">
Park Narodowy Wielki Kanion



</doc>
<doc id="1047855" url="https://pl.wikipedia.org/wiki?curid=1047855" title="Dzień na żywo">
Dzień na żywo



</doc>
<doc id="1047863" url="https://pl.wikipedia.org/wiki?curid=1047863" title="Stanisław Wycech">
Stanisław Wycech

Stanisław Wycech (ur. 27 czerwca 1902 w Sadolesiu w pow. węgrowskim, zm. 12 stycznia 2008 w Warszawie) – major Wojska Polskiego, do 2008 był najstarszym polskim żyjącym weteranem I wojny światowej i bitwy warszawskiej.
Życiorys.
W 1917 wstąpił do Polskiej Organizacji Wojskowej. W listopadzie 1918 został żołnierzem 22 pułku piechoty w Siedlcach, a następnie 15 pułku piechoty „Wilków”. W 1920 walczył na wojnie z bolszewikami.
W czasie II wojny światowej zajmował się kolportażem prasy podziemnej i przewożeniem broni dla placówek Armii Krajowej w powiecie węgrowskim. W powstaniu warszawskim na Dolnym Mokotowie i Czerniakowie, gdzie pełnił funkcję Komendanta Obrony Cywilnej.
Po kapitulacji Mokotowa trafił do obozu w Pruszkowie, a następnie został wysiedlony w okolice Wolbromia. Po wojnie był jednym z organizatorów mikołajczykowskiego Polskiego Stronnictwa Ludowego w Warszawie oraz nadzorował kolportaż „Gazety Ludowej”. W 1946 PSL wysunęło jego kandydaturę w kampanii przedwyborczej do Sejmu. Z tego powodu represjonowany, dwa dni po wynikach wyborów trafił do więzienia. Zwolniony po interwencji Czesława Wycecha.
Mieszkał w Warszawie, na Woli. Działał w środowisku kombatanckim, uczestniczył w najważniejszych uroczystościach państwowych. W 2000 przyznano mu tytuł Honorowego obywatela Radzymina.

</doc>
<doc id="1047865" url="https://pl.wikipedia.org/wiki?curid=1047865" title="BM-21 Grad">
BM-21 Grad

BM-21 Grad () – radziecka polowa samobieżna wieloprowadnicowa wyrzutnia rakietowa skonstruowana w latach 60. Przeznaczona dla artylerii dywizyjnej. Jeden z najszerzej używanych systemów tego rodzaju na świecie, także w Polsce.
Historia.
Decyzję o zaprojektowaniu BM-21 Grad podjęła Rada Ministrów ZSRR decyzją z 30 maja 1960. Zadanie to otrzymało biuro konstrukcyjne NII-147 z Tuły. Pierwsze wyrzutnie trafiły do jednostek w 1963, publiczna prezentacja nowego systemu odbyła się w 1964 na defiladzie w Moskwie podczas obchodów rocznicy rewolucji październikowej. W następnych latach była szeroko eksportowana, wśród jej użytkowników znajduje się także Wojsko Polskie. Pierwsze użycie bojowe nastąpiło podczas konfliktu nadgranicznego z Chinami nad rzeką Ussuri w 1969 roku.
Podobnie jak inne typy wyrzutni artyleryjskich BM-21 jest przeznaczona do rażenia celów powierzchniowych – środków ogniowych piechoty, stanowisk ogniowych artylerii, sprzętu bojowego w rejonach ześrodkowania oraz umocnień polowych.
BM-21 posiada 40 prowadnic rurowych (po 10 w 4 rzędach) zainstalowanych na zmodyfikowanym podwoziu samochodu Ural-375D (6x6). Pakiet prowadnic wraz z kołyską jest osadzony na obrotowym łożu przymocowanym do ramy samochodu. Kąty ostrzału poziomego są dla małych kątów podniesienia ograniczone ze względów bezpieczeństwa (wyloty prowadnic znajdują się na wysokości kabiny). Prowadnice mogą być naprowadzane elektrycznie lub ręcznie. Pociski są odpalane elektrycznie. Celownik mechaniczny, kątomierz działowy oraz mechanizm sterowania napędami kierowania jest umieszczony na wysięgniku z lewej strony wyrzutni.
Standardowym typem pocisku wystrzeliwanego z BM-21 jest M-21OF z głowicą odłamkowo-burzącą. Ma on masę 66 kg i długość 2870 mm. Jego donośność wynosi 20 400 m. Pociski na torze lotu są stabilizowane zarówno brzechwowo, jak i obrotowo (niewielką prędkość kątową nadaje im występ prowadzący współpracujący z bruzdą rury wyrzutni). Pociski są dostarczane na stanowisko ogniowe przy wykorzystaniu samochodów amunicyjnych ZiŁ-152 lub Star. Pociski tego samego typu mogą być odpalane z radzieckich wyrzutni BM-21 Grad-1 (36-rurowa), Grad-W (12-rurowa), 9K53 Prima (50-rurowa) i czechosłowackich RM-70 (40-rurowa). Polską zmodernizowaną wyrzutnią BM-21 jest WR-40 Langusta.
W Polsce powstała we współpracy z przedsiębiorstwem francuskim rodzina pocisków Feniks-Z, które dzięki zastosowaniu nowoczesnego paliwa rakietowego mają zasięg ponad 40 km.
Użytkownicy.
Aktualni użytkownicy
byli użytkownicy
Oceniający

</doc>
<doc id="1047869" url="https://pl.wikipedia.org/wiki?curid=1047869" title="Waranops">
Waranops

Varanops jest nazwą rodzajową pelykozaura z rodziny Varanopidae. Żył w górnym permie na terenie obecnej Ameryki Północnej, będąc jednym z najpóźniejszych reprezentantów pelykozaurów, których większość wyginęła pod koniec wczesnego, a także środkowego permu. Być może waranopsy wyginęły z powodu konkurencji, jaką stanowiły dla niego drapieżne terapsydy z podrzędów Therocephalia i Gorgonopsia oraz nowe formy diapsydów z późnego permu.
Gatunki:

</doc>
<doc id="1047873" url="https://pl.wikipedia.org/wiki?curid=1047873" title="MKS Orzeł Międzyrzecz AZS-AWF">
MKS Orzeł Międzyrzecz AZS-AWF

MKS Orzeł Międzyrzecz AZS-AWF (pełna nazwa Międzyrzecki Klub Siatkarski Orzeł Międzyrzecz AZS-AWF) – polski męski klub siatkarski (jednosekcyjny) z siedzibą w Międzyrzeczu, działający w formie stowarzyszenia kultury fizycznej, utworzony 19 grudnia 1994 roku na skutek wydzielenia sekcji piłki siatkowej mężczyzn z wielosekcyjnego "Międzyzakładowego Ludowego Klubu Sportowego Orzeł Międzyrzecz" (w ramach którego funkcjonowała z przerwami od 1963) i połączenia jej z "Międzyszkolnym Klubem Siatkarskim Piast Międzyrzecz". Z powodu problemów finansowych klub rozwiązano 1 stycznia 2011 roku.
Historia.
Czasy pionierskie.
W piłkę siatkową w Międzyrzeczu zaczęto regularnie grywać w 1949, gdy - z inicjatywy Jana Kocaja - doszło do wybudowania do Obrzycach (wschodniej części miasta) pierwszego boiska dla potrzeb tej dyscypliny. Trzy lata później przy tamtejszym szpitalu utworzono pierwszy męski zespół siatkarski w "grodzie nad Obrą", który od razu przystąpił do zmagań o Puchar CRZZ. W 1955 nadano mu nazwę KS Zdrowie, a dzięki wywalczeniu - w tym samym czasie - Pucharu CRZZ na szczeblu województwa zielonogórskiego, został on zgłoszony do rozgrywek ligowych (klasy A). Z niezłymi wynikami występował na szczeblu regionalnym (klasa A i liga okręgowa) do 1959, gdy z przyczyn finansowych został rozwiązany. Rok później powstała w Obrzycach - TKKF Astoria, której skład w większości stanowili byli zawodnicy "Zdrowia". Niemal od razu stała się ona czołową drużyną w zachodniej Polsce, toteż w 1963 została wcielona do wielosekcyjnego "Międzyzakładowego Ludowego Klubu Sportowego Orzeł Międzyrzecz", stanowiąc jedną z jego sekcji sportowych (sekcję piłki siatkowej mężczyzn). Z powodów finansowych zlikwidowano ją w 1968, jednak już dwa lata później została ona reaktywowana (również w ramach MLKS Orzeł). Funkcjonowała ona do 1975, będąc w sezonie 1974/1975 o krok od awansu do II ligi. To właśnie w czasie jej działalności siatkówka stała się w Międzyrzeczu dyscypliną niezwykle popularną, ustępując jedynie piłce nożnej.
Sztandarowa sekcja.
Na ponowną reaktywację męskiego zespołu siatkarskiego przyszło w "grodzie nad Obrą" czekać ponad dekadę. W międzyczasie tworzono jednak typowo amatorskie ekipy (najczęściej przy zakładach pracy), które grywały towarzysko w okolicznościowych spotkaniach, bądź turniejach, organizowanych na terenie województwa gorzowskiego. To właśnie ich członkowie z Tadeuszem Wolniewiczem na czele postanowili w 1986 założyć zespół, który następnie - po raz kolejny - przeszedł pod protektorat MLKS Orzeł, dając osiem lat później początek jednosekcyjnemu klubowi siatkarskiemu. Z czasem sekcja stała się dumą klubu, wygrywając w sezonie 1989/1990 swoją grupę klasy międzywojewódzkiej (III ligi), a rok później wywalczając awans do II ligi i stając się tym samym pierwszą w historii miasta drużyną, występującą w rozgrywkach ligowych szczebla centralnego.
Powstanie po rozłamie.
Przemiany polityczno-społeczno-gospodarcze w Polsce po 1989 doprowadziły do stopniowego zmieniania struktury organizacyjnej rodzimych klubów sportowych. Już w 1990 - z inicjatywy "Jerzego Rudnickiego" - zawiązano w Międzyrzeczu Stowarzyszenie "Volleyball", które wzięło na siebie ciężar współfinansowania męskiej sekcji siatkarskiej MLKS Orzeł, chroniąc ją tym samym przed kolejną likwidacją. Do faktycznego wydzielenia tej sekcji z MLKS Orzeł (i jednoczesnej fuzji z "Międzyszkolnym Klubem Siatkarskim Piast Międzyrzecz") doszło 19 grudnia 1994. Tego dnia odbyło się zgromadzenie założycielskie nowego klubu (jednosekcyjnego), podczas którego przyjęto jego statut, wybierając jednocześnie władze z Romanem Turowskim, jako Prezesem Zarządu. 19 stycznia 1995 podmiot ów został zarejestrowany w gorzowskim Urzędzie Wojewódzkim. W listopadzie 1997 MKS Orzeł rozpoczął - trwającą do dziś - współpracę z IWF w Gorzowie Wlkp. (oddziałem poznańskiej AWF). Zmianie uległa, więc nazwa klubu. Do kolejnej doszło trzy lata później (21 grudnia 2000) - po podpisaniu umowy z firmą gazowniczą "Media Odra Warta Sp. z o.o." na współfinansowanie (obowiązywała ona do 31 grudnia 2007). W sezonie 2003/2004 drużyna prowadzona przez Nikołaja Mariaskina triumfowała w swojej grupie II ligi (2 miejsce w końcowej tabeli po fazie zasadniczej, a następnie zwycięska tura play-off po 3:0 w półfinale nad Morzem Bałtyk Szczecin oraz 3:0 w finale nad Politechniką Poznań) i uzyskała historyczny awans na zaplecze PLS. Pierwszy sezon w tej klasie rozgrywkowej przyniósł niespodziewany sukces w postaci 5 miejsca, choć zespołowi postawiono wyłącznie zadanie utrzymania się. Sztuka ta nie powiodła się rok później i po zajęciu przedostatniego miejsca nastąpił spadek szczebel niżej. Banicja w II lidze trwała zaledwie sezon, bowiem po nie najlepszej fazie zasadniczej (4 miejsce), nastąpiło przebudzenie w play-offach (3:0 nad AZS UZ Zielona Góra, 3:1 w półfinale nad Olimpią Sulęcin i 3:1 w finale nad GTS Gdańsk). Dało ono awans do barażów, w których międzyrzeczanie ograli 3:2 MKS MOS Będzin, uzyskując ponowną promocję do I ligi.
Tragedia pod Gościmiem.
21 marca 2008 zapisał się jako najczarniejszy dzień w historii klubu. Tego dnia około 13.40 doszło przed Gościmiem do wypadku drogowego z udziałem 4 siatkarzy Orła, w wyniku którego 2 z nich zginęło (Paweł Dziekanowski i Michał Pajor), a 2 zostało ciężko rannych (Kamil Sekuła i Patryk Wojtysiak).
Rozwiązanie klubu.
Problemy finansowe Orła zaczęły się już z początkiem sezonu 2010/2011. Przez ten czas klub powoli się rozpadał. Orzeł nie miał pieniędzy na wypłaty dla zawodników, dlatego ci odchodzili. Tuż przed rozpadem klubu Orzeł liczył zaledwie siedmiu zawodników. Klub oficjalnie rozwiązano 1 stycznia 2011.

</doc>
<doc id="1047876" url="https://pl.wikipedia.org/wiki?curid=1047876" title="Atak ze spodziewanym tekstem jawnym">
Atak ze spodziewanym tekstem jawnym

Atak ze spodziewanym tekstem jest metodą bardzo zbliżoną do ataku ze znanym tekstem jawnym, choć nieco słabszą (jej siła rośnie wraz z czasem stosowania).
Polega on na tym, że atakujący co prawda nie zna dokładnego brzmienia tekstu jawnego, ale jest w stanie je przewidzieć z dużym prawdopodobieństwem na podstawie takich informacji, jak znajomość okoliczności nadania przekazu, cechy nadawcy etc.
Metoda ta była stosowana do łamania szyfru Enigmy, kiedy alianccy kryptolodzy wiedzieli, że np. depesza nadana przez konkretny sztab o określonej godzinie będzie zawierała informacje meteorologiczne dla podległych jednostek na dodatek zapisywane bardzo sformalizowanym językiem.
Każdy szyfr odporny na atak ze znanym tekstem jawnym jest również odporny na ten atak.

</doc>
<doc id="1047878" url="https://pl.wikipedia.org/wiki?curid=1047878" title="Kalejdoskop tygodnia">
Kalejdoskop tygodnia



</doc>
<doc id="1047882" url="https://pl.wikipedia.org/wiki?curid=1047882" title="Ekkaia">
Ekkaia



</doc>
<doc id="1047884" url="https://pl.wikipedia.org/wiki?curid=1047884" title="Archanioł (imię)">
Archanioł (imię)

Archanioł - imię męskie pochodzenia greckiego. Wywodzi się od słowa άγγελοζ "(angelos)" oznaczającego „posłaniec” i przedrostka archi.

</doc>
<doc id="1047891" url="https://pl.wikipedia.org/wiki?curid=1047891" title="BM-21">
BM-21



</doc>
<doc id="1047892" url="https://pl.wikipedia.org/wiki?curid=1047892" title="Mimosa hostilis">
Mimosa hostilis



</doc>
<doc id="1047893" url="https://pl.wikipedia.org/wiki?curid=1047893" title="Pierwszy skrzypek">
Pierwszy skrzypek



</doc>
<doc id="1047895" url="https://pl.wikipedia.org/wiki?curid=1047895" title="Zespół kociego oka">
Zespół kociego oka

Zespół kociego oka (ang. cat eye syndrome, CES, zespół Schmida-Fraccaro, Schmid-Fraccaro syndrome) – rzadki zespół wad wrodzonych spowodowany nieprawidłowościami budowy chromosomu 22. Zazwyczaj aberracja polega na trisomii albo tetrasomii krótkiego ramienia i niewielkiego fragmentu długiego ramienia chromosomu 22. W kariotypie stwierdza się obecność małego (mniejszego niż chromosom 21) dodatkowego chromosomu, często z dwoma centromerami i dwoma satelitami; oznaczenie aberracji jest następujące: codice_1.
Objawy i przebieg.
Zespół charakteryzuje niezwykła zmienność objawów. Względnie stale występującymi malformacjami są koloboma tęczówki, atrezja odbytu z przetoką, skośne ustawienie szpar powiekowych, wyrośla lub dołki przeduszne, wady serca, wady układu moczowego, przy prawidłowym lub niemal prawidłowym rozwoju umysłowym. 
Historia.
W piśmiennictwie medycznym pierwsze doniesienie o asocjacji typowych dla CES malformacji pochodzi z 1878 roku. Opis zespołu wraz ze stwierdzeniem nieprawidłowości w kariotypie przedstawił Schachenmann, Schmid, Fraccaro i wsp. w 1965 roku. Buhler i wsp. w 1972 roku opisali rodzinne występowanie trisomii codice_2.

</doc>
<doc id="1047901" url="https://pl.wikipedia.org/wiki?curid=1047901" title="Anadenanthera peregrina">
Anadenanthera peregrina

Anadenanthera peregrina – gatunek wieloletnich roślin występujący w Ameryce Południowej i na Karaibach.
Właściwości fizyko-chemiczne.
Zawiera znaczne ilości alkaloidów, pochodnych beta-karboliny i tryptamin jak np. DMT, 5-MeO-DMT i bufotenina.
Synonimy.
"Acacia angustiloba" DC.,
"Acacia microphylla" Willd.,
"Acacia peregrina" (L.) Willd.,
"Inga niopo" Willd.,
"Mimosa acacioides" Benth.,
"Mimosa niopo" (Willd.) Poiret,
"Mimosa parvifolia" Poiret,
"Mimosa peregrina" L.,
"Niopa peregrina" (L.) Britton &amp; Rose,
"Piptadenia niopo" (Willd.) Spruce,
"Piptadenia peregrina" (L.) Benth.

</doc>
<doc id="1047902" url="https://pl.wikipedia.org/wiki?curid=1047902" title="Knattspyrnufélag Reykjavíkur">
Knattspyrnufélag Reykjavíkur

Knattspyrnufélag Reykjavíkur – islandzki klub piłkarski z siedzibą w Reykjavíku założony 16 lutego 1899 roku. KR ma stadion o pojemności 2800 miejsc.
Sukcesy.
Mistrzostwo Islandii (27): 1912, 1919, 1926, 1927, 1928, 1929, 1931, 1932, 1934, 1941, 1948, 1949, 1950, 1952, 1955, 1959, 1961, 1963, 1965, 1968, 1999, 2000, 2002, 2003, 2011, 2013, 2019
Puchar Islandii (14): 1960, 1961, 1962, 1963, 1964, 1966, 1967, 1994, 1995, 1999, 2008, 2011, 2012, 2014.

</doc>
<doc id="1047903" url="https://pl.wikipedia.org/wiki?curid=1047903" title="Hermann Gunkel">
Hermann Gunkel

Hermann Gunkel (ur. 23 maja 1862 w Springe k. Hanoweru, zm. 11 marca 1932 w Halle) – niemiecki teolog protestancki.
Życiorys.
Syn luterańskiego pastora. Ukończył gimnazjum Johanneum w Lüneburgu, następnie studiował w Getyndze i Gießen, a po pierwszym egzaminie teologicznym także w Lipsku. W 1888 uzyskał stopień doktora habilitowanego w Getyndze, w 1889 został docentem nieetatowym w Halle, a w 1894 - nadzwyczajnym profesor w Berlinie. W latach 1920-1927 uczył jako profesor zwyczajny Starego Testamentu w Gießen. Jest znany jako główny przedstawiciel szkoły historii religii i twórca badań historii form i gatunków literackich w Starym Testamencie. Był współpracownikiem przy pierwszym wydaniu (a z Leopoldem Zscharnackiem współwydawcą drugiego wydania) dzieła "Religion in Geschichte und Gegenwart" w 5 tomach (1909-1914 i 1927-1931).
Praca naukowa.
Hermann Gunkel jest twórcą stosowanej powszechnie w biblistyce XX-wiecznej metody historii form.
Założeniem Gunkela był pogląd, że formy mów i rodzaje literackie Starego Testamentu czy gatunki literackie w starożytności były o wiele bardziej sprecyzowane aniżeli dziś. Cechowały się pewnym określonym schematem, zaś ich treść wynikała ze ścisłej motywacji. Nie powstawały spontanicznie, lecz wyrastały z pewnych konkretnych potrzeb życiowych (Sitz im Leben) i z nimi były związane. Nie należy również zbytnio akcentować osobistego wkładu twórcy pojedynczego fragmentu, ponieważ wybierając taka czy inną formę, był on ograniczony jej schematem. Dlatego również możliwości rozbudowania formy były niewielkie. O formie decydowało to, co konwencjonalne i dla niej typiczne. Ponieważ o takim czy innym schemacie objawiają się te same motywy genetyczne form, H. Gunkel optował raczej nie za introdukcją do Starego Testamentu, co raczej wstępem do historii literatury Izraela - historia znanych i stosowanych w Izraelu rodzajów literackich i form literatury. Założeniem Gunkela było więc, że dany rodzaj czy gatunek literacki bywał zastosowywany jedynie w określonych sytuacjach, oraz że posiłkowały się nimi tylko z góry określone osoby, instytucje, urzędy. 
Metoda, której twórcą był Gunkel służy wyłowieniu najmniejszych jednostek literackich, poszczególnych opowiadań, pojedynczych orzeczeń prawnych, jednostkowych maksym mądrościowych, odizolowanych pieśni, itd. 
Ta metoda jest oczywiście tylko etapem w dogłębnym badaniu poszczególnych ksiąg i całości Starego Testamentu. Gunkel jednak w swoich czasach jeszcze o tym nie wiedział. Nie był do końca świadom również pewnych uproszczeń w wyobrażaniu sobie powstawania kolejnych redakcji. Jego metoda, zastosowana samodzielnie nie bierze pod uwagę ważnych procesów kompilacyjnych, których nie możemy z całą pewnością wyeliminować jako nieprawdopodobnych. Ponadto nie zawsze forma danego tekstu determinuje jej właściwą treść. Przykładem może być zastosowanie gatunku literackiego jakim jest lamentacja żałobna do wyrażenia, nie żałoby czy smutku po utracie osoby lub jakiejś innej rzeczywistości, ale wyrażenia groźby lub przestrogi prorockiej. W tym wypadku pierwotne Sitz im Leben danej formy czy gatunku literackiego jest całkiem różne od aktualnego Sitz im Leben.

</doc>
<doc id="1047904" url="https://pl.wikipedia.org/wiki?curid=1047904" title="MIDAS 6">
MIDAS 6



</doc>
<doc id="1047905" url="https://pl.wikipedia.org/wiki?curid=1047905" title="Joram">
Joram



</doc>
<doc id="1047906" url="https://pl.wikipedia.org/wiki?curid=1047906" title="Węglan baru">
Węglan baru

Węglan baru, BaCO3 – nieorganiczny związek chemiczny, sól kwasu węglowego i baru.
Właściwości.
Węglan baru w temperaturze pokojowej jest ciałem stałym barwy białej, słabo rozpuszczalnym w wodzie. Tworzy rombowe kryształy, które w temperaturze ponad 800 °C przechodzi w odmianę heksagonalną, zaś powyżej 975 °C w odmianę regularną.
pH jego roztworów wodnych wynosi 4 - 5 (0,016 g/l, 16 °C). Barwi płomień palnika na kolor zielony.
Podczas ogrzewania następuje jego rozkład z wydzieleniem dwutlenku węgla: 
Otrzymywanie.
Jest otrzymywany w reakcji barytu z węglanem potasu pod zwiększonym ciśnieniem: 
Można go też otrzymać z siarczku baru i węglanu sodu: 
Zastosowanie.
Stosuje się go w produkcji szkieł i szkliw łatwotopliwych i silnie załamujących światło. Służy też do zmiękczania wody kotłowej oraz do produkcji farb i papieru. Jest też stosowany w pirotechnice oraz do produkcji czystego tlenku baru.
W produkcji cegieł i ceramiki, jest dodawany do masy ceramicznej w celu wytrącenia soli (wapniowych lub magnezowych), które powodują wykwity.
Toksyczność.
Pyły węglanu baru działają drażniąco na skórę i oczy.
W przypadku spożycia wchłonięte jony baru powodują zaburzenia w ośrodkowym układzie nerwowym, biegunkę oraz spazmy. Mogą też wystąpić: ślinotok, nudności, wymioty oraz biegunka.
Przy przewlekłym narażeniu na kontakt z węglanem baru występują: arytmia serca i osłabienie jego pracy, wzrost ciśnienia krwi, zapaść krążenia oraz sztywność mięśni.
Pierwsza pomoc.
Przy kontakcie z oczami lub ze skórą należy przemyć je dużą ilością wody.
W wypadku połknięcia należy podać choremu dużą ilość wody i spowodować wymioty. Należy też podać siarczan sodu w ilości 1 łyżki stołowej na ¼ litra wody. Wskazana jest jak najszybsza pomoc lekarza.
Działanie na organizmy wodne.
Węglan baru jest toksyczny dla organizmów wodnych.

</doc>
<doc id="1047909" url="https://pl.wikipedia.org/wiki?curid=1047909" title="InterNET24">
InterNET24



</doc>
<doc id="1047910" url="https://pl.wikipedia.org/wiki?curid=1047910" title="Giovanni Battista Bassani">
Giovanni Battista Bassani

Giovanni Battista Bassani (ur. ok. 1657 w Padwie, zm. 1 października, 1716 w Bergamo) – włoski kompozytor, skrzypek i organista.
Życiorys.
Uważa się, że Bassani studiował w Wenecji pod kierunkiem Daniela Castrovillariego oraz w Ferrarze pod kierunkiem Giovanni Legrenziego. Współcześni mu historycy muzyki Charles Burney i John Hawkins przekonywali, że był nauczycielem Arcangelo Corellego, ale brak jest dowodów potwierdzających tę tezę. Wiadomo, że w latach 1677–1682 Bassani pracował jako organista w "Academmia della Morte" w Ferrarze, później pełnił tam funkcję kapelmistrza (w latach 1683–1712). W tym czasie był również kapelmistrzem na dworze Księcia Aleksandra II della Mirandola. Po roku 1686 działał też w Accademia Filarmonica w Bolonii, a w latach 1710–1712 w katedrze w Ferrarze. Ze względu na swój wkład do życia muzycznego Ferrary, był często nazywany "Bassani z Ferrary". W roku 1712 został dyrektorem muzycznym w "Basilica di Santa Maria Maggiore" w Bergamo, uczył także w Kongregacji de Carita w tym samym mieście aż do śmierci.
Twórczość.
Bassani był kompozytorem wszechstronnym, trzymał się stylu szkoły weneckiej. Większość kompozycji był drukowana za jego życia, ale niewiele spośród nich zachowało się do dzisiaj.
Kompozycje:

</doc>
<doc id="1047913" url="https://pl.wikipedia.org/wiki?curid=1047913" title="Manusze">
Manusze

Manusze (rom. "Manuša", fr. "Manouches", od romskiego słowa "manuš" „człowiek”) – językowo-etnograficzna grupa Romów, tradycyjnie mieszkająca w Belgii oraz w północnej części Francji, głównie w Alzacji.
Nazwą tą określa się na ogół mówiącą dialektem północno-zachodniej gałęzi języka romani społeczność Sintich, mieszkającą na terenach francuskojęzycznych. Z pozostałymi Sinti łączy ich zarówno język, podobne rozumienie zasad Romanipen, jak i zakres tradycyjnie wykonywanych zawodów (handel końmi, wróżbiarstwo, muzykanctwo, różne formy rozrywki, np. cyrk itd.). Do dnia dzisiejszego praktykują sezonowe koczownictwo ekonomiczne dzięki francuskim regulacjom prawnym, które tamtejszym "Gens du voyage" umożliwiają nie tylko elastyczny system szkolnictwa dzieci, lecz także postój na specjalnie do tego celu wyznaczonych miejscach parkingowych. Obecnie główną, stosowaną przez nich formą transportu są samochody osobowe z przyczepami kempingowymi, które zastąpiły tradycyjne wozy konne (patrz: tabor cygański). Ich dialekt na przestrzeni wieków uległ silnym wpływom niemczyzny, zaś obecnie jest stopniowo wypierany przez język francuski z powodu wpływu kultury masowej.

</doc>
<doc id="1047914" url="https://pl.wikipedia.org/wiki?curid=1047914" title="ERS 3">
ERS 3



</doc>
<doc id="1047915" url="https://pl.wikipedia.org/wiki?curid=1047915" title="ERS 4">
ERS 4



</doc>
<doc id="1047917" url="https://pl.wikipedia.org/wiki?curid=1047917" title="Przejście graniczne Sromowce Niżne-Červený Kláštor">
Przejście graniczne Sromowce Niżne-Červený Kláštor

Przejście graniczne Sromowce Niżne-Červený Kláštor – polsko-słowackie przejście graniczne na szlaku turystycznym położone w województwie małopolskim, w powiecie nowotarskim, w gminie Czorsztyn, w miejscowości Sromowce Niżne, zlikwidowane w 2007 roku.
Opis.
15 grudnia 2005 roku zostało utworzone przejście graniczne na szlaku turystycznym Sromowce Niżne-Červený Kláštor, w rejonie znaku granicznego nr "II/105" z miejscem odprawy po stronie polskiej w miejscowości Sromowce Niżne i po stronie słowackiej w miejscowości Červený Kláštor. Czynne cały rok. Dopuszczony był ruch pieszych, rowerzystów, narciarzy i osób korzystających z wózków inwalidzkich.
Przejście graniczne małego ruchu granicznego o tej samej nazwie zostało utworzone 1 lipca 1999 roku, w rejonie znaku granicznego nr "II/104". Czynne było w godz. 7.00–19.00 w okresie letnim (maj–październik). Dopuszczony był ruch pieszych, rowerzystów i osób korzystających z wózków inwalidzkich.
W obu przejściach granicznych odprawę graniczną i celną wykonywały organy Straży Granicznej.
21 grudnia 2007 roku na mocy układu z Schengen przejścia graniczne zostały zlikwidowane.
Na drugą stronę granicy prowadziła kładka w Sromowcach Niżnych nad rzeką Dunajec. Kładka została otwarta 12 sierpnia 2006 roku i do tego czasu jedyną możliwością przekroczenia granicy w tym miejscu było przepłynięcie przez rzekę.
Do przekraczania granicy państwowej z Republiką Słowacką na szlakach turystycznych uprawnieni byli obywatele następujących państw:
W II RP istniało polsko-czechosłowackie przejście graniczne Szczawnica Niżna-Cervena Klaster (miejsce przejściowe po drogach ulicznych), w rejonie kamieni granicznych nr "20", "21". Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przejście graniczne czynne było tak długo dopóki właściciel drogi na prawym brzegu Dunajca w Pieninach pozwolił jej używać. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="1047918" url="https://pl.wikipedia.org/wiki?curid=1047918" title="Machina II/The Friends &amp; Enemies of Modern Music">
Machina II/The Friends &amp; Enemies of Modern Music

Machina II/The Friends &amp; Enemies of Modern Music to album The Smashing Pumpkins, za darmo rozpowszechniany w Internecie od 5 września 2000. Na razie nie ukazało się jego komercyjne wydanie. Składa się on z trzech EPek wypełnionych B-side'ami i alternatywnymi wersjami piosenek, a także podwójnego LP, stanowiącego właściwy album. Jako sequel "Machiny", "Machina II" również jest albumem koncepcyjnym. Co więcej, to ostatnie wydawnictwo grupy nagrane w starym składzie.
Historia.
Pod koniec sesji nagraniowych do albumu "Machina", Billy Corgan planował wydać materiał jako podwójną płytę, jednak wytwórnia Virgin Records odmówiła, przede wszystkim ze względu na niskie wyniki sprzedaży poprzedniego wydawnictwa grupy, "Adore". W końcu "Machina/The Machines of God" ujrzała światło dzienne jako pojedyncza płyta, osiągając bardzo niskie wyniki sprzedaży. Corgan chciał mimo tego wydać oddzielnie "Machinę II", ale wytwórnia ponownie się sprzeciwiła. W związku z tym frontman grupy postanowił samodzielnie wydać album poprzez swoją własną wytwórnię, Constantinople Records, a następnie, jako pożegnalny ukłon w stronę fanów, rozprowadzać go zupełnie za darmo. Powstało zaledwie 25 ręcznie ponumerowanych egzemplarzy, z których większą część otrzymali sami członkowie zespołu oraz ich znajomi. Pozostałe trafiły do najaktywniejszych osób należących do sieciowej społeczności fanów grupy. Dostali oni także pozwolenie na rozpowszechnianie ich w Internecie, a także potrzebne do tego instrukcje.
Lista utworów.
CR-01, CR-02 itd. oznaczają nazwy albumów podane przez Constantinople Records; pierwsze trzy to EP-ki, czwarta to podwójny LP. Nazwy utworów podane są na stronie billy-corgan.com.
Twórcy.
Ze względu na brak tradycyjnego wydania "Machiny II", nie istnieje oficjalny spis osób biorących udział w nagraniu i praktycznie niemożliwe jest stuprocentowe stwierdzenie wiarygodności podanej niżej listy.
Download.
Lista stron, z których można ściągnąć "Machinę II":

</doc>
<doc id="1047919" url="https://pl.wikipedia.org/wiki?curid=1047919" title="Wimbledon 2005 (gra pojedyncza kobiet)">
Wimbledon 2005 (gra pojedyncza kobiet)

Eliminacje.
Drabinka eliminacji 

</doc>
<doc id="1047921" url="https://pl.wikipedia.org/wiki?curid=1047921" title="Dyrektoriat Ukraińskiej Republiki Ludowej">
Dyrektoriat Ukraińskiej Republiki Ludowej



</doc>
<doc id="1047922" url="https://pl.wikipedia.org/wiki?curid=1047922" title="Yopo">
Yopo



</doc>
<doc id="1047926" url="https://pl.wikipedia.org/wiki?curid=1047926" title="Pentalogia Cantrella">
Pentalogia Cantrella

Pentalogia Cantrella (ang. pentalogy of Cantrell) – rzadki zespół wad wrodzonych, na który składa się konstelacja malformacji:
Pentadę objawów opisał pierwszy Cantrell i wsp. w 1958 roku. Obecnie pentalogię Cantrella wiąże się z podobnymi zespołami wad wrodzonych w grupę schorzeń określanych łącznie jako zespół klatkowo-brzuszny (thoracoabdominal syndrome, THAS).

</doc>
<doc id="1047929" url="https://pl.wikipedia.org/wiki?curid=1047929" title="MFA">
MFA

MFA (Multifunktionsanzeige) jest to komputer pokładowy stosowany w samochodach grupy VAG (zwykle jako wyposażenie dodatkowe). 
Dostarcza on użytkownikowi dodatkowych informacji takich jak:
Przyciski i przełączniki sterujące MFA umieszczone są w manetce sterującej pracą wycieraczek. Podświetlany wyświetlacz znajduje się w obudowie liczników.&lt;BR&gt;
Bardziej zaawansowaną wersją MFA jest FIS, który różni się kolorowym wyświetlaczem, możliwością zintegrowania z radiem/nawigacją, informuje o przepalonych żarówkach itp.
Obsługa.
MFA posiada dwie pamięci: 1 - pamięć przejazdu oraz 2 - pamięć podróży. Pamięć przejazdu (1) rejestruje dane od momentu włączenia zapłonu aż do jego wyłączenia. Po wyłączeniu zapłonu pamięć jest po upływie 2 godzin resetowana, o ile nie włączy się ponownie zapłonu.&lt;BR&gt;
Pamięć podróży (2) nie jest resetowana po wyłączeniu zapłonu.&lt;BR&gt;
W każdym momencie można skasować pamięć przejazdu lub podróży przesuwając przełącznik na pozycję 0 obok wybranej pamięci.&lt;BR&gt;
Do przełączania się pomiędzy wskazaniami (programami) MFA służy przycisk na końcu manetki.

</doc>
<doc id="1047934" url="https://pl.wikipedia.org/wiki?curid=1047934" title="Federalna Służba Kontrwywiadowcza">
Federalna Służba Kontrwywiadowcza



</doc>
<doc id="1047935" url="https://pl.wikipedia.org/wiki?curid=1047935" title="Hugh Walpole">
Hugh Walpole

Sir Hugh Seymour Walpole (ur. 13 marca 1884 w Auckland, zm. 1 czerwca 1941 w Londynie) – angielski powieściopisarz, krytyk literacki.
Urodził się na Nowej Zelandii. Uczył się w Anglii. Nim został pisarzem, pracował jako nauczyciel. W 1909 wydał pierwszą powieść "The Wooden Horse". Powieść "Fortitude" z 1913 odniosła duży sukces. W czasie I wojny światowej pracował w Rosji dla Czerwonego Krzyża. Swe wrażenia spisał w "Ciemnym lesie" (1916) i "The secret city" (1919).
Walpole mieszkał w Brackenburn Lodge. Tutaj napisał najbardziej znane prace, włączając w to sagę rodzinną "The Herries Chronicle" ("Rogue Herries" (1930), "Judith Paris" (1931), "The Fortress" (1932) i "Vanessa" (1933)).
Jego książki były bardzo popularne i odniosły finansowy sukces. W dorobku literackim pisarza można znaleźć powieści szkolne ("Mr Perrin and Mr Traill" (1911) i trylogia "Jeremy"), gotyckie horrory ("Wizerunek człowieka rudego" (1925) i "The Killer &amp; The Slain" (1942)). Pisał również biografie – Józefa Conrada (1916) Jamesa Brancha Cabella (1920) i Anthony Trollpe'a (1928). Pisał także sztuki. Napisał scenariusz do zrealizowanego przez wytwórnię Metro-Goldwyn-Mayer filmu "David Copperfield" (1935) w reżyserii George'a Cukora. Zagrał w nim także małą rolę.
W 1937 otrzymał tytuł szlachecki.
Walpole należał do ekskluzywnej gejowskiej koterii Londynu lat trzydziestych. Należeli do niej również Noel Coward i Ivor Novello.

</doc>
<doc id="1047936" url="https://pl.wikipedia.org/wiki?curid=1047936" title="Bohdan Pilarski">
Bohdan Pilarski

Bohdan Pilarski (ur. 24 września 1931 w Brzozowcu w gminie Iwieniec, zm. 3 czerwca 2018 w Wieruszowie) – polski polityk, muzykolog, rolnik, poseł na Sejm X i I kadencji.
Życiorys.
Syn Antoniego i Anny. W czasie II wojny światowej był kurierem i zwiadowcą w oddziale Armii Krajowej dowodzonym przez swojego brata Stanisława. W 1951 ukończył III Liceum Ogólnokształcące im. św. Jana Kantego w Poznaniu, następnie podjął studia muzykologiczne na Uniwersytecie Poznańskim. Po likwidacji Katedry Muzykologii przeniósł się na Uniwersytet Warszawski, gdzie ostatecznie ukończył studia w 1956. Pracował krótko w Instytucie Muzykologii Wydziału Historycznego UW, a od 1957 jako redaktor „Ruchu Muzycznego”. W latach 1962–1965 studiował historię i estetykę na Uniwersytecie Paryskim, a w Collège de France historię sztuki i antropologię. Przygotowywał pod kierunkiem Vladimira Jankélévitcha rozprawę doktorską o muzyce Maurice’a Ravela. Przez dwa lata pracował w radiu i telewizji francuskiej. W 1965 polskie władze ustaliły, że pośredniczył w kontaktach Jerzego Giedroycia ze Stanisławem Mackiewiczem, na skutek czego w czasie kolejnego pobytu w Polsce odmówiono mu paszportu na dalszy wyjazd do Francji. Z powodów politycznych nie mógł znaleźć stałego zatrudnienia, dopiero w latach 1970–1972 pełnił funkcję kierownika programowego Filharmonii Narodowej w Warszawie. W 1969 opublikował "Szkice w muzyce" (poszerzone m.in. o artykuły usunięte przez cenzurę drugie wydanie tej książki ukazało się w 2010).
W 1973 wyjechał ze stolicy do wsi Krupka, gdzie prowadził gospodarstwo rolne. W 1976 podpisał jeden z listów otwartych do Sejmu PRL przeciwko zmianom w konstytucji. W 1981 stanął na czele Niezależnego Samorządnego Związku Zawodowego Rolników Indywidualnych „Solidarność” w gminie Bolesławiec. W okresie stanu wojennego był internowany, następnie objęty dozorem milicyjnym.
Od 1989 do 1993 był posłem X kadencji z ramienia Komitetu Obywatelskiego oraz I kadencji z ramienia Porozumienia Ludowego. Do 1993 był wiceprzewodniczącym Stronnictwa Ludowo-Chrześcijańskie, a w 1993 przewodniczącym Stronnictwa Chrześcijańskiej Demokracji. Od 2001 był związany z Prawem i Sprawiedliwością, z list którego bezskutecznie kandydował w 2001 do Sejmu, w 2004 do Parlamentu Europejskiego, a także w wyborach lokalnych.
Pochowany na cmentarzu w Piaskach.

</doc>
<doc id="1047939" url="https://pl.wikipedia.org/wiki?curid=1047939" title="Góry Czarne (USA)">
Góry Czarne (USA)



</doc>
<doc id="1047944" url="https://pl.wikipedia.org/wiki?curid=1047944" title="Friedrich August von Harrach-Rohrau">
Friedrich August von Harrach-Rohrau

Friedrich August von Harrach-Rohrau (ur. 8 czerwca 1696 w Wiedniu, zm. 4 czerwca 1749 tamże) – austriacki polityk, arystokrata i urzędnik. Jego ojcem był Aloys Thomas Raimund von Harrach (1669-1742). Bedřichov w Karkonoszach (część Szpindlerowego Młyna), jest nazwana jego imieniem (Bedřich to czeska wersja imienia Friedrich).
Z księżniczką Eleonorą von Liechtenstein (1703-1757), miał 16 dzieci.

</doc>
<doc id="1047945" url="https://pl.wikipedia.org/wiki?curid=1047945" title="Enteogeny">
Enteogeny

Enteogeny (gr. ἔν, "en", „w”, i θεός, "theós", „bóg”; "bóg wewnątrz") – w najściślejszym rozumieniu są to substancje psychoaktywne (najczęściej zawarte w roślinach psychodeliki) indukujące mistyczne i duchowe doświadczenia. W szerszym rozumieniu są to zarówno naturalne, jak i syntetyczne substancje powodujące odmienne stany świadomości podobne do tych wywołanych w szamańskich rytuałach. W niektórych kontekstach słowo "enteogeny" jest używane zamiennie ze słowem "psychodeliki". Gordon Wasson proponował ten termin jako określenie grupy substancji psychoaktywnych.

</doc>
<doc id="1047949" url="https://pl.wikipedia.org/wiki?curid=1047949" title="Church of Realities">
Church of Realities

Church of Realities – debiutancki album typu EP amerykańskiego zespołu (hed) P.E.

</doc>
<doc id="1047951" url="https://pl.wikipedia.org/wiki?curid=1047951" title="(həd) pe">
(həd) pe

(həd) pe – drugi album zespołu (hed) P.E.

</doc>
<doc id="1047952" url="https://pl.wikipedia.org/wiki?curid=1047952" title="Arsenij Jaceniuk">
Arsenij Jaceniuk

Arsenij Petrowycz Jaceniuk (; ur. 22 maja 1974 w Czerniowcach) – ukraiński polityk, ekonomista i przedsiębiorca. Były minister spraw zagranicznych i były przewodniczący Rady Najwyższej, w latach 2014–2016 premier Ukrainy.
Życiorys.
Wykształcenie i praca zawodowa.
W 1996 ukończył studia na Wydziale Prawa Uniwersytetu w Czerniowcach, a w 2001 w Instytucie Handlowo-Ekonomicznym w Czerniowcach.
W latach 1992–1997 był właścicielem firmy prawniczej „JurEk”, zajmującej się m.in. obsługą prawną prywatyzacji przedsiębiorstw państwowych. Od stycznia 1998 pracował w kijowskim banku „Awal”, początkowo jako doradca w departamencie kredytowym, od grudnia 1998 jako doradca prezesa zarządu, a w sierpniu 2001 jako wiceprezes zarządu.
Działalność polityczna i społeczna.
Od września 2001 do stycznia 2003 pełnił funkcję ministra gospodarki Autonomicznej Republiki Krymu, następnie był wiceprezesem Narodowego Banku Ukrainy. Przed wyborami prezydenckimi w 2004 faktycznie kierował pracami NBU pod nieobecność prezesa Serhija Tihipki, który pełnił równolegle funkcję szefa sztabu wyborczego kandydata na prezydenta Wiktora Janukowycza.
Od 9 marca 2005 przez kilka miesięcy sprawował urząd pierwszego zastępcy szefa administracji obwodu odeskiego. 27 września tego samego roku został powołany na stanowisko ministra gospodarki w rządzie Jurija Jechanurowa. Funkcję tę pełnił do 4 sierpnia 2006. 20 września 2006 został pierwszym zastępcą szefa sekretariatu prezydenta Wiktora Juszczenki i jego przedstawicielem przy Gabinecie Ministrów.
20 marca 2007 prezydent zgłosił jego kandydaturę na urząd ministra spraw zagranicznych. Dzień później został zatwierdzony na tym stanowisku przez Radę Najwyższą. Został współzałożycielem i prezesem Fundacji Otwarta Ukraina.
W przedterminowych wyborach parlamentarnych we wrześniu 2007 był jednym z liderów bloku Nasza Ukraina-Ludowa Samoobrona. Kandydował do Rady Najwyższej z 3. miejsca na liście wyborczej. 4 grudnia tego samego roku został wybrany na przewodniczącego Rady Najwyższej jako kandydat „pomarańczowej koalicji” Bloku Julii Tymoszenko i Naszej Ukrainy-Ludowej Samoobrony. 17 września 2008 po rozpadzie koalicji rządowej podał się do dymisji, a 12 listopada odwołano go z zajmowanej funkcji.
W 2009 utworzył ruch społeczno-polityczny Inicjatywa Obywatelska Arsenija Jaceniuka „Front Zmian”. W wyborach prezydenckich w 2010 wystartował jako kandydat niezależny, zajął 4. miejsce z poparciem wynoszącym 6,96%, zdobywając 1 711 749 głosów. Został również przewodniczącym jednej z partii politycznych przekształconej w ugrupowanie Front Zmian. W 2012 obronił mandat poselski jako lider listy wyborczej Batkiwszczyny, a w 2013 został jednym z liderów tej partii.
Premier Ukrainy.
Kilka dni po odsunięciu od faktycznej władzy Wiktora Janukowycza w wyniku fali protestów Arsenij Jaceniuk 26 lutego 2014 został przedstawiony jako kandydat na stanowisko premiera. 27 lutego 2014 powołany na to stanowisko przez Radę Najwyższą (za zagłosowało 371 posłów w 450-osobowym parlamencie).
24 lipca 2014 Arsenij Jaceniuk ogłosił, iż wraz ze swoim gabinetem podał się do dymisji. Powodem decyzji premiera był formalny rozpad koalicji rządowej. Partie Udar, Swoboda i Batkiwszczyna opowiedziały się za przedterminowymi wyborami parlamentarnymi. Obowiązki premiera miał objąć wicepremier Wołodymyr Hrojsman, ostatecznie Rada Najwyższa 29 lipca 2014 nie przyjęła rezygnacji premiera.
Niespełna miesiąc później, wraz z grupą innych działaczy, wystąpił z Batkiwszczyny. We wrześniu tego samego roku stanął na czele partii Front Ludowy, uzyskując z jego ramienia w październiku 2014 mandat poselski na kolejną kadencję.
27 listopada 2014 Rada Najwyższa ponownie wybrała go na premiera. 2 grudnia jego gabinet został zatwierdzony przez parlament, rozpoczynając urzędowanie. W lutym 2016 doszło do rozpadu koalicji rządowej, prezydent Petro Poroszenko zawnioskował o dymisję premiera, parlament nie przyjął jednak wniosku o wotum nieufności. Wydarzenia te doprowadziły jednak do kryzysu politycznego na Ukrainie. Ostatecznie 10 kwietnia 2016 ogłosił swoją dymisję. 14 kwietnia został zastąpiony na stanowisku premiera Ukrainy przez Wołodymyra Hrojsmana, dotychczasowego przewodniczącego Rady Najwyższej.
Stosunek do OUN i UPA.
W ramach współtworzonej i kierowanej przez siebie Fundacji Otwarta Ukraina Arsenij Jaceniuk realizował program będący kampanią informacyjną promującą we wschodniej Ukrainie działalność OUN i UPA. W 2009 wypowiadał się jednak przeciw projektowi ustawy dotyczącej rehabilitacji członków OUN i UPA, utrzymując, że podobny akt może dzielić ukraińskie społeczeństwo. Twierdził, że większość ukraińskiego społeczeństwa przyjmuje wciąż „sowiecką propagandę” i nie jest gotowa na przyjęcie takiej ustawy, a problem powinien być rozwiązany na poziomie regionalnym.
W 2015 Rada Najwyższa przyjęła projekt ustawy autorstwa premiera Arsenija Jaceniuka (współtworzony przez deputowanego Jurija Szuchewycza) "O statusie prawnym i uszanowaniu pamięci uczestników walki o niepodległość Ukrainy w XX wieku". Zgodnie z nią członkom OUN oraz UPA przyznano prawny status „bojowników o niezależność Ukrainy”, a za zaprzeczanie zasadności uczestnictwa OUN i UPA w walce o niepodległość państwa przewidziano sankcje prawne.

</doc>
<doc id="1047953" url="https://pl.wikipedia.org/wiki?curid=1047953" title="Hydrocephalus">
Hydrocephalus



</doc>
<doc id="1047954" url="https://pl.wikipedia.org/wiki?curid=1047954" title="Triadobatrach">
Triadobatrach

Triadobatrachus – nazwa rodzajowa najwcześniejszego znanego przodka żab (za najstarszą znaną żabę w ścisłym znaczeniu tego słowa uchodzi "Prosalirus"). Triadobatrach żył we wczesnym triasie (około 250 milionów lat temu) na terenie obecnego Madagaskaru, który wchodził w owym czasie w skład superkontynentu Pangea. Zwierzę to żyło na moczarach, a budowa jego czaszki wskazuje, że miało dobry słuch.
Triadobatrachus jako przodek współczesnych żab.
Pod względem budowy "triadobatrachus" wykazuje liczne cechy przejściowe pomiędzy Labiryntodontami, jak na przykład "Doleserpeton" z wczesnego permu, a płazami bezogonowymi. Wskazują na to następujące cechy:

</doc>
<doc id="1047955" url="https://pl.wikipedia.org/wiki?curid=1047955" title="Giovanni Colonna (kompozytor)">
Giovanni Colonna (kompozytor)

Giovanni Paolo Colonna (ur. 16 czerwca 1637 w Bolonii, zm. 28 listopada 1695 tamże) – włoski kompozytor, organista, pedagog i organmistrz.
Życiorys.
Jego ojcem był Antonio Colonna zw. "Antonia dal Corno alias Colonno", organista i organmistrz działający w połowie XVII w. w Brescii, a później w Bolonii. 
Giovanni uczył się w Bolonii u Agostina Filipucciego, a następnie w Rzymie u Antonia Abbatiniego, Orazia Benevoliego i Giacoma Carissimiego.
Podczas pobytu w tym mieście był przez jakiś czas organistą w bazylice św. Apolinarego przy Termach. Po powrocie do Bolonii w 1659 został drugim, a dwa lata później pierwszym organistą w bazylice św. Petroniusza. W latach 1666-1688 pełnił tam również funkcję konserwatora organów. 
Był członkiem Accademia dei Filaschisi, a następnie jednym z założycieli Accademia del Filarmonemonici. Od listopada 1674 roku aż do końca życia piastował stanowisko "maestro di capella" w tym kościele. Jednocześnie w latach 1673-1688 był nim w kościele Madonna di Galliera, a w latach 1689-1690 w kościele św. Jana na Górze (Chiesa di San Giovanni in Monte). 
W 1685 wspólnie z Giovannim Battistą Vitalim i innymi muzykami, uznając wyższość szkoły bolońskiej nad rzymską, wystąpił publicznie przeciwko stosowaniu przez Arcangelo Corellego równoległych kwint. 
Około 1694 roku papież Innocenty XII powołał go na stanowisko "maestro di capella" w bazylice św. Piotra na Watykanie, lecz Colonna z powodu złego stanu zdrowia nie mógł przyjąć tego stanowiska. 

</doc>
<doc id="1047957" url="https://pl.wikipedia.org/wiki?curid=1047957" title="Nie panikuj">
Nie panikuj



</doc>
<doc id="1047958" url="https://pl.wikipedia.org/wiki?curid=1047958" title="Broke">
Broke

Broke – trzeci album zespołu (hed) P.E.

</doc>
<doc id="1047959" url="https://pl.wikipedia.org/wiki?curid=1047959" title="Ogólnopolski Festiwal Zespołów Muzyki Dawnej „Schola Cantorum”">
Ogólnopolski Festiwal Zespołów Muzyki Dawnej „Schola Cantorum”

Ogólnopolski Festiwal Zespołów Muzyki Dawnej „Schola Cantorum” – coroczny festiwal muzyczny muzyki dawnej w Kaliszu założony w 1978; organizatorem festiwalu jest miejscowy Młodzieżowy Dom Kultury im. Władysława Broniewskiego. 
Festiwal obejmuje cztery programowe przedsięwzięcia:
Uczestnicy.
W imprezie mogą brać udział kameralne zespoły muzyki dawnej szkół podstawowych, gimnazjów, szkół ponadgimnazjalnych, placówek wychowania pozaszkolnego i innych placówek oświatowo-wychowawczych z wyjątkiem zespołów utworzonych z uczniów szkół muzycznych. Poza konkursem w festiwalu mogą brać udział również zespoły zagraniczne. Zespoły podzielone są na pięć kategorii:

</doc>
<doc id="1047962" url="https://pl.wikipedia.org/wiki?curid=1047962" title="Blackout (album)">
Blackout (album)

Blackout – trzeci album studyjny amerykańskiego zespołu (hed) P.E.

</doc>
<doc id="1047967" url="https://pl.wikipedia.org/wiki?curid=1047967" title="Wisław III">
Wisław III

Wisław III (ur. 1265 lub 1268, zm. 8 listopada 1325) – książę rugijski w latach 1302-1325, identyfikowany z minnesingerem Wisławem.
Życiorys.
Wisław III był zapewne najstarszym dzieckiem Wisława II. Przypuszczalnie pod wpływem krewnych ze strony matki zapoznał się z dworską kulturą rycerską. Jego nauczycielem był m.in. magister Ungelarde (zm. ok. 1300 r.), który był znanym minnesingerem. W młodości książę podczas modlitwy w katedrze w Rydze został pchnięty nożem przez pewnego kupca, któremu nie chciał zwrócić długu. Skutkiem tego wydarzenia były trudności w chodzeniu. Według niemieckiego historyka Theodora Pyla z powodu niepełnosprawności mógł być przez pewien czas przeznaczony do kariery duchownej. Być może właśnie z nim należy utożsamiać Wisława wybranego w 1294 biskupem kamieńskim, który jednak ostatecznie nie objął biskupstwa (poprzednim biskupem był młodszy brat Wisława III Jaromar).
Wisław III był po raz pierwszy wzmiankowany w 1283 r. gdy udzielił zgody na darowiznę ojca dla klasztoru Neuenkamp. Po śmierci ojca Wisław III podzielił się władzą z bratem Samborem. Bracia zawarli w tej sprawie układ w 1304 r., ale stosunki między nimi były złe. Jeszcze w tym samym roku Sambor zmarł. W 1310 r. Wisław III zawarł układ o dziedziczeniu ze swoim suwerenem królem Danii Erykiem Menvedem. Porozumienie stanowiło, że jeśli Wisław umrze bezpotomnie, jego księstwo przypadnie koronie duńskiej. Tym samym wyłączono z dziedziczenia boczne linie dynastii rugijskiej: panów von Gristow i panów von Putbus.
Wisław III uczestniczył w toczących się wojnach między królem Erykiem Menvedem, margrabią brandenburskim Waldemarem i miastami hanzeatyckimi. Szczególne problemy sprawiał księciu Stralsund. W 1313 r. miasto pod wpływem zdobycia Rostocku przez księcia meklemburskiego Henryka II i wobec grożącego mu najazdu duńskiego i meklemburskiego zrezygnowało ze swoich przywilejów. Wisław pragnął wykorzystać sytuację i rozszerzyć swoją władzę nad miastem. W odpowiedzi na te plany w 1314 r. Stralsund sprzymierzył się z margrabią Waldemarem i rycerstwem rugijskim przeciw księciu. Gdy w 1316 r. miasto obległy wojska pod dowództwem księcia Eryka I von Sachsen-Lauenburg, z morza wspierała je flota duńska i Wisław III. Napastnicy ponieśli klęskę, a podczas jednego z nocnych wypadów książę Eryk dostał się do niewoli. Straty poniosła także flota oblężnicza, a Wisław musiał ratować się ucieczką. Pokój zawarto w 1317 r. Zrujnowany kosztami wojny książę rugijski nadał miastu nowe przywileje, wydzierżawił mu książęcą komorę celną i sądownictwo. Ponadto sprzedał Stralsundowi swoją mennicę.
Rodzina.
Wisław III był dwukrotnie żonaty. Po raz pierwszy przed 1305 r. ożenił się z Małgorzatą (zm. ok. 1310 r.), córką Mikołaja I, hrabiego zwierzyńskiego i Mirosławy. Po jej śmierci zawarł związek małżeński z Agnieszką von Lindow-Ruppin. Pierwsze małżeństwo było najprawdopobniej bezdzietne, choć mogła z niego pochodzić córka Eufemia.
Wisław miał troje dzieci:
Następstwo.
Po śmierci króla Eryka Menveda w 1319 r. układ o dziedziczeniu z Danią przestał obowiązywać. W 1321 r. Wisław III zawarł w tej sprawie porozumienie ze swoim siostrzeńcem Warcisławem IV, który zmarł już w 1326 r. co doprowadziło do wojny o sukcesję rugijską.
Minnesinger Wisław.
Minnesinger Wisław pozostawił 14 pieśni i 13 sentencji zawartych w dodatku do rękopisu z Jeny (Jenaer Liederhandschrift). Ich autor określa się jako "Wisław młodszy" i tak samo rękopis określa księcia rugijskiego, aby go odróżnić od jego ojca. Na tej podstawie minnesingera Wisława utożsamia się z księciem Wisławem III.
Wisław jest autorem tekstu i melodii kolędy "Bóg się nam zrodził", uchodzącej za najstarszą kolędę z terenu Pomorza.

</doc>
<doc id="1047969" url="https://pl.wikipedia.org/wiki?curid=1047969" title="Ruiny Azteków">
Ruiny Azteków



</doc>
<doc id="1047970" url="https://pl.wikipedia.org/wiki?curid=1047970" title="Only in Amerika">
Only in Amerika

Only in Amerika – piąty album zespołu (hed) P.E.

</doc>
<doc id="1047974" url="https://pl.wikipedia.org/wiki?curid=1047974" title="Back 2 Base X">
Back 2 Base X

Back 2 Base X – piąty album studyjny amerykańskiego punk rockowego zespołu (hed) P.E wydany przez Suburban Noize Records.

</doc>
<doc id="1047976" url="https://pl.wikipedia.org/wiki?curid=1047976" title="The Best of (həd) Planet Earth">
The Best of (həd) Planet Earth

The Best of (həd) Planet Earth – składanka największych hitów zespołu (hed) P.E

</doc>
<doc id="1047980" url="https://pl.wikipedia.org/wiki?curid=1047980" title="Acantholingua ohridana">
Acantholingua ohridana



</doc>
<doc id="1047981" url="https://pl.wikipedia.org/wiki?curid=1047981" title="Insomnia (album)">
Insomnia (album)

Insomnia – siódmy album zespołu (hed) P.E.

</doc>
<doc id="1047983" url="https://pl.wikipedia.org/wiki?curid=1047983" title="Ołeksandr Omelczenko">
Ołeksandr Omelczenko

Ołeksandr Ołeksandrowycz Omelczenko (ukr. Олександр Олександрович Омельченко; ur. 9 sierpnia 1938 w Zoziwie w obwodzie winnickim, zm. 25 listopada 2021 w Kijowie) – ukraiński polityk, z wykształcenia inżynier, były deputowany i mer Kijowa.
Życiorys.
Ukończył Kijowski Instytut Inżynierii Lądowej (1974) i Kijowski Instytut Gospodarki Narodowej (1978). W 1989 uzyskał stopień kandydata nauk. Do pierwszej połowy lat 90. pracował w budownictwie, w tym na stanowiskach dyrektorskich. Od 1994 pełnił kierownicze funkcje w miejskiej administracji w Kijowie. W latach 1998–1999 zajmował stanowisko przewodniczącego rady miejskiej. W 1999 został wybrany merem ukraińskiej stolicy, urząd ten sprawował do 2006. W tych samych latach kierował jednocześnie Kijowską Miejską Administracją Państwową. Od 2001 przez kilka lat kierował Ukraińską Partią „Jedność”, działającą głównie w Kijowie. W latach 1996–2006 przewodniczył Federacji Hokeja Ukrainy. Przez kilka lat był prezesem stowarzyszenia miast Ukrainy.
Jako mer Kijowa wystartował w wyborach prezydenckich w 2004, uzyskując w pierwszej turze około 0,5% głosów (8. miejsce z 24 kandydatów). Mimo iż Ołeksandra Omelczenkę uważano za osobę związaną z dotychczasową władzą, już drugiego dnia pomarańczowej rewolucji przeszedł na stronę opozycji, udzielając poparcia Wiktorowi Juszczence. Decyzja ta miała istotne znaczenie dla koordynacji akcji protestacyjnej (władze Kijowa przekazały uczestnikom protestu swoją siedzibę w centrum miasta, nakazały też służbom miejskim zająć się udzielaniem pomocy). Decyzja Ołeksandra Omelczenki przyczyniła się też do postawy dowódców kijowskiej milicji, którzy nieoficjalnie zapewnili przywódców opozycji, że nie użyją siły przeciwko demonstrantom. Mimo wsparcia ze strony Bloku Nasza Ukraina nie został ponownie wybrany na urząd mera w wyborach w 2006. Nowym merem Kijowa został Łeonid Czernowecki, także należący do stronników Wiktora Juszczenki w 2004, a jednocześnie będący jednym z głównych przeciwników Ołeksandra Omelczenki.
W przedterminowych wyborach parlamentarnych w 2007 z inicjatywy Jurija Łucenki został wpisany na wysokie 13. miejsce na liście kandydatów bloku Nasza Ukraina-Ludowa Samoobrona, co pozwoliło mu uzyskać mandat deputowanego Rady Najwyższej VI kadencji. W trakcie kadencji przeszedł na stronę Partii Regionów, po czym ponownie objął kierownictwo „Jedności”. W 2012 nie ubiegał się o reelekcję. W 2015 i 2020 wybierany do kijowskiej rady miejskiej.
Życie prywatne.
Jego syn Ołeksandr Omelczenko również zaangażował się w działalność polityczną.

</doc>
<doc id="1047984" url="https://pl.wikipedia.org/wiki?curid=1047984" title="Sambor rugijski">
Sambor rugijski

Sambor rugijski (ur. ok. 1267 r., zm. 4 czerwca 1304 r.) – książę rugijski w latach 1302—1304.
Sambor był synem księcia rugijskiego Wisława II. W 1295 r. Wisław II z synami Wisławem III i Samborem wystąpił jako dziedzic księcia gdańskiego Mściwoja II. W 1300 Sambor z pomocą rycerstwa pomorskiego opanował okolice Darłowa, Sławna i Białogardu. W 1302 r. został wyparty przez Czechów korzystających z pomocy krzyżackiej.
Po śmierci ojca Sambor podzielił się władzą z bratem Wisławem III. Bracia zawarli w tej sprawie układ w 1304 r., ale stosunki między nimi były złe. Jeszcze w tym samym roku Sambor zmarł. Zginął zapewne podczas walk na Pomorzu Środkowym.

</doc>
<doc id="1047986" url="https://pl.wikipedia.org/wiki?curid=1047986" title="Nonesuch">
Nonesuch



</doc>
<doc id="1047988" url="https://pl.wikipedia.org/wiki?curid=1047988" title="Li Xuemei">
Li Xuemei

Li Xumei (; ur. 1 stycznia 1977 w Guanghan) – chińska lekkoatletka specjalizująca się w biegu na 100 m i 200 m. Najszybsza azjatycka sprinterka w historii.
Podczas zawodów w Szanghaju w 1997 ustanowiła dwa świetne wyniki na 100 i 200 metrów. Pomimo wspaniałych rekordów życiowych nie udało się jej osiągnąć nic wielkiego w późniejszej karierze. Jej rekord życiowy w biegu na 100 metrów to siódmy najlepszy wynik w historii.

</doc>
<doc id="1047997" url="https://pl.wikipedia.org/wiki?curid=1047997" title="Yixianosaurus">
Yixianosaurus

Yixianosaurus – rodzaj teropoda z grupy maniraptorów (Maniraptora) żyjącego we wczesnej kredzie na obecnych terenach Azji. Jego szczątki odnaleziono w osadach formacji Yixian na obszarze chińskiej prowincji Liaoning.
Jedynym znalezionym materiałem kopalnym (holotyp IVPP V12638) są żebra i kończyny przednie z zachowanymi piórami, przypominające budową kończyny epidendrozaura. Przedostatnie paliczki są wydłużone, co pozwala przypuszczać, że było to zwierzę nadrzewne. Najdłuższy jest drugi palec, w przeciwieństwie do epidendrozaura, który miał szczególnie wydłużony trzeci palec. Pióra przypominają puch, który znaleziono u przedstawicieli rodzaju "Sinornithosaurus". Nazwa "Yixianosaurus" oznacza „jaszczur z Yixian”, formacji w której odnaleziono szczątki tego dinozaura. Epitet gatunkowy odnosi się do cech szkieletu – znaczy długoręki (łac. "manus" – ręka, "longus" – długi).

</doc>
<doc id="1047999" url="https://pl.wikipedia.org/wiki?curid=1047999" title="Mezzanine (album)">
Mezzanine (album)

Mezzanine – trzeci album triphopowej grupy Massive Attack. Jest to ostatnia produkcja, która swoimi nazwiskami firmuje trójka założycieli zespołu. Tym razem wokalistką, która brała udział w nagraniu została Elizabeth Fraser znana z Cocteau Twins, zespołu, którego brzmienie (szczególnie z LP „Garlands”) odcisnęło się bardzo wyraźnie na brzmieniu samego „Mezzanine”, jak i następnych płytach Massive Attack. Odegrała ogromną rolę w przygotowywaniu nagrań, zaśpiewała w trzech z nich, w tym w „Teardrop” (utwór ten znalazł się także na ścieżce dźwiękowej do serialu „Prison Break” oraz „Dr House”). Płyta zebrała znakomite recenzje i ugruntowała pozycję zespołu wśród najważniejszych zjawisk muzyki lat 90. Na uwagę zasługuje częste użycie gitar bądź sampli z nich (szczególnie w „Risingson”). Utwory z płyty zostały wykorzystane jako ścieżki dźwiękowe do wielu produkcji filmowych, ścieżki wykorzystano m.in. w fimach takich jak: "Matrix", "Pi" czy "Snatch".
W 2000 magazyn "Q" uplasował "Mezzanine" na 15. miejscu listy 100 najlepszych brytyjskich albumów w historii.
W 2003 album został sklasyfikowany na 412. miejscu listy 500 albumów wszech czasów magazynu Rolling Stone.
Cover utworu „Angel” nagrała brazylijska grupa Sepultura. Został wydany na EP "Revolusongs" (2003).

</doc>
<doc id="1048004" url="https://pl.wikipedia.org/wiki?curid=1048004" title="Generalife">
Generalife

Generalife (arab. "Jannat al-'Arif" – "Ogrody Najwyższego Architekta" lub "Ogrody Rajskich Rozkoszy") – ogrody i pałac letni emirów Grenady z dynastii Nasrydów, położony w Grenadzie, w hiszpańskiej Andaluzji. Jest jednym z najstarszych zachowanych ogrodów mauretańskich. W 1984 roku kompleks został wpisany na listę światowego dziedzictwa UNESCO.
Ponieważ Alhambra miała charakter oficjalnej rezydencji, konieczna była budowa letniego pałacu, w którym władcy mogliby znaleźć wytchnienie od codziennych obowiązków. Kompleks pałacowo-ogrody powstał za panowania Muhammada III, w latach 1302-1309 na miejscu dawnych sadów i pastwisk, na wzgórzu po północnej stronie Alhambry. Został przebudowany za panowania Ismaila I (1313-1324) w 1318 roku, pod nadzorem architekta Aben Walida. Władcy muzułmańscy, wznosząc kolejne budowle kompleksu, kierowali się pragnieniem stworzenia raju na ziemi.
W skład kompleksu wchodzi "Patio de la Acequia", zamknięty orientalny ogród założony wzdłuż wąskiego, długiego basenu. Basen otaczają grzędy kwiatowe, krzyżujące się fontanny, kolumnady i dwa pawilony, jedyne, które zachowały się w Generalife do dzisiaj. Ogród uważany jest za najlepiej zachowany średniowieczny ogród w Al-Andalus. "Jardín de la Sultana" ("Ogród Sułtanki") nazywany również "Patio de los Cipreses" był miejscem spotkań Zorai, żony Abu I Hasana z jej kochankiem z rodu Abencerrajów, Hametem. Inne ogrody rozciągały się wokół budowli i pierwotnie pełne były drzew owocowych i łączek, na których pasły się domowe zwierzęta.
Pierwotnie pałac Generalife był połączony z Alhambrą krytym przejściem przecinającym wąwóz, który dzieli dwa kompleksy pałacowe.
Prace ogrodowe we współczesnych ogrodach rozpoczęto w 1931 roku. Zostały one zakończone przez Francisco Prieto Moreno w 1951 roku. Alejki wyłożono tradycyjnie otoczakami układającymi się we wzory mozaikowe. Białe kamienie pochodzą z rzeki Darro, zaś czarne z rzeki Genil.

</doc>
<doc id="1048005" url="https://pl.wikipedia.org/wiki?curid=1048005" title="Hard-rock">
Hard-rock



</doc>
<doc id="1048007" url="https://pl.wikipedia.org/wiki?curid=1048007" title="G-Punk Nation Exclusive">
G-Punk Nation Exclusive

G-Punk Nation Exclusive – nieoficjalny album zespołu (hed) P.E wydany przez fanów w internecie. Zawiera niepublikowane i bonusowe piosenki.

</doc>
<doc id="1048008" url="https://pl.wikipedia.org/wiki?curid=1048008" title="Jaromar III">
Jaromar III

Jaromar III (ur. przed 1249 r., zm. przed 1285 r.) – książę rugijski w latach 1268–1285 r. wraz z bratem Wisławem II.
Syn Jaromara II. Po raz pierwszy wzmiankowany w kwietniu 1249 r. 5 marca 1268 r. wymieniony jako współwładca Wisława II. Nie założył rodziny i nie miał dzieci.

</doc>
<doc id="1048010" url="https://pl.wikipedia.org/wiki?curid=1048010" title="Granatnik RPG-27">
Granatnik RPG-27

RPG-27 (ros. "РПГ-27 Управляемая противотанковая ракетная установка „Таволга”") – radziecki ręczny granatnik przeciwpancerny. Konstrukcja oparta jest na granatniku RPG-26.
Został wyprodukowany w dwóch wersjach podobnych w budowie, ale zawierających inny nabój.

</doc>
<doc id="1048015" url="https://pl.wikipedia.org/wiki?curid=1048015" title="Lookout!">
Lookout!



</doc>
<doc id="1048016" url="https://pl.wikipedia.org/wiki?curid=1048016" title="Devil May Cry 3 (manga)">
Devil May Cry 3 (manga)

Dwutomowa manga, stworzona na podstawie gry "", najpierw wydana w Japonii, później przetłumaczona na język angielski. Manga zaplanowana była na 3 tomy, lecz zaniechano produkcji ostatniego. Seria opowiada o wydarzeniach na rok przed historią "Devil May Cry 3" z punktu widzenia zarówno Dantego, jak i Vergila.
Fabuła.
"Code 1: Dante"
Enzo odwiedza Dantego w jego biurze i proponuje mu pracę, czyli odnalezienie zgubionej dziewczynki - Alicji. Dante nie zgadza się, jednak po namyśle wyrusza na poszukiwania Enza, by przyjąć tę propozycję. Znajduje go w domu publicznym, zaatakowanym przez hordę demonów. Akcja przenosi się do biblioteki, gdzie znajdują się Vergil i Arkham. Vergil przeszukuje półki biblioteczne, zaś Arkham stara się go zainteresować opowieścią o Spardzie. Vergil zabija bibliotekarkę - demona, i ulega prośbom Arkhama, by mu opowiedzieć prawdziwą historię Spardy. Dante stoi na zewnątrz opuszczonego dworu. Wchodzi przez okno do pokoju, w który siedzi Alicja. Dziewczynka okazuje się być demonem, i atakuje Dantego. Pokonuje ją i znajduje stare zdjęcie Mary (czyli Lady). Vergil wędruje po mieście. Zabija grupę meneli, którzy za bardzo się nim zainteresowali. Spotyka Enza, który pomylił go z Dantem. Vergil domyśla się, iż Dante jest w mieście, i wyrusza na jego poszukiwania. Rabbi - maskotka Alicji - prowadzi Dantego do kryjówki dziewczynki. Alicja nie chce odejść bez swojego pluszaka. Rabbi ogłasza czas na herbatę - tu pojawia się demon, przypominający Zwariowanego Kapelusznika. Dante, po rozmowie z Rabbim, odchodzi. Po drodze mija się z Vergilem, lecz bracia nie poznali się.
Dante znajduje tajemniczy klucz i walczy z kotopodobnym demonem. Pojawia się Rabbi, który tłumaczy Dantemu, iz cała akcja ratunkowa była tylko przykrywką do zwabienia go tutaj. Dante odchodzi bez zapłaty, zaś Vergil zabija Rabbiego. Na końcu Dante śni o ataku demonów, które zabiły jego matkę i rozdzieliły go od brata. Zaraz po przebudzeniu Dante bierze swoje pistolety, miecz i wychodzi z biura.
Code 2: Vergil
Vergil i Arkham przybywają do Temen-ni-gru. Arkham opowiada o budowie wieży i o demonach, które Sparda zamknął w świecie demonów. Jedyną rzeczą, która pozwoliła Spardzie nimi władać, była znajomość ich imion. Zanim Arkham zdążył skończyć opowieść, demon przejmuje kontrolę nad umysłem Vergila. Vergil pojawia się na cmentarzu jako dziecko, otoczony demonicznymi szkieletami. Dopiero gdy został poważnie ranny i utracił swoją katanę Yamato, demony przedstawiają się. Każdy nosi imię jednego z siedmiu grzechów głównych. Vergil szybko pojął ich przesłanie, odzyskał kontrolę nad swoim ciałem i niszczy posąg, zawierający umysł demona. Akcja przenosi się do biura Dantego, gdzie atakuje tłum demonów. Dante rozprawia się z nimi i idzie do knajpy, gdzie barman opowiada mu o morderstwach popełnionych przez Vergila. Wychodzi, po chwili bar odwiedza Mary z chorą koleżnaką. W tym czasie sfrustrowany Vergil próbuje odszyfrować treść książki o legendzie Spardy. Arkham wzywa go do piwnic dworu, i twierdzi, iż zna lokację jednej z czterech pieczęci, niezbędnych do otworzenia przejścia do świata demonów.
Mary spotyka Alicję, która prowadzi ją do "Devil May Cry". Chwilę później Dante wraca, a Alicja kradnie połówkę jego amuletu, prezentu od matki. Dante goni ją i trafia do kościoła. Napotyka tam demona, tego samego, z którym walczył we dworze. Nagle podłoga kościoła się zawala i Dante spada do piwnic. Znajdował się tam ten sam demon, który wcześniej opętał Vergila. Demon próbuje przekonać Dantego, by otworzył pieczęć, którą Sparda zamknął w nim i jego braci. W Dantem budzi się jego druga, demoniczna natura, i udaje mu się umknąć. Vergil opuszcza dwór i udaje się do biura Dantego, gdzie natychmiast otwiera trzecią pieczęć. Opowiada też o swoim planie podniesienia Temen-ni-gru i otworzeniu przejścia do świata demonów. Drażni Dantego, pokazując mu skradzioną przez Alicję połówkę amuletu. Dante zamierza zaatakować, jednak Vergil oddaje mu amulet, twierdząc, że i tak zabierze go kiedy tylko zechce. Na końcu Arkham szykuje się do rytuału mającego wznieść Temen-ni-gru.

</doc>
<doc id="1048017" url="https://pl.wikipedia.org/wiki?curid=1048017" title="Pedopenna">
Pedopenna

Pedopenna – rodzaj dinozaura z grupy maniraptorów (Maniraptora); jego nazwa znaczy "opierzona stopa". Jego szczątki znaleziono w łożysku Daohugou (Chiny). Być może dinozaur ten jest starszy od archeopteryksa, jednak wiek skamielin z łożyska Daohugou jest różnie datowany np. na wczesną kredę, ale ostatnie badania radiometryczne wykazały, że pochodzą one ze środkowej jury (ok. 168-140 mln lat temu). Nazwa rodzajowa odnosi się do obecności długich piór na śródstopiu tego dinozaura, a epitet naukowy pochodzi od miejsca znalezienia skamielin.
Długość tego dinozaura szacuje się na ok. 1 m, ale ze względu na fragmentaryczność materiału kopalnego (kończyna dolna z odciskami piór) są to szacunki niepewne. Stopa pedopenny ma cechy wspólne ze stopami dromeozaurów i troodonów, ale jest prymitywniejsza.
Szczególnie drugi palec stopy nie jest tak wyspecjalizowany jak u innych przedstawicieli Deinonychosauria. Xu i Zhang użyli pedopenny jako dowodu, na to że ptaki wyewoluowały w Azji. Pedopenna posiada pióra na śródstopiu, co sprawia, że jest unikalna. Jednak mamy dowody na to, że inne deinonychozaury np. mikroraptor też miały pióra na nogach. Jednak pióra pedoponny są mniej liczne i bardziej zaokrąglone niż mikroraptora. Są one również asymetryczne, w przeciwieństwie do lotek innych deinonychozaurów i ptaków, co stanowi dowód, że "Pedopenna" reprezentuje wczesne stadium ich rozwoju.

</doc>
<doc id="1048022" url="https://pl.wikipedia.org/wiki?curid=1048022" title="4-Fluoroamfetamina">
4-Fluoroamfetamina

4-Fluoroamfetamina, 4-FA – organiczny związek chemiczny, pochodna amfetaminy pokrewna 4-MTA i PMA, substancja psychoaktywna o działaniu stymulującym i słabym działaniu empatogennym.

</doc>
<doc id="1048027" url="https://pl.wikipedia.org/wiki?curid=1048027" title="Kijak">
Kijak

Kijak – dzielnica Wielunia obejmująca ulice: Kijak, Joanny Żubr, Graniczną i przyległe.
Na Kijaku znajduje się nieczynny od 1939 roku cmentarz żydowski, który podczas II wojny światowej był miejscem straceń Polaków i Żydów.

</doc>
<doc id="1048030" url="https://pl.wikipedia.org/wiki?curid=1048030" title="Elopteryks">
Elopteryks

Elopteryks ("Elopteryx nopcsai") – dwunożny, mięsożerny dinozaur z grupy maniraptorów (Maniraptora).
Jego nazwa znaczy "małe skrzydło", bagienne skrzydło.
Inna nazwa: "Bradycneme".
Żył w okresie późnej kredy (ok. 71-65 mln lat temu) na terenach współczesnej Europy (Rumunia). Długość ciała ok. 1 m, wysokość ok. 50 cm, masa ok. 5 kg. Jego szczątki znaleziono w Rumunii.

</doc>
<doc id="1048032" url="https://pl.wikipedia.org/wiki?curid=1048032" title="Jan I Rudy">
Jan I Rudy

Jan I Rudy (fr. "Jean Ier le Roux", br. "Yann Iañ ar Ruz", ur. 1217, zm. 8 października 1286), książę Bretanii, najstarszy syn Piotra I Mauclerca i Alicji z Thouars, księżnej Bretanii, córki Gwidona z Thouars.
Teoretycznie władzę nad Bretanią objął po śmierci swojej matki w 1221 r. Miał wtedy 4 lata i faktyczne rządy sprawował jego ojciec. Samodzielne rządy Jan rozpoczął w 1237 r. W 1239 r. przyłączył do Bretanii Brest. Często popadał w konflikty z bretońskimi biskupami. W 1257 r. został ekskomunikowany. W 1268 r. otrzymał angielski tytuł parowski hrabiego Richmond ("Earl of Richmond"), ale jeszcze w tym samym roku zrezygnował z niego na rzecz swojego syna Jana. W 1270 r. towarzyszył królowi Ludwikowi IX na wyprawie krzyżowej.
W 1236 r. poślubił Blankę (1226 – 1283), córkę Tybalda I Pogrobowca, króla Nawarry, i Agnieszki, córki Guicharda IV, pana de Beaujeu. Potomstwo z tego związku to sześciu synów i dwie córki:
Jan I zmarł w 1286 r. Jego następcą został najstarszy syn.

</doc>
<doc id="1048039" url="https://pl.wikipedia.org/wiki?curid=1048039" title="Kazimierz Rostek">
Kazimierz Rostek

Kazimierz Andrzej Rostek (ur. 16 marca 1945 w Pysznicy) – polski polityk, rolnik, poseł na Sejm X i I kadencji.
Życiorys.
W 1970 ukończył studia na Wydziale Ekonomicznym Uniwersytetu Warszawskiego. Podjął pracę w Hucie Stalowa Wola, jednocześnie prowadził z rodzicami gospodarstwo rolne w Pysznicy. Od 1976 pracował jako kierownik działu w „Mostostalu”.
Od 1968 zaangażowany w działalność opozycyjną. Na początku lat 80. był jednym z liderów Niezależnego Samorządnego Związku Zawodowego Rolników Indywidualnych „Solidarność” w województwie rzeszowskim. W stanie wojennym został internowany na okres od 13 grudnia 1981 do 5 czerwca 1982.
Był posłem na Sejm X kadencji z ramienia Komitetu Obywatelskiego oraz I kadencji z ramienia Porozumienia Ludowego. Należał do utworzonego w 1997 Stronnictwa Konserwatywno-Ludowego i następnie do działającego w latach 2002–2003 SKL-Ruch Nowej Polski, a także do reaktywowanego SKL istniejącego w latach 2007–2014 (zasiadał w jego komitecie politycznym).
Zajął się prowadzeniem indywidualnego gospodarstwa rolnego w rodzinnej wsi, został też właścicielem stawów rybnych.

</doc>
<doc id="1048042" url="https://pl.wikipedia.org/wiki?curid=1048042" title="Ryszard Jastrzębski">
Ryszard Jastrzębski

Ryszard Stefan Jastrzębski (ur. 15 czerwca 1956 w Nowej Rudzie) – polski polityk, rolnik, samorządowiec, działacz sportowy, poseł na Sejm X i I kadencji.
Życiorys.
Ukończył w 1974 Zasadniczą Szkołę Zawodową w Nowej Rudzie. Od 1974 do 1981 pracował w kłodzkim oddziale Opolskich Zakładów Napraw Samochodów. W 1981 rozpoczął prowadzenie indywidualnego gospodarstwa rolnego. W latach 90. pełnił funkcję zastępcy burmistrza Kłodzka. W latach 1998–2002 był z listy Przymierza Społecznego radnym i przewodniczącym rady gminy Kłodzko. Od 2001 do 2002 był prezesem Miejskiego Klubu Sportowego Nysa Kłodzko.
Sprawował mandat posła na Sejm X kadencji z ramienia Zjednoczonego Stronnictwa Ludowe (zasiadał w Naczelnym Komitecie tej partii) z okręgu Wałbrzych oraz I kadencji z listy Polskiego Stronnictwa Ludowego, wybranego w okręgu wałbrzyskim. Zasiadał w Komisji Rolnictwa i Rozwoju Wsi, Komisji Obrony Narodowej oraz w Komisji Ustawodawczej. W wyborach parlamentarnych w 1997 bez powodzenia kandydował do Senatu z ramienia PSL. Był wiceprezesem zarządu tej partii w Kłodzku.
Pod koniec lat 90. przystąpił do Partii Ludowo-Demokratycznej (w 2003 stanął na czele struktur wojewódzkich partii), następnie przeszedł do Samoobrony RP. Z list tej ostatniej w wyborach w 2006 bezskutecznie kandydował do rady powiatu kłodzkiego. Objął także funkcję sołtysa wsi Wilcza.
W wyborach samorządowych w 2010 kolejny raz bez powodzenia kandydował na radnego rady powiatu z listy Platformy Obywatelskiej. Z ramienia PSL w 2014 również ubiegał o mandat radnego powiatowego z ramienia komitetu organizowanego przez to ugrupowanie. W 2018 został natomiast wybrany na radnego gminy Kłodzko, następnie objął funkcję jej przewodniczącego.
W 1985 odznaczony Brązowym Krzyżem Zasługi.

</doc>
<doc id="1048046" url="https://pl.wikipedia.org/wiki?curid=1048046" title="Parafia Ewangelicko-Augsburska Świętego Krzyża w Słupsku">
Parafia Ewangelicko-Augsburska Świętego Krzyża w Słupsku

Parafia Ewangelicko-Augsburska Świętego Krzyża w Słupsku – parafia Kościoła Ewangelicko-Augsburskiego w RP, w diecezji pomorsko-wielkopolskiej. Jedna z nielicznych dwujęzycznych parafii ewangelickich w Polsce. W 2021 liczyła 220 wiernych.
Historia.
Reformacja i luteranizm w Słupsku.
Historia luteranizmu w Słupsku rozpoczyna się wraz z początkiem reformacji. Kolejni protestanccy kaznodzieje byli jednak wydalani z miasta przez księcia Bogusława X. Dopiero w 1535 roku po publicznej dyspucie z katolikami luteranizm stał się wyznaniem panującym w księstwie pomorskim.
W XIX wieku w kościele ewangelickim zachodziły organizacyjne zmiany. Doszło do zjednoczenia kościołów luterańskiego i reformowanego, co spowodowało sprzeciw części wiernych, trwających w wyznaniu luterańskim. Rozpoczęły się prześladowania staroluterańskich księży ze strony państwa pruskiego, sprzyjającemu Zjednoczonemu Kościołowi Unijnemu. Jeden z nich, ks. Friedrich Lasius po zwolnieniu z więzienia przybył na pomorze i na ziemi słupskiej rozpoczął głosić kazania i tworzyć parafię. Prześladowania trwały do 1840 roku, kiedy to Fryderyk Wilhelm IV po wstąpieniu na tron ogłosił tolerancję wobec luteran, a wydana w 1845 roku wydana Koncesja Generalna stworzyła ramy prawne do organizacji Kościoła luterańskiego.
Tolerancja religijna.
Parafia staroluterańska w Słupsku stała się probostwem w 1857 roku, a pierwszy proboszcz, pochodzący z Badenii Georg Friedrich Haag, objął urząd 1 kwietnia tego roku. 11 listopada, w rocznicę chrztu Marcina Lutra wmurowano kamień węgielny pod budowę kościoła przy ulicy Großer Aucker 40 (obecnie ul. Słowackiego 40). W wyniku skromnych funduszy starano się jak najbardziej oszczędzać na materiałach, przez co budowany kościół kilkakrotnie się zawalał. Ostatecznie budowę zakończono i kościół poświęcono 28 sierpnia 1859 roku.
Georg Haag w maju 1862 roku złożył swój urząd i wrócił do rodzinnej Badenii. Pod koniec 70. lat XIX wieku liczyła 718 parafian - największą ich liczbę w historii. Jednak na początku lat 80. Słupsk dosięgła fala uchodźstwa. Podsłupskie parafie wiejskie straciły ok. 1/5, a parafia miejska 9% swoich wiernych. Mimo problemów w 1899 roku
przy ul. Drewnianej 4 zbudowana została długo wyczekiwana plebania, rozbudowana następnie w 1913 roku.
W parafii prężnie działało kilka zgromadzeń. W 1898 roku bezskutecznie próbowano utworzyć koło młodzieżowe, jednak stale rozwijały się chór kościelny, stowarzyszenie mężczyzn, stowarzyszenie kobiet oraz związek młodych kobiet. Ten ostatni z czasem przeistoczył się w związek młodzieży.
W 75. rocznicę wybudowania kościoła w 1937 roku dokonano remontu budynku. Ufundowano nowy ołtarz z drewna dębowego z reliefem przedstawiającym baranka z chorągwią Kościoła. W 1937 roku proboszczem został Albrecht Stolle. Oprócz pełnienia urzędu w kościele, od 1942 roku w ramach służby wojskowej pracował w administracji w Słupsku. Ostatnie nabożeństwo odbyło się w Boże Narodzenie 1944 roku, po czym Stolle został wysłany na front, a parafię rozwiązano w wyniku uchodźstwa i przesiedleń.
Po II wojnie światowej.
Do 1945 roku w Słupsku działało 9 parafii kościoła Ewangelicko-Unijnego oraz 3 parafie staroluterańskie. Wkroczenie Rosjan do miasta spowodowało koniec Kościoła ewangelickiego w jego dawnych strukturach. Zajęto budynki kościelne, a większość duchownych opuściło miasto. Odbudowa Kościoła luterańskiego na ziemi słupskiej rozpoczęła się w 1947, Kiedy to do Słupska przybyli duchowni polskiego Kościoła Ewangelicko-Augsburskiego. Z inicjatywy dra Jana Posmykiewicza utworzono polskojęzyczny zbór skupiający ok. 800 wiernych, głównie przesiedleńców z okolic Suwałk, Warszawy i kresów. Nabożeństwom polskojęzycznym, także dla Słowińców - autochtonicznych mieszkańców Kluk, przewodniczył. ks. Edward Dietz z Sopotu. Po jego przejściu na emeryturę parafią administrowali ks. Michał Warczyński, ks. Tadeusz Raszyk i ks. Paweł Badura. Utworzono trzy filiały: w Bytowie, Lęborku i Koszalinie.
W 1997 roku dokonano znacznych zmian w organizacji Kościoła Ewangelicko-Augsburskiego na Pomorzu. W miejsce dotychczasowych dwóch parafii o charakterze językowym (polsko i niemieckojęzyczna) utworzono dwie terytorialne: w Słupsku i Koszalinie. Proboszczem-administratorem obydwu parafii został urzędujący w Słupsku ks. Mirosław Sikora. W latach 2002-2005 duszpasterzem parafii był ks. Marcin Makula, a od 2005 roku funkcję tę sprawuje ks. Wojciech Froehlich. Od 2003 roku prowadzony był remont kościoła, a 29 lipca 2007 roku zakończono montaż nowych organów.
10 kwietnia 2011 roku zgromadzenie parafialne, w pierwszych w powojennej historii parafii wyborach, na urząd proboszcza wybrało ks. Wojciecha Froehlicha, dotychczasowego wikariusza, a następnie proboszcza-administratora parafii. W dniu 23 czerwca ks. bp. Marcin Hintz, biskup diecezji pomorsko-wielkopolskiej, w asyście ks. Janusza Staszczaka z Koszalina oraz ks. Andrzeja Wójcika z Gliwic, dokonał wprowadzenia proboszcza w urząd.

</doc>
<doc id="1048048" url="https://pl.wikipedia.org/wiki?curid=1048048" title="Karol Leopold (książę Meklemburgii)">
Karol Leopold (książę Meklemburgii)

Karol Leopold (ur. 1678, zm. 1747) – książę Meklemburgii w latach 1713-1728. 
Życiorys.
Książę brał udział w rosyjskich wyprawach, jakie organizował król Szwecji Karol XII; z tego powodu książę Eugeniusz Sabaudzki nazywał go "małpą Karola XII" ("Affe Karl des XII"). Po klęsce Szwedów jego kraj zajęły przejściowo wojska rosyjskie, które odeszły dopiero pod groźbami brytyjskimi.
Karol Leopold popadł w konflikt ze stanami, a zwłaszcza z arystokracją, przeciwstawiającą się jego planom złagodzenia doli chłopstwa, które żyło w Meklemburgii w pół-niewolnictwie, mimo iż stanowiło 90% populacji księstwa liczącego 400 000 mieszkańców. Rzecznikiem interesów arystokracji był Andreas Gottlieb Bernstorff (1649–1726), meklemburski magnat, znany bliżej jako hanowerski minister. W 1728 roku Karol Leopold był zmuszony abdykować. Na tronie zasiadł jego bardziej uległy brat Chrystian Ludwik II. 

</doc>
<doc id="1048051" url="https://pl.wikipedia.org/wiki?curid=1048051" title="Akakus">
Akakus



</doc>
<doc id="1048054" url="https://pl.wikipedia.org/wiki?curid=1048054" title="Andrzej Raj">
Andrzej Raj

Andrzej Raj (ur. 25 listopada 1950 w miejscowości Uniejów-Kolonia) – polski polityk i przedsiębiorca, poseł na Sejm I kadencji.
Życiorys.
Ukończył w 1973 studia na Politechnice Śląskiej. Prowadzi firmę z zakresu doradztwa i pośrednictwa.
W 1991 z listy Kongresu Liberalno-Demokratycznego został wybrany na posła na Sejm I kadencji w okręgu katowickim. W trakcie kadencji przeszedł do Partii Konserwatywnej, następnie działał w Koalicji Konserwatywnej. Od 2002 do 2006 był radnym Katowic z ramienia lokalnego komitetu wyborczego Piotra Uszoka, w 2006 bezskutecznie ubiegał się o reelekcję.
Jest działaczem licznych organizacji gospodarczych, a także fundatorem Fundacji dla Śląska.

</doc>
<doc id="1048055" url="https://pl.wikipedia.org/wiki?curid=1048055" title="Andreas Gottlieb von Bernsdorff">
Andreas Gottlieb von Bernsdorff



</doc>
<doc id="1048056" url="https://pl.wikipedia.org/wiki?curid=1048056" title="Xuemei Li">
Xuemei Li



</doc>
<doc id="1048060" url="https://pl.wikipedia.org/wiki?curid=1048060" title="Kaplica św. Trójcy na Wawelu">
Kaplica św. Trójcy na Wawelu



</doc>
<doc id="1048062" url="https://pl.wikipedia.org/wiki?curid=1048062" title="Pancerniki projektu 23">
Pancerniki projektu 23

Pancerniki projektu 23 – typ radzieckich pancerników, które miały wchodzić do służby od 1942 roku. Rozpoczęto budowę 4 okrętów, jednak żadnej jednostki nie ukończono. Typ ten znany jest także pod nazwą "Sowietskij Sojuz".
Historia.
W związku z napiętą sytuacją międzynarodową w połowie lat 30. w ZSRR pojawił się program wzmocnienia floty m.in. przez budowę nowych dużych okrętów nawodnych. Prace nad projektem nowych pancerników, które otrzymały oznaczenie "projekt 23", rozpoczęły się w maju 1936 roku. Brak doświadczenia w budowie nowoczesnych pancerników sprawił, iż nawiązano współpracę z zagranicznymi stoczniami. W lipcu 1936 roku włoska stocznia Ansaldo z Genui przekazała stronie radzieckiej projekt "U.P.41", który stanowił rozwinięcie projektu pancerników typu "Vittorio Veneto". Współpraca z Włochami przy budowie "pancerników 23" została wstrzymana po wybuchu wojny domowej w Hiszpanii. Od 1936 roku ZSRR prowadził intensywne rozmowy ze Stanami Zjednoczonymi w sprawie zakupu dokumentacji pancerników i dział artylerii głównej 406 mm. Prowadzono także rozmowy na temat budowy pancerników dla ZSRR w amerykańskich stoczniach, ostatecznie jednak wszelka współpraca została zerwana po wybuchu wojny zimowej w 1939 roku. Prace nad pancernikami były częścią "wielkiego programu budownictwa okrętowego od 1938", który przewidywał zbudowanie do 1946 roku m.in. 15 nowych pancerników, 35 ciężkich i 20 lekkich krążowników oraz 145 liderów i niszcycieli (późniejsza korekta zmieniła te liczby na 6 pancerników, 21 lekkich krążowników, 98 liderów i niszczycieli).
Stępkę pod pierwszy prototypowy okręt "projektu 23", który otrzymał nazwę "Sowietskij Sojuz", położono 15 lipca 1938 w Stoczni Bałtyckiej im. Sergo Ordżonikidze w Leningradzie. Prace nad 4 okrętami typu postępowały powoli z powodu braku specjalistów od budownictwa okrętowego, którzy padli ofiarą czystek stalinowskich, a także niskiego priorytetu całego programu. W 1940 roku priorytetem programu rozbudowy radzieckiej floty były okręty podwodne, dlatego też wstrzymano budowę pancerników i ciężkich krążowników, a jedyną jednostką na której kontynuowano prace był "Sowietskij Sojuz". Budowę jednostki ostatecznie wstrzymano 19 lipca 1941 roku. Z budowanych pancerników najbardziej zaawansowana była "Sowietskaja Ukraina", która w chwili przerwania prac była gotowa do wodowania w 75%. Po zajęciu stoczni przez Niemców prace na okręcie były kontynuowane w ograniczonym zakresie, a w 1944 roku przed wycofaniem się wojsk niemieckich kadłub wysadzono w powietrze. Budowy pozostałych pancerników w czasie wojny nie wznowiono i rozpoczęto ich złomowanie, które zakończyło się w 1949 roku.

</doc>
<doc id="1048064" url="https://pl.wikipedia.org/wiki?curid=1048064" title="Maniraptorokształtne">
Maniraptorokształtne

Maniraptorokształtne (Maniraptoriformes) – grupa dinozaurów należąca do celurozaurów (Coelurosauria). Takson ten został utworzony przez amerykańskiego paleontologa Thomasa R. Holtza Jr.
Grupę tę określa się jako zbiór potomków ostatniego wspólnego przodka ornitomima i ptaków. Do maniraptorokształtnych zalicza się ornitomimozaury i maniraptory.

</doc>
<doc id="1048066" url="https://pl.wikipedia.org/wiki?curid=1048066" title="SpongeBob">
SpongeBob



</doc>
<doc id="1048073" url="https://pl.wikipedia.org/wiki?curid=1048073" title="Mrówczany">
Mrówczany

Mrówczany (metaniany) – sole lub estry kwasu mrówkowego.
Wzór ogólny.
Wzór ogólny: (HCOO)aXa, gdzie:
Sole nieorganiczne.
Mrówczany jako sole są ciałami stałymi, rozpuszczalnymi w wodzie (z wyjątkiem mrówczanów ołowiu(II), rtęci(I) i srebra). Cząsteczki tych soli mają budowę jonową, złożone są z anionu mrówczanowego (metanianowego) oraz kationu metalu (lub amonowego).
Przykłady:
Estry organiczne.
Estry kwasu mrówkowego są stosowane jako rozpuszczalniki i środki zapachowe. Cząsteczki estrów kwasu mrówkowego mają budowę kowalencyjną, składają się z grupy alkilowej lub arylowej połączonej z atomem tlenu grupy mrówczanowej.
Przykłady:

</doc>
<doc id="1048074" url="https://pl.wikipedia.org/wiki?curid=1048074" title="Fotbal Trzyniec">
Fotbal Trzyniec

Fotbalový klub Fotbal Třinec – czeski klub piłkarski mający swoją siedzibę w Trzyńcu, w Czechach. Aktualnie uczestniczy w rozgrywkach czeskiej Fotbalova národní liga.
Historia.
W 1921 roku założono w Trzyńcu polski klub Siła Trzyniec, niedługo później powstał także niemiecki DSV Trzynietz. W 1923 roku również ówczesna czeska mniejszość utworzyła SK Třinec. Po wojnie począwszy od 1948 roku komuniści czescy poczęli ograniczać działalność różnych organizacji społecznych, czego efektem likwidacji wielu polskich organizacji politycznych, było także unicestwienie klubów narodowych jak Polonia Karwina, czy właśnie Siła Trzyniec, poprzez połączenie ich z innymi czeskimi klubami. Od 1952 roku istniał w Trzyńcu już tylko jeden klub o nazwie TŽ Třinec. Największe sukcesy klub osiągnął w latach 70. pod wodzą trenera Jozefa Jankecha, kiedy to z powodzeniem radził sobie w I Lidze.

</doc>
<doc id="1048078" url="https://pl.wikipedia.org/wiki?curid=1048078" title="Chrystian Ludwik II Meklemburski">
Chrystian Ludwik II Meklemburski

Chrystian Ludwik II (ur. 1683, zm. 30 maja 1756) – książę Meklemburgii w latach 1728-1756.
Jego brat Karol Leopold został w 1728 zmuszony przez stanową arystokrację do ustąpienia na jego korzyść. Chrystian, słabszy pod względem charyzmy był dla nich mniejszym przeciwnikiem. W 1733 roku wybuchło wielkie powstanie chłopskie krwawo stłumione przez arystokratów. Chłopi pamiętali, ze Karol Leopold chciał ulżyć ich doli. W 1745 roku stanowa reprezentacja kraju, która "de facto" nim władała (książę Christian był marionetką) skonsolidowała się i przyjęła swą dojrzałą postać.

</doc>
<doc id="1048083" url="https://pl.wikipedia.org/wiki?curid=1048083" title="Radis">
Radis

Radis (arab. رادس, fr. "Radès") – miasto w Tunezji w gubernatorstwie Bin Arus. Położone jest 9 kilometrów na południowy wschód od stolicy kraju – Tunisu.
W mieście znajduje się stadion reprezentacji Tunezji w piłce nożnej, który mieści 65 000 widzów.

</doc>
<doc id="1048087" url="https://pl.wikipedia.org/wiki?curid=1048087" title="Jan II Bretoński">
Jan II Bretoński

Jan II (ur. 3 stycznia 1239, zm. 18 listopada 1305 w Lyonie), książę Bretanii, najstarszy syn księcia Jana I Rudego i Blanki, córki Tybalda I Pogrobowca, króla Nawarry.
W 1268 r. został parem Anglii jako 2. hrabia Richmond. Towarzyszył królowi Francji Ludwikowi IX w wyprawie krzyżowej do Tunezji w 1270 r. i księciu Edwardowi Angielskiemu w wyprawie do Ziemi Świętej w 1271 r. W 1285 r. towarzyszył królowi Filipowi III w jego wyprawie do Aragonii. Po śmierci ojca w 1286 r. został władcą Bretanii. Od początku używał tytułu książęcego, który został formalnie potwierdzony przez francuską kancelarię dopiero w 1297 r. W latach 1297-1304 brał udział we francuskich wyprawach na Flandrię. Uczestniczył w oblężeniu Lille i w bitwie pod Mons-en-Pévèle.
22 stycznia 1260 r. w opactwie Saint-Denis poślubił Beatrycze (25 czerwca 1242 – 24 marca 1275), córkę króla Anglii Henryka III Plantageneta i Eleonory, córki Rajmunda Berengara IV, hrabiego Prowansji. Doczekali się sześciorga dzieci. Ich trzech synów i trzy córki to:
Jan II zginął podczas uroczystości intronizacyjnych papieża Klemensa V. Prowadził przez tłum papieskiego konia, gdy został przygnieciony fragmentem muru, który zawalił się z powodu zbyt dużej ilości gapiów na nim zgromadzonych.

</doc>
<doc id="1048093" url="https://pl.wikipedia.org/wiki?curid=1048093" title="Piotr Fogler">
Piotr Fogler

Piotr Stanisław Fogler (ur. 22 grudnia 1953 w Legionowie) – polski polityk, samorządowiec i przedsiębiorca, poseł na Sejm I kadencji.
Życiorys.
Ukończył studia na Wydziale Filozofii Akademii Teologii Katolickiej w Warszawie (1979) oraz na Wydziale Dziennikarstwa i Nauk Politycznych Uniwersytetu Warszawskiego (1983). Od początku lat 90. pracuje na kierowniczych stanowiskach w spółkach prawa handlowego.
Od 1990 do 1993 był przewodniczącym sejmiku samorządowego województwa warszawskiego. Pełnił funkcję posła I kadencji z ramienia Unii Demokratycznej. W 1992 umieszczony został na tzw. liście Macierewicza jako tajny współpracownik SB. W tym samym roku razem z m.in. Aleksandrem Hallem zakładał Partię Konserwatywną. Od 1994 do 1998 był radnym gminy Warszawa-Centrum. W 1997 wstąpił do Unii Wolności, gdy powstałe na bazie PK Stronnictwo Konserwatywno-Ludowe przystąpiło do AWS.
W latach 1998–2006 zasiadał w sejmiku mazowieckim (od 2002 jako przewodniczący). Od listopada 2000 do grudnia 2002 sprawował funkcję burmistrza stołecznej dzielnicy Śródmieście. Od 2001 działał w Platformie Obywatelskiej. Uchodził za jednego z najbliższych współpracowników Pawła Piskorskiego. W maju 2006 został usunięty z PO. W listopadzie 2014 kandydował do sejmiku mazowieckiego z ramienia Polskiego Stronnictwa Ludowego.
Mąż Marty Fogler.
Odznaczenia i wyróżnienia.
Odznaczony Złotym Krzyżem Zasługi (2005), medalem „Pro Masovia” oraz Odznaką Honorową za Zasługi dla Samorządu Terytorialnego (2015).

</doc>
<doc id="1048097" url="https://pl.wikipedia.org/wiki?curid=1048097" title="Xinjiangovenator">
Xinjiangovenator

Xinjiangovenator – rodzaj teropoda z grupy celurozaurów, należącego przypuszczalnie do nadrodziny tyranozauroidów (Tyrannosauroidea).
Żył w epoce wczesnej kredy (ok. 135–99 mln lat temu) na terenach wschodniej Azji. Długość ciała ok. 3 m, wysokość ok. 1,2 m. Jego szczątki znaleziono w Chinach.
Nazwa "Xinjiangovenator" znaczy „łowca z Xinjiang”, a epitet gatunkowy odnosi się do niewielkich rozmiarów zwierzęcia – "parvus" oznacza po łacinie „mały”.
Został opisany na podstawie kończyn tylnych (kość piszczelowa, kość strzałkowa, kość skokowa i kość piętowa), które początkowo były uważane za należące do fedrolozaura. Był to teropod podobny do bagaraatana i na tej podstawie spekuluje się o jego przynależności do tyranozauroidów. Szczątki "Bagaraatan" (tylko zęby) znaleziono na tym samym obszarze, ale nieco dalej. Nie można jednak wykluczyć, że są to szczątki zwierząt z tego samego gatunku. "Xinjiangovenator" prawdopodobnie był niewielkim lub średniej wielkości drapieżnikiem, polującym na takie dinozaury jak "Psittacosaurus xinjiangensis", młode zauropody (znany z zębów azjatozaur) i "Wuerhosaurus homheni", przez niektórych klasyfikowany jako gatunek z rodzaju "Stegosaurus".
Klasyfikacja.
Bliższa pozycja systematyczna pozostaje nieznana, wiadomo jedynie, że "Xinjiangovenator" należał do celurozaurów. Pojawiły się sugestie, że jest bliskim krewnym późnokredowego mongolskiego "Bagaraatan". Niektórzy naukowcy lokują oba rodzaje wśród tyranozaurydów, w podrodzinie Albertosaurinae. Rauhut i Xu przeprowadzili analizę kladystyczną, w której "Bagaraatan" i "Xinjiangovenator" należą do maniraptorów bliskim ptakom, bardziej zaawansowanych od terizinozaurydów i owiraptorozaurów, lecz mniej od deinonychozaurów. Jednak analiza ta może nie oddawać rzeczywistości – materiał porównawczy jest zbyt skąpy i nie da się jednoznacznie określić pozycji systematycznej obu rodzajów, dopóki nie znajdzie się więcej kości tych dinozaurów. Także pokrewieństwo "Bagaraatan" i "Xinjiangovenator" jest dyskusyjne - oba rodzaje łączą tylko dwie cechy budowy. Kości piszczelowe obu dinozaurów wyraźnie różnią się – "Bagaraatan" ma bardziej ptasią budowę.

</doc>
<doc id="1048101" url="https://pl.wikipedia.org/wiki?curid=1048101" title="Akryloamid">
Akryloamid



</doc>
<doc id="1048104" url="https://pl.wikipedia.org/wiki?curid=1048104" title="Hugo Gressmann">
Hugo Gressmann

Hugo Gressmann (ur. 21 marca 1877 w Mölln, zm. 7 kwietnia 1927 w Chicago) – ewangelicki teolog starotestamentowy.
Życiorys.
Urodzony 21 marca 1877 roku w Mölln (Lauenburg) jako syn zawiadowcy stacji. Gressmann studiował w Greifswaldzie, Getyndze, Marburgu i Kilonii, zaś doktoryzował się w Getyndze na doktora nauk filologicznych. H. Gressmann został w 1902 roku nieetatowym docentem Starego Testamentu w Kiel, i był w 1906 roku współpracownikiem "Deutschen evangelischen Instituts für Altertumswissenschaft des Heiligen Landes in Jerusalem". Gressmann działał od 1907 roku jako profesor zwyczajny, a od 1920 roku jako profesor zwyczajny w Berlinie. Gressmann wyszedł ze szkoły Juliusa Wellhausena i stał się wraz z Hermannem Gunkelem najbardziej znaczącym przedstawicielem szkoły historii religii. Od 1924 roku był redaktorem odpowiedzialnym czasopisma "Zeitschrift für die alttestamentliche Wissenschaft" a od 1925 roku dyrektorem "Institut Judaicum".Zmarł 7 kwietnia 1927 roku w Chicago podczas jednej z podróży z wykładami
Tezy, założenia, badania, wnioski.
Gressmann postuluje, aby w badaniach nad tekstem Starego Testamentu położyć większy nacisk na motywację form i na dobór odpowiednich materiałów. Niezawodnym ku temu źródłem powinny być dokumenty dostarczane przez wykopaliska Starożytnego Wschodu. Skrajne podejście do metody historii materiałów (Stoff- und Motivgeschitliche Forschung), które dopatruje się w każdym niemal tekście Starego Testamentu obcych zapożyczeń, może łatwo przeoczyć niezaprzeczalne właściwości własne jahwizmu.dycji, przewijających się przez Stary Testament.
Metoda historii motywów i materiałów przerodziła się z wolna w metodę historii tradycji, która z grubsza polega na badaniu powstałych z jednostkowych idei – prądów tradycji, przewijających się przez Stary Testament.
Dyskusja egzegetów katolickich.
Przez takie podejście od materiałów porównawczych pochodzących z wykopalisk egzegeci katoliccy zarzucają Gressmannowi pewien panorientalizm i panbabilonizm w odniesieniu do charakteryzowania jahwizmu.

</doc>
<doc id="1048109" url="https://pl.wikipedia.org/wiki?curid=1048109" title="Stryx">
Stryx

Stryx – program muzyczno-rozrywkowy ukazujący się we włoskiej telewizji Rete 2 w 1978 roku.
Informacje ogólne.
"Stryx" tematyką nawiązywał do szatana, diabłów, zaświatów i "świata podziemnego". Każdy odcinek programu składał się z części rozrywkowej (w której grali aktorzy) i muzycznej (w której występowali znani artyści). Część muzyczna składała się z krótkich epizodów, przypisanych zawsze tym samym wykonawcom, np. Amanda Lear – Sexy Stryx, Grace Jones – Rumstryx.
Scenografia odnosiła się do mrocznych pomieszczeń i przestrzeni, często nawiązywała do średniowiecznych zamków, grot i jaskiń. Choreografia opierała się na tańcu grupowym, dynamicznym, czasem z elementami popularnego wtedy nurtu disco. Najczęstsze były sceny grupowe, w których występowało od 15 do 30 osób. W kostiumach przeważały materiały lekkie, często w kolorach złotym i srebrnym, odbijające światło, najczęściej wykonane z lateksu.
Twórcy.
Obsada.
Część muzyczna:
Część rozrywkowa:
Kontrowersje.
Program wywołał spore oburzenie i kontrowersje w bardziej konserwatywnych kręgach, głównie poprzez odniesienia do tematyki szatana i diabłów oraz eksponowanie nagości. Z powodu licznych protestów zdjęto program z anteny, wstrzymano także produkcję dalszych jego części. Oprócz sześciu wyemitowanych odcinków, istnieje też siódmy, który nigdy nie był transmitowany.

</doc>
<doc id="1048113" url="https://pl.wikipedia.org/wiki?curid=1048113" title="Mike McGlone">
Mike McGlone

Mike McGlone, właściwie Michael McGlone (ur. 10 sierpnia 1972 w White Plains, stan Nowy Jork) – amerykański aktor, piosenkarz i pisarz.
Życiorys.
Jest najmłodszym z trojga synów, ma starszego brata Josepha i młodszego Patricka. Dorastał w White Plains, w stanie Nowy Jork. Debiutował na kinowym ekranie w dramacie komediowym Edwarda Burnsa "Piwne rozmowy braci McMullen" ("The Brothers McMullen", 1995). W 1995 roku występował także na nowojorskiej scenie Ensemble Studio Theatre’s Octoberfest jako John Dillinger w spektaklu "Dobranoc, Wiedeń" ("Goodnight, Vienna"). Zabłysnął potem w komediach – "Małpa na boisku" ("Ed", 1996) z Mattem LeBlanc i "Ta jedyna" ("She’s the One", 1996) Edwarda Burnsa u boku Jennifer Aniston i Cameron Diaz. Zagrał postać powiązanego z mafią Richiego La Cassy, przyjaciela z dzieciństwa policjanta w kryminale sensacyjnym "Twardy glina" ("One Tough Cop", 1998) z udziałem Stephena Baldwina, Chrisa Penna i Giny Gershon. W thrillerze "Kolekcjoner kości" ("The Bone Collector", 1999) z Denzelem Washingtonem i Angeliną Jolie wystąpił jako detektyw Kenny Solomon. Pojawił się serialu CBS "Żarty na bok" ("That’s Life", 2000–2002) jako Pat MacClay. W komedii "Losy" ("Fortunes", 2005) został zaangażowany do głównej roli Jamesa Daugherty’ego.
Karierę filmową połączył z karierą muzyczną i literacką. Nagrał dwie płyty – "Hero" (1999) i "To Be Down" (2003). Jest także autorem nowel – "Marcus Cear" i "Cobb" oraz wierszy – "Two Thousand Six", "Dreaming...", "Regalo" i "Appreciation". Był narratorem powieści: "Cal", "And All the Roses Dying", "Dice" i "Hourigan’s Song".

</doc>
<doc id="1048116" url="https://pl.wikipedia.org/wiki?curid=1048116" title="Archers of Loaf">
Archers of Loaf

Archers of Loaf – amerykański zespół grający indie rock. 
Zespół powstał na początku lat dziewięćdziesiątych. Po wydaniu 5 albumów zespół zawiesił działalność. Eric Bachmann założył Crooked Fingers, w którym gra także Matt Gentling.

</doc>
<doc id="1048119" url="https://pl.wikipedia.org/wiki?curid=1048119" title="Pont de Neuilly (stacja metra)">
Pont de Neuilly (stacja metra)

Pont de Neuilly – trzecia stacja linii nr 1 w Paryżu. Stacja znajduje się w gminie Neuilly-sur-Seine. Została otwarta 29 kwietnia 1937 r. Do 1992 r. była stacją końcową pierwszej linii metra. Następnie zostały dobudowane nowe stacje by zapewnić dobrą komunikację z dzielnicą La Défense. Na powierzchni stacji znajduje się dworzec autobusowy oraz punkt widokowy, z którego widać La Défense.

</doc>
<doc id="1048134" url="https://pl.wikipedia.org/wiki?curid=1048134" title="Simon Schama">
Simon Schama

Simon Michael Schama (ur. 13 lutego 1945 w Londynie) – brytyjski profesor historii i historii sztuki na Columbia University w Nowym Jorku. Do jego prac należą m.in.: "Landscape and Memory" (Pejzaż i pamięć), "Dead Certainties" (Martwe pewniki), "Rembrandt's Eyes" (Oczy Rembrandta), "Citizens" (Obywatele), "The Embarassement of Riches" (Zakłopotanie bogaczy). Jego zainteresowania obejmują historię i sztukę Holandii, historię XVIII-wiecznej Francji, a także metodologię nauk historycznych. Jest twórcą dwóch seriali dokumentalnych BBC: "A History of Britain" (Pewna historia Brytanii) i "The Power of Art" (Potęga sztuki). Był krytykiem sztuki w magazynie "The New Yorker". 

</doc>
<doc id="1048138" url="https://pl.wikipedia.org/wiki?curid=1048138" title="Mistrzostwa świata w badmintonie">
Mistrzostwa świata w badmintonie

Indywidualne mistrzostwa świata w badmintonie zostały rozegrane pierwszy raz w szwedzkim Malmö w 1977 roku. Organizacją mistrzostw zajmuje się Międzynarodowa Federacja Badmintona (BWF) powstała w 1934. Oprócz indywidualnych mistrzostw świata rozgrywane są również drużynowe mistrzostwa mężczyzn (Thomas Cup) oraz kobiet (Uber Cup).

</doc>
<doc id="1048140" url="https://pl.wikipedia.org/wiki?curid=1048140" title="Martin Noth">
Martin Noth

Martin Noth (ur. 3 sierpnia 1902 w Dreźnie, zm. 30 maja 1968 w Izraelu) – niemiecki starotestamentalista, brat saksońskiego biskupa Gottfrieda Notha. 
Uczęszczał w Dreźnie do szkoły ludowej (1909–1913) i do Gimnazjum św. Krzyża (1913–1921). W latach 1921–1925 studiował teologię i języki orientalne w Erlangen, Rostocku i Lipsku, gdzie zdał pierwszy teologiczny egzamin. W 1926 roku uzyskał tytuł doktora, rok później habilitację. W czasie II wojny światowej dwukrotnie pełnił służbę wojskową, po wojnie pracował na uniwersytetach w Bonn, Getyndze, Tybindze, Hamburgu i Bazylei. 
Jest autorem koncepcji deuteronomistycznego dzieła historycznego i amfiktionii wczesnoizraelskiej.

</doc>
<doc id="1048147" url="https://pl.wikipedia.org/wiki?curid=1048147" title="Zespół monosomii 5p">
Zespół monosomii 5p



</doc>
<doc id="1048150" url="https://pl.wikipedia.org/wiki?curid=1048150" title="Geograf">
Geograf



</doc>
<doc id="1048159" url="https://pl.wikipedia.org/wiki?curid=1048159" title="Po prostu tańcz">
Po prostu tańcz



</doc>
<doc id="1048161" url="https://pl.wikipedia.org/wiki?curid=1048161" title="In Control (album EliZe)">
In Control (album EliZe)

"In Control" to debiutancki album wydany przez holenderską wokalistkę pop, EliZe. Płyta została wydana w Holandii 30 października 2006. Promowana była przez pięć singli.

</doc>
<doc id="1048167" url="https://pl.wikipedia.org/wiki?curid=1048167" title="Ulica Połczyńska w Warszawie">
Ulica Połczyńska w Warszawie

Ulica Połczyńska – ulica w dzielnicy Bemowo w Warszawie
Ulica przebiega przez Chrzanów i Jelonki Południowe na Bemowie. Zaczyna się przy skrzyżowaniu z ulicą Studzienną jako przedłużenie ulicy Wolskiej, przecina ulicę Powstańców Śląskich i przechodzi w ulicę Poznańską w gminie Ożarów Mazowiecki.
Historia.
Obecna ulica Połczyńska to dawny szlak wiodący z Warszawy przez Wolę na zachód w kierunku Błonia i Sochaczewa. Jako jedna z głównych dróg była również głównym kierunkiem przemarszów wojsk w czasie kolejnych wojen, stąd miała znaczenie także militarne, co doceniono w XIX wieku, budując tu fort pierścienia wewnętrznego Twierdzy Warszawa – tzw. Fort Wola oraz fort pierścienia zewnętrznego tzw. Fort Chrzanów na przedpolu twierdzy.
W 1657 traktem tym nacierały w kierunku Warszawy wojska szwedzkie w czasie potopu szwedzkiego niszcząc m.in. zabudowę wsi Chrzanów, Odolany i Wielka Wola. Kolejne zniszczenia zabudowę ulicy dotknęły w czasie insurekcji kościuszkowskiej, w czasie powstania listopadowego, a później w czasie obrony Warszawy w 1939 i w czasie powstania warszawskiego i rzezi Woli w 1944.
Zabudowa w sąsiedztwie ulicy związana była od zawsze z obsługą traktu – znajdowały się tu liczne karczmy, sklepy, kuźnie i inne. Jeszcze w II poł. XIX wieku na odcinku pomiędzy Młynarską a Szosą Bemowską (dziś Powstańców Śląskich) znajdowało się 27 lokali z wyszynkiem, zapewne nie tylko nastawionymi na konsumpcję. 
W obszarze Chrzanowa i Jelonek Południowych w XIX wieku powstało wiele cegielni – największa z nich to fabryka dachówek Bogumiła Schneidera, której śladem są dziś "Glinianki Schneidra". W okresie późniejszym wybrukowana kocimi łbami, prawdopodobnie częściowo granitową kostką na styku z Wolską. W związku z fatalnym stanem nawierzchni ulica ta słynna była w okresie powojennym z dużej ilości warsztatów samochodowych.
Włączona do Warszawy w latach 50. XX wieku pod obecną nazwą, wcześniej znana jako szosa poznańska. 
Od lat 60. do reformy sieci drogowej w lutym 1986 roku ulica stanowiła część drogi państwowej nr 17 oraz do połowy lat 80. dróg międzynarodowych E8 i E12, następnie do końca 2013 roku stanowiła fragment miejskiego odcinka drogi krajowej nr 2 i trasy europejskiej E30. Obecnie posiada kategorię drogi powiatowej.
W latach 90. XX wieku przedłużono tu linię tramwajową z pętli przy cmentarzu Wolskim do Pętli Górczewska, przy okazji zniszczono ślady starej zabudowy ulicy (zostały tylko stare kapliczki).
Zabudowa wzdłuż ulicy ma związek nadal z jej funkcją jako jednej z głównych arterii wylotowych z miasta. Znajdują się przy niej m.in. warsztaty, salony i komisy samochodowe, stacje paliw i hotele.

</doc>
