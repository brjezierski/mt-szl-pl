<doc id="1048179" url="https://pl.wikipedia.org/wiki?curid=1048179" title="Anatoli Nankow">
Anatoli Nankow

Anatoli Aleksandrow Nankow (, ur. 15 lipca 1969 w Oreszy) – bułgarski piłkarz występujący na pozycji pomocnika, reprezentant Bułgarii w latach 1992–1998, trener piłkarski.
Kariera klubowa.
Jest wychowankiem Dunawu Ruse, z którym w pierwszym swoim sezonie spędzonym w drużynie seniorskiej (1985/86) spadł z A RFG. Do ekstraklasy powrócił dwa lata później już jako gracz Slawii Sofia. Od 1990 do 1997 roku (z krótką przerwą na rundę jesienną 1994/95, kiedy został wypożyczony do Slawii) był piłkarzem CSKA Sofia. Siedmioletnia przygoda z najbardziej utytułowanym klubem z Bułgarii okraszona została zdobyciem dwu tytułów mistrza kraju i dwóch krajowych pucharów.
Po rozstaniu z CSKA Nankow występował w Łokomotiwie Sofia i Spartaku Warna. W 2002 roku w wieku trzydziestu trzech lat zdecydował się na pierwszy w swojej karierze transfer zagraniczny; najpierw trafił do Chin, a kilka miesięcy później do Polski. W przerwie zimowej rozgrywek 2003/04 trener Jan Żurek sprowadził go do broniącego się przed spadkiem GKS-u Katowice. Po zakończeniu sezonu Nankow powrócił do kraju i został graczem Minior Bobow Doł. Pod koniec 2004 roku zakończył karierę zawodniczą.
Kariera reprezentacyjna.
W reprezentacji Bułgarii zadebiutował 11 listopada 1992. W towarzyskim spotkaniu z Portugalią (1:2) zmienił w 46 minucie Krasimira Bałykowa. Jednak trener Dimityr Penew jeszcze tylko trzykrotnie korzystał z jego usług; na miejsce w podstawowej jedenastce kadry Nankow czekał aż do końca 1996 roku, kiedy za selekcjonerskiej kadencji Christo Bonewa po prawie czterech latach nieobecności powrócił do drużyny narodowej. Awansował z nią do Mistrzostw Świata 1998, na których w pierwszym meczu z Paragwajem został ukarany czerwoną kartką. Wystąpił jeszcze w ostatnim spotkaniu grupowym, z Hiszpanią (1:6). Po mistrzostwach żaden z następców Bonewa nie powołał go do reprezentacji.
Kariera trenerska.
Początkowo trenował piłkarzy w zespołach z niższych lig: Miniorze Bobow Doł i Lokomotiwie Mezdra. Od marca 2007 do lipca 2008 roku był asystentem Stojczo Mładenowa w CSKA Sofia. Wspólnie w sezonie 2007/08 wywalczyli mistrzostwo Bułgarii.
Życie prywatne.
Jest wujem piłkarza Walentina Antowa.

</doc>
<doc id="1048185" url="https://pl.wikipedia.org/wiki?curid=1048185" title="Ojczyzna polszczyzna">
Ojczyzna polszczyzna

Ojczyzna polszczyzna – program telewizyjny, który był emitowany od 9 sierpnia 1987 do 21 czerwca 2007 na antenie TVP 2 i produkowany przez TVP3 Wrocław, autorstwa Jana Miodka i Władysława Tomasza Stecewicza. Program prowadził prof. Jan Miodek. Była to forma krótkiego wykładu poświęconego wybranym zagadnieniom języka polskiego. Na początku każdego programu aktorzy związani z Wrocławiem cytowali związane z językiem polskim fragmenty utworów m.in. Mickiewicza, Słowackiego itp. Program został zdjęty z anteny wiosną 2007 z powodu spadającej oglądalności i niezbyt atrakcyjnej porannej pory emisji.

</doc>
<doc id="1048192" url="https://pl.wikipedia.org/wiki?curid=1048192" title="10.000 Watts of Artificial Pleasures EP">
10.000 Watts of Artificial Pleasures EP

10.000 Watts of Artificial Pleasures EP – debiutancki album zespołu Dope Stars Inc.

</doc>
<doc id="1048194" url="https://pl.wikipedia.org/wiki?curid=1048194" title="Książka mówiona">
Książka mówiona

Książka mówiona, audiobook (także: audioksiążka, książka do słuchania, książka czytana) – nagranie dźwiękowe zawierające odczytany przez lektora tekst publikacji książkowej.
Audiobooki jako forma foniczna literatury są alternatywą dla osób nieprzepadających za doświadczaniem literatury w tradycyjnej formie. Przystępność książki do słuchania wynika z możliwości odsłuchu jej w dowolnym momencie oraz braku konieczności skupienia wzroku i dłoni na konkretnej czynności – czytania. Audioksiążki są cenione przez osoby niewidome i niedowidzące lub niepełnosprawne w inny sposób. Wymagają sprawnego zmysłu słuchu. Stanowią znaczący element kształtowania kultury czytelniczej wśród najmłodszych odbiorców.
Historia.
Za pioniera w branży audiobooków uznaje się nowojorską firmę Caedmon Records, która w 1952 roku wydała pierwszy zbiór utworów literackich w formie audio. Były to wiersze Dylana Thomasa odczytane przez autora i zapisane na płycie gramofonowej. Na tzw. stronie B płyty zapisano utwór pt. "A Child’s Christmas in Wales", który odniósł ogromny sukces. W 2008 roku oryginał nagrania został umieszczony w United States National Recording Registry oraz opisany „(...) has been credited with launching the audiobook industry in the United States”.
W Polsce w połowie lat 30. XX w. firma płytowa Orpheon nagrała bajki Adama Mickiewicza, czytane przez aktora i malarza Mariusza Maszyńskiego. Później książki mówione na taśmach magnetofonowych nagrywano od lat 60. XX wieku na potrzeby czytelników Biblioteki Polskiego Związku Niewidomych (jako alternatywa dla książek pisanych pismem Braille’a). Książka dla niewidomych miała znaczący wpływ na rozwój polskiej książki mówionej. Pionierem w polskiej branży audiobooków stała się Biblioteka Akustyczna, kiedy to w 2008 roku nagrała pierwsze 31 audiobooków. Książki do słuchania z roku na rok zdobywają w Polsce coraz większą popularność. Przełomem w rozwoju audiobooków okazał się wzrost liczby użytkowników smartfonów i dostępność Internetu.
Formaty.
Audiobooki zapisywane są w każdym dostępnym formacie audio, najczęściej MP3 lub WMA. Przed wprowadzeniem nośników cyfrowych nagrywane były analogowo na kasetach magnetofonowych lub płytach gramofonowych.
Dystrybucja audiobooków odbywa się za pośrednictwem nośników danych, najczęściej płyt CD i kaset lub wraz z odtwarzaczem do odsłuchu, a także w Internecie. Upowszechniły się dwa sposoby cyfrowego rozpowszechniania książek mówionych: pobranie pliku lub streaming. Oferta audiobooków online jest coraz szersza, istnieją również portale, na których można uzyskać dostęp do bezpłatnych zasobów książki mówionej w dowolnym formacie.
Wśród formatów dystrybucji audiobooków znajdują się również: format DAISY (szczególnie standard czwarty) oraz format „czytak” odtwarzany na specjalnych urządzeniach o tej samej nazwie.
Rozwój audiobooków.
W Stanach Zjednoczonych i państwach Europy Zachodniej zainteresowanie książkami mówionymi od lat stale rośnie. Według statystyk Audio Publishers Association z 2019 roku w USA wartość rynku audiobooków szacuje się na 1,2 miliarda dolarów. Prowadzone są też przedsięwzięcia, takie jak Librivox, które na zasadzie wolontariatu przygotowują nagrania książek z domeny publicznej.
Obecnie (2020), największy w Polsce zbiór książek mówionych na tradycyjnych kasetach magnetofonowych posiada Biblioteka PZN (centrala w Warszawie przekazuje też część swoich zbiorów do punktów bibliotecznych na terenie całego kraju): ok. 500 tys. kaset, ponad 5 tys. tytułów.
Książki mówione na płytach CD dostępne są w księgarniach i sklepach internetowych, natomiast od 2012 roku, również w Polsce, jest dostępna i rozwijana usługa abonamentowa (streaming). Wzrost dostępności i jakości nowych technologii oraz internetu pozwala na dynamiczny rozwój audiobooków. Oprócz znanych książek mówionych powstały także nowe formuły: seriale audio i podcasty. Według szacunków Biblioteki Analiz udział audiobooków w całkowitym rynku książki w Polsce w 2019 roku stanowił 4,5%, a wartość sprzedaży wyniosła 81 mln zł, podczas gdy jeszcze w 2016 roku opiewała na 41,3 mln zł.

</doc>
<doc id="1048195" url="https://pl.wikipedia.org/wiki?curid=1048195" title="Tygrys z Trinil">
Tygrys z Trinil

Tygrys trinilski lub tygrys z Trinil ("Panthera tigris trinilensis") – wymarły podgatunek tygrysa, którego skamieniałości datowane na 0,7-1,3 milionów lat, po raz pierwszy odnaleziono na stanowisku paleontologicznym i antropologicznym Trinil (Jawa). Obecnie jego szczątki znajdują się w Muzeum Historii Naturalnej w Lejdzie (Holandia) w kolekcji Eugène Dubois.

</doc>
<doc id="1048201" url="https://pl.wikipedia.org/wiki?curid=1048201" title="Panthera tigris acutidens">
Panthera tigris acutidens

Panthera tigris acutidens – najwcześniejszy znany, wymarły podgatunek tygrysa azjatyckiego, który zasiedlił niemal całą Azję. Na wyspach Indonezji został on wyparty przez tygrysa trinilskiego. W innych częściach Azji znikł nieco później, tuż po pojawieniu się tygrysa południowochińskiego ("Panthera tigris amoyensis"), który jest najprawdopodobniej jego potomkiem. "P. t. acutidens" nazywany bywa także tygrysem antycznym. Obecnie jego szczątki znajdują się w Muzeum Historii Naturalnej (Naturalis) w Lejdzie (Holandia) w kolekcji Eugène’a Dubois.

</doc>
<doc id="1048204" url="https://pl.wikipedia.org/wiki?curid=1048204" title="Fort IV Chrzanów">
Fort IV Chrzanów



</doc>
<doc id="1048205" url="https://pl.wikipedia.org/wiki?curid=1048205" title="Fort III Blizne">
Fort III Blizne



</doc>
<doc id="1048207" url="https://pl.wikipedia.org/wiki?curid=1048207" title="Neuromance">
Neuromance

Lista utworów.
CD1:
CD2:

</doc>
<doc id="1048213" url="https://pl.wikipedia.org/wiki?curid=1048213" title="Narodowy park historyczny kanału Chesapeake i Ohio">
Narodowy park historyczny kanału Chesapeake i Ohio



</doc>
<doc id="1048214" url="https://pl.wikipedia.org/wiki?curid=1048214" title="Ibach (przedsiębiorstwo)">
Ibach (przedsiębiorstwo)

Ibach - fabryka fortepianów. W 1794 r. Johann Adolph Ibach otworzył zakład, w którym jako rzemieślnik produkował pierwsze fortepiany i organy. Drugie pokolenie rodziny Ibach wprowadziło wiele zmian konstrukcyjnych w budowie fortepianów. Po opanowaniu rynku lokalnego fortepiany Ibach miały szansę przejścia na rynek holenderski, belgijski, francuski i hiszpański. Sensacyjnym dokonaniem była współpraca z czołowymi pianistami epoki przy opracowywaniu projektów obudów, co stworzyło możliwość tworzenia instrumentów zgodnych z duchem epoki. Właściciel fabryki starał się również nawiązać przyjacielskie stosunki z najlepszymi ówczesnymi kompozytorami – Richardem Wagnerem, Franzem Lisztem, Johannesem Brahmsem i wieloma innymi.
Po przedwczesnej śmierci Petera Adolpha Rudolfa Ibach, w 1892 roku, Hulda Ibach (z.d. Reyscher) jego żona, zarządzała firmą przez następne 12 lat, do czasu dorośnięcia synów. W tych wczesnych czasach przedsiębiorczości forma zarządzana przez kobietę była ewenementem. 
Około początków XX wieku, interesy rodziny Ibach przeżyły rozkwit. Rodzina była właścicielem fabryk w Barmen, Schwelm i Berlinie oraz sklepów i hal koncertowych w Kolonii, Düsseldorfie i Berlinie. Sponsorowała coroczne konkursy pianistyczne. 
Pierwsza wojna światowa zniszczyła przemysł fortepianowy. Firmie Ibach udało się jednak podjąć działania od nowa. Mimo powojennych trudności wytwórnia uzyskała międzynarodowe uznanie i nadal rozszerzała swoje działania. 
II wojna światowa zniszczyła fabryki, punkty sprzedaży, sale koncertowe, włącznie z salą Ibach w Düsseldorfie, archiwum i bogactwem kulturowym wytwórni. Produkcje rozpoczęto w nowej fabryce w Schwelm. Nowatorski program budowy pianin i fortepianów pozwolił firmie Ibach na odzyskanie reputacji. 
Dziś firma zarządzana jest przez Rolfa Ibacha, przeszkolonego pod okiem najlepszych konstruktorów fortepianów na świecie.

</doc>
<doc id="1048215" url="https://pl.wikipedia.org/wiki?curid=1048215" title="Power Mac G4 Cube">
Power Mac G4 Cube

Power Mac G4 Cube - wydanie komputera Power Mac G4 w zupełnie zmienionej obudowie, produkowanego od lipca 2000 do lipca 2001.
Komputer posiadał procesor PowerPC G4 o częstotliwości 450 lub 500 MHz.

</doc>
<doc id="1048216" url="https://pl.wikipedia.org/wiki?curid=1048216" title="Mozaika (botanika)">
Mozaika (botanika)

Mozaika lub plamistość – objaw chorobowy u roślin w postaci barwnych plam na tle zdrowej zieleni liścia. Jest jednym z rodzajów przebarwień u roślin. Wyróżnia się dwa rodzaje mozaik (plamistości):
Mozaika powodowana jest przez niektóre wirusy i różni się od plamistości powodowanej przez grzyby. Mozaika jest zazwyczaj jednobarwna, często żółta (chlorotyczna), niestrefowana i nie powodująca pogrubienia liści. Plamy spowodowane przez grzyby często są koncentrycznie strefowane, czasem mają ciemniejszą obwódkę i występują na nich owocniki lub konidiomy (pojawiające się zwłaszcza w czasie wilgotnej pogody). Ponadto plamy te czasami powodują nabrzmienie liści i nekrozę. Czasami znekrotyzowana tkanka wykrusza się i w liściu powstają dziurki.
Wyróżnia się kilka typów mozaiki:
Terminem mozaika określa się także liczne wirusowe choroby roślin, np. żółta mozaika fasoli, mozaika ogórka, mozaika jabłoni, mozaika maliny, mozaika pierścieniowa gruszy.

</doc>
<doc id="1048218" url="https://pl.wikipedia.org/wiki?curid=1048218" title="Rajd Safari">
Rajd Safari

Rajd Safari (ang. "Safari Rally") – rajd samochodowy, po raz pierwszy zorganizowany w roku 1953 (w dniach od 27 maja do 1 czerwca) na terenach Kenii, Ugandy i Tanganiki pod nazwą "East African Coronation Safari" z okazji koronacji królowej brytyjskiej Elżbiety II. W latach 1960 – 1974 nazwa rajdu brzmiała "East African Safari Rally", a od 1975 – "Safari Rally".
Przez wiele lat rajd był jedną z eliminacji Rajdowych Mistrzostw Świata ("World Rally Championship"). W roku 2003 stracił status rajdu WRC w wyniku niedociągnięć organizacyjnych i stał się eliminacją Rajdowych Mistrzostw Afryki ("African Rally Championship"), organizowanych przez Międzynarodową Federację Samochodową. Kosmetycznej zmianie uległa również nazwa rajdu, która aktualnie brzmi "KCB Safari Rally" od nazwy sponsora, banku KCB ("KEN Commercial Bank").
Największą liczbę zwycięstw w Rajdzie Safari odniósł Kenijczyk Shekhar Mehta, który w rajdzie triumfował pięciokrotnie, w latach: 1973, 1979, 1980, 1981 i 1982.
Dotychczasowi zwycięzcy.
Legenda:

</doc>
<doc id="1048221" url="https://pl.wikipedia.org/wiki?curid=1048221" title="Make a Star EP">
Make a Star EP

Make A Star EP to trzeci album zespołu Dope Stars Inc.

</doc>
<doc id="1048223" url="https://pl.wikipedia.org/wiki?curid=1048223" title="Gigahearts">
Gigahearts

Gigahearts – czwarty album zespołu Dope Stars Inc.

</doc>
<doc id="1048242" url="https://pl.wikipedia.org/wiki?curid=1048242" title="Pierre François Charles Augereau">
Pierre François Charles Augereau



</doc>
<doc id="1048248" url="https://pl.wikipedia.org/wiki?curid=1048248" title="Port lotniczy Bodø">
Port lotniczy Bodø

Port lotniczy Bodø – międzynarodowy port lotniczy położony na południe od Bodø. Jest jednym z największych portów lotniczych w północnej Norwegii. W 2006 obsłużył 1,4 mln pasażerów.

</doc>
<doc id="1048254" url="https://pl.wikipedia.org/wiki?curid=1048254" title="Rades">
Rades



</doc>
<doc id="1048256" url="https://pl.wikipedia.org/wiki?curid=1048256" title="IX Korpus Wielkiej Armii">
IX Korpus Wielkiej Armii

IX Korpus Wielkiej Armii - jeden z korpusów Wielkiej Armii I Cesarstwa Francuskiego.
Skład w sierpniu 1813.
Kwatera główna IX Korpusu Wielkiej Armii mieściła się w Würzburgu w Bawarii.

</doc>
<doc id="1048257" url="https://pl.wikipedia.org/wiki?curid=1048257" title="Zeitgeist (album The Smashing Pumpkins)">
Zeitgeist (album The Smashing Pumpkins)

Zeitgeist – album grupy The Smashing Pumpkins, wydany przez Reprise Records 6 lipca 2007 w niektórych krajach, zaś 10 lipca w USA i Kanadzie. Jest to pierwsze wydawnictwo zespołu od czasu rozpadu w roku 2000. Z poprzedniego składu zostali już tylko Billy Corgan i Jimmy Chamberlin, którzy sami nagrali wszystkie utwory na albumie. Na czas trasy koncertowej dołączyli do nich Jeff Schroeder (gitara, wokal), Ginger Reyes (gitara basowa, wokal) i Lisa Harriton (keyboard, wokal).
Alternatywne wydania.
"Zeitgeist" został również wydany w wersjach specjalnych, dostępnych odpowiednio w sklepach iTunes, Best Buy i Target. Taki ruch został mocno skrytykowany przez media, między innymi magazyn "Rolling Stone" Nie wiadomo jednak, czy był to pomysł samej grupy czy też wytwórni; na drugie z tych rozwiązań wskazuje podobna praktyka przy innych wydawnictwach rozpowszechnianych przez Reprise Records.

</doc>
<doc id="1048258" url="https://pl.wikipedia.org/wiki?curid=1048258" title="Port lotniczy Mosjøen">
Port lotniczy Mosjøen

Port lotniczy Mosjøen – regionalny port lotniczy położony w Mosjøen, w Nordland, w Norwegii. W 2006 obsłużył 54 151 pasażerów.

</doc>
<doc id="1048259" url="https://pl.wikipedia.org/wiki?curid=1048259" title="Łańcuch Orderu Orła Białego">
Łańcuch Orderu Orła Białego

Łańcuch Orderu Orła Białego, Klejnot Rzeczypospolitej – łańcuch Orderu Orła Białego, przysługujący historycznie wielkim mistrzom tego odznaczenia. Przywilej jego noszenia mieli królowie polscy oraz prezydenci II Rzeczypospolitej.
Historia.
Geneza łańcucha Orderu Orła Białego związana jest z ustanowieniem orderu przez władców z dynastii Wettynów. W czasach saskich był to prywatny klejnot noszony przez Augusta II Mocnego i Augusta III Sasa dla wyróżnienia króla jako wielkiego mistrza spośród innych orderowych.
Łańcuch Orderu Orła Białego został wprowadzony oficjalnie jako insygnium orderowe przez Stanisława Augusta Poniatowskiego, który w 1764 "Klejnot Rzeczypospolitej" włączył do regaliów królewskich i nosił na piersi podczas swojej koronacji królewskiej w Warszawie.
W okresie zaborów w 1815 Łańcuch Orderu Orła Białego został przyjęty przez carów rosyjskich jako władców Królestwa Polskiego. Nosili go podczas podniosłych uroczystości i oficjalnych wizyt w Warszawie: Aleksander I i Mikołaj I Romanowowie. Po upadku powstania listopadowego i włączeniu Orderu Orła Białego do odznaczeń Cesarstwa Rosyjskiego łańcuchy nie były używane przez kolejnych cesarzy, były jednak przechowywane na Kremlu i w Pałacu Zimowym razem z insygniami innych orderów rosyjskich.
Po I wojnie światowej przywrócony formalnie w Rzeczypospolitej Polskiej na mocy ustawy z 1921 przysługiwał Prezydentowi RP. Nie był jednak używany.
W III Rzeczypospolitej w 1992 podjęto próbę odnowienia tego insygnium w ramach restytuowania Orderu Orła Białego. Nie zostało to jednak uwzględnione w nowej ustawie i łańcuch nie jest przyznawany ani noszony przez Prezydentów RP. Mimo to 23 grudnia 2005 i 6 sierpnia 2010 łańcuch orderowy zwany "Klejnotem Rzeczypospolitej" był eksponowany obok innych polskich znaków zaszczytnych w Sali Wielkiej na Zamku Królewskim w Warszawie podczas uroczystości przekazania insygniów orderowych prezydentom: Lechowi Kaczyńskiemu i Bronisławowi Komorowskiemu.
Opis łańcucha.
Pierwotna forma Łańcucha Orderu Orła Białego z okresu Rzeczypospolitej Obojga Narodów składała się z 24 złotych ogniw emaliowanych, do których przywieszony był brylantowy klejnot – godło orderowe w kształcie krzyża maltańskiego z Białym Orłem z diamentów. 12 medalionów łańcucha przedstawiało Orła Białego, 6 – królewskie inicjały "AR", 6 – wizerunek Najświętszej Maryi Panny z Dzieciątkiem Jezus. 
Na wyszywanej gwieździe orderowej należącej do króla, umieszczono łacińską dewizę wielkiego mistrza "Pro Fide Lege et Grege" czyli "Za Wiarę, Prawo i Naród" (w odróżnieniu od motta znajdującego się na insygnium, którym dekorowano kawalerów: "Pro Fide, Lege et Rege" czyli "Za Wiarę, Prawo i Króla").
W 1764 na zamówienie Stanisława Augusta Poniatowskiego powstał nowy wzór łańcucha zwany "Klejnotem Rzeczypospolitej". Król zrezygnował z monogramu "AR" i zastąpił go imieniem "MARYA", odznaka orderu nie była bogato i wyszukanie zdobiona. Jako łączenie zachowano na niej jednak białe orzełki, które stylizowano na modłę klasycyzmu.
W XIX wieku cesarze rosyjscy Aleksander I i Mikołaj I Romanowowie zamówili nowe łańcuchy orderowe. Godło zachowało dawny kształt, ale osadzono je na złotej gwieździe nowego wzoru, wprowadzono też trzy rodzaje emaliowanych medalionów. Dwa pierwsze ogniwa przedstawiały czarnego cesarskiego orła, kolejne były w kształcie Orderu Orła Białego, reszta była wykonana w formie tarczek herbowych z monogramem imienia cesarza.
Po odzyskaniu przez Polskę niepodległości w 1921 zaprojektowano nowy łańcuch dla Prezydenta RP. Miał on być złoty z zawieszoną na nim gwiazdą orderową, na której powtórzono wizerunek orła. Płaskie ogniwa łańcucha z monogramem "RP" w otoku liści dębowych miały być łączone medalionami z herbami województw. Nigdy go jednak nie wykonano. W okresie międzywojennym formalnie klejnot orderowy stanowił rewindykowany w 1922 łańcuch Stanisława Augusta Poniatowskiego, nie używany jednak, na co wskazują oficjalne zdjęcia kolejnych Prezydentów RP.
W 1932 powstał kolejny projekt łańcucha orderowego dla Prezydenta RP nawiązujący do "Klejnotu Rzeczypospolitej" z 1764. Jego też jednak nie wykonano.
Insygnia.
Z zachowanych do naszych czasów łańcuchów Orderu Orła Białego najbardziej znany jest łańcuch przechowywany na Zamku Królewskim w Warszawie, który należał do Stanisława Augusta Poniatowskiego.
Łańcuch ten zwany "Klejnotem Rzeczypospolitej" miał bardzo burzliwe dzieje. Wykonany w warszawskim zakładzie złotniczym na zamówienie Stanisława Augusta Poniatowskiego jako koronacyjny do 1795 przechowywany był na Zamku Królewskim w Warszawie, później został zabrany przez króla do Grodna, a gdy Stanisław August Poniatowski abdykował wywieziony do Petersburga. Od 1798 był własnością carów rosyjskich. Paweł I nakazał zdeponować go na Kremlu w Moskwie. Po I wojnie światowej na mocy postanowień traktatu ryskiego kończącego wojnę polsko-bolszewicką został zwrócony Polsce i umieszczony na Zamku Królewskim w Warszawie. W 1939 w przededniu wybuchu II wojny światowej został zdeponowany w skarbcu Banku Gospodarstwa Krajowego w Warszawie. We wrześniu 1939 został z niego jednak zabrany i wywieziony do Francji. Początkowo przechowywany w ambasadzie polskiej w Paryżu, później trafił do Biblioteki Polskiej. W 1940 łańcuch ten został dołączony do kolekcji wawelskiej, która znajdowała się w Aubusson. Stamtąd na wiosnę 1940 został wywieziony najpierw do Wielkiej Brytanii, a później do Kanady i ukryty w magazynach rządu kanadyjskiego pod Ottawą. W 1944 wraz ze Szczerbcem, mieczem Orderu Świętego Stanisława i prywatnym berłem króla Stanisława Augusta Poniatowskiego został zdeponowany w filii Bank of Montreal w Ottawie gdzie znajdował się do 1959. Później powrócił do Warszawy i trafił do Muzeum Narodowego w Warszawie. Po odbudowie Zamku Królewskiego w Warszawie stał się eksponatem tej instytucji. Przechowywany jest w Kaplicy Małej. Jest niekompletny: w XIX wieku zaginął bowiem brylantowy krzyż orderowy.
Pozostałe łańcuchy orderowe wykonane w pierwszej połowie XIX wieku w Sankt Petersburgu, należące do imperatorów rosyjskich Aleksandra I i Mikołaja I Romanowów, przechowywane są od lat 20. XX wieku w Diamentowym Funduszu Rosji na Kremlu w Moskwie.

</doc>
<doc id="1048260" url="https://pl.wikipedia.org/wiki?curid=1048260" title="Gostyń (stacja kolejowa)">
Gostyń (stacja kolejowa)

Gostyń (stacja kolejowa) – dworzec kolejowy w Gostyniu w woj. wielkopolskim, w powiecie gostyńskim. Znajduje się przy ulicy Dworcowej.
Budynek gostyńskiego dworca (nieco podobny do dworca na stacji kolejowej w Jarocinie) jest budynkiem piętrowym, zbudowanym z czerwonej cegły licowej z wielopłaszczyznowym dachem i stosunkowo dużym w porównaniu z wielkością miasta. O jego budowie zadecydowało połączenie kolejowe Leszna z Jarocinem, które nastąpiło 1 października 1888 roku. W grudniu 2011 roku na odcinku z Kąkolewa do Leszna został zawieszony ruch pasażerski. Od 2 marca 2012 r. Koleje Wielkopolskie zawiesiły na stałe kursowanie pociągów na trasie Gostyń - Leszno.

</doc>
<doc id="1048264" url="https://pl.wikipedia.org/wiki?curid=1048264" title="Muqi">
Muqi

Muqi – chiński malarz i mnich buddyjski z XIII wieku. Jego zakonne imię brzmiało Fachang (法常).
W końcowym okresie istnienia Dynastii Song Muqi uciekł do buddyjskiego monasteru w okolicach Hangzhou. Jego monochromatyczne, syntetycznie ujęte obrazy o miękkiej, swobodnej kresce, głównie zwierzęta, ptaki, kwiaty, bambusy oraz pejzaże, są uważane za szczytowe osiągnięcie malarstwa inspirowanego przez buddyzm chan. Jego najbardziej znanym dziełem jest "Sześć persymon", obraz uznawany za jeden z najwspanialszych w dziejach chińskiego malarstwa, gdzie „sześć owoców umieszczonych na pustej płaszczyźnie tworzy niepowtarzalny w swej doskonałości rytm”. Jego sztuka była inspiracją dla wielu późniejszych malarzy tworzących w stylu chan, szczególnie w Japonii.

</doc>
<doc id="1048265" url="https://pl.wikipedia.org/wiki?curid=1048265" title="Port lotniczy Vigo">
Port lotniczy Vigo

Port lotniczy Vigo – port lotniczy położony w miejscowości Redondela, 15 km od centrum Vigo, w Galicji, w Hiszpanii. W 2005 obsłużył 1 mln pasażerów.

</doc>
<doc id="1048269" url="https://pl.wikipedia.org/wiki?curid=1048269" title="Miejski Zakład Komunikacji w Bolesławcu">
Miejski Zakład Komunikacji w Bolesławcu

Miejski Zakład Komunikacji w Bolesławcu Sp. z o.o. – operator publicznego transportu zbiorowego na obszarze gminy miejskiej Bolesławiec. 
Historia.
Komunalna komunikacja miejska w Bolesławcu została uruchomiona w 1982 roku. Samodzielne przedsiębiorstwo komunikacyjne w Bolesławcu powstało w 1991 roku w następstwie reorganizacji przedsiębiorstwa państwowego WPK Jelenia Góra. Zmiana formy organizacyjnej przedsiębiorstwa na spółkę nastąpiła w 1999 roku.
Do 2018 roku komunikacja miejska w Bolesławcu była finansowana zarówno z budżetu miasta, jak i sprzedaży biletów. Ponadto przedsiębiorstwo na zasadach komercyjnych, tj. bez finansowania ze strony samorządu, obsługiwało odcinki linii na obszarze gminy wiejskiej Bolesławiec (9 miejscowości, 40% mieszkańców gminy, 15% pasażerów MZK w 2018 r.), uzyskując jedynie rekompensatę od administracji państwowej za honorowanie ulg ustawowych w transporcie drogowym. Po otrzymaniu dofinansowania z regionalnego programu operacyjnego na zakup nowych autobusów i wprowadzenie bezpłatnej komunikacji miejskiej w Bolesławcu zrezygnowano z obsługi linii komercyjnych, a finansowanie MZK odbywa się wyłącznie z budżetu miasta Bolesławiec.
Działalność.
2017.
W 2017 roku autobusy MZK pokonały 891 400 wozokilometrów. 
Wynik działalności gospodarczej MZK na rok obrotowy 2017 wyniósł -391 tys. zł, z czego przychód wyniósł 6 480 tys. zł, a koszty 6 871 tys. zł..
W strukturze przychodów:
Koszt 1 wozokilometra komunikacji MZK wyniósł w 2017 roku 7,54 zł.
Z dniem 23 czerwca 2018 roku wprowadzono bezpłatną komunikację miejską w Bolesławcu i zaprzestano realizacji kursów komercyjnych poza granicami miasta. Działalność gospodarczą ograniczono do wynajmowania pomieszczeń. 
2018.
W 2018 r. MZK otrzymało rekompensatę z tytułu świadczenia usług publicznych w wysokości 5 240 000 zł. W ciągu tego roku przewieziono 2 069 100 pasażerów.
Łączna długość sieci komunikacyjnej wyniosła w 2018 r. 38,5 km. 
Sumaryczna długość wszystkich linii wyniosła w 2018 r. 117,6 km.
Według sprawozdania z działalności w 2018 r., od końca czerwca 2018 r. w dni robocze na liniach kursowało 20 autobusów w szczycie przewozowym oraz 12 autobusów poza szczytem. W soboty do obsługi linii wykorzystywano 8 autobusów, a w dni świąteczne - 4 autobusy.

</doc>
<doc id="1048271" url="https://pl.wikipedia.org/wiki?curid=1048271" title="Veruca Salt">
Veruca Salt

Veruca Salt – zespół muzyczny pochodzący z Chicago, grający muzykę gatunku post-grunge. W przeciwieństwie do innych zespołów tego typu, partie wokalne są wykonywane przez głosy kobiece - m.in. Louise'ę Post, czołowego wokalistę zespołu. 
Nazwa "Veruca Salt" wywodzi się od Verucy Salt; jednego z bohaterów powieści "Charlie i fabryka czekolady" autorstwa Roalda Dahla.

</doc>
<doc id="1048273" url="https://pl.wikipedia.org/wiki?curid=1048273" title="Grzegorz Smolar">
Grzegorz Smolar

Grzegorz Smolar, właśc. Hersz Smolar (jid. הערש סמאָליאַר; ur. 15 kwietnia 1905 w Zambrowie, zm. 16 marca 1993 w Tel Awiwie) – polski polityk komunistyczny, dziennikarz i działacz społeczny pochodzenia żydowskiego.
Był członkiem Wszechzwiązkowej Komunistycznej Partii (bolszewików), Komunistycznej Partii Zachodniej Białorusi, Polskiej Partii Robotniczej i Polskiej Zjednoczonej Partii Robotniczej. W latach 1946–1950 członek prezydium Centralnego Komitetu Żydów Polskich, w latach 1950–1962 przewodniczący zarządu Towarzystwa Społeczno-Kulturalnego Żydów w Polsce, członek Ogólnopolskiego Komitetu Frontu Jedności Narodu w 1958, od 1970 na emigracji w Izraelu.
Życiorys.
Urodził się jako Hersz Smolar, syn Dawida – producenta wody sodowej. Do 1917 ukończył cztery klasy szkoły podstawowej. W latach 1918–1919 organizował w miasteczku lewicującą grupę młodzieży syjonistycznej, którą nazwał Związkiem Młodzieży Socjalistycznej.
W lipcu 1920 podczas wojny polsko-bolszewickiej po zajęciu Zambrowa przez Armię Czerwoną został z jej ramienia członkiem miejscowego Komitetu Rewolucyjnego. Z tego powodu, po wyparciu bolszewików poszukiwała go polska żandarmeria wojskowa.
Wyjechał do Warszawy, gdzie wstąpił do Komunistycznej Partii Robotniczej Polski. Ta przerzuciła go do Kijowa, gdzie został sekretarzem Wydziału Ekonomicznego Gubernialnego Komitetu Komsomołu, a także sekretarzem gazety "Młodzież Robotnicza". Następnie podjął studia w sekcji żydowskiej Komunistycznego Uniwersytetu Mniejszości Narodowych Zachodu w Moskwie. Była to uczelnia partyjna, kształcąca działaczy komunistycznych głównie z krajów sąsiadujących ze ZSRR. Po śmierci Włodzimierza Lenina w 1924 został delegowany do Humańskiego Komitetu Okręgowego Komsomołu. Organizował tam tzw. zaciąg leninowski do tej organizacji. W 1925 został przyjęty do Wszechzwiązkowej Komunistycznej Partii (bolszewików), a następnie przeniesiono go do Charkowa (gdzie pracował jako redaktor "Młodej Gwardii"), a następnie do Moskwy.
W 1926 został wybrany na członka Centralnego Żydowskiego Biura Komitetu Centralnego Komsomołu. Dwa lata później sekcja polska Kominternu skierowała go z Moskwy do pracy partyjnej w Polsce. Przeniósł się do Wilna, gdzie był sekretarzem komunistycznej młodzieżówki, a później Komunistycznej Partii Zachodniej Białorusi. Szybko jednak został aresztowany (KPZB opowiadała się za oderwaniem terenów na wschód od linii Curzona i włączeniem ich do ZSRR na drodze zbrojnego powstania przeciwko rządowi II RP) i przez trzy następne lata odbywał karę w wileńskich Łukiszkach. W 1932 wrócił do KPZB, tym razem jako sekretarz na Baranowicze i Słonim oraz Białystok. Od 1934 był kierownikiem krajowej redakcji wydawnictw KC KPZB, a także publikował testy w języku jidysz. W 1936 ponownie został aresztowany i skazany na 6 lat więzienia, z którego uwolniła go agresja ZSRR na Polskę i wkroczenie Armii Czerwonej. Został wówczas redaktorem sowieckiej gazety okupacyjnej pisanej w języku żydowskim "Białystokier Sztern" – żydowskiego organu Komitetu Obwodowego WKP(b). W chwili ataku III Rzeszy na ZSRR przebywał w Mińsku. Po rozpoczęciu okupacji niemieckiej trafił do mińskiego getta. Większość jego rodziny zginęła w czasie Holokaustu. Po opuszczeniu getta został komisarzem politycznym sowieckich oddziałów partyzanckich - Oddział partyzancki numer 106 (Партизанский отряд № 106) - działających w tym rejonie.
W 1946 jako repatriant powrócił do Polski. Należał do Polskiej Partii Robotniczej, a następnie Polskiej Zjednoczonej Partii Robotniczej. Rozpoczął pracę w Centralnym Komitecie Żydów Polskich jako kierownik Wydziału Kultury i Propagandy oraz członek jego Prezydium. W latach 1949–1950 pełnił funkcję przewodniczącego CKŻP jako następca Adolfa Bermana, który wyjechał do Izraela. Następnie, aż do 1962 był przewodniczącym Zarządu Głównego Towarzystwa Społeczno-Kulturalnego Żydów w Polsce. Do 1968 kierował "Fołks Sztyme" – organem prasowym PZPR w języku jidysz. Stanowisko to utracił w 1968 w wyniku antysemickiej nagonki, będącej następstwem wydarzeń marcowych. Wtedy też został usunięty z partii. W 1970 wyjechał przez Paryż do Izraela, gdzie pracował w Bibliotece Narodowej w Jerozolimie oraz na Uniwersytecie Tel Awiwu. Tam też zmarł w 1993. W Polsce pozostała jego żona Walentyna.
Odznaczenia.
Grzegorz Smolar był wielokrotnie odznaczany przez władze PRL za walkę w sowieckiej partyzantce, w latach 1943–1944. W niektórych życiorysach podawał, że był członkiem Sztabu Zjednoczenia Partyzanckiego w południowej zonie Puszczy Białowieskiej. W rzeczywistości działał na terenie Puszczy Nalibockiej oraz w jej okolicach, ale przekłamanie to nie było zamierzone. Otrzymał stopień wojskowy lejtnanta i pod pseudonimem "Jefim" był redaktorem naczelnym pięciu gazet partyzanckich wydawanych w języku rosyjskim i jidysz. Odznaczony był Krzyżem Partyzanckim, Orderem Krzyża Grunwaldu III klasy (1948), Krzyżem Walecznych (1947) oraz Krzyżem Oficerskim Orderu Odrodzenia Polski.
Rodzina.
Żoną Grzegorza Smolara była Walentyna Najdus (1909–2004), z którą związał się w 1940. Miał z nią dwóch synów: Aleksandra (ur. 1940) i Eugeniusza (ur. 1945). Jego wnukami są Monika Smolar (ur. 1966), psycholożka mieszkająca w Londynie, Piotr Smolar (ur. 1974), dziennikarz mieszkający w Paryżu i Anna Smolar (ur. 1980), reżyserka teatralna działająca we Francji i w Polsce.

</doc>
<doc id="1048274" url="https://pl.wikipedia.org/wiki?curid=1048274" title="Piłka siatkowa na Letnich Igrzyskach Olimpijskich 2008">
Piłka siatkowa na Letnich Igrzyskach Olimpijskich 2008

Turniej olimpijski w piłce siatkowej rozegrany podczas XXIX Letnich Igrzysk Olimpijskich w Pekinie był dwunastym w historii igrzysk olimpijskich zmaganiem w halowej odmianie tej dyscypliny sportu i czwartym w wersji plażowej. Rywalizacja toczyła się zarówno u kobiet, jak i u mężczyzn, a przystąpiło do niej po 12 zespołów halowych (męskich i żeńskich) oraz po 24 pary plażowe (męskie i żeńskie). Wszystkie cztery turnieje zostały przeprowadzone systemem kołowym oraz systemem pucharowym. Arenami zmagań były Hala Uniwersytetu Pekińskiego, Capital Indoor Stadium oraz Beach Volleyball Ground.
Siatkówka halowa.
Udział w turnieju olimpijskim zapewniony miały wyłącznie obydwie reprezentacje Chin (męska i żeńska) - jako przedstawiciele gospodarza igrzysk, pozostałe drużyny narodowe - zarówno u kobiet, jak i u mężczyzn - musiały uzyskać kwalifikację. Zakwalifikowanie się do turnieju mogło odbyć się na jeden spośród trzech sposobów, tj. poprzez:
Siatkówka plażowa.
 
Udział w turnieju olimpijskim zapewniony miało wyłącznie po jednej parze chińskiej (męskiej i żeńskiej) - jako przedstawicieli gospodarza igrzysk, pozostałe ekipy - zarówno u kobiet, jak i u mężczyzn - zostały wybrane poprzez specjalny ranking olimpijski.

</doc>
<doc id="1048275" url="https://pl.wikipedia.org/wiki?curid=1048275" title="Artur II Bretoński">
Artur II Bretoński

Artur II (ur. 2 lipca 1262, zm. 27 sierpnia 1312 w Château de L'Isle), książę Bretanii, najstarszy syn księcia Jana II i Beatrycze, córki Henryka III Plantageneta, króla Anglii.
Władzę w Bretanii objął po śmierci ojca w 1305 r. Swojemu młodszemu bratu Janowi przekazał angielski tytuł parowski hrabiego Richmond. Jako książę Bretanii prowadził niezależną od Francji politykę. Podzielił kraj na osiem okręgów – Leon, Kernev, Landreger, Penteur, Gwened, Naoned, Roazhon i Sant Malou. W 1309 r. zwołał pierwsze stany generalne, zalążek bretońskiego parlamentu. Po raz pierwszy uczestniczyli w nich przedstawiciele stanu trzeciego.
W 1275 r. Artur poślubił Marię, wicehrabinę de Limoges (1260 – 1291), córkę Gwidona VI, wicehrabiego de Limoges, i Małgorzaty, pani de Molinot, córki Hugona IV, księcia Burgundii. Artur i Maria mieli razem trzech synów:
W maju 1294 r. książę poślubił Jolantę (ok. 1265 – 2 sierpnia 1330), wdowę po królu Szkocji Aleksandrze III, córkę Roberta IV, hrabiego de Dreux, i Beatrycze, córki Jana, hrabiego de Montfort. Artur i Jolanta mieli razem syna i pięć córek:
Artur zmarł w 1312 r. Został pochowany w klasztorze w Vannes. Jego grób został sprofanowany podczas rewolucji francuskiej. Później został jednak odrestaurowany.

</doc>
<doc id="1048279" url="https://pl.wikipedia.org/wiki?curid=1048279" title="Bydgoszcz Łęgnowo">
Bydgoszcz Łęgnowo

Bydgoszcz Łęgnowo – przystanek kolejowy i posterunek odgałęźny położony nad Brdą w dzielnicy Łęgnowo. Na stacji zatrzymuje się większość pociągów osobowych do Torunia, Włocławka i Olsztyna.
W roku 2017 przystanek obsługiwał 20–49 pasażerów na dobę.
Komunikacja miejska.
Autobus dzienny:
Tramwaj:
Autobus nocny:

</doc>
<doc id="1048280" url="https://pl.wikipedia.org/wiki?curid=1048280" title="Barazinbar">
Barazinbar



</doc>
<doc id="1048282" url="https://pl.wikipedia.org/wiki?curid=1048282" title="Trójcykliczne leki przeciwdepresyjne">
Trójcykliczne leki przeciwdepresyjne

Trójcykliczne leki przeciwdepresyjne, TLPD; leki trójpierścieniowe (ang. "tricyclic antidepressants, TCA") – grupa leków psychotropowych o zbliżonej budowie chemicznej (cząsteczka złożona z trzech pierścieni), używanych w leczeniu depresji. Są to głównie pochodne dibenzoazepiny, dibenzodiazepiny, dibenzooksepiny, dibenzotiepiny, dibenzocykloheptadienu i innych. Do lecznictwa wprowadzone zostały w latach pięćdziesiątych XX wieku. Pierwszym lekiem z tej grupy była imipramina.
Mechanizm działania.
Mechanizm działania TLPD nie jest do końca wyjaśniony. Obecnie uważa się, że TLPD blokują wychwyt zwrotny amin biogennych (głównie noradrenaliny, serotoniny). Niektóre z nich hamują też zwrotny wychwyt dopaminy. W ten sposób powodują zwiększenie stężenia tych neuroprzekaźników w szczelinie synaptycznej i tym samym zwiększone pobudzenie układów: noradrenergicznego i serotoninergicznego. Poza tym leki trójpierścieniowe w różnym stopniu oddziałują z receptorami muskarynowymi, serotoninergicznymi (5HT1 i 5HT2) oraz histaminowymi H1.
Efekty działania leczniczego polegające na zniesieniu zahamowania psychoruchowego, występującego w depresji pojawiają się tydzień lub dwa od rozpoczęcia terapii. Pełne działanie przeciwdepresyjne obserwuje się po 3-4 tygodniach. Brak efektu po 6-8 tygodniach od rozpoczęcia terapii powinien skłonić lekarza do zmiany leku.
Niemal wszystkie TLPD wywierają wpływ hamujący na CYP 2D6 (aczkolwiek istnieją istotne różnice w ramach tej grupy).
Wskazania i zastosowanie.
TLPD są używane w leczeniu szeregu zaburzeń psychicznych i neurologicznych. Głównie są to:
TLPD można podawać doustnie lub w zastrzykach. Leczenie rozpoczyna się od małych dawek, które zwiększa się stopniowo w ciągu kilku pierwszych tygodni. U osób starszych stosuje się mniejsze ilości leku. Dawki muszą być dobierane indywidualnie.
Działania niepożądane.
Spowodowane są głównie działaniem cholinolitycznym TLPD:
Mogą wystąpić też zaburzenia świadomości, omamy, niepokój, zaburzenia pamięci. Stosunkowo często występuje senność, zmęczenie, lęki, zaburzenia koncentracji. Często też po zastosowaniu TLPD faza depresyjna w chorobie afektywnej dwubiegunowej zmienia się na fazę maniakalną.
Efekty uboczne są szczególnie nasilone w pierwszych tygodniach leczenia, później stopniowo ustępują.
Przeciwwskazania.
Przeciwwskazania do stosowania trójpierścieniowych leków przeciwdepresyjnych są podobne jak dla cholinolityków i obejmują:
Inne przeciwwskazania to:

</doc>
<doc id="1048283" url="https://pl.wikipedia.org/wiki?curid=1048283" title="Dżami al-Fana">
Dżami al-Fana

Dżami al-Fana (, ) – największy plac w marrakeskiej medynie, a zarazem największa atrakcja turystyczna miasta.
Od 2001 roku wpisany wraz z całym zabytkowym centrum Marrakeszu na Listę światowego dziedzictwa UNESCO. W 2001 roku przestrzeń kulturowa placu została proklamowana Arcydziełem Ustnego i Niematerialnego Dziedzictwa Ludzkości, a w 2008 roku wpisana na Listę niematerialnego dziedzictwa UNESCO.
Nie wiadomo dokładnie, jak powstał. Także pochodzenie nazwy nie jest znane, uważa się, że oznacza ona „plac bez meczetu” lub „zgromadzenie umarłych”, które nawiązywać ma do targów niewolników i egzekucji, jakie odbywały się tutaj aż do XIX wieku.
Na placu co wieczór odbywa się wielki targ ze straganami restauracyjnymi. Wokół nich gromadzą się kuglarze, berberyjscy opowiadacze legend i historii, bębniarze, muzycy gnawa, zaklinacze węży, samozwańczy uzdrawiacze i dentyści.
Występy trwają zwykle do północy i cieszą olbrzymią popularnością wśród turystów.
Dżami al-Fana stał się popularny poza granicami kraju dzięki ruchowi hippisowskiemu; jego członkowie licznie ściągali do Maroka w latach siedemdziesiątych wabieni ogólnodostępnym kifem – tutejszą marihuaną oraz w poszukiwaniu egzotycznych wrażeń.
28 kwietnia 2011 roku w mieszczącej się przy placu popularnej restauracji Argana doszło do zamachu bombowego. Przebrany za turystę terrorysta pozostawił w restauracji gitarę wypełnioną materiałami wybuchowymi, którą następnie zdetonował zdalnie. W zamachu zginęło 17 osób a 21 zostało rannych. Powiązany z Al-Kaidą zamachowiec został skazany na karę śmierci.

</doc>
<doc id="1048286" url="https://pl.wikipedia.org/wiki?curid=1048286" title="Wodoroselenin sodu">
Wodoroselenin sodu

Wodoroselenin sodu, – nieorganiczny związek chemiczny z grupy seleninów, wodorosól kwasu selenawego oraz sodu.
Właściwości.
Wodoroselenian sodu jest bezbarwnym ciałem stałym, rozpuszczalnym w wodzie. Ma właściwości higroskopijne. pH jego roztworów wodnych wynosi 5,5.

</doc>
<doc id="1048287" url="https://pl.wikipedia.org/wiki?curid=1048287" title="Port lotniczy Kiruna">
Port lotniczy Kiruna

Port lotniczy Kiruna – port lotniczy położony około 10 km od centrum Kiruny, w północnej Szwecji. W 2005 obsłużył 166 tys. pasażerów.

</doc>
<doc id="1048289" url="https://pl.wikipedia.org/wiki?curid=1048289" title="Tommi Makinen">
Tommi Makinen



</doc>
<doc id="1048291" url="https://pl.wikipedia.org/wiki?curid=1048291" title="Jan III Dobry">
Jan III Dobry

Jan III Dobry, fr. Jean III le Bon (ur. 8 marca 1286 w Châteauceaux, zm. 30 kwietnia 1341 w Caen), książę Bretanii, najstarszy syn księcia Artura II i Marii, córki Gwidona VI, wicehrabiego de Limoges. Władzę w Bretanii objął po śmierci swojego ojca w 1312 r.
Był trzykrotnie żonaty. Po raz pierwszy ożenił się w 1297 r. z Izabelą (1292 – 1309), córką Karola I, hrabiego de Valois, i Małgorzaty Andegaweńskiej, córki Karola II Kulawego, króla Neapolu. W chwili ślubu Jan miał 11, a Izabela 5 lat. Małżeństwo to pozostało bezdzietne.
Drugą żoną Jana została Izabela Kastylijska (1283 – 1328), córka króla Kastylii Sancha IV Odważnego i Marii de Molina, córki infanta Alfonsa de Molina. Ślub odbył się w 1310 w Burgos. Jan miał wówczas 24, a Izabela 27 lat. Również i z tego małżeństwa Jan nie doczekał się potomstwa.
Książę ożenił się trzeci raz w 1329 r. z Joanną (1310 – 1344), córką Edwarda, hrabiego Sabaudii, i Blanki, córki Roberta II, księcia Burgundii. W chwili ślub Jan miał 43, a Joanna 19 lat. To małżeństwo również pozostało bezdzietne.
Książę nie przepadał za swoim przyrodnim rodzeństwem, dziećmi ojca z drugiego małżeństwa. Od początku panowania starał się o anulowanie tego małżeństwa i uznanie jego przyrodniego rodzeństwa za dzieci nieślubne. Kiedy to się nie udało rozpoczął starania o odsunięcie od dziedziczenia swojego przyrodniego brata, Jana de Montfort. W 1340 r. Jan III nieoczekiwanie pogodził się z bratem i wyznaczył go dziedzicem Bretanii. Leżąc na łożu śmierci powiedział na temat sukcesji bretońskiej: "Na miłość boską! Zostawcie mnie w spokoju i nie męczcię mojej duszy takimi drobnostkami".
Jan zmarł w 1341 r. nie doczekawszy się męskiego potomka. Jego śmierć przypadła na początek wojny stuletniej między Anglią i Francją. Oba walczące kraje zgłosiły swoich pretendentów do bretońskiego tronu. Francja popierała bratanicę zmarłego księcia, Joannę, i jej męża Karola de Blois. Joanna była córką Gwidona, drugiego (po Janie III), najstarszego syna Artura II. Kandydatem Anglików był natomiast czwarty z braci (trzeci, Piotr, zmarł bezpotomnie w 1312 r.), Jan de Montfort. Rozpoczęła się wieloletnia wojna o sukcesję bretońską, co ilustruje rycina z „Kronik” Froissarta (po lewej).

</doc>
<doc id="1048292" url="https://pl.wikipedia.org/wiki?curid=1048292" title="Port lotniczy Komatsu">
Port lotniczy Komatsu

 – port lotniczy położony w Komatsu, w prefekturze Ishikawa, w Japonii. W 2004 obsłużył 2,4 mln pasażerów.

</doc>
<doc id="1048294" url="https://pl.wikipedia.org/wiki?curid=1048294" title="Wojciech Strasz">
Wojciech Strasz

Wojciech Strasz herbu Odrowąż (ur. ? - zm. 1822) – generał major ziemiański.
Wielmoża z woj. sandomierskiego. Oficer Wojsk Koronnych. Ostatnio pułkownik regimentu pieszego. Uczestnik walk Konfederacji Barskiej. W 1794 Tadeusz Kościuszko powołał go na organizatora powstania w powiecie radomskim. Okazał się jednym z bardziej czynnych dowódców pospolitego ruszenia insurekcji. W krótkim czasie zebrał oddział, który jednak wobec braku wsparcia ze strony wojska regularnego został rozbrojony przez Rosjan w okolicach Opoczna. Fakt ten przesądził o losach powstania w Radomskiem i załamaniu się akcji mobilizacyjnej w woj. sandomierskim.
Zniechęcony trudnościami i brakiem współdziałania ze strony innych generałów ziemiańskich, a także biernością miejscowej szlachty wycofał się z dalszej działalności.
Pochowany w Żelechowie - Ojrzanowie.

</doc>
<doc id="1048296" url="https://pl.wikipedia.org/wiki?curid=1048296" title="Pułkownik Redl">
Pułkownik Redl

Pułkownik Redl (węg. "Redl ezredes") – węgiersko-austriacko-niemiecko-jugosłowiański biograficzny dramat filmowy z 1985 roku w reżyserii Istvána Szabó. Scenariusz filmu został oparty na biografii Alfreda Redla, szefa sztabu 8. Korpusu armii austro-węgierskiej i szefa kontrwywiadu.

</doc>
<doc id="1048301" url="https://pl.wikipedia.org/wiki?curid=1048301" title="Memoriał Huberta Jerzego Wagnera 2007">
Memoriał Huberta Jerzego Wagnera 2007

Memoriał Huberta Jerzego Wagnera 2007 – 5. edycja turnieju siatkarskiego odbyła się w dniach 15–19 sierpnia 2007 roku w Elblągu, Ostródzie i Olsztynie.
Wyniki.
!colspan="10" style="background:#f6f6f6;"| Elbląg i Ostróda
!colspan="10" style="background:#f6f6f6;"| Elbląg i Ostróda
!colspan="10" style="background:#f6f6f6;"| Olsztyn
!colspan="10" style="background:#f6f6f6;"| Olsztyn
!colspan="10" style="background:#f6f6f6;"| Olsztyn

</doc>
<doc id="1048306" url="https://pl.wikipedia.org/wiki?curid=1048306" title="Kocia kołyska">
Kocia kołyska

Kocia kołyska (ang. "Cat's Cradle") – powieść amerykańskiego pisarza Kurta Vonneguta, opublikowana w 1963 roku. 
"Kocia kołyska" jest powieścią science fiction posiadającą także cechy satyry politycznej. Narrator utworu, John (lub Jonah), zamierza napisać książkę o Feliksie Hoenikerze, twórcy bomby atomowej, która wybuchła nad Hiroszimą. Zbiera do niej materiały wśród dawnych współpracowników konstruktora. Przepytuje także jego dzieci i trafia na ślad tajemniczej substancji, nad którą rzekomo pracowali Amerykanie, a znanej pod kryptonimem "lód-9".
Poszukiwania prowadzą go na karaibską wyspę San Lorenzo rządzoną przez "Papę" Monzano. Monzano sprawuje dyktatorską władzę i próbuje na wyspie zbudować utopię. Jego jedynymi przeciwnikami są wyznawcy bokononizmu, niezwykle oryginalnej religii stworzonej przez samozwańczego proroka Bokonona. Po śmierci Monzano "lód-9" (który zamarza w temperaturze pokojowej) wymknie się spod kontroli i spowoduje światową katastrofę.
W 1964 roku książka była nominowana do Nagrody Hugo.

</doc>
<doc id="1048310" url="https://pl.wikipedia.org/wiki?curid=1048310" title="Port lotniczy Visby">
Port lotniczy Visby

Port lotniczy Visby – port lotniczy położony 5 km na północ od Visby, na wyspie Gotlandia, w Szwecji. Jest jedynym komercyjnym portem lotniczym na wyspie. W 2005 obsłużył 276 tys. pasażerów.

</doc>
<doc id="1048312" url="https://pl.wikipedia.org/wiki?curid=1048312" title="Angelo d'Anna">
Angelo d'Anna



</doc>
<doc id="1048313" url="https://pl.wikipedia.org/wiki?curid=1048313" title="Piotr Gursztyn">
Piotr Gursztyn

Piotr Tomasz Gursztyn (ur. 13 października 1970 w Braniewie) – polski historyk, dziennikarz prasowy i telewizyjny.
Życiorys.
W 1997 ukończył studia na Wydziale Historycznym Uniwersytetu Warszawskiego, pracę magisterską "Rosja i polityka wschodnia w myśli Leona Wasilewskiego" napisał pod kierunkiem Tomasza Nałęcza. Na początku lat 90. był działaczem Konfederacji Polski Niepodległej. W wyborach parlamentarnych w 1993 bez powodzenia ubiegał się o mandat poselski z ramienia tej partii w województwie elbląskim.
Karierę rozpoczynał jako reporter Radia Plus. Następnie pracował w TV Puls. Po pierwszym przerwaniu nadawania przez tę stację przeszedł do Polsatu, gdzie był reporterem "Informacji" i później "Wydarzeń". Publikował również we „Frondzie”. Pracował w „Dzienniku”, gdzie najpierw był szefem działu politycznego, a następnie zastępcą kierownika działu. Współpracował z Polskim Radiem RDC, gdzie prowadził rozmowy polityczne. Był jednym z prowadzących program „Ja panu nie przerywałem” w Superstacji. 
Od stycznia 2013 roku jest publicystą tygodnika „Do Rzeczy” (pełnił tam funkcję wicenaczelnego). W styczniu 2016 został dyrektorem TVP Historia (jednocześnie zrezygnował z pracy w Superstacji i Polskim Radiu RDC). Od grudnia 2016 jest dyrektorem biura programowego TVP.
W 2014 została wydana jego książka "Rzeź Woli. Zbrodnia nierozliczona" (). W 2018 wydał książkę "Ribbentrop-Beck. Czy pakt Polska-Niemcy był możliwy?" ().
Postanowieniem prezydenta RP Andrzeja Dudy z 7 lipca 2017 został odznaczony Srebrnym Krzyżem Zasługi" za zasługi w działalności na rzecz upamiętniania prawdy o najnowszej historii Polski"; udekorowany 31 lipca 2017. W 2019 r. na wniosek Towarzystwa Miłośników Braniewa otrzymał statuetkę "Copernicusa" i Honorowy Tytuł "Przyjaciel Warmii 2018" przyznany przez Stowarzyszenie „Dom Warmiński”.

</doc>
<doc id="1048315" url="https://pl.wikipedia.org/wiki?curid=1048315" title="Franciszek Wyszkowski">
Franciszek Wyszkowski

Franciszek Ksawery Wyszkowski herbu Korwin (ur. 3 grudnia 1764 – zm. 8 września 1824 w Warszawie) – generał major wojsk koronnych, hrabia, pamiętnikarz
Wychowanek Korpusu kadetów w Warszawie. Służył jako oficer (rotmistrz) regimentu kirasjerów w wojsku austriackim. 16 maja 1792 przeniósł się do Wojska Polskiego i otrzymał stopień majora. W szeregach 7 Brygady Kawalerii Narodowej walczył przeciwko agresji rosyjskiej. Zmuszony przez targowiczan do aktu lojalności pozostał z Brygadą za kordonem rosyjskim. Na pierwszą wieść o wybuchu insurekcji 1794 przebił się z Podola w Lubelskie, rozbijając po drodze oddziały kozackie. Pod Starym Konstantynowem zdobył działa i kasę. Odznaczył się w bitwie pod Chełmem, Gołkowem i w obronie Warszawy.
W uznaniu męstwa i talentu taktycznego Tadeusz Kościuszko mianował go z majora na brygadiera. Nagrodzony złotą obrączką Ojczyzna Obrońcy Swemu nr 18.
Po upadku powstania wyemigrował do Paryża, potem do Wenecji. Działał w emigracyjnej lewicy, występując przeciwko Janowi Henrykowi Dąbrowskiemu i idei tworzenia Legionów Polskich we Włoszech. Sam próbował zainicjować tworzenie armii polskiej przy boku rewolucyjnej Francji, ale jako zagorzały republikanin nie ufał poczynaniom Napoleona Bonaparte i jego intencjom wobec Polski.
W 1797 roku skorzystał z ogłoszonej przez cara Pawła I amnestii i powrócił do Polski. Osiadł na Litwie

</doc>
<doc id="1048316" url="https://pl.wikipedia.org/wiki?curid=1048316" title="Pacific Affairs">
Pacific Affairs

Pacific Affairs – kanadyjskie czasopismo naukowe poświęcone stosunkom międzynarodowym i szeroko rozumianej polityce na obszarze Azji i Pacyfiku. Ukazuje się od 1927 roku, obecnie jako kwartalnik. Każdy numer zawiera średnio cztery artykuły naukowe i ok. 50 recenzji książek. Redaktorem naczelnym jest Timothy Cheek, wydawcą Uniwersytet Kolumbii Brytyjskiej w Vancouver, zaś w skład Rady Programowej wchodzą badacze z uniwersytetów z całego świata.

</doc>
<doc id="1048317" url="https://pl.wikipedia.org/wiki?curid=1048317" title="Jan IV Bretoński">
Jan IV Bretoński

Jan IV de Montfort (ur. 1295, zm. 16 września 1345 w zamku Hennebont) – książę Bretanii, hrabia de Montfort, czwarty syn księcia Artura II, a pierwszy z jego drugą żoną Jolantą, hrabiną de Montfort, córką Roberta IV, hrabiego de Dreux.
Po śmierci matki w 1322 r. został hrabią de Montfort. W 1329 r. w Chartres poślubił Joannę Flandryjską (ok. 1295 - wrzesień 1374), córkę Ludwika Flandryjskiego, hrabiego de Nevers, i Joanny, córki Hugona IV, hrabiego Rethel. Jan i Joanna mieli razem syna i córkę:
W 1341 r. zmarł bezpotomnie najstarszy brat Jana, książę Jan III Dobry. Jego śmierć przypadła na początek wojny stuletniej między Anglią a Francją. Rozpoczęła się też wojna o sukcesję bretońską. Francuzi wysunęli kandydaturę Joanny de Penthievre i jej męża Karola de Blois. Joanna była córką Gwidona, drugiego syna Artura II. Anglicy wysunęli natomiast kandydaturę właśnie Jana de Montfort, który ogłosił się księciem Bretanii jako "Jan IV". Od króla Anglii Edwarda III otrzymał parowski tytuł hrabiego Richmond.
Opanowanie Bretanii było jednak trudnym zadaniem. Większość bretońskiej szlachty poparła Karola. Janowi udało się jednak opanować Nantes. W Limoges zagarnął książęce skarby. W połowie sierpnia opanował większość Bretanii, w tym trzy najważniejsze miasta - Nantes, Rennes i Vannes. Na tym skończyły się sukcesy Jana. W październiku 1341 r. przegrał bitwę z Karolem pod Champtoceaux. Schronił się w Nantes, skąd wygnali go mieszczanie. Karol zaproponował mu rozmowy pokojowe, ale gdy te nie przyniosły rozstrzygnięcia rozkazał uwięzić przeciwnika.
Wojnę kontynuowała żona Jana, Joanna Flandryjska. W 1342 r. musiała jednak poprosić o pomoc Edwarda III. Ten wysłał wojska do Bretanii. Działania Edwarda zaniepokoiły Francuzów, którzy zaangażowali się bardziej w wojnę. Karol de Blois odbił Rennes i Vannes. 16 stycznia 1343 r. Anglicy i Francuzi zawarli rozejm. Miał on obowiązywać do 1346 r. W tym czasie zamierzano rozstrzygnąć sprawę sukcesji bretońskiej. 1 września Jan został uwolniony z więzienia.
Karol de Blois wkrótce wznowił wojnę i odnosił w niej coraz większe sukcesy. W marcu 1345 r. Jan uciekł do Anglii. Latem powrócił do Breotanii na czele angielskiej armii. W lipcu spróbował zdobyć Quimper, ale Karolowi udało się przełamać oblężenie. Jan wycofał się do Hennebont, gdzie zachorował. Zmarł tam 16 września 1345 r. Jego pretensje do Bretanii odziedziczył jego 4-letni synek, Jan.

</doc>
<doc id="1048320" url="https://pl.wikipedia.org/wiki?curid=1048320" title="The Lox">
The Lox

The Lox to hip-hopowa grupa, w której skład wchodzą Jadakiss, Styles P i Sheek Louch. Założyli własną wytwórnię, D-Block Records.
Kariera.
Bomb Squad.
Jayson Phillips (Jadakiss), David Styles (Styles P) i Sean Jacobs (Sheek Louch) zaczęli swą karierę muzyczną zaczęli już jako uczniowie szkoły średniej. Wtedy założyli grupę zwaną "Bomb Squad". Początkowo należeli do niej tylko Jadakiss i Sheek Louch (nagrali między innymi "Bird Head"), potem dołączył Styles P. Organizowali występy i nagrywali swoje dema. Kiedy na hip-hopowej scenie Yonkers dominowali Raw Rome, Lord Devon i DMX, Bomb Squad zaczęli powoli zwracać na siebie uwagę przez swój styl i skłonność do mówienia o życiu w getcie. Po pewnym czasie zmienili swoją nazwę na Warlocks i kontynuowali karierę, występując na undergroundowych mixtape'ach. Dzięki Mary J. Blige, która posiadała kilka nagrań Warlocks, usłyszał o nich Puff Daddy. Wkrótce podpisali kontrakt z wytwórnią Bad Boy Records i zmienili swoją nazwę na The Lox.
Money, Power, Respect (1997–1998).
W 1997 Lox wydali swój singel, "We'll Always Love Big Poppa", promujący ich nadchodzący album "Money, Power &amp; Respect". Utwór ten poświęcony był Biggiemu. Wkrótce Lox wystąpili na hitach takich jak "Benjamins" (Puff Daddy), "24 Hours to Live" (Ma$e) i "Honey" (Mariah Carey). Ich album, "Money, Power &amp; Respect" stał się wielkim przebojem, szybko został zatwierdzony jako platyna i sprawił, że zaczęli się oni liczyć na scenie hip-hopowej.
Ruff Ryders (1998−1999).
Chociaż pierwszy album sprzedał się bardzo dobrze, Jadakiss, Sheek i Styles stwierdzili, że nie są zadowoleni z efektu końcowego. Na undergroundowych mixtape'ach, LOX zdobyli sławę przez mówienie o seksie, morderstwach i przemocy. Uznali, że single takie jak "If You Think I'm Jiggy", nie pokazały jeszcze ich talentu. Wkrótce rozwiązali kontrakt z Bad Boy, a podpisali z Ruff Ryders.
We Are the Streets (2000).
W 2000 roku The Lox wydali kolejny album, "We Are the Streets", już dla wytwórni Ruff Ryders. Pojawiły się na nim produkcje Swizz Beatza użyte do takich utworów jak "Y'all fucked Up Now" czy "If U Know", na którym można usłyszeć również Drag-Ona i Eve. "We Are the Streets" zawiera również kilka produkcji PK, DJ-a Premiera i Timbalanda. "We Are the Streets" nie powtórzyło jednak sukcesu "Money, Power &amp; Respect". Zatwierdzony jako złoto, nie zawierał wielkich przebojów, jak poprzednik.
D-Block (2001–2007).
W 2001 The Lox zmienili nazwę grupy na D-Block i założyli wytwórnię o tej samej nazwie. Ponadto zwerbowali nowego członka, J-Hooda. W tym roku Jadakiss wydał swój pierwszy solowy album, "Kiss tha Game Goodbye". Rok po nim album wydał również Styles P. Jako ostatni karierę solową zaczął również Sheek Louch, wydając album "Walk Witt Me".
Pod koniec roku 2004, Jadakiss wystąpił na singlu Ja Rule’a, "New York". 50 Cent, który w tym czasie był zaangażowany w beef z Ja, uznał to za atak i zdissował Lox w swoim utworze "Piggy Bank". Spowodowało to beef pomiędzy D-Block a G-Unit. D-Block odpowiedzieli G-Unit serią dissów. Jadakiss nagrał ze Stylesem "Problem Child" (na podkładzie "50 Shot Ya"), "Shots Fired" oraz "Miss Jackson" (na podkładzie "Ms. Jackson" Outkast). Sam Jadakiss nagrał "Checkmate". Wiele dissów autorstwa Sheeka znalazło się na "After Taxes", w tym: "Maybe If I Sing" (w którym nazywa 50 Centa kapusiem, "snitch" i krytykuje go za śpiewanie w utworach), "On the Road Again" i "Kiss Your Ass Goodbye" nagrane ze Stylesem. Do tego ostatniego utworu powstał również remiks z Fabolousem, Beanie Sigelem i T.I., a także kolejna wersja, w której T.I. został zastąpiony Game’em i dołączono zwrotkę Jadakissa. Ponadto Sheek nagrał "Clikety Clank" (na podkładzie "Thug Love") i "Kill Yourself". Pod koniec 2006 Styles wydał swój drugi album, "Time Is Money", na którym znalazł się jeden diss na G-Unit, "G Joint" z J-Hoodem.
W 2007 Styles P zakończył beef odbywając rozmowę telefoniczną z 50 Centem. W tym roku z grupy odłączył również J-Hood.

</doc>
<doc id="1048323" url="https://pl.wikipedia.org/wiki?curid=1048323" title="The L.O.X">
The L.O.X



</doc>
<doc id="1048324" url="https://pl.wikipedia.org/wiki?curid=1048324" title="Adagio (muzyka)">
Adagio (muzyka)

Adagio (wym. a'dadʒ͡ʲɔ wł.: wolno) – wolne tempo w utworach muzycznych (66-76 BPM), wolniejsze niż andante, szybsze niż largo.
Jest to również określenie drugiej, stałej części utworów zbudowanych na zasadzie cyklu sonatowego: sonaty, symfonii. Adagio sonatowe ma charakter liryczny lub poważny, w opozycji do dynamicznej, utrzymanej w szybkim tempie części pierwszej, jaką jest allegro sonatowe. Wielu kompozytorów nadawało tytuł "Adagio" wolnym częściom swoich kompozycji, np. Bruckner, w większości swoich symfonii. 
Adagio jako pierwsza część sonaty występuje w sonacie "Księżycowej" Beethovena, a tak nietypowa budowa utworu jest już zapowiedzią nowej epoki – romantyzmu w muzyce.
Zarówno jako nazwa części, jak i określenie tempa, adagio często łączone jest z dodatkowymi określeniami: adagio assai, adagio molto (bardzo powoli), adagio sostenuto (powoli, powściągliwie). Odmianą jest adagietto (nieco szybciej niż adagio) oraz adagissimo (bardzo powoli).
Mianem adagia określa się również część lekcji tańca klasycznego, złożonej z ćwiczeń wyrabiających równowagę, płynność i harmonijność ruchów.

</doc>
<doc id="1048325" url="https://pl.wikipedia.org/wiki?curid=1048325" title="Bomb Squad">
Bomb Squad



</doc>
<doc id="1048328" url="https://pl.wikipedia.org/wiki?curid=1048328" title="LOX">
LOX



</doc>
<doc id="1048329" url="https://pl.wikipedia.org/wiki?curid=1048329" title="D Block">
D Block



</doc>
<doc id="1048334" url="https://pl.wikipedia.org/wiki?curid=1048334" title="Planeta śmierci">
Planeta śmierci

Planeta śmierci (oryg. ang. "Deathworld") – cykl fantastycznonaukowy autorstwa Harry'ego Harrisona. Początkowo liczył 3 tomy, zatytułowane "Deathworld", "Deathworld 2" i "Deathworld 3", które zostały wydane, odpowiednio, w latach 1960, 1964 i 1968. Po latach, pod koniec lat 90., Harry Harrison wznowił poczytną serię, tworząc, wraz z rosyjskim pisarzem Antem Skalandisem kilka następnych części. Książki nosiły tytuły: "Return to Deathworld", "Deathworld vs. Filibusterers", "The Creatures from Hell", "Foes in Intelligence". Co ciekawe, nigdy nie zostały one opublikowane po angielsku.
Pierwsze polskie tłumaczenie "Planety śmierci" wydała Spółdzielnia Wydawnicza „Czytelnik” w 1982 r. w Serii "Z kosmonautą", w tłumaczeniu Wacława Niepokólczyckiego. Drugi tom, pod tytułem "Planeta śmierci 2", opublikowało w 1990 r. wydawnictwo "Orbita", zaś "Planetę śmierci 3", w roku 1991, "Phantom Press". Z sequeli w Polsce ukazały się pierwsze trzy, pod tytułami: "Planeta śmierci 4", "Planeta śmierci 5" i "Planeta śmierci 6". Łącznie z wznowieniami pierwszych trzech części wydało je wydawnictwo "Amber".
Głównym bohaterem cyklu jest zawodowy hazardzista Jason dinAlt, który trafia na niegościnne planety, gdzie musi sobie radzić za pomocą sprytu i intelektu oraz – poznanych w pierwszej części – mieszkańców planety Pyrrus.
Fabuła.
Część pierwsza.
Jason dinAlt, zawodowy gracz, otrzymuje propozycję nie do odrzucenia. Musi wygrać olbrzymią sumę pieniędzy, aby sfinansować zakup broni dla mieszkańców planety Pyrrus. W zamian za to może dostać ułamek tego co wygra, ale i tak jest to więcej, niż byłby w stanie wygrać kiedykolwiek, dysponując własnymi funduszami. Planeta Pyrrus jest skrajnie niebezpieczna dla zamieszkujących ją ludzi. Dosłownie wszystko co tam żyje bezustannie atakuje mieszkańców, a zasobów broni i amunicji nie jest nigdy dość. Dochodzi do tego przyspieszenie grawitacyjne dwukrotnie większe od przyśpieszenia ziemskiego oraz duża aktywność tektoniczna. Zafascynowany historią ambasadora Pyrrusa, Kerka, oraz piękną pilotką Metą, decyduje się udać się na Pyrrusa i zobaczyć groźną planetę na własne oczy. Rzeczywistość przekracza jego wyobrażenia. Faktycznie, nikt nie może tam zrobić nawet kroku, by nie zostać zaatakowanym przez jakąś formę życia. Wszyscy mieszkańcy bezustannie szkolą się w unikaniu nowych zagrożeń, które rodzą się każdego dnia, muszą być także stale czujni i gotowi na walkę. Jason szkoli się razem z nimi i uczy się walczyć z dziką planetą. Jest gorszy od miejscowych, wprawianych od urodzenia do walki, ma jednak coś czego nie mają tubylcy – spojrzenie z zewnątrz, a także wrodzoną czułość na siłę "psi". Sprawia to, że oprócz sterowania kośćmi do gry, może także wyczuwać emocje innych organizmów żywych. Dzięki temu zauważa coś, czego nie widzą miejscowi – dzikość planety nie jest wrodzona. Jest reakcją na obecność i agresję ludzi oraz na posiadane przez nich śmiercionośne narzędzia. Jak się okazuje, na planecie żyją także inni ludzie, traktowani przez miejskich Pyrrusan jak wyrzutki. Ludzie, którzy nie chronią się w bunkrach i chodzą bez uzbrojenia, a mimo to nie są atakowani i nic im nie grozi. Mimo oporu Pyrrusan Jason doprowadza do rozejmu i zaprzestania walki ludzi z planetą, na której mieszkają.

</doc>
<doc id="1048335" url="https://pl.wikipedia.org/wiki?curid=1048335" title="Droga wojewódzka nr 981">
Droga wojewódzka nr 981

Droga wojewódzka nr 981 (DW981) – droga wojewódzka o długości 49,1 km łącząca Zborowice z Krynicą-Zdrój

</doc>
<doc id="1048336" url="https://pl.wikipedia.org/wiki?curid=1048336" title="International Organization">
International Organization

International Organization – brytyjskie czasopismo naukowe z dziedziny stosunków międzynarodowych (SM). Specjalizuje się w tematyce organizacji międzynarodowych, jednak publikowane w nim artykuły obejmują także inne obszary nauki o SM. Ukazuje się od 1947, obecnie jako kwartalnik. Zarządza nim specjalnie powołana fundacja, zaś wydawcą jest wydawnictwo Uniwersytetu w Cambridge.

</doc>
<doc id="1048338" url="https://pl.wikipedia.org/wiki?curid=1048338" title="How High">
How High



</doc>
<doc id="1048343" url="https://pl.wikipedia.org/wiki?curid=1048343" title="Lil Flip">
Lil Flip



</doc>
<doc id="1048345" url="https://pl.wikipedia.org/wiki?curid=1048345" title="X Liceum Ogólnokształcące im. Przemysła II w Poznaniu">
X Liceum Ogólnokształcące im. Przemysła II w Poznaniu

X Liceum Ogólnokształcące im. Przemysła II w Poznaniu (tzw. „dziesiątka”). Liceum posiada klasy: lingwistyczne, matematyczno-fizyczne/geograficzne, biologiczno-chemiczne, teatralne oraz humanistyczne. W każdej klasie uczeń ma do wyboru drugi język: język hiszpański, język niemiecki lub język francuski.
Historia.
W roku 1962 powstało X LO im. Przemysła II, jako filia VI LO im. Ignacego Jana Paderewskiego (Paderka) w siedzibie Szkoły Podstawowej nr 64 na Żegrzu. Zgodnie z pismem Ministerstwa Oświaty w roku 1963 X LO zostało jednostką samodzielną. W roku 1966 przeniesione do nowego budynku na Osiedlu Jagiellońskim (ul. Wioślarska obecnie ul. Józefa Piłsudskiego).
W 1978 uzyskało nową siedzibę na Osiedlu Rzeczypospolitej przy ulicy Wyzwolenia, w jednostce obszarowej SIM Osiedle Rzeczypospolitej na Ratajach z salą kinową, pełnowymiarową halą sportową wyposażoną w trybuny i nowoczesnymi w pełni wyposażonymi salami wykładowymi. Od kilkunastu lat liceum uczestniczy w międzynarodowej wymianie grup uczniowskich i nauczycieli.
Przed liceum od strony ulicy Wyzwolenia stoi rzeźba plenerowa „Lot” wykonana przez Jerzego Sobocińskiego w roku 1981.
W szkole działają kluby szkolne: PTTK, DKF, SKS, TEATR DYCHA, Klub miłośników książek, Klub debat, Klub młodego Europejczyka i koła przedmiotowe, których uczestnicy zdobywają laury na Olimpiadach przedmiotowych.
W 2018 szkoła będzie obchodziła 55-lecie istnienia.

</doc>
<doc id="1048346" url="https://pl.wikipedia.org/wiki?curid=1048346" title="Chamilionaire">
Chamilionaire



</doc>
<doc id="1048350" url="https://pl.wikipedia.org/wiki?curid=1048350" title="Ticinozuch">
Ticinozuch

Ticinozuch ("Ticinosuchus") – rodzaj żyjącego w środkowym triasie (około 235 milionów lat temu) archozaura z rodziny Prestosuchidae. Jego szczątki odnaleziono w Szwajcarii i północnych Włoszech.
Był to drapieżnik średnich rozmiarów. Długość wynosiła około 2,5 metra. Budowa kończyn, umieszczonych pionowo pod tułowiem i posiadających rozwiniętą kością piętową oraz staw skokowy, umożliwiała mu aktywny pościg za ofiarą. Ciało, w tym brzuch i ogon ticinozucha, pokrywały grube tarczki kostne. Wzdłuż kręgosłupa biegł podwójny rząd kostnych płytek.

</doc>
<doc id="1048351" url="https://pl.wikipedia.org/wiki?curid=1048351" title="MZK Pabianice">
MZK Pabianice



</doc>
<doc id="1048353" url="https://pl.wikipedia.org/wiki?curid=1048353" title="Erik Estrada">
Erik Estrada

Henry Enrique „Erik” Estrada (ur. 16 marca 1949 w Nowym Jorku) – amerykański aktor telewizyjny i filmowy pochodzenia portorykańskiego.
Życiorys.
Wczesne lata.
Urodził się w portorykańskiej rodzinie rzymskokatolickiej jako syn szwaczki Carmen i Renildo Estrady. Jego brat Johnny został profesjonalnym zawodnikiem gry w baseball.
Kariera.
W wieku 21 lat zadebiutował na kinowym ekranie rolą Nicky’ego Cruza, przywódcy najgroźniejszego gangu Nowego Jorku lat pięćdziesiątych XX wieku, gangu Mau Mau, który nawrócił się na chrześcijaństwo w adaptacji biograficznej powieści Davida Wilkersona "Krzyż i sztylet" ("The Cross and the Switchblade", 1970). Odniósł sukces w ekranizacji powieści sensacyjnej Arthura Haileya "Port lotniczy 1975" ("Airport 1975", 1974) jako inżynier lotnictwa Boeing 747 u boku Charltona Hestona. Później zagrał postać beletrystycznego pilota „Chili Beana” Ramosa w wojskowym filmie historycznym "Bitwa o Midway" ("Midway", 1976).
Pojawił się także w popularnych serialach: NBC "Sierżant Anderson" ("Police Woman", 1975) z Angie Dickinson, CBS "Kojak" (1975) z Telly Savalasem i sitcomie ABC "Statek miłości (The Love Boat", 1978). Sławę zdobył rolą oficera Francisa Llewellyna 'Poncha' Poncherello w serialu NBC "CHiPs" (1977–83). Wystąpił w telenoweli meksykańskiej "Dwie kobiety, jedna droga" ("Dos mujeres, un camino", 1993) jako Juan Daniel Villegas 'Johnny', kierowca ciężarówki z Tijuany, serialu "Słoneczny patrol" ("Baywatch", 1997) w roli kapitana Huntingtona oraz jako Eduardo Dominguez, ojciec Antonia (Paulo Benedeti) i teść Kristen Forrester (Tracy Melchior) w pięciu odcinkach opery mydlanej CBS "Moda na sukces" ("The Bold and the Beautiful", 2001). Zagrał postać hiszpańskiego gospodarza teleturnieju w serialu Disney Channel "Lizzie McGuire" (2002) z Hilary Duff.
W 1995 roku wystąpił w teledysku punkrockowej grupy Bad Religion do piosenki "Infected" jako Ponch, wideoklipie "Pepper" zespołu Butthole Surfers oraz "Just Lose it" Eminema (2004).
Życie prywatne.
Był dwukrotnie żonaty – z Joyce Miller (od 25 listopada 1979 do 1980) i Peggy Rowe (od 19 sierpnia 1985 do 1990), z którą ma dwóch synów – Anthony’ego Erica i Brandona Michaela-Paula. 20 września 1997 roku poślubił Nannette Mirkovich. Mają córkę Francescę Natalię (ur. 5 stycznia 2000 w Burbank).

</doc>
<doc id="1048356" url="https://pl.wikipedia.org/wiki?curid=1048356" title="Wolin (działacz anarchistyczny)">
Wolin (działacz anarchistyczny)

Wolin, właściwie Wsiewołod Michajłowicz Eichenbaum (ros. Всеволод Михайлович Эйхенбаум), pseud. "Wolin", "W. Wolin", "S. Wolin", "Michajłowicz" i inne (ros. Волин, В. Волин, С. Волин, Михайлович, fr. Voline), krypt. W. E. (ros. В. Э.; ur. 11 sierpnia 1882 roku w Woroneżu, zm. 18 września 1945 roku w Paryżu) – rosyjski anarchista i działacz rewolucyjny, historyk ruchu rewolucyjnego, publicysta i redaktor prasy anarchistycznej. Uczestnik rewolucji 1905 roku i powstania Machny.
Był redaktorem pisma „Gołos Truda” („Głos Pracy”), najważniejszego periodyku anarchistycznego w porewolucyjnej Rosji, i współzałożycielem anarchistycznej organizacji Nabat na Ukrainie. Odegrał istotną rolę w ruchu partyzanckim dowodzonym przez Nestora Machnę podczas wojny domowej w Rosji. Redagował prasę anarchistyczną w Europie i w Stanach Zjednoczonych, szeroko w tejże publikując. Był współautorem książki-dokumentu ukazującej bolszewicki terror w porewolucyjnej Rosji i autorem anarchistycznej historii rewolucji rosyjskiej.
Życiorys.
Dzieciństwo i młodość.
Urodził się w inteligenckiej rodzinie zasymilowanych rosyjskich Żydów. Rodzice, zamożni lekarze, zatrudniali zachodnich nauczycieli dla obu synów, dzięki czemu już w dzieciństwie obaj płynnie mówili po francusku i niemiecku. Uczęszczał do gimnazjum w Woroneżu, po ukończeniu którego zapisał się na wydział prawa uniwersytetu w Petersburgu, gdzie zainteresował się rewolucyjnymi ideami. W 1904 roku porzucił studia i wstąpił do partii socjalistów-rewolucjonistów, angażując się w działalność agitacyjną wśród robotników stolicy.
22 stycznia 1905 roku wziął udział w idącym pod Pałac Zimowy marszu protestacyjnym robotników. Marsz, ostrzelany przez żołnierzy carskich, w wyniku czego zginęło – według różnych źródeł – od kilkuset do ponad tysiąca osób, stał się asumptem do wybuchu rewolucji 1905 roku.
Jeszcze jako eserowiec, uczestniczył w formowaniu pierwszej Rady Robotniczej Petersburga oraz w powstaniu kronsztadzkim w październiku 1905 roku, po którym odsiedział krótki wyrok w twierdzy Pietropawłowskiej. W 1907 roku za udział w ekspropriacjach został ponownie aresztowany przez Ochranę, skazany na dożywotnie zesłanie i wywieziony na Syberię, skąd udało mu się uciec i przedostać do Francji.
Na emigracji.
W 1911 roku, po zdemaskowaniu przez Burcewa prowokatorskiej działalności Azefa, odszedł z partii eserów, stając się admiratorem anarchistycznego komunizmu. W Paryżu poznał francuskich i rosyjskich anarchistów, m.in. Sébastiena Faure (z którym później współpracował przy pisaniu czterotomowej Encyclopédie Anarchiste) i Apollona Karelina, wspólnie z którym założył niewielką grupę Wolnych Socjalistów (od 1913 roku – Bractwo Wolnych Obszczinników). Współredagował organ grupy, pismo „Mołot”, a w roku 1913 wziął udział w zjeździe Bractwa Wolnych Obszczinników.
Jako zagorzały antymilitarysta, w 1913 roku został aktywnym członkiem Komitetu na rzecz Akcji Międzynarodowej – antywojennej organizacji stworzonej przez anarchistów i syndykalistów. Po wybuchu I wojny światowej w związku ze swoją działalnością miał zostać internowany przez francuskie władze, ale uprzedzony przez przyjaciół, zaokrętował się jako sternik na statku płynącym do Stanów Zjednoczonych, zostawiając we Francji żonę i dzieci. Na początku 1916 roku przybył do Nowego Jorku, gdzie wstąpił do Związku Robotników Rosyjskich w Stanach Zjednoczonych i Kanadzie, anarchosyndykalistycznej organizacji liczącej ok. 10 tysięcy członków. Współredagował „Gołos Truda” – czasopismo Związku, prowadził wykłady i brał udział dyskusjach w Stanach Zjednoczonych i w Kanadzie.
Powrót do Rosji.
Po wybuchu rewolucji lutowej postanowił jak najszybciej wrócić do Rosji. W lipcu 1917 roku Wolin i redakcja „Gołosu Truda” oraz działacze Anarchistycznego Czerwonego Krzyża dotarli do Petersburga. W sierpniu tegoż roku wznowiono wydawanie „Gołosu Truda” jako tygodnika przy Związku Propagandy Anarchosyndykalistycznej, popularyzującego rewolucyjny syndykalizm wśród robotników stolicy.
Wolin stał się jednym z czołowych anarchistycznych intelektualistów okresu rewolucji. Był popularnym mówcą na zjazdach, w fabrykach i w klubach, wzywającym do ustanowienia kontroli robotniczej nad produkcją, w miejsce zarówno kapitalizmu jak i związkowego reformizmu. Pod jego kierownictwem „Gołos Truda” stał się najbardziej wpływowym anarchosyndykalistycznym pismem w rewolucji rosyjskiej, z nakładem dwudziestu pięciu tysięcy egzemplarzy.
Pod koniec 1917 roku wszedł w spór z nową, bolszewicką administracją. Pisał w „Gołosie Truda”: „Kiedy ich władza zostanie skonsolidowana i zalegalizowana, bolszewicy jako państwowi socjaliści, to jest ludzie, którzy wierzą w scentralizowane i autorytarne kierownictwo, zaczną kierować życiem kraju i ludzi”. Rady, dodawał, będą „narzędziami rządu centralnego”, a Rosja ujrzy powstanie „autorytarnego politycznego i państwowego aparatu, który zmiażdży opozycję żelazną pięścią. »Cała władza w ręce rad« zmieni się w »Cała władza w ręce kierownictwa partii«”.
W marcu 1918 roku, po podpisaniu traktatu w Brześciu Litewskim wystąpił z jego gwałtowną krytyką. Traktat był w jego opinii upokarzającą kapitulacją przed siłami reakcji, zdradą rewolucji. Nazwał go „skandalicznym” aktem, wzywając do „nieugiętej wojny partyzanckiej” przeciwko Niemcom.
W armii Nestora Machno.
W tym samym miesiącu zrezygnował z redagowania „Gołosu Truda” i wyjechał na Ukrainę. W Charkowie stał się czołowym działaczem Nabatu i redaktorem organizacyjnej gazety wydawanej pod tą samą nazwą. Po odejściu z redakcji „Gołosu Truda” ewoluował od anarchosyndykalizmu w kierunku ekumenicznej idei, którą nazwał „zjednoczonym anarchizmem”. Widział Nabat jako realizację tej idei w praktyce; jako organizację, skupiającą działaczy wszystkich szkół myśli anarchistycznej – indywidualistów, komunistów i syndykalistów – a która jednocześnie gwarantowałaby autonomię każdej jednostce i grupie. Odegrał kluczową rolę na pierwszej konferencji Konfederacji Nabat w Kursku w grudniu 1918 roku, gdzie próbowano stworzyć deklarację zasad utrzymanych w duchu „zjednoczonego anarchizmu”.
Latem 1919 roku, kiedy bolszewicy nasilili prześladowania wobec anarchistów, zaczęli zamykać ich pisma i miejsca spotkań, Wolin wyruszył do Hulajpola i przyłączył się do armii Machny, dla którego Konfederacja Nabat stanowiła zaplecze ideowe. Działając w Komisji Kulturalno-Edukacyjnej, wydawał gazety ruchu, układał proklamacje i manifesty, organizował mityngi i konferencje. Przez sześć miesięcy uczestniczył również w Radzie Wojenno-Rewolucyjnej Powstańczej Armii Ukrainy (machnowców).
W grudniu 1919 roku Rada Wojenno-Rewolucyjna wysłała go do Krzywego Rogu, celem przeciwdziałania propagandzie ukraińskich nacjonalistów Petlury. Tamteż 14 stycznia 1920 roku chorego na tyfus Wolina aresztowała Armia Czerwona, przekazując go Czeka. Trocki, nieustannie krytykowany w gazecie Nabatu, nakazał jego egzekucję,
ale anarchiści w Moskwie, pośród nich m.in. Aleksander Berkman, który niedawno przyjechał ze Stanów Zjednoczonych, wystosowali do Nikołaja Kriestinskiego, sekretarza partii komunistycznej, apel o przewiezienie Wolina do Moskwy. Krestinski, pomimo że znał Eichenbauma z czasów studenckich, odrzucił prośbę utrzymując, że jest on kontrrewolucjonistą. Pod naciskiem anarchistów oraz ich sympatyków (m.in. Victora Serge'a) ostatecznie, w marcu 1920 roku, ustąpił i rozkazał przewieźć Wolina do moskiewskiego więzienia Butyrki.
Siedem miesięcy później, w ramach ugody między Armią Czerwoną i Armią Powstańczą Machny, Eichenbaum został zwolniony z więzienia. Po uwolnieniu złożył wizytę Kropotkinowi. Wróciwszy następnie do Charkowa, ponownie podjął się redakcji „Nabatu” i rozpoczął przygotowania do Wszechrosyjskiego Zjazdu Anarchistów, który miał się odbyć pod koniec roku 1921. W drugiej połowie listopada Trocki zerwał jednak porozumienie, atakując główną siedzibę armii Machny. Członkowie Konfederacji Nabat zgromadzeni w Charkowie zostali aresztowani przez Czeka. Wolin został przewieziony do Moskwy i ponownie osadzony w Butyrkach, przeniesiony następnie kolejno do Lefortowa i Taganki.
Przebywał w więzieniu ponad rok. W styczniu 1922 roku po jedenastodniowym strajku głodowym więźniów-anarchistów, został zwolniony rozkazem Lenina pod warunkiem natychmiastowego wyjazdu za granicę. Wyjechał do Niemiec. Nigdy już nie wrócił do kraju.
Ponownie na emigracji.
W Berlinie przebywał około 2 lat, gdzie pomagał mu niemiecki anarchista Rudolf Rocker. Wolin redagował tam pismo „zjednoczonego anarchizmu” „Anarchiczeskij Wiestnik” i razem z Aleksandrem Berkmanem zajmował się pomocą dla uwięzionych lub pozostających na wygnaniu towarzyszy. Tamże w 1922 roku wydał – pisaną wraz z historykiem Grigorijem Gorelikiem i innymi rosyjskimi anarchistami – niewielką, ale ważną pracę "Prześladowania anarchizmu w sowieckiej Rosji". Praca ta, przełożona niemal natychmiast na francuski i niemiecki, przyniosła światu pierwsze udokumentowane informacje o bolszewickich prześladowaniach anarchistów. Rok później napisał cenną przedmowę do historii machnowszczyzny Piotra Arszinowa i przełożył książkę na francuski, który to przekład ukazał się w tym samym jeszcze roku w Paryżu, poprzedzony przedmową Wolina i Sébastiena Faure.
W 1924 roku został zaproszony przez Faure do Paryża, do współpracy z nim przy redakcji Encyclopédie Anarchiste, do której napisał kilka ważnych artykułów.
W ciągu następnych dwunastu lat Wolin wniósł swój wkład w wiele innych anarchistycznych wydawnictw, m.in. pism „Le Libertaire” i „La Revue Anarchiste” w Paryżu, „Die Internationale” w Berlinie oraz „Man!”, „Dieło Truda” i „Fraje Arbeter Sztyme” w Stanach Zjednoczonych. Opublikował również tom poezji dedykowany pamięci zmarłego w 1921 roku Kropotkina oraz rozpoczął prace nad monografią rewolucji rosyjskiej.
W 1926 roku po opublikowaniu przez Arszinowa, Machnę i innych "Platformy organizacyjnej wolnościowego komunizmu", wzywającej do ustanowienia Powszechnego Związku Anarchistów, stał się jej zdecydowanym przeciwnikiem. Wraz z grupą towarzyszy opublikował ostrą replikę skierowaną do Arszinowa, argumentując, że Platforma ze swoimi apelami o stworzenie komitetu centralnego jest sprzeczna u podstaw z anarchistycznymi zasadami lokalnej inicjatywy i że jest ona odbiciem „partyjnego ducha” autorów.
Pod koniec lat dwudziestych i w latach trzydziestych kontynuując demaskowanie sowieckiej dyktatury, pisał o bolszewizmie nazywając go „czerwonym faszyzmem” i przyrównując Stalina do Hitlera i Mussoliniego. Po wybuchu wojny domowej w Hiszpanii w 1936 roku zgodził się, na prośbę anarchosyndykalistycznej centrali związkowej CNT, wydawać w Paryżu jej pismo „L’Espagne Anti-Fasciste”. Zrezygnował jednak wkrótce, kiedy CNT poparła Front Ludowy i weszła do rządu.
W 1937 roku po śmierci żony przeszedł załamanie nerwowe. W roku 1938 wyjechał z Paryża do Nîmes, gdzie redagował pismo „Terre Libre” i kontynuował studia nad rewolucją rosyjską, pisząc "Nieznaną rewolucję". Prace nad książką zakończył już po wybuchu II wojny światowej, w Marsylii w 1940 roku, nie zdążył jej jednak już wydać. "Nieznana rewolucja" ukazała się dopiero dwa lata po śmierci autora, opublikowana przez przyjaciół Wolina w Paryżu w 1947 roku, stając się najważniejszą anarchistyczną historią rewolucji rosyjskiej. W ocenie Wolina „rewolucja rosyjska była eksplozją masowego niezadowolenia, ale była także masową, twórczą, fundamentalną, spontaniczną i niepolityczną – prawdziwie społeczną rewolucją. Taką, jaką przewidywał Bakunin pół wieku wcześniej”.
Po inwazji nazistów i utworzeniu rządu Vichy, sytuacja Wolina znacznie się pogorszyła. Przenosił się z jednej kryjówki do drugiej, żyjąc w skrajnej nędzy i w ciągłej obawie przed aresztowaniem. Nie chciał jednak szukać schronienia za oceanem, utrzymywał, że potrzebny jest we Francji, żeby spotykać się z młodzieżą i „przygotowywać ją do rewolucji, która nadejdzie gdy skończy się wojna”.
Prześladowany przez władze zarówno jako anarchista, jak i jako Żyd, Wolin zdołał jednak wojnę przeżyć. W 1945 roku wrócił do Paryża, gdzie natychmiast trafił do szpitala chory na ciężką gruźlicę. Tamże zmarł 18 września 1945 roku. Jego ciało skremowano, a prochy pochowano na cmentarzu Père-Lachaise.

</doc>
<doc id="1048358" url="https://pl.wikipedia.org/wiki?curid=1048358" title="Encyclopedia of Ukraine">
Encyclopedia of Ukraine

Encyclopedia of Ukraine (, także , ) – 5-tomowe opracowanie w języku angielskim, przedstawiające geografię, ekonomię, społeczeństwo oraz ogólny rys historyczny Ukrainy.
Encyklopedia powstała z inicjatywy Wołodymyra Kubijowycza w roku 1976, była następnie publikowana w latach 1985–1993. Wydawcą encyklopedii jest Kanadyjski Instytut Studiów Ukraińskich () w Toronto. W latach 1978–1985 redaktorem naczelnym był prof. Wołodymyr Kubijowycz, a następnie w latach 1985–1999 prof. Danyło Husar Struk. Redaktorem Encyklopedii był także Mychajło Dobrianski-Demkowycz.
Za pierwowzór Encyklopedii posłużyły pierwsze prace Kubijowicza, a mianowicie "Atlas Ukrainy oraz Państw Przylegających" z roku 1937, "Geografia Ukrainy oraz Przylegających Ziem" z roku 1938 oraz 1943. W roku 1949 Kubijowicz wydał kolejno "Encyklopedię Ukrainoznawstwa", a następnie we Francji w roku 1963 i 1971 "Ukraine – Concise Encyclopaedia". Prace nad Encyklopedią Ukrainy rozpoczęły się w roku 1976 na Wydziale Języków i Literatur Słowiańskich Uniwersytetu w Toronto pod redakcją Wołodymyra Kubijowicza. Encyklopedia powstawała przy współudziale pracy Instytutu i Towarzystwa Naukowego im. Szewczenki w Sarcelles we Francji, emigracyjnych nacjonalistycznych środowisk ukraińskich oraz finansowym wsparciu Kanadyjskiej Fundacji dla Studiów Ukraińskich (). Pierwsze dwa tomy Encyklopedii zostały zredagowane bezpośrednio przez Kubijowicza, natomiast tomy 3 i 4 przez Danyło Struka. W roku 2001 wydano tom piąty zawierający indeksy oraz erratę. W tym samym roku podjęto prace w celu udostępnienia treści Encyklopedii przez zamieszczenie jej w internecie.
W latach 1993–2002 wydana powtórnie we Lwowie przez wydawnictwo „Mołode Żyttja” w 11 tomach (10 tomów + uzupełnienie).

</doc>
<doc id="1048362" url="https://pl.wikipedia.org/wiki?curid=1048362" title="Roman Mazurkiewicz">
Roman Mazurkiewicz

Roman Marek Mazurkiewicz (ur. 1 grudnia 1954 w Tarnowie) – polski historyk literatury polskiej.
Życiorys.
Zajmuje się mediewistyką literacką, edytorstwem zabytków najstarszego piśmiennictwa polskiego, średniowieczną mariologią, hymnografią i ikonografią. Habilitował się w 2002 na podstawie pracy pt. "Polskie średniowieczne pieśni maryjne. Studia filologiczne". Tytuł profesora nauk humanistycznych uzyskał w 2012. Jest kierownikiem Katedry Literatury Staropolskiej i Oświeceniowej w Instytucie Filologii Polskiej Uniwersytetu Pedagogicznego w Krakowie. Od roku 2021 członek czynny Polskiej Akademii Umiejętności (od 2013), w l. 2014-2018 sekretarz Wydziału I Filologicznego PAU. Jest popularyzatorem dawnej kultury i literatury w edukacji polonistycznej. Odznaczony Krzyżem Wolności i Solidarności (2012). Amatorsko zajmuje się tłumaczeniem, komponowaniem i wykonywaniem ballad z kręgu tzw. poezji śpiewanej (https://www.youtube.com/@RomanMarek).
Stworzył i redaguje internetowe serwisy naukowo-edukacyjne: 

</doc>
<doc id="1048363" url="https://pl.wikipedia.org/wiki?curid=1048363" title="Cristian Castro">
Cristian Castro

Christian Sáinz Valdés Castro (znany jako Cristian Castro lub Cristian; ur. 8 grudnia 1974 w Meksyku) – meksykański piosenkarz, kompozytor, producent muzyczny i aktor. Jest jednym z najlepiej sprzedających się artystów latynoskich. Współpracował z latynoskimi producentami takimi jak: Kike Santander, Rudy Pérez i Richard Daniel Roman.
Nagrał 2 piosenki do bajki Disneya "Mulan": "Tu corazon" i "Hombres Fuertes De Accion Seran Hoy".
Życiorys.
Rodzina i lata młodości.
Urodził się 8 grudnia 1974 w mieście Meksyk jak syn aktorki i piosenkarka Veróniki Castro oraz komika Manuela Valdésa. Ma młodszego brata – Michelle'a Sáinza Castro. Jego wujkiem jest José Alberto Castro, a ciotką Beatriz Castro. Oboje są producentami muzycznymi. Jako dziecko swój debiut aktorski miał w telenoweli "Prawo do narodzin" ("El Derecho de nacer"). Wkrótce później pojawił się z nią w reklamie telewizyjnej oraz w meksykańskiej wersji broadwayowskiego spektaklu "Mame" z aktorką Silvią Pinal.
W 1984 roku Castro po raz pierwszy pojawił się w telewizji Televisa jako piosenkarz w konkursie dziecięcym "Juguemos a Cantar", ale nie zakwalifikował się do finału ze względu na swój młody wiek. W wieku dwunastu lat wystąpił z Juanem Pablo Manzanero i Enrique Guzmanem w zespole rockowym "Deca".
Lata 1992–1996.
Profesjonalną karierę rozpoczął jako osiemnastolatek w 1992 roku wraz z wydaniem "Agua Nueva". Album ten odniósł ogromny sukces w Meksyku i przyniósł mu nominację do nagrody Grammy w kategorii Best Latin Album. Po pojawieniu się w kilku telenowelach i nagraniu kilku albumów rozpoczął karierę międzynarodową, zaczynając w Puerto Rico. Jako wyraz podziękowania za wsparcie, zadedykował temu krajowi piosenkę w swoim drugim albumie "Un Segundo En El Tiempo". Wtedy też zmienił swój śpiew z głębokiego głosu, którego używał w "Agua Nueva", na łagodniejszy. Jego piosenka "Nunca Voy a Olvidarte" stała się jego pierwszym hitem numer jeden na liście Hot Latin Tracks w 1993 roku. Po rozpoczęciu koncertowania stał się międzynarodowym idolem nastolatków i symbolem seksu. W 1993 roku otrzymał nominację do Nagrody Pop New Artist of the Year na Lo Nuestro Awards.
W 1994 roku Cristian wydał "El Camino del Alma". Utwór "Mañana" został skomponowany przez meksykańskiego piosenkarza Juana Gabriela. W 1995 roku współtworzył album "Boleros: Por Amor y Desamor" wyprodukowany przez Jorge Avendaño Luhrsa, nagrywając piosenkę "Vuélveme a Querer", która trafiła na 2 miejsce Hot Latin Songs (ustąpiła miejsca debiutanckiemu singlowi Enrique Iglesiasa "Si Tú Te Vas"). W 1996 roku Cristian wydał "El Deseo De Oir Tu Voz", który zawierał takie hity jak "Morelia", "Amor", "Amarte a Ti" i utwór tytułowy. Na 9. rozdaniu nagród "Lo Nuestro" otrzymał nominację do nagrody Męskiego Artysty Pop Roku. Wykonał również piosenki otwierające telenowele, takie jak "Morelia" (1994), "Angela" (1998) i "Mujer De Madera" (2004).
Lata 1997–2004.
W 1997 roku opuścił Fonovisa Records i podpisał kontrakt z BMG, który wydał "Lo Mejor De Mi". Razem z pianistą Raulem di Blasio wydał duet "Despues De Ti...Que?", który został nominowany do nagrody Best Latin Pop Album of the Year. Po sukcesie albumu Castro śpiewał w duetach z Olgą Tañón, Grupo Limite i José Alfredo Jiménezem. W 1999 roku wydał "Mi Vida Sin Tu Amor", który miał cztery single w pierwszej dziesiątce listy "Billboard" Hot Latin Tracks – "Alguna Vez" nr. 2, "Por Amarte Asi" nr. 3, "Mi Vida Sin Tu Amor" nr. 3 i "Volver a Amar" nr. 4. W 2001 roku wydał album "Azul", który zdobył nagrodę najlepszego albumu roku Latin Pop. W 2002 roku zaśpiewał w duecie z irlandzkim boysbandem Westlife w piosence "Flying Without Wings". W 2005 roku wydał "Galltio Feliz" – zbiór swoich piosenek z dzieciństwa, "Nunca Voy A Olvidarte... Los Exitos" – największy album przebojowy, który zawiera zarówno utwory Fonovisa, jak i BMG.
Lata 2005–2011.
W 2005 roku wydał "Días Felices", z "Amor Eterno" i "Sin Tu Amor" jako hit albumu, pod szyldem Universal Music Latino. 26 czerwca 2007 roku wydał swój pierwszy album mariachi, "El Indomable", który został wyprodukowany przez Vicente Fernándeza i wydał singiel "Tu Retirada". Album "El culpable soy yo" został wydany 28 kwietnia 2009 roku. Śpiewał podczas ceremonii Latin Grammy Celebra José José. 28 września 2010 roku wydał single "La Nave del Olvido" i "Amor, Amor" w ramach albumu "Viva el Príncipe". W 2011 roku powstała kontynuacja albumu pod tytułem "Mi Amigo El Príncipe".
Lata 2012–2014.
Po rozczarowującej sprzedaży albumów z Universal Latin Entertainment, Castro powrócił do Sony Music. Na swój pierwszy album z Sony od czasu "Hoy Quiero Soñar", Castro nagrał album koncertowy zatytułowany "Primera Fila: Día 1". Album został stworzony przy współpracy z kilkoma wykonawcami, w tym Reika, Ha*Asha, Leonela Garcíi i Veróniki Castro. Album został wydany przez wytwórnię Sony Music Latin 2 kwietnia 2013 roku.
Na początku 2014 roku wraz z byłym gitarzystą Maná, Césarem "Vampiro" Lópezem utworzyli zespół "La Esfinge" i wydali album "El cantar de la muerte". 1 kwietnia 2014 roku wydał "Primera fila: Día 2". Piosenka "Déjame conmigo" skomponowana przez Mario Domma, członka zespołu Camila, została wydana jako promocja albumu, a jej teledysk został opublikowany 14 lutego.
Od 2015.
W 2015 roku we współpracy z Aleksem Syntekiem zaprezentował piosenkę "Tan cerquita", która była w Top 20 rankingu Latin Monitor.
30 września 2016 roku wydał album "Dicen..." Został wyprodukowany przez Anglika Warrena Huarta i Kubańczyka Yotuela Romero. "Decirte adiós", pierwszy singiel z albumu, został wydany pod koniec sierpnia 2016 roku. Natomiast drugim singlem był "Simplemente tú", wybrany również jako utwór przewodni telenoweli "Simplemente María" ("Po prostu Maria"), emitowanej przez Televisa.
Życie prywatne.
W 2003 roku w Asunción ożenił się z Gabrielą Bo. Krótko później rozwiódł się z nią i ożenił z byłą dziewczyną, Valerią Liberman. Mają dwójkę dzieci.

</doc>
<doc id="1048368" url="https://pl.wikipedia.org/wiki?curid=1048368" title="Ryszard Winiarski">
Ryszard Winiarski

Ryszard Winiarski (ur. 2 maja 1936 we Lwowie, zm. 4 grudnia 2006) – polski malarz i scenograf.
Życiorys.
Ukończył mechanikę precyzyjną na Politechnice Warszawskiej (gdzie studiował w latach 1953-1959); następnie studiował malarstwo u Aleksandra Kobzdeja na Akademii Sztuk Pięknych w Warszawie (1958-1966). Był wykładowcą tej uczelni, a w latach 1985-1990 jej prorektorem.
W swoich pracach łączył konstruktywizm z teorią przypadku. Artysta stworzył matematyczny system generowania form wizualnych, który konsekwentnie stosował w pracach. W latach 70. XX wieku swoje prace wystawiał w Galerii Repassage. W 1987 zaczął realizować kompozycje geometryczne z zapalonych zniczy zatytułowaną "Geometria, czyli szansa medytacji". Swoje prace wystawiał w wielu krajach Europy. W 1995 został laureatem Nagrody im. Jana Cybisa. Pochowany na cmentarzu Powązki Wojskowe w Warszawie (kwatera A-2-8(40)).
Prace artysty znajdują się w kolekcjach najważniejszych instytucji muzealnych w Polsce (m.in. Muzeum Sztuki w Łodzi i Muzeum Narodowe w Krakowie).

</doc>
<doc id="1048369" url="https://pl.wikipedia.org/wiki?curid=1048369" title="Blaster (broń)">
Blaster (broń)

Blaster (z („podmuch”), („niszczyć, rozsadzać”)) – fikcyjna broń powszechnie występująca w utworach fantastycznonaukowych. Nazwą tą określa się zarówno broń ręczną (pistolety, karabiny) jak i działa zainstalowane na okrętach kosmicznych. W różnych filmach i utworach bywają używane rozmaite określenia, np. "raygun", "beam gun" (pistolet promieniowy), "plasma rifle" (karabin plazmowy), "pulse rifle" (karabin pulsacyjny), "phaser" (fazer) czy "disruptor".
Historia.
Jako jeden z pierwszych opisał broń tego rodzaju Herbert George Wells w powieści "Wojna światów" w 1898. Broń wysyłającą śmiercionośne promieniowanie nazwał "snopem gorąca" ("Heat-Ray"). Według "The Encyclopedia of Science Fiction" jako pierwszy określenia "ray gun" użył Victor Rousseau Emanuel w 1917 w utworze "The Messiah of the Cylinder". Blastery powszechnie występują np. w filmach z uniwersum "Gwiezdnych wojen" (zob. blaster).
W nakręconym w 1963, na podstawie "Obłoku Magellana" autorstwa Stanisława Lema, czechosłowackim filmie science fiction "Ikaria XB 1" blaster odgrywa dużą rolę jako broń ręczna w prowadzonej na pokładzie walce.
Działanie.
Nie określono jednej techniki, dzięki której działają blastery. Zwykle autorzy każą się domyślać, że są to lasery o zastosowaniu militarnym, wyrzutnie plazmy czy miotacze antymaterii (anihilatory).
Broń zwykle ma działanie niszczące i śmiertelne, choć w filmach z uniwersum "Star Trek" miotacze mogą być nastawione tylko na ogłuszanie, ale mogą również doprowadzić do dezintegracji trafionej osoby. Oprócz funkcji bojowych blastery mogą również pełnić wiele innych funkcji: podgrzewać płyny, ciąć materiały, wypalać przejścia w ścianach skalnych czy niszczyć budynki.
Blastery spotykane są powszechnie w grach komputerowych. Ich działanie i możliwości są odmienne zależnie od uniwersum, w jakim występują. Często też stanowią uzupełnienie podstawowej broni okrętu. W strategicznej grze turowej "Master of Orion" "neutron blaster" jest jedną z tańszych i mniej skutecznych broni, jednak efektywną na wczesnym etapie rozgrywki. Jednakże w serii jego działanie zostało zmodyfikowane; nie niszczy on zasadniczo struktury okrętu bojowego, natomiast jest zabójczy dla załogi. Inne podejście zastosował autor wydanej w latach dziewięćdziesiątych gry typu PBeM zatytułowanej "VGA Planets". Choć blaster był podobnie niezbyt efektywną bronią, to jego odmiana, heavy blaster, była jedną z najskuteczniejszych.
W strzelance pierwszoosobowej "Starsiege" blaster występuje w postaci stosunkowo taniej ręcznej broni.
Blastery a nauka.
W swojej książce "Fizyka rzeczy niemożliwych" ("Physics of the Impossible", wyd. pol. Prószyński i S-ka, 2009) amerykański fizyk Michio Kaku podał istnienie rozbłysków gamma jako dowód na to, że promienie emitowane przez Gwiazdę Śmierci z serii Gwiezdnych Wojen nie muszą naruszać znanych praw fizyki.

</doc>
<doc id="1048370" url="https://pl.wikipedia.org/wiki?curid=1048370" title="Socorro Avelar">
Socorro Avelar

Socorro Avelar (ur. 1925 w Cuernavaca, Morelos, zm. 11 lutego 2003 w Meksyku) – meksykańska aktorka. Pochodziła z rodziny dawnych meksykańskich niewolników z Afryki. Wystąpiła w wielu telenowelach jednak w Polsce jest znana tylko jako Maria Dolorez z Prawa do narodzin. Zmarła w Meksyku na raka żołądka.

</doc>
<doc id="1048375" url="https://pl.wikipedia.org/wiki?curid=1048375" title="Jhoel Herrera">
Jhoel Herrera

Jhoel Alexander Herrera Zegarra (ur. 9 lipca 1980 w Pisco) – peruwiański piłkarz występujący na pozycji obrońcy, reprezentant Peru w latach 2007–2013.
Kariera klubowa.
Grę w piłkę nożną na poziomie seniorskim rozpoczął w 2000 roku w Hijos de Yurimaguas, gdzie grał jako napastnik (Segunda División). Następnie występował w Club Sporting Cristal, Coronel Bolognesi, Unión Huaral, Universitario de Deportes i Alianza Lima. Latem 2007 roku został zawodnikiem GKS Bełchatów, gdzie zaliczył 5 ligowych występów, będąc w międzyczasie wypożyczonym do Alianzy Lima. Od 2009 roku grał w peruwiańskich klubach z Primera División i Segunda División. W 2011 roku zdobył z Club Juan Aurich mistrzostwo kraju. W lutym 2021 roku za pośrednictwem Twittera ogłosił zakończenie kariery zawodniczej.
Kariera reprezentacyjna.
24 marca 2007 zadebiutował w reprezentacji Peru w meczu towarzyskim z Japonią (0:2). W tym samym roku zaliczył jeden występ na Copa América 2007. Ogółem w latach 2007–2013 Herrera rozegrał w drużynie narodowej 10 spotkań.

</doc>
<doc id="1048377" url="https://pl.wikipedia.org/wiki?curid=1048377" title="Make A Star EP">
Make A Star EP



</doc>
<doc id="1048382" url="https://pl.wikipedia.org/wiki?curid=1048382" title="Angeł Czerwenkow">
Angeł Czerwenkow

Angeł Dimitrow Czerwenkow (ur. 10 lipca 1964 roku w miejscowości Boljarowo, niedaleko Jambołu) – bułgarski piłkarz występujący na pozycji środkowego pomocnika, oraz trener piłkarski.
Kariera piłkarska.
Jest wychowankiem Tundży Jamboł, z którą zadebiutował w rozgrywkach II lidze. W wieku dwudziestu lat trafił do CSKA Sofia. Kiedy w 1987 roku odchodził do Lokomotiwu Gorna Oriachowica, miał na swoim koncie tytuł mistrza kraju oraz po dwa zwycięstwa w rozgrywkach o Puchar Bułgarii i Puchar Armii Sowieckiej.
Drugi, po CSKA, owocny etap w jego piłkarskiej karierze, to pięć sezonów spędzonych w Etyrze Wielkie Tyrnowo. Czerwenkow był zawodnikiem Etyru, kiedy pod koniec lat 80. drużyna prowadzona przez Georgi Wasilewa awansowała do czołówki ligi; najpierw dwukrotnie zajęła trzecie miejsce w tabeli, a następnie - w rozgrywkach 1990–1991 - zdobyła mistrzostwo kraju. Jego klubowymi kolegami byli wówczas reprezentanci Bułgarii, późniejsi zdobywcy IV miejsca na Mundialu 1994: Trifon Iwanow, Krasimir Bałykow, Canko Cwetanow i Ilian Kiriakow. Piłkarską karierę zakończył w 1996 roku (miał trzydzieści lat) w barwach pierwszoligowego FK Montana.
W reprezentacji Bułgarii, między 1984 a 1987 rokiem, wystąpił pięciokrotnie.
Kariera szkoleniowa.
Pod koniec lat 90. rozpoczął pracę szkoleniową jako opiekun młodzieży w CSKA. Niedługo potem został zatrudniony na stanowisku trenera zespołu seniorów w broniącym się przed spadkiem z ekstraklasy Czerno More Warna, jednak ta przygoda - podobnie jak kolejna w drugoligowym Miniorze Bobowdoł - okazała się krótkotrwała. W 2003 roku ponownie trafił do CSKA. Był asystentem pierwszego trenera (m.in. Stojczo Mładenowa i Miodraga Ješicia) aż przez cztery sezony, chociaż w tym czasie w klubie pracowało pięciu różnych szkoleniowców.
W kwietniu 2007 roku otrzymał propozycję prowadzenia litewskiego FBK Kowno, którego właściciel - rosyjski milioner Władimir Romanow - trzy miesiące później zatrudnił go na stanowisku trenera drużyny rezerw w swoim drugim klubie: szkockim Heart of Midlothian. Jednak już po pierwszej kolejce rozgrywek 2007-2008, kiedy Hearts przegrało 0:1 z Hibernianem, Romanow włączył Czerwenkowa do sztabu szkoleniowego pierwszego zespołu. W Hearts pracował do marca 2009 roku, z trzymiesięczną przerwą (kwiecień-czerwiec 2008) na prowadzenie litewskiego FK Šilutė.
Pod koniec sierpnia 2009 powrócił do ojczyzny. Został trenerem Liteksu Łowecz. Zastąpił na tym stanowisku Stanimira Stoiłowa, który złożył dymisję po porażce z BATE Borysów w eliminacjach do Ligi Europy. Liteks, w którym wówczas grali m.in. Uroš Golubović, Iwelin Popow, Momcził Cwetanow, Radostin Kisziszew i Płamen Nikołow, zakończył sezon na pierwszym miejscu. Było to pierwsze mistrzostwo kraju dla zespołu z Łowecza od jedenastu lat. Jednak już półtora miesiąca po tym osiągnięciu został zwolniony. Przyczyną dymisji była porażka Liteksu w eliminacjach do Ligi Mistrzów z MŠK Žilina (1:1, 1:3).
21 grudnia 2010 podpisał kontrakt z ukraińskim PFK Sewastopol, w którego barwach występowali wówczas m.in. były reprezentant Serbii Igor Duljaj oraz Polak Mariusz Lewandowski. Jednak mimo to klub na koniec sezonu 2010–2011 zajął dopiero piętnaste miejsce w tabeli, co oznaczało spadek do drugiej ligi. W lipcu 2012 stał na czele słowackiego klubu 1. FC Tatran Prešov, z którym pracował do grudnia 2012. 14 stycznia 2014 ponownie objął stanowisko głównego trenera FK Sewastopol, który prowadził do zakończenia sezonu 2013/14. 13 sierpnia 2015 został mianowany na stanowisko głównego trenera Arsenału Kijów. 15 grudnia 2015 za obopólną zgodą kontrakt został anulowany. W 2016 prowadził Łokomotiw Gorna Orjachowica. 13 czerwca 2018 stał na czele Czornomorca Odessa. 16 września 2019 został zwolniony z odeskiego klubu.
Sukcesy.
Kariera piłkarska
Kariera szkoleniowa

</doc>
<doc id="1048384" url="https://pl.wikipedia.org/wiki?curid=1048384" title="Rune Belsvik">
Rune Belsvik

Rune Belsvik (ur. 14 kwietnia 1956 w Haugesund) - norweski pisarz, dramaturg, autor książek dla dzieci.
Rune Belsvik z wykształcenia jest sanitariuszem. Pracował też jako pracownik biurowy. Belsvik zadebiutował w 1979 książką "...ingen drittunge lenger..." ("...już nie smarkacz...") podejmującą kwestie seksualności młodego człowieka. Podobnie jak tacy norwescy pisarze tworzący dla dzieci jak , czy Belsvik adresuje swoje książki nie tylko do młodego czytelnika. Po jego pełne humoru powieści sięgają także dorośli. Kilka książek Belsvika zostało zaadaptowanych na sztuki teatralne. 

</doc>
<doc id="1048387" url="https://pl.wikipedia.org/wiki?curid=1048387" title="Eksploracja (słuchowisko)">
Eksploracja (słuchowisko)

Eksploracja – miniserial radiowy, słuchowisko Adama Kreczmara o kosmitach nawiedzających Ziemię. 
Słuchowisko łączy kilka innych cykli kabaretowych. Kosmici spotykają postaci:
Kosmici to: 
Mają za zadanie eksplorować Ziemię. Opisują po kolei ludzi, samochody, miejsca. Wszystko w satyrycznej oprawie i mistrzowskim wykonaniu aktorskim.
Słuchowisko ma 10 kilkuminutowych odcinków. Ostatnio emitowane w audycji "Powtórka z rozrywki" w III Programie Polskiego Radia w marcu i kwietniu 2016 roku.

</doc>
<doc id="1048388" url="https://pl.wikipedia.org/wiki?curid=1048388" title="Tadeusz Wasilewski">
Tadeusz Wasilewski

Tadeusz Ludwik Wasilewski (ur. 8 kwietnia 1933 w Wilnie, zm. 9 listopada 2005 w Warszawie) – polski historyk, bałkanista, bizantynolog i dyplomata.
Życiorys.
Był synem Stefana i Zenaidy z Wołłowiczów. W 1945 jego rodzina zmuszona do opuszczenia Wilna przeniosła się do Białegostoku, a wkrótce potem do Bydgoszczy. W 1951 ukończył szkołę średnią w Bydgoszczy i rozpoczął studia historyczne na Uniwersytecie Warszawskim, gdzie uczęszczał na seminarium magisterskie, a następnie doktorskie prowadzone przez Aleksandra Gieysztora w Instytucie Historycznym. Z uczelnią tą był związany przez blisko 50 lat pracy naukowo-dydaktycznej. W 1955 r. po uzyskaniu stopnia magistra został asystentem w Instytucie Historycznym Wydziału Historycznego, następnie adiunktem po obronie pracy doktorskiej 7 grudnia 1963 r., docentem po uzyskaniu tytułu doktora habilitowanego 23 marca 1971 r., profesorem nadzwyczajnym od 1982 r. i profesorem zwyczajnym od 1988 r.
Od 1972 r. prowadził seminaria magisterskie i doktorskie, na których powstało kilkaset prac magisterskich i kilkanaście doktorskich. W latach 1972–1983 był kierownikiem Studium Doktoranckiego Wydziału Historycznego UW. Pracował także na dwóch innych uczelniach wyższych: Uniwersytecie Marii Curie-Skłodowskiej w Lublinie i Mazowieckiej Wyższej Szkole Humanistyczno-Pedagogicznej w Łowiczu.
Prowadził prace badawcze w kilku dziedzinach: historii Bizancjum i w dziejach Południowej Słowiańszczyzny, historii średniowiecznej Polski, historii Wielkiego Księstwa Litewskiego, nauk pomocniczych historii ze szczególnym uwzględnieniem genealogii i heraldyki. Wynikiem tych badań było opublikowanie w Polsce i za granicą ponad 400 prac naukowych (książek, artykułów naukowych, wydawnictw źródłowych).
Był członkiem licznych organizacji społecznych i naukowych, m.in.: Towarzystwa Naukowego Warszawskiego, Academie Internationale de Genealogie, Komisji Historycznej Polsko-Bułgarskiej, Komisji Bizantynologicznej przy Komitecie Nauk o Kulturze Antycznej, Instytutu Europy Środkowo-Wschodniej.
W latach 1991–1995 był ambasadorem RP w Bułgarii. Za badania naukowe nad historią Bułgarii i zasługi dyplomatyczne otrzymał wysokie odznaczenia państwowe Republiki Bułgarii: Order Cyryla i Metodego I klasy i Order „Jeździec Madarski” I klasy. Odznaczony także I stopnia (1996).
Postanowieniem Prezydenta RP z dnia 30 czerwca 2009 "za wybitne zasługi w propagowaniu wiedzy o wspólnym dziedzictwie historycznym narodów tworzących Rzeczpospolitą Obojga Narodów" został pośmiertnie odznaczony Krzyżem Komandorskim Orderu Odrodzenia Polski.
Pochowany na Cmentarzu Wojskowym na Powązkach (kwatera C38-4-4).
Uczniowie.
Do grona jego uczniów należą: Henryk Lulewicz, Mirosław Nagielski, Andrzej Rachuba, Grzegorz Rostkowski, Witold Sienkiewicz, Józef Maroszek.
Publikacje.
Książki
Wybrane artykuły

</doc>
<doc id="1048391" url="https://pl.wikipedia.org/wiki?curid=1048391" title="Narodowy Pomnik Mount St. Helens">
Narodowy Pomnik Mount St. Helens



</doc>
<doc id="1048392" url="https://pl.wikipedia.org/wiki?curid=1048392" title="Tracy Chevalier">
Tracy Chevalier

Tracy Chevalier (ur. 1962 w Waszyngtonie) – amerykańska pisarka, autorka powieści historycznych.
Jej pierwszą książką była wydana w 1997 roku "Błękitna sukienka", jednak sławę zyskała dzięki powieści "Dziewczyna z perłą". W książce tej Tracy Chevalier opowiedziała fikcyjną historię, osnutą wokół obrazu Jana Vermeera "Dziewczyna z perłą". Na podstawie powieści brytyjski reżyser, Peter Webber, nakręcił film pod tym samym tytułem. W rolę "dziewczyny z perłą" wcieliła się Scarlett Johansson.

</doc>
<doc id="1048393" url="https://pl.wikipedia.org/wiki?curid=1048393" title="Pomnik Narodowy Jerzego Waszyngtona Carvera">
Pomnik Narodowy Jerzego Waszyngtona Carvera



</doc>
<doc id="1048394" url="https://pl.wikipedia.org/wiki?curid=1048394" title="Muzeum narodowe pamięci Tadeusza Kościuszki">
Muzeum narodowe pamięci Tadeusza Kościuszki



</doc>
<doc id="1048397" url="https://pl.wikipedia.org/wiki?curid=1048397" title="Porozumienie Bez Przemocy">
Porozumienie Bez Przemocy

Porozumienie Bez Przemocy (ang. Nonviolent Communication, NVC), porozumienie współczujące, w skrócie PBP - sposób porozumiewania się opracowany przez Marshalla Rosenberga, który dzięki skupieniu uwagi na pewnych aspektach komunikatu rozmówcy oraz własnego (mianowicie na uczuciach i potrzebach), a także specyficznym formom posługiwania się językiem, pozwala na całkowite wyeliminowanie lub co najmniej ograniczenie możliwości wystąpienia przemocy w dialogu w jakiejkolwiek formie, psychicznej lub fizycznej. Człon "nonviolent" w nazwie pochodzi od “nonviolence” w rozumieniu Mahatmy Gandhiego - oznacza "naturalny stan współodczuwania, który osiągamy wtedy, gdy przemoc ustąpi z naszego serca".
PBP jest formą dialogu, na który składają się dwie fazy: 
oraz 
Formalnie każda z tych faz składa się jeszcze z czterech elementów: spostrzeżenia (czyli konkretne działania, które wpłynęły na to, jak się czujemy), uczucia (czyli to, co poczuliśmy wobec zaobserwowanych działań), potrzeby (czyli to, z czego wynikają nasze uczucia), prośby (czyli to, co może zrobić partner dialogu, aby wzbogacić nasze życie wyrażone w formie działań pozytywnych - to, co chcemy, żeby dla nas zrobił, a nie to, czego ma nie robić).
Model PBP.
Metoda zakłada, że ilekroć zwracamy się do kogoś lub ilekroć ktoś zwraca się do nas, tylekroć robi to z zamiarem przedstawienia swoich potrzeb, chcąc sprawdzić, czy będziemy w stanie te potrzeby zaspokoić, rzadziej robi to w celu podziękowania nam, za już zaspokojone potrzeby. Potrzeby owe, w zależności czy są zaspokojone czy też nie, wywołują w nas przyjemne lub przykre uczucia. Sposób, w jaki nauczono nas posługiwać się językiem, zazwyczaj uniemożliwia nam przedstawienie tych potrzeb tak, żebyśmy mieli szanse na ich zaspokojenie, a jeszcze częściej w ogóle nie jesteśmy świadomi tego co czujemy w danym momencie i jakie potrzeby kryją się za tymi uczuciami. 
Faza I - empatyczny odbiór komunikatu rozmówcy przy pomocy poniższych elementów PBP:
Faza II - szczere wyrażenie siebie, przy pomocy poniższych elementów PBP:

</doc>
<doc id="1048403" url="https://pl.wikipedia.org/wiki?curid=1048403" title="Czasownia">
Czasownia

Czasownia – niewielka chrześcijańska budowla bez specjalnie wydzielonego miejsca na ołtarz. Termin na określenie tego typu budowli jest używany przez wyznawców prawosławia. Nazwa pochodzi z języka cerkiewnosłowiańskiego, w którym „часы” (czasy) oznaczają godziny (wyznaczona w danej godzinie doby modlitwa). Czasownie stawiane są zazwyczaj w miastach, wsiach, przy drogach lub na cmentarzach, są pomnikami wiary chrześcijańskiej. W czasowniach odmawia się modlitwy, zapala się świece przed ikonami. Liturgia odprawiana jest jedynie w wyjątkowych przypadkach. Katolickie kapliczki w odróżnieniu od czasowni mogą jednocześnie pełnić funkcję niewielkich świątyń.
Czasownią nazywane jest także miejsce modlitw staroobrzędowców.
W języku rosyjskim i ukraińskim tym mianem określa się mniejsze kaplice, kapliczki bez ołtarza i innego wyposażenia do sprawowania Świętej Liturgii (odpowiadającej katolickiej mszy św). Czasownie stawia się dzisiaj nie tylko na wsiach, ale często także pośrodku miast – raz jako wyraz czci i przypomnienie o Bogu, kulcie Matki Bożej i świętych, ale także jako miejsce do odprawienia modlitwy indywidualnej dla przechodniów. 
Czasownie istnieją również w Polsce – znajdują się m.in. w Regietowie, a także w okolicach Białowieży i Chraboł.

</doc>
<doc id="1048409" url="https://pl.wikipedia.org/wiki?curid=1048409" title="Ręcznik wyszywany">
Ręcznik wyszywany

Ręcznik wyszywany, "rusznik" (ukr. i ros. "рушник"; białorus. "ручнiк, уціральнік") – ozdobny pas białego wyszywanego płótna, mający symboliczne znaczenia: drogi, losu, ochrony.
Ruszniki są charakterystyczne dla kultury ludowej wschodniosłowiańskiej. Niekiedy wyhaftowane zostają na nim magiczne znaki ochronne. Ręcznikiem takim tradycyjnie zakrywano chleb leżący na stole. Syn wyruszający w daleką i niepewną drogę dostawał od matki ręcznik. Na ręczniku także podaje się chleb i sól na przywitanie gości. W cerkwiach i chatach ręczniki wiesza się nad ikonami (piękny kącik) oraz portretami przodków. Jest używany także w wielu obrzędach, przede wszystkim związanych ze ślubem lub przejściem w zaświaty.

</doc>
<doc id="1048412" url="https://pl.wikipedia.org/wiki?curid=1048412" title="Orgazmotron">
Orgazmotron

Orgazmotron – urządzenie elektromechaniczne, mające wywoływać orgazm u korzystającego z niego człowieka.
Orgazmotron występuje najczęściej w komediach fantastycznych, takich jak "Barbarella", "Śpioch", "Człowiek Demolka". Podobne urządzenia można spotkać także w filmach: "Stożkogłowi", "Flash Gordon", "Orgazmo".
Urządzenie ("orgiak") występuje w powieści Stanisława Lema "Pokój na Ziemi".
W jednym z odcinków serialu "Daleko od noszy" pacjent Nowak buduje szczytownicę – aparat do osiągania orgazmów. Urządzenie było zbudowane z części starego telefonu i elektrod podłączanych do dłoni. Odpowiedni stopień orgazmu ustawiało się wpisując liczbę na jego klawiaturze. Efekt był wywoływany przez mikroimpulsy wysyłane do mózgu.
Współcześnie istnieje urządzenie, które potrafi doprowadzić do orgazmu poprzez pobudzenie impulsem elektrycznym odpowiednich nerwów.

</doc>
<doc id="1048418" url="https://pl.wikipedia.org/wiki?curid=1048418" title="Lars Berg">
Lars Berg

Lars Berg, właściwie "Lars Kornelius Edvard Berg", (ur. 16 maja 1901 w Hillesøy, zm. 11 stycznia 1969) - norweski powieściopisarz i dramaturg tworzący w języku nynorsk.
Lars Berg uczęszczał do seminarium nauczycielskiego w Tromsø w latach 1919-22. Zanim wydał swoją pierwszą książkę, przez 12 lat pracował jako nauczyciel. Zadebiutował w 1934 powieścią "Men det var det ingen som visste" ("To było to, czego nikt nie wiedział"). Wśród jego najlepszych książek wymienia się "Og landet tok til å leve" i "Kvinna og havet" ("Kobieta i morze"). Berg pisał o życiu rybaków z wybrzeży północnej Norwegii, a zwłaszcza o ich seksualności - przede wszystkim seksualności mężczyzn spętanych purytańską moralnością otoczenia. Z uwagi na otwarte podejmowanie tego tematu, jeszcze przed wojną określano Berga mianem "pornografa królestwa".
Lars Berg był też znanym przeciwnikiem narodowego socjalizmu. W 1936 Berg był jedną z 33 osób, które zaprotestowały przeciwko Knutowi Hamsunowi, gdy ten zaatakował niemieckiego dziennikarza i pacyfistę, laureata Pokojowej Nagrody Nobla z 1935 roku, Carla von Ossietzky'ego. Kiedy Mussolini zajął Etiopię, w maju 1936, Lars Berg zorganizował manifestację przeciwko włoskiemu dyktatorowi i został aresztowany przez policję. W czasie wojny książki Berga usunięto z bibliotek, księgarni i zabroniono ich wydawania.
Larsa Berga uważa się za ojca teatru Hålogaland teater. Już w 1938 propagował on ideę teatru grającego sztuki w języku nynorsk i w zbliżonych do niego dialektach. Sprawie założenia teatru Berg poświęcił 30 lat swojego życia.

</doc>
<doc id="1048423" url="https://pl.wikipedia.org/wiki?curid=1048423" title="Yelü Chucai">
Yelü Chucai

Yelü Chucai (mong. "Urtu Saqal" – "długa broda") (ur. 1189, zm. 1243) – chiński i mongolski urzędnik, poeta i astrolog, współtwórca administracji imperium mongolskiego.
Pochodzenie i młodość.
Yelü był potomkiem kitajskiej rodziny królewskiej. Otrzymał dobre wykształcenie w duchu konfucjańskim, był astrologiem i poetą.
Na dworze Czyngis-chana.
Po mongolskiej inwazji na Chiny związał się z dworem Czyngis-chana. Początkowo przede wszystkim jako astrolog i wróżbita. Zdobył sobie mocną pozycję dzięki trafnym i pozytywnym przepowiedniom. Miał przewidzieć min.: zwycięstwo nad Chorezmem (znakiem je zapowiadającym był jego zdaniem śnieg który spadł w lecie 1219 przed wyprawą), śmierć sułtana Muhammada (tu znakiem był piorun w zimie), czy zmianę władzy w państwie Dżurdżenów w 1222 roku (na podstawie zaobserwowanej komety).
Działalność administracyjna.
Prawdziwą władzę zdobył dopiero za rządów Ugedeja, następcy Czyngis-chana. Gdy na kurułtaju w 1229 roku padła propozycja wymordowania ludności z podbitych terytoriów chińskich, jako nie przynoszącej żadnych zysków państwu i wykorzystania jej ziemi jako pastwisk, Yelü szybko przedstawił wyliczenia, wedle których z ziem tych można uzyskać rocznie: 500 tysięcy liangów srebra, 80 tysięcy sztuk jedwabiu i 400 tysięcy miar ziarna (podobnie uratuje później w 1233 roku ludność zdobytego Kaifengu wyliczając zyski, jakie jego mieszkańcy, przyniosą państwu żywi). Ugedej powierzył wówczas Yelü administrację podbitej części Chin mianując go "Zhongshu Lingiem" (kierownikiem Wielkiego Cesarskiego Sekretariatu). Już w 1231 dochód roczny z chińskich podatków osiągnął zapowiedzianą przez niego wysokość. Dzięki tej skuteczności według rad Yelü, choć oficjalnie, wciąż był jedynie urzędnikiem chińskim, zreformowano system podatkowy całego imperium.
System Yelü w Chinach.
Chiny zostały podzielone na 10 okręgów administracyjnych. Administracja podatkowa była niezależna od wojskowej. Podstawowym podatkiem był podatek pogłówny (którego nie płaciły jedynie dzieci i starcy), później zmieniony na podatek od domu (a dokładniej od zagrody). Wprowadził także podatek handlowy i gruntowy, oraz monopole w dziedzinie handlu: winem, żelazem, solą i octem. Z podatków zwolnieni byli mnisi wszystkich religii poza tymi uprawiającymi ziemię. System Yelü nie obowiązywał w całych Chinach, gdyż spotkał się on ze znacznym oporem możnowładców mongolskich. Ze spisów ludności wynika, że objął on swoim zasięgiem trochę ponad połowę mieszkańców, podbitych przez Mongołów terytoriów chińskich (na łączną liczbę 1,8 miliona zagród podlegało mu 930 tysięcy). Poza usprawnieniem systemu podatkowego Yelü wspierał także rozwój oświaty chińskiej. Założył dwie szkoły, w Pekinie i Pingyang, oraz w 1236 roku Towarzystwo Historyczne. Wprowadził też egzaminy na urzędników w których mogli brać udział także niewolnicy w przypadku zdania egzaminu automatycznie uzyskiwali wolność (w wyniku pierwszego takiego egzaminu w 1237 roku wyzwolono ok. 1000 niewolników).
Reformy obejmujące całe imperium mongolskie.
W 1231 roku za radą Yelü Chucaia w całym imperium wprowadzono podatek pogłówny w wysokości od 1 do 500 dinarów (jego przeciętna wysokość to 70 dinarów) i handlowy w wysokości 1/30 wartości towarów (1/10 w wypadku towarów monopolowych wymienionych wyżej). Wbrew dotychczasowym regułom podatki mieli płacić także Mongołowie, miały to być podatki w naturze. w wypadku pasterzy 1% posiadanego bydła w wypadku rolników 10% zbiorów. Za radą Yelü zreformowano system poczty kurierskiej zakładając nowe stacje, magazyny żywności przy nich, i ograniczając przywileje możnych w korzystaniu z systemu. Nie znamy dokładnych danych na temat poczty z czasów Yelü Chucaia ale późniejsze informacje dają wyobrażenie o wielkości tego przedsięwzięcia za Kubilaja w samych Chinach istniało 1500 stacji kurierskich w których utrzymywano stale 40 tysięcy koni, dodatkowo na ich wyposażeniu było ok. 6000 łodzi. Stacje te obsługiwały przede wszystkim kurierów niosących rozkazy chańskie i korespondencję między możnymi, ale korzystali z nich także posłowie zagraniczni.
Konflikty polityczne i upadek.
Od początku swojej wielkiej działalności politycznej Yelü Chucai spotykał się z wrogością mongolskiej arystokracji wojskowej. Jego reformy w znacznym stopniu ograniczały jej dochody przekazując je do dyspozycji wielkiego chana. Yelü dążył też stale do ograniczenia administracji wojskowej na rzecz cywilnej. Wrodzy mu byli też kupcy ujgurscy dotychczas korzystający z przywilejów podatkowych a także dominujący (przed podbojem Chin) w administracji imperium. Pierwsze poważne starcie z przeciwnikami, nastąpiło na początku lat 30. XIII wieku, gdy najmłodszy z braci Czyngis-chana Otczigin, napisał do Ugedeja donos sugerujący, że Yelü Chucai działa w interesie podbitych narodów a przeciwko Mongołom. Ugedej zdecydowanie wsparł swego ministra. Uznał Otczigina za oszczercę i wydał go w ręce Yelü, który jednak wypuścił go bez jakiejkolwiek kary. Znaczny opór wywołało nałożenie podatków na Mongołów. Tu Ugedej nie chciał zająć jakiegokolwiek stanowiska i zdał sprawę na swego brata Czagataja strażnika Jasy, który poparł ograniczone podatki. W połowie lat 30. kompromisem zakończyło się starcie z dowódcami wojskowymi o zarząd nad Chinami (jak napisano wyżej podbite terytorium podzielono po połowie). W roku 1239 ponosi pierwszą znaczącą porażkę. Wbrew jego radom Ugedej wydzierżawił podatki chińskie, muzułmańskiemu kupcowi Abd ar-Rahmanowi. Yelü Pozostaje jednak szefem kancelarii i ministrem finansów imperium aż do śmierci Ugedeja w 1241 roku. za regencji Toregene popada w niełaskę. Stanowisko szefa kancelarii przejmuje ujgurski nestorianin Czinkaj a ministra finansów wspomniany już Abd ar-Rahman (później stracony za oszustwa finansowe). Utraciwszy wszelką władzę Yelü Chucai umiera w 1243 roku.
Yelü Chucai był ostatnią zarejestrowaną osobą, która potrafiła mówić w języku kitańskim oraz czytać i pisać pismo kitańskie.

</doc>
<doc id="1048427" url="https://pl.wikipedia.org/wiki?curid=1048427" title="Reprezentacja Ukrainy w piłce siatkowej mężczyzn">
Reprezentacja Ukrainy w piłce siatkowej mężczyzn

Reprezentacja Ukrainy w piłce siatkowej mężczyzn – narodowa reprezentacja Ukrainy, która na arenie międzynarodowej występuje od upadku ZSRR (od 1992).
Rozgrywki międzynarodowe.
Mistrzostwa Świata:
Mistrzostwa Europy:
Liga Europejska:

</doc>
<doc id="1048429" url="https://pl.wikipedia.org/wiki?curid=1048429" title="Lód (cyberpunk)">
Lód (cyberpunk)

Lód, także LOD, logiczne oprogramowanie defensywne () – termin używany głównie w literaturze cyberpunkowej, odnoszący się do oprogramowania strzegącego systemów komputerowych i zbiorów danych przed niepowołanym dostępem, głównie ze strony hakerów. Program służący do przełamywania tych barier to analogicznie lodołamacz (). Tak zwany "czarny lód" to najbardziej zaawansowane i trudne do sforsowania zabezpieczenia, mogące spowodować nawet śmierć atakującego system hakera (gdy jest on podłączony do sieci przez interfejs domózgowy). Czarny lód może być zarządzany przez sztuczne inteligencje.
Termin został spopularyzowany przez Williama Gibsona w jego książce "Neuromancer", ale wymyślił go Tom Maddox.
W cyberprzestrzeni (rzeczywistość wirtualna) oprogramowanie to jest zwykle wizualizowane w postaci murów z lodu, kamienia czy metalu. 
Mimo że współcześnie istnieją odpowiedniki "LOD-u" (np. zapory sieciowe i pochodne), sam termin "ICE" (i jego odpowiedniki w innych językach) nie przyjął się w języku potocznym (w przeciwieństwie do cyberprzestrzeni) wraz z upowszechnianiem się Internetu i związanych z nim zagadnień. Wiąże się to z faktem, że oryginalna nazwa, zawierająca słowo "electronics" (elektronika), jest nie do końca trafna – oprogramowanie to informacja, podczas gdy elektronika, czyli sprzęt komputerowy, to tylko jej nośnik. Niemniej, termin "ICE" (i jego tłumaczenia) jest wciąż używany w fantastyce naukowej, np. w anime "Cyber City Oedo 808" czy grze komputerowej "Deus Ex".
W świecie rzeczywistym termin "ICE" został zaadaptowany na przykład przez producentów oprogramowania (Black ICE) i w kryptografii jako "Information Concealment Engine".

</doc>
<doc id="1048432" url="https://pl.wikipedia.org/wiki?curid=1048432" title="Współbieżne przetwarzanie danych">
Współbieżne przetwarzanie danych



</doc>
<doc id="1048435" url="https://pl.wikipedia.org/wiki?curid=1048435" title="Lód (ujednoznacznienie)">
Lód (ujednoznacznienie)



</doc>
<doc id="1048438" url="https://pl.wikipedia.org/wiki?curid=1048438" title="Logiczne Oprogramowanie Defensywne">
Logiczne Oprogramowanie Defensywne



</doc>
<doc id="1048445" url="https://pl.wikipedia.org/wiki?curid=1048445" title="Tadeusz Matyjek">
Tadeusz Matyjek

Tadeusz Józef Matyjek (ur. 1 czerwca 1935 w Grójcu) – polski polityk, rolnik, poseł na Sejm II i III kadencji.
Życiorys.
W 1958 ukończył studia na Wydziale Rolnym Wyższej Szkoły Rolniczej w Olsztynie. Zajął się działalnością w branży rolniczej. Pełnił funkcję posła II i (do 2000) III kadencji wybranego z listy Sojuszu Lewicy Demokratycznej w okręgu olsztyńskim. Prowadzi własną działalność w zakresie rolnictwa i ogrodnictwa.
Mandat w Sejmie utracił 17 lutego 2000 na skutek orzeczenia sądu kończącego postępowanie lustracyjne, prawomocnie uznającego go za tzw. kłamcę lustracyjnego. Był pierwszym polskim parlamentarzystą, wobec którego zapadło takie orzeczenie. W kwietniu 2007 Europejski Trybunał Praw Człowieka uznał, iż Polska nie zagwarantowała politykowi w dostatecznym stopniu prawa do obrony w toku procesu. Były poseł zapowiedział dążenie do wznowienia postępowania.
W 1992, będąc przewodniczącym działającej na rzecz ART rady Fundacji im. Michała Oczapowskiego, wydzierżawił od tej uczelni około 2 tys. hektarów ziemi wraz z pałacem w Łężanach. Po kilku latach kontrola Najwyższej Izby Kontroli wykazała, że kwota czynszu jest zaniżona i prowadzi do strat. Uniwersytet Warmińsko-Mazurski odzyskał sporne grunty w 2003 na skutek wyroku sądu.

</doc>
<doc id="1048449" url="https://pl.wikipedia.org/wiki?curid=1048449" title="Stellina">
Stellina

Stellina (właśc. Estrellita mía) – argentyńska telenowela z 1987 roku w reżyserii Diany Álvarez. Role głównych bohaterów zagrali Andrea del Boca i Ricardo Darín.
Informacje ogólne.
Telenowela powstała w oparciu o słuchowisko radiowe "El ángel perverso" napisane przez Delię Fiallo, które zostało już wcześniej kilkukrotnie zaadaptowane przez wenezuelską i argentyńską telewizję. Serial wyreżyserowała Diana Álvarez, a w rolach głównych wystąpili Andrea del Boca i Ricardo Darín. "Estrellita mía" (pol. "Moja gwiazdeczka") zadebiutowała w marcu 1987 na argentyńskim kanale Telefe i była emitowana do października przez 160 odcinków. Jako temat przewodni serialu wykorzystana została piosenka „Necesito creer otra vez” (pol. „Muszę uwierzyć jeszcze raz”), którą wykonuje del Boca. Trafiła ona później na jej album "Con amor". Diana Álvarez oraz sama telenowela zostały nominowane do nagrody Martín Fierro w kategoriach „najlepszy reżyser” i „najlepszy serial telewizyjny”.
W latach 1991–1992 serial emitowany był we Włoszech na kanale Rete 4 pod tytułem "Stellina" (pol. "Gwiazdeczka"), z włoskim dubbingiem, zmienionymi imionami postaci oraz nowym motywem muzycznym, utworem „La mia stella” (pol. „Moja gwiazda”), który wykonywał Andrea Monteforte. To właśnie wersja włoska emitowana była w polskiej telewizji, debiutując na kanale Polonia 1 wiosną 1996 roku. Telenowela cieszyła się popularnością i została powtórzona w roku 1998, a następnie m.in. na antenie Tele 5 w 2006, ponownie Polonia 1 w 2014, a także Novela TV w 2019 roku.
W 1998 roku powstał peruwiański remake telenoweli, zatytułowany "Luz María", z innymi aktorami, osadzony w kostiumowej scenerii.
Opis fabuły.
Stellina jest młodą dziewczyną z prowincji, wychowywaną przez biedną matkę, Rosę. Gdy matkę dosięga ciężka choroba, obie wyjeżdżają do Buenos Aires, aby znaleźć lekarza. Tam znajdują dach nad głową u przyjaciółki Rosy, Teresy, której syn, Sergio, zakochuje się w Stellinie. Rosa umiera, ale przed śmiercią każe bogatemu Daniele, pracodawcy Teresy, zaopiekować się Stelliną, która w rzeczywistości jest ich nieślubną córką. On zatrudnia ją jako służącą, chcąc uniknąć skandalu. Żoną Mendozy jest egoistyczna i wybuchowa Marcella. Mendozowie mają córkę Alessandrę, która udaje kalectwo, żeby zatrzymać przy sobie swojego męża, Gianlucę. Zarówno Marcella jak i Alessandra są wrogo nastawione do Stelliny i nieustannie ją upokarzają. Gianluca i Stellina zakochują się w sobie, a w końcu dziewczyna zachodzi w ciążę. By uniknąć kontrowersji, za oficjalnego ojca dziecka podany jest Sergio. Stellina postanawia też pójść na kompromis i poślubić chłopaka, jednak ostatecznie wycofuje się. Sergio przypadkowo odkrywa, że Alessandra udaje kalectwo. Udając jej sojusznika, angażuje ją w sytuację, w której jej kłamstwo zostaje zdemaskowane przy innych domownikach. W międzyczasie wychodzi też na jaw, że Stellina to córka Daniele, a prawdziwym ojcem Alessandry okazuje się nie Daniele, lecz adwokat Alvaro. Nienawistna Alessandra próbuje zabić Stellinę, jednak spada ze schodów i łamie nogi; w efekcie naprawdę staje się niepełnosprawna. Stellina i Gianluca pobierają się, a po śmierci Daniele Stellina dostaje wszystkie jego dobra w spadku. Stellina rodzi dziewczynkę, Marię Rosę.
Alessandra decyduje się opuścić Buenos Aires z rodzicami i prosi Gianlucę by odwiózł ją na lotnisko. W zemście kobieta chwyta za kierownicę i powoduje wypadek, w którym sama ginie, a Gianluca traci pamięć. Mężczyzna trafia do szpitala, w którym pracuje Mirella, jego niegdysiejsza kochanka, która wciąż czuje do niego uczucie. Zdawszy sobie sprawę, że Gianluca cierpi na amnezję, podstępna lekarka wywozi go do USA na operację i wykorzystując naiwność babci Stelliny, uprowadza także dziecko. Tam Mirella przedstawia Gianluce fałszywą historię jego życia, z której całkowicie wymazuje Stellinę. Przebiegła kobieta pali za sobą wszelkie mosty, a kiedy Gianluca chce za wszelką cenę wrócić do Buenos Aires, umieszcza go na kilka lat w szpitalu psychiatrycznym. Stellina natomiast znajduje się w domu rodziny Aldama, gdzie pomaga niewidomemu chłopakowi o imieniu Michelangelo odbudować się psychicznie, a jego ojca, Maurizio, ratuje od popadnięcia w całkowity alkoholizm. Motywuje go także do pracy nad nową techniką chirurgiczną, która mogłaby przywrócić wzrok jemu synowi. Operacja kończy się sukcesem, a Michelangelo może ponownie widzieć i rozwija karierę malarską.
Po kilku latach Gianluca wychodzi ze szpitala i wraca do Buenos Aires ze swoją córką i Mirellą. Szukająca pracy Stellina zbiegiem okoliczności trafia do ich domu. Gianluca nie rozpoznaje jej, a Mirella okłamuje ją, że po ujawnieniu prawdy mężczyzna wskutek szoku straci rozum. Szantażowana przez Mirellę, Stellina postanawia pracować tam z Teresą tylko jako pomoce domowe, nie wyjawiając tożsamości. Stellina stara się spędzać czas z córką, jednak Mirella używa intryg by nastawić dziewczynkę przeciwko matce. Kiedy między Stelliną a Gianlucą ponownie nawiązuje się uczucie, Mirella decyduje się symulować problemy zdrowotne po to, by mężczyzna z litości został z nią. W końcu jednak kłamstwo wychodzi na jaw, a Gianluca postanawia opuścić Mirellę dla Stelliny. Zazdrosna kobieta postanawia ją zabić, dodając truciznę do jej napoju, jednak przypadkowo wypija go Maria Rosa. Dziecko zapada w śpiączkę, jednak z pomocą przychodzi doktor Maurizio i udaje się ją uratować. Pokojówka Marta, dotąd wierna Mirelli, ze strachu decyduje się ją zdemaskować i wszystko kończy się klęską lekarki. Maurizio ujawnia Gianluce całą prawdę na temat jego przeszłości i mężczyzna stopniowo odzyskuje pamięć. Stellina przedstawia prawdę swojej córce, a w finale cała rodzina wyjeżdża na swoją wiejską posiadłość.

</doc>
<doc id="1048450" url="https://pl.wikipedia.org/wiki?curid=1048450" title="Święto Reformacji">
Święto Reformacji

Święto Reformacji, Pamiątka Reformacji – jedno z ważniejszych świąt obchodzonych przez Kościoły protestanckie, obchodzone przeważnie 31 października.
Historia.
Święto obchodzono po raz pierwszy w Saksonii w 1667. Upamiętnia ono początek dzieła odnowy (reformacji) Kościoła chrześcijańskiego, czego symbolem stało się ogłoszenie 31 października 1517 przez Marcina Lutra w Wittenberdze 95 tez. Obejmowały one m.in. krytykę ówczesnego Kościoła zachodniego. Wystąpienia dla Lutra dały początek reformacji. Jak mówi podanie, Luter wywiesił swoje tezy na drzwiach Kościoła zamkowego w Wittenberdze. W przeciwieństwie do typowo luterańskiego święta – Pamiątki Wyznania Augsburskiego – Święto Reformacji ma charakter ponadwyznaniowy i obchodzone jest przez różne Kościoły protestanckie, główne powstałe w XVI wieku, ale także ukształtowane później, w tym Kościoły ewangelikalne.
Obchody.
Obchodom święta towarzyszy nabożeństwo i zazwyczaj odśpiewanie hymnu reformacji autorstwa Marcina Lutra pt. "Warownym grodem jest nasz Bóg". W zależności od wyznania istnieją różne tradycje obchodzenia tego święta. Niektóre zbory przesuwają nieznacznie termin Święta Reformacji, np. na niedzielę poprzedzającą 31 października, bądź następującą po tej dacie. 
Parafia Ewangelicko-Augsburska Świętej Trójcy w Warszawie rozpoczęła w 2010 roku akcję ewangelizacyjną, promującą Święto Reformacji, na swojej witrynie internetowej "Pamiętaj-jesteśmy". 
W parafii ewangelicko-augsburskiej w Katowicach od wielu lat w Święto Reformacji wręcza się powstałą z inicjatywny bp. Tadeusza Szurmana doroczną nagrodę pn. Śląski Szmaragd jako wyróżnienie dla osób szczególnie zasłużonych dla ekumenizmu, dialogu i śląskiej spuścizny kulturowej. W uroczystościach tych uczestniczą wierni ogółu katowickich Kościołów protestanckich, tj. obok luteran także m.in. metodyści, baptyści i zielonoświątkowcy.
Nabożeństwo w Kościele luterańskim.
Pamiątka reformacji w Kościołach ewangelicko-augsburskich uczczona jest m.in. uroczystym nabożeństwem. Hasłem dnia jest werset z Nowego Testamentu:
Odczytywany jest również Psalm 46:2-8, który był pierwowzorem dla napisania Hymnu Reformacji. Obowiązuje barwa liturgiczna czerwona. Introitem jest fragment Listu do Rzymian (1:16), Psalmu 46 lub 119:46. Graduale stanowi werset 12. Psalmu 84, zaś antyfonę – Psalm 38:16.
Zwyczaje innych Kościołów protestanckich.
Kościoły reformowane (kalwińskie) w Szwajcarii obchodzą Święto Reformacji w pierwszą niedzielę listopada (czyli w pierwszą niedzielę po 31. października). Nabożeństwo w tym dniu ma uroczysty charakter, bo – w odróżnieniu od zwykłych niedziel – zazwyczaj odbywa się podczas niego komunia.
Wiele Kościołów ewangelikalnych, w tym i zielonoświątkowych, jako wspólnoty zakorzenione w tradycji i duchowości protestanckiej, przywiązuje dużą wagę do Święta Reformacji. W dniu tym mogą odbywać się okolicznościowe nabożeństwa poświęcone tematyce odnowy Kościoła i życia w duchu Ewangelii oraz upamiętniające reformacyjne wystąpienie Marcina Lutra, wykłady dotyczące przyczyn, historii i celu reformacji, prezentacje, festiwale, bądź projekcje filmów, w zależności od zwyczajów wyznania i zboru. Święto obchodzone jest oficjalnie przez ewangelikalne zbory należące do Toruńskiego Przymierza Protestanckiego, które organizuje coroczne jego obchody w Toruniu, niezależnie od spotkań ekumenicznych organizowanych przez tamtejszą Parafię Ewangelicko-Augsburską.
Status prawny.
Święto Reformacji jest dniem wolnym od pracy m.in. w niektórych landach Niemiec: od 1990 w Brandenburgii, Meklemburgii-Pomorzu Przednim, Hamburgu, Saksonii, Saksonii-Anhalt i Turyngii, od 2018 także w Szlezwiku-Holsztynie, Hamburgu, Dolnej Saksonii i Bremie; ponadto w Chile a także w całej Słowenii, mimo iż protestanci stanowią mniej niż 1% słoweńskiego społeczeństwa. W Polsce, na podstawie art. 14 "Ustawy o stosunku Państwa do Kościoła Ewangelicko-Augsburskiego w Rzeczypospolitej Polskiej", luteranie mają w tym dniu prawo do zwolnienia od nauki lub pracy.

</doc>
<doc id="1048451" url="https://pl.wikipedia.org/wiki?curid=1048451" title="Gitara 7-strunowa">
Gitara 7-strunowa



</doc>
<doc id="1048452" url="https://pl.wikipedia.org/wiki?curid=1048452" title="Pięcioksiąg Mojżeszowy">
Pięcioksiąg Mojżeszowy



</doc>
<doc id="1048453" url="https://pl.wikipedia.org/wiki?curid=1048453" title="Stanisław Jaskułka (lekkoatleta)">
Stanisław Jaskułka (lekkoatleta)

Stanisław Jaskułka (ur. 25 sierpnia 1958 w Pucku) – polski lekkoatleta, skoczek w dal. 
Absolwent Zespołu Szkół Łączności w Warszawie.
Osiągnięcia.
Zawodnik klubów Neptun Gdańsk, LZS Puck i AZS Warszawa. Był wychowankiem trenera Waldemara Płomienia i podopiecznym trenera Jerzego Homziuka. Olimpijczyk z Moskwy (1980), gdzie zajął 5. miejsce w finale z wynikiem 8,13 m (rekord życiowy). To najlepszy występ polskiego skoczka w dal w rywalizacji olimpijskiej. 
Mistrz Europy juniorów z Doniecka (1977) - 7,77 m. Brązowy medalista halowych mistrzostw Europy w Sindelfingen (1980) z wynikiem 7,85 m i uniwersjady w Kobe (1985) - 7,99 m. Dziewiąty w rankingu "Track &amp; Field News" za rok 1980. 5-krotny mistrz Polski na stadionie (1980, 1981, 1982, 1984 i 1986) oraz w hali (1977, 1979, 1981, 1985, 1989). Po zakończeniu kariery trener. Mieszka w Warszawie.

</doc>
<doc id="1048456" url="https://pl.wikipedia.org/wiki?curid=1048456" title="Gitara siedmio strunowa">
Gitara siedmio strunowa



</doc>
<doc id="1048458" url="https://pl.wikipedia.org/wiki?curid=1048458" title="Kraj (tygodnik)">
Kraj (tygodnik)

Kraj – polski tygodnik społeczno-polityczny o charakterze konserwatywnym wydawany w latach 1882–1909 w Petersburgu. Jego założycielami i redaktorami byli Włodzimierz Spasowicz i Erazm Piltz. Redaktorem do 1906 był Piltz, zaś od 1906 Bohdan Kutyłowski. Wsparcia finansowego udzielał mu m.in. Hipolit Wawelberg. "Kraj" osiągał duży nakład i miał ogólnopolski zasięg. Czytany był przede wszystkim w zaborze rosyjskim, gdzie kształtował tzw. politykę ugody polskich kręgów konserwatywnych z caratem. Z tygodnikiem współpracowali m.in. Marian Zdziechowski i Henryk Sienkiewicz.

</doc>
<doc id="1048460" url="https://pl.wikipedia.org/wiki?curid=1048460" title="Ryszard Gibuła">
Ryszard Gibuła

Ryszard Stanisław Gibuła (ur. 1 lipca 1956 w Wałbrzychu) – polski polityk, przedsiębiorca, senator III i IV kadencji.
Życiorys.
Ukończył w 1981 studia na Wydziale Automatyki Politechniki Wrocławskiej, w 2001 uzyskał stopień doktora nauk ekonomicznych.
Od 1971 pracował na różnych stanowiskach w przemyśle i administracji. W latach 1988–1990 był radnym rady narodowej w Wałbrzychu. Od 1988 kierował prywatną spółką akcyjną. Pełnił funkcję senatora III i IV kadencji wybranego z ramienia Sojuszu Lewicy Demokratycznej w województwie wałbrzyskim. Od 2001 do 2006 był prezesem Legnickiej Specjalnej Strefy Ekonomicznej. Objął później funkcję prezesa w Walcowni Metali Nieżelaznych.
Zasiadał we władzach krajowych Stowarzyszenia „Ordynacka”.
W 2005 otrzymał Srebrny Krzyż Zasługi.

</doc>
<doc id="1048461" url="https://pl.wikipedia.org/wiki?curid=1048461" title="BT Poland">
BT Poland

BT Poland – operator telekomunikacyjny, dostawca rozwiązań komunikacyjnych, usług transmisji danych, usług głosowych oraz dostępu do Internetu dla dużych przedsiębiorstw.
W Polsce rozpoczęła działalność w 2004 roku. Jej udziałowcem jest brytyjska BT Group. 
BT dostarcza m.in. międzynarodowe połączenia sieciowe, konwergentne rozwiązania telekomunikacyjne, usługi konsultingowe, sieciowy outsourcing IT, zarządzanie infrastrukturą IT, kompleksowe rozwiązania mające na celu poprawę wydajności operacyjnej przedsiębiorstw. Do jej klientów należą m.in. Fiat Polska, PLL LOT, Visa.
Poza Polską BT działa w 170 krajach na całym świecie. W Polsce zatrudnionych jest 70 osób.

</doc>
<doc id="1048465" url="https://pl.wikipedia.org/wiki?curid=1048465" title="Henryk Krupa">
Henryk Krupa

Henryk Krupa (ur. 8 marca 1935 w Bąkowej, zm. 2 lipca 2003 w Olsztynie) – polski lekarz, senator III kadencji.
Życiorys.
Ukończył studia na Wydziale Ogólnolekarskim Akademii Medycznej w Warszawie. Od 1960 z paroletnią przerwą pracował w Szpitalu Powiatowym w Morągu, był m.in. ordynatorem oddziału chirurgicznego. W latach 1972–1990 pełnił funkcję dyrektora Zespołu Opieki Zdrowotnej. Działał w Towarzystwie Chirurgów Polskich, Okręgowej Izbie Lekarskiej, Związku Zawodowym Pracowników Ochrony Zdrowia i Polskim Związku Łowieckim.
W latach 1993–1997 zasiadał w Senacie III kadencji, został wybrany jako bezpartyjny kandydat z ramienia Sojuszu Lewicy Demokratycznej w województwie olsztyńskim. Pracował w Komisji Ochrony Środowiska oraz Komisji Polityki Społecznej i Zdrowia. Nie ubiegał się o reelekcję.
W 1997 odznaczony Krzyżem Oficerskim Orderu Odrodzenia Polski.

</doc>
<doc id="1048466" url="https://pl.wikipedia.org/wiki?curid=1048466" title="Iwelin Popow">
Iwelin Popow

Iwelin Iwanow Popow (; ur. 26 października 1987 roku w Sofii) – bułgarski piłkarz występujący na pozycji prawego pomocnika lub napastnika w PFK Soczi.
Kariera piłkarska.
Profesjonalną karierę rozpoczął w Liteksie Łowecz, w którego barwach w wieku osiemnastu lat zadebiutował w ekstraklasie. Od 2007 roku był podstawowym graczem zespołu. W 2010 roku odszedł do tureckiego Gaziantepsporu. Następnie grał w takich klubach jak: Kubań Krasnodar, Spartak Moskwa, Rubin Kazań i FK Rostów.
Od 2006 do 2007 roku występował w kadrze Bułgarii U-21, której był również kapitanem.
15 sierpnia 2007 roku po raz pierwszy otrzymał powołanie od Dimityra Penewa do reprezentacji seniorskiej. Stało się to kilka dni po tym, jak w spotkaniu I rundy Pucharu UEFA strzelił trzy gole maltańskiej Sliemie Wanderers. W drużynie narodowej zadebiutował 22 sierpnia. W przegranym 0:1 spotkaniu towarzyskim z Walią w przerwie zmienił Dimityra Tełkijskiego. Miejsce w pierwszej jedenastce reprezentacji wywalczył w czasie eliminacji do Mundialu 2010, kiedy wraz z Dimityrem Berbatowem tworzył linię ataku. Popow strzelił gola w spotkaniu kwalifikacyjnym z Cyprem (2:0) 1 kwietnia 2009.

</doc>
<doc id="1048467" url="https://pl.wikipedia.org/wiki?curid=1048467" title="Wenatikozuch">
Wenatikozuch

Wenatikozuch ("Venaticosuchus") – rodzaj archozaura zaliczanego do grupy Crurotarsi. Żył pod koniec triasu, około 220 milionów lat temu, na terenie obecnej Argentyny, której obszar wchodził wówczas w skład superkontynentu Pangei.
Na odnalezione szczątki zwierzęcia składały się niekompletna czaszka i kości kończyny przedniej oraz kilka płytek kostnych tkwiących pierwotnie w skórze zwierzęcia.
Był to średniej wielkości drapieżnik. Długość jego ciała wynosiła 2 metry. Wyglądem przypominał swoich krewnych z rodziny Ornithosuchidae: ornitozucha i "Riojasuchus". Różnił się od nich budową czaszki i żuchwy. Zęby miały ząbkowane powierzchnie. Obie szczęki posiadały ponadto po parze kłopodobnych zębów.
Podobnie jak pozostali przedstawiciele Ornithosuchidae, wenatikozuch był zwierzęciem czworonożnym, mogącym poruszać się także na samych kończynach tylnych.
Przez pewien czas niesłusznie uważano, że mógł być przodkiem dinozaurów z grupy karnozaurów, mimo że spokrewniony jest bliżej z krokodylami.

</doc>
<doc id="1048469" url="https://pl.wikipedia.org/wiki?curid=1048469" title="Beata Hołub">
Beata Hołub

Beata Drozd-Hołub (ur. 19 lipca 1967 w Opolu Lubelskim) – polska lekkoatletka, specjalizująca się w skoku wzwyż.
Życiorys.
Zawodniczka klubów: Start Lublin i AZS-AWF Wrocław. Olimpijka z Barcelony (1992). 4-krotna mistrzyni Polski w skoku wzwyż (1990, 1991, 1992, 1993), mistrzyni kraju w hali (1992). 
Jej największe osiągnięcie w karierze sportowej to czwarte miejsce na mistrzostwach świata w Tokio (1991) z wynikiem 1,96, który pozostał jej rekordem życiowym. W tymże 1991 roku została sklasyfikowana na 9. miejscu w rankingu magazynu lekkoatletycznego "Track &amp; Field News". Mieszka w Świdniku.

</doc>
<doc id="1048474" url="https://pl.wikipedia.org/wiki?curid=1048474" title="Plazminogen">
Plazminogen

Plazminogen – nieaktywne białko w surowicy krwi. Jest to czynnik fibrynolityczny będący proenzymem (prekursorem) plazminy. Do przekształcenia plazminogenu w plazminę wymagany jest enzym tkankowy aktywator plazminogenu oraz inne czynniki np. urokinaza.
Plazminogen pobudza syntezę reniny.

</doc>
<doc id="1048475" url="https://pl.wikipedia.org/wiki?curid=1048475" title="Otton III Bawarski">
Otton III Bawarski

Otton III Bawarski (ur. 11 lutego 1261 w Burghausen, zm. 9 września 1312 w Landshut) – książę Dolnej Bawarii 1290–1312, król Węgier i Chorwacji 1305–1307 (jako Bela V), z dynastii Wittelsbachów.
Syn księcia Dolnej Bawarii Henryka XIII Bawarskiego (w Dolnej Bawarii jako Henryk I) i Elżbiety, córki króla Węgier Beli IV.
Po śmierci ojca w 1290 odziedziczył razem z braćmi Ludwikiem III (zm. 1296) i Stefanem I (zm. 1310) księstwo Dolnej Bawarii. Zaangażował się militarnie w konflikt pomiędzy królami Niemiec Adolfem z Nassau a Albrechtem I Habsburgiem, początkowo wspierał Adolfa, potem po przegranej bitwie pod Göllheim (1298) i śmierci Adolfa, przeszedł na stronę Habsburga. W następnych latach znów zmienił front, tym razem stając po stronie króla Czech Wacława II. Dzięki temu, w czasie walk o tron węgierski jakie toczyły się od 1301 po śmierci Andrzeja III, ostatniego króla Węgier z dynastii Arpadów, pomiędzy Przemyślidami, Habsburgami a Andegawenami, Otto Bawarski (będący wnukiem Beli IV) w 1305 przejął od Wacława II prawa do Korony Świętego Stefana. W tym samym roku przybył na Węgry, gdzie przy poparciu części szlachty koronował się na króla, przyjmując imię Beli V. Przez kolejne dwa lata Otto musiał zmagać się z popieranym przez papiestwo i resztę panów węgierskich pretendentem do korony Karolem Robertem Andegawenem (który z kolei po kądzieli był potomkiem Stefana V). W 1307 Otto został uwięziony przez wojewodę siedmiogrodzkiego, który był stronnikiem Karola Roberta. Ottonowi udało się uciec z niewoli, poprzez Śląsk wrócił do Bawarii, nie zrzekając się praw do korony węgierskiej, jednakże nie przedsięwziął żadnej akcji przeciwko Andegawenowi, któremu w krótkim czasie udało się opanować całe Węgry. Po powrocie do Bawarii Otto wdał się w wojnę z Habsburgami (1309–1311), jednak nie przyniosła mu ona żadnych korzyści.
Otto Bawarski zmarł 9 września 1312 r., do końca życia tytułując się królem Węgier.
Małżeństwa i potomstwo.
Pierwszą żoną Ottona była Katarzyna (zm. 4 kwietnia 1282), córka króla Rudolfa I Habsburga. Para pobrała się w styczniu 1279 i miała razem dwóch synów bliźniaków:
Drugą żoną była Agnieszka, córka księcia głogowskiego Henryka III głogowskiego. Ślub Ottona i Agnieszki miał miejsce 18 maja 1309 w Straubing. Małżeństwo to było elementem planów dynastycznych ojca Agnieszki, który w ten sposób szukał nowych sojuszników do walki o tron Polski. Z małżeństwa tego pochodzili:
Po śmierci męża Agnieszka Głogowska poślubiła w 1329 hrabiego Alrama von Hals, który jednak zmarł już w 1331 r. Dwukrotna wdowa zmarła w 1361, do końca życia, podobnie jak Otto, używając tytułu królowej Węgier.

</doc>
<doc id="1048477" url="https://pl.wikipedia.org/wiki?curid=1048477" title="Szara Dama">
Szara Dama



</doc>
<doc id="1048478" url="https://pl.wikipedia.org/wiki?curid=1048478" title="Kościół Matki Boskiej Zwycięskiej w Toruniu">
Kościół Matki Boskiej Zwycięskiej w Toruniu

Kościół Matki Boskiej Zwycięskiej w Toruniu, dawniej: kościół św. Jerzego – zabytkowa świątynia katolicka w jurysdykcji parafii Matki Bożej Zwycięskiej św. Jerzego w Toruniu.
Lokalizacja.
Kościół znajduje się w prawobrzeżnej części miasta, w dzielnicy Mokre, przy ulicy Podgórnej 73A, w sąsiedztwie Cerkwi św. Mikołaja.
Historia.
Dzieje do 1945.
Wezwanie nawiązuje do dawnego gotyckiego kościoła św. Jerzego, o tradycji XIII/XIV-wiecznej, znajdującego się w innym miejscu, na Chełmińskim Przedmieściu. Kościół tamten, od XVI w. służący jako parafialny polskim ewangelikom z przedmieść Torunia, został rozebrany z powodów militarnych podczas wojen napoleońskich w 1811 roku, a otaczający go cmentarz został zlikwidowany i przeniesiony w inne miejsce. Nabożeństwa parafii św. Jerzego, która nadal zachowała samodzielność administracyjną, odbywały się początkowo w kaplicy ewangelicko-reformowanej przy ul. Szerokiej, a potem w nowomiejskim kościele ewangelickim, od 1850 roku w języku niemieckim. Z inicjatywy pastora Reinholda Heuera, badacza dziejów i historii sztuki Torunia, w 1900 roku zakupiono parcelę na Mokrem (wówczas samodzielnej gminie) pod budowę kościoła i domu parafialnego. Spośród 51 prac konkursowych wybrano projekt architektoniczny autorstwa Alberta Schneidereita z Düsseldorfu, później zmodyfikowany przez Ministerstwo Robót Publicznych w Berlinie, co z kolei częściowo odrzuciła parafia. Honorowy patronat nad budową objęła cesarzowa Augusta Wiktoria. W sierpniu 1904 roku ukończono budowę secesyjnej plebanii. Kamień węgielny pod budowę świątyni położono 2 października 1905 roku, a uroczystość poświęcenia miała miejsce 27 maja 1907 roku w obecności księcia Oskara Pruskiego.
Dzieje po II wojnie światowej.
Po II wojnie światowej w 1945 roku kościół stał się pw. Matki Boskiej Zwycięskiej filialnym rzymskokatolickiej parafii Chrystusa Króla. Do kościoła parafialnego przeniesiono pierwotne organy firmy P. B. Völkner z Bydgoszczy i ławki. 1 lipca 1970 roku erygowano punkt duszpasterski, a 7 października 1971 roku samodzielną parafię, której proboszczem od początku istnienia, aż do 2012 roku był ks. prałat Stanisław Kardasz. W latach 1981-1985 w pobliżu wzniesiono obszerny dom katechetyczny, w 1991 roku parafia otrzymała dawną plebanię, w której po wojnie mieścił się m.in. żłobek. W okresie stanu wojennego i w latach następnych kościół był miejscem mszy patriotycznych w intencji Ojczyzny. W tym czasie połączono powojenne i dawne wezwanie kościoła i parafii. Od 2012 roku proboszczem parafii jest ks. kanonik Dariusz Żurański.
Architektura i zabytki.
Kościół jest budowlą ceglana, neogotycką, zwróconą prezbiterium na południe. Do szerokiego trójnawowego trójprzęsłowego korpusu przylega pięciobocznie zamknięte prezbiterium. Fasadę i elewacje boczne ożywiają trójkątne szczyty z jasnymi blendami. Wieżę dostawioną przy fasadzie od wschodu wieńczy neobarokowy hełm z zegarem. Wnętrze kryte jest sklepieniem krzyżowym i z trzech stron wypełniają je drewniane empory. O dziejach starego kościoła przypomina płyta nagrobna Pawła Stransky’ego, uchodźcy religijnego z Czech, historyka i profesora gimnazjum toruńskiego i jego żony Krystyny z 1648 roku, przeniesiona ze starego cmentarza. Z pierwotnego wyposażenia zachowała się mozaika z wyobrażeniem głowy Chrystusa w zamknięciu prezbiterium, wykonana według drzeworytu Albrechta Dürera przez berlińską firmę Puhl und Wagner. Wizerunki adorujących aniołów namalował Wilhelm Sievers z Hanoweru. Wyobrażenie św. Jerzego w przedsionku wykonał prof. Wilhelm Süs z Karlsruhe, witraże o motywach ornamentalnych i roślinnych firma Ferdinand Müller z Quedlinburga. Pozostałe wyposażenie pochodzi już z okresu powojennego, w tym organy zbudowane przez firmę Józef Mollin z Odrów koło Chojnic w 1978 r, wizerunek św. Jerzego o rysach ks. Jerzego Popiełuszki z lat 80. XX w. oraz tablica pamiątkowa żołnierzy AK Inspektoratu Oszmiańskiego.
Kościół figuruje w gminnej ewidencji zabytków (nr 85).

</doc>
<doc id="1048479" url="https://pl.wikipedia.org/wiki?curid=1048479" title="Wielki Warydyn">
Wielki Warydyn



</doc>
<doc id="1048486" url="https://pl.wikipedia.org/wiki?curid=1048486" title="Maria Łopatkowa">
Maria Łopatkowa

Maria Łopatkowa, właśc. Maria Łopatko (ur. 28 stycznia 1927 w Braciejowicach, zm. 25 grudnia 2016 w Warszawie) – polska działaczka społeczna, pisarka, pedagog, posłanka na Sejm PRL (1972–1980), senator (1993–1997).
Życiorys.
Ukończyła w 1952 studia na Wydziale Filologii Polskiej Uniwersytetu Łódzkiego, w 1968 uzyskała stopień doktora pedagogiki na Uniwersytecie Warszawskim. Do 1969 pracowała jako nauczyciel w szkole podstawowej w Ołtarzewie, pełniła funkcję kierownika szkoły. Przez wiele lat czynnie angażowała się w działania na rzecz ochrony praw dziecka. Była dyrektorem Zespołu Ognisk Wychowawczych w Warszawie. Współtworzyła, a następnie w latach 1981–1993 kierowała Komitetem Obrony Praw Dziecka. W 1988 powołała także Towarzystwo Pomocy Młodzieży. Była autorką licznych pozycji literatury współczesnej oraz publikacji naukowych z zakresu pedagogiki. Uważana za prekursora nurtu wychowawczego zwanego „pedagogiką serca”.
W latach 1972–1980 sprawowała mandat posłanki na Sejm PRL VI i VII kadencji z listy Zjednoczonego Stronnictwa Ludowego. W 1981 podjęła jako ekspert współpracę z „Solidarnością”. Była członkinią rady krajowej Patriotycznego Ruchu Odrodzenia Narodowego.
W 1993 zainicjowała powstanie Partii Dziecka, przekształconej później w Partię Dzieci i Młodzieży, która nie podjęła jednak czynnej działalności politycznej (przestała istnieć w 2010). Z ramienia Polskiego Stronnictwa Ludowego sprawowała mandat senatora III kadencji (z województwa warszawskiego w latach 1993–1997). W 2006 kandydowała z listy PSL do sejmiku mazowieckiego (bez powodzenia), a w 2007 również bezskutecznie w przedterminowych wyborach parlamentarnych do Sejmu. Została pochowania 11 stycznia 2017 w Alei Zasłużonych na Cmentarzu Wojskowym na Powązkach (kwatera G-tuje-28).

</doc>
<doc id="1048487" url="https://pl.wikipedia.org/wiki?curid=1048487" title="Gitara 7 strunowa">
Gitara 7 strunowa



</doc>
<doc id="1048491" url="https://pl.wikipedia.org/wiki?curid=1048491" title="André Waterkeyn">
André Waterkeyn

André Waterkeyn (23 sierpnia 1917 - 4 października 2005) – belgijski inżynier, urodzony w Londynie, projektant Atomium.
Waterkeyn był dyrektorem firmy metalurgicznej, gdy w 1954 roku został poproszony o zaprojektowanie budynku na potrzeby Wystawy światowej w Brukseli w 1958 roku. Budowla miała, według organizatorów, symbolizować umiejętności inżynierskie Belgów
Waterkeyn był właścicielem wszystkich praw autorskich do reprodukcji Atomium. Zasiadał jako prezes Rady Atomium do 2002 roku. Stanowisko przejął po nim jego syn.
André Waterkeyn zmarł w Brukseli w 2005 roku. Po jego śmierci, najwyższą kulę Atomium nazwano jego imieniem.

</doc>
<doc id="1048492" url="https://pl.wikipedia.org/wiki?curid=1048492" title="Andre Waterkeyn">
Andre Waterkeyn



</doc>
<doc id="1048495" url="https://pl.wikipedia.org/wiki?curid=1048495" title="Djimi Traoré">
Djimi Traoré

Djimi Traoré (ur. 1 marca 1980 w Saint-Ouen-sur-Seine) – malijski piłkarz grający na pozycji obrońcy.
Kariera klubowa.
Kiedy Gérard Houllier sprowadzał go z drugoligowego francuskiego zespołu Laval, był jednym z najbardziej pożądanych graczy młodego pokolenia. W swoim składzie widziały go takie zespoły jak Paris Saint-Germain, A.C. Milan, AC Parma czy S.S. Lazio. Sprowadzono go w lutym 1999 roku za 500 tysięcy funtów a Houllier powiedział o nim: „To zawodnik z ogromnym potencjałem i możliwościami na przyszłość”.
Traoré od razu stał się wiodącą postacią w zespole rezerw i był kapitanem tej drużyny kiedy zdobywali Mistrzostwo Północnej Anglii drużyn rezerwowych. W pierwszym zespole zadebiutował zaś w wyjazdowym meczu Pucharu Ligi przeciwko Hull City na Boothferry Park. Zagrał także w rewanżu na Anfield Road we wrześniu 1999 roku.
Na początku sezonu 00/01 otrzymał swoją szansę gry w pierwszym zespole, lecz pozycja lewego obrońcy nie odpowiadała mu i nie mógł zaprezentować pełni swoich umiejętności. W kolejnym sezonie został wypożyczony do RC Lens, gdzie grał wspólnie z przyszłym zawodnikiem "The Reds", El Hadjim Dioufem. Wrócił znacznie silniejszy psychicznie i przygotowany na otrzymanie drugiej szansy. Kiedy kontuzji doznał Stéphane Henchoz, znowu zaczął grać na swojej nominalnej pozycji środkowego obrońcy. Mimo niezłej gry nie znalazł uznania w oczach Gérarda Houlliera i sezon 03/04 spędził w większości w zespole rezerw.
Po przyjściu do klubu Rafaela Beníteza, Traoré znowu zaczął grać na lewej obronie. Tym razem jednak spisywał się bardzo dobrze. Poprzednio grając na skrzydle czuł się niepewnie, jednak Benitez dał mu szansę. Po kontuzji, której doznał w czasie przedsezonowych przygotowań, stał się podstawowym zawodnikiem drużyny z Anfield Road. Zagrał między innymi w finale Ligi Mistrzów w Stambule.
Przed rozpoczęciem sezonu 04/05 zainteresował się nim Everton, lecz szkoleniowiec "The Reds" nie zgodził się na transfer. Z zawodnikiem podpisano nowy, czteroletni kontrakt.
Kontuzja w sezonie 05/06 spowodowała, że nie występował już tak często w pierwszej drużynie. Ponadto o miejsce w składzie musiał rywalizować z Johnem Arne Riise oraz Stephenem Warnockiem. Wkrótce zdecydował się odejść z Liverpoolu i przenieść się do londyńskiego Charlton Athletic. Następnie, w roku 2007 podpisał kontrakt z Portsmouth. W trakcie gry w tym klubie był wypożyczony do francuskiego Stade Rennais. Od lutego do czerwca 2009 roku przebywał na wypożyczeniu w Birmingham City, niestety kontuzja pozwoliła mu jedynie na trzy występy w barwach tego klubu. Po zakończeniu sezonu przeszedł na zasadzie wolnego transferu do AS Monaco.
Do Marsylii trafił z AS Monaco 17 sierpnia 2011 roku. Po sezonie odszedł z klubu. 23 lutego 2013 roku podpisał kontrakt z amerykańskim klubem Seattle Sounders.

</doc>
<doc id="1048497" url="https://pl.wikipedia.org/wiki?curid=1048497" title="Kościół Matki Boskiej Zwycięskiej i św. Jerzego w Toruniu">
Kościół Matki Boskiej Zwycięskiej i św. Jerzego w Toruniu



</doc>
<doc id="1048502" url="https://pl.wikipedia.org/wiki?curid=1048502" title="ETwinning">
ETwinning

eTwinning (ang. "twin" – bliźniak) – część unijnego programu pod patronatem Komisji Europejskiej, mającego za zadanie pomoc w realizacji projektów szkolnych przy pomocy technologii informacyjno-komunikacyjnych. Wiele szkół europejskich, także z Polski, bierze udział w projekcie łączenia szkół z innych krajów w jedną wielką „rodzinę”.

</doc>
<doc id="1048503" url="https://pl.wikipedia.org/wiki?curid=1048503" title="Algebra Banacha">
Algebra Banacha

Algebra Banacha – przestrzeń Banacha z określonym dodatkowym działaniem mnożenia wraz z którym tworzy ona algebrę nad ciałem liczb rzeczywistych (algebrę rzeczywistą) bądź zespolonych (algebrę zespoloną) i w której norma jest podmultiplikatywna, tj.
Definicja ta ma również sens dla przestrzeni unormowanych, które niekoniecznie są zupełne – w takim przypadku mówi się o algebrach unormowanych. Jeżeli działanie mnożenia jest przemienne, to mówi się odpowiednio o przemiennych algebrach unormowanych i przemiennych algebrach Banacha.
Istnieją zasadnicze różnice w teorii zespolonych i rzeczywistych algebr Banacha wynikające z gorszych własności spektralnych tych drugich, skąd klasyczna teoria algebr Banacha dotyczy głównie zespolonych algebr Banacha. W analizie formula_2-adycznej rozważa się również zdefiniowane podobnie jak wyżej algebry Banacha nad ciałem liczb formula_2-adycznych (bądź innym ciałem z waluacją), jednak zwykle teorii tej nie zalicza się do teorii algebr Banacha. W niniejszym artykule rozważane będą głównie zespolone algebry Banacha.
Nazwa "algebra Banacha" została wprowadzona w 1945 przez Warrena Ambrose’a.
Jedynka w algebrze Banacha.
Definicja algebry Banacha nie wymaga by miała ona jedynkę, tj. element neutralny względem mnożenia. Skrajnym przykładem algebry Banacha bez jedynki jest dowolna przestrzeń Banacha formula_4 z trywialnym mnożeniem, tj. formula_5 Każdą algebrę Banacha formula_4 można jednak rozszerzyć o jedynkę do większej algebry Banacha (tj. zbudować jej "ujedynkowienie") w taki sposób by formula_4 była izometryczna z ideałem o kowymiarze 1 w ujedynkowieniu. Dokładniej, w sumie prostej formula_8 wprowadza się działanie mnożenia wzorem
wraz z którą jest ona algebrą. Algebra ta jest algebrą Banacha z normą
Powyższe konstrukcje mają również sens dla rzeczywistych algebr Banacha; należy jedynie zastąpić wszędzie formula_11 przez formula_12
Ciągłość mnożenia w algebrze Banacha.
W algebrze Banacha operacja mnożenia jest ciągła. Jest to warunek charakteryzujący algebry będące jednocześnie przestrzeniami Banacha co do przenormowania. Dokładniej, jeżeli formula_4 jest taką algebrą, która jest przestrzenią Banacha z normą formula_14 oraz mnożenie w niej jest ciągłe ze względu na każdą ze zmiennych, to istnieje norma równoważna na formula_4 wraz z którą formula_4 jest algebrą Banacha. Na przykład funkcja
Z powyższego wynika, że grupa formula_18 jest otwarta (w topologii pochodzącej od normy formula_4).
Ostatecznie, funkcja
jest ciągła, tj. formula_18 jest grupą topologiczną.
Ideały i ilorazowe algebry Banacha.
Niech formula_4 będzie algebrą Banacha oraz niech formula_36 będzie domkniętym ideałem dwustronnym. W szczególności, formula_36 jest domkniętą podprzestrzenią liniową, więc przestrzeń ilorazowa formula_38 jest przestrzenią Banacha. Ponieważ formula_36 jest ideałem dwustronnym, formula_38 jest również algebrą. Algebra ta jest algebrą Banacha, tj. norma ilorazowa jest podmultiplikatywna.
Z ciągłości działań w algebrze Banacha wynika, że jeżeli formula_36 jest dowolnym ideałem w formula_47 to jego domknięcie też jest ideałem w formula_48
Przemienne algebry Banacha.
Podstawowym przykładem przemiennej algebry Banacha jest algebra formula_63 funkcji ciągłych o własnościach skalarnych na lokalnie zwartej przestrzeni Hausdorffa formula_64 które znikają w nieskończoności. Jeżeli formula_4 jest przemienną algebrą Banacha, to rodzina jej maksymalnych ideałów modularnych formula_66 z topologią Gelfanda jest (możliwie pustą) przestrzenią lokalnie zwartą Hausdorffa. Transformata Gelfanda
jest ciągłym homomorfizmem, który jest różnowartościowy i ma gęsty obraz w przypadku, gdy formula_4 jest pół-prosta w sensie Jacobsona, tj. gdy niezerowe funkcjonały liniowo-multiplikatywne oddzielają punkty w formula_48

</doc>
<doc id="1048504" url="https://pl.wikipedia.org/wiki?curid=1048504" title="Jarosław Kotewicz">
Jarosław Kotewicz

Jarosław Kotewicz (ur. 16 marca 1969 w Iławie) – polski lekkoatleta, który specjalizował się w skoku wzwyż.
Kariera.
Międzynarodową karierę rozpoczynał w 1986 od nieudanego startu w mistrzostwach świata juniorów. Zdobywca brązowych medali na mistrzostwach Europy juniorów (1987) oraz mistrzostw świata juniorów (1988). Na eliminacjach zakończył swój występ w światowym czempionacie w Tokio w 1991, a trzy lata później – na mistrzostwach Starego Kontynentu – zajął piąte miejsce. Podczas kolejnej edycji mistrzostw świata w 1995 roku był ósmy, a na halowych mistrzostwach Europy w 1996 uplasował się na piątej lokacie. Startował w igrzyskach olimpijskich w Atlancie (1996) zajmując w konkursie skoku wzwyż 11. miejsce z wynikiem 2,25 m. Taki sam rezultat dał mu szóstą lokatę w halowych mistrzostwach globu w kolejnym sezonie. Reprezentant kraju w meczach międzypaństwowych.
Medalista mistrzostw Polski seniorów ma w dorobku pięć srebrnych (Kielce 1993, Warszawa 1995, Piła 1996, Bydgoszcz 1997 i Kraków 1999) oraz jeden brązowy medal (Kielce 1991). Cztery razy zdobywał halowe mistrzostwo Polski (Spała 1992, Spała 1994, Spała 1995 i Spała 1998) oraz dwa razy wicemistrzostwo kraju w hali. Jego żona Ewa była siatkarką.

</doc>
<doc id="1048505" url="https://pl.wikipedia.org/wiki?curid=1048505" title="Puchar Narodów Oceanii 2000">
Puchar Narodów Oceanii 2000

Rozgrywki o Puchar OFC w roku 2000 zostały rozegrane w Tahiti. Udział w turnieju zapewniony miała reprezentacja Australii oraz reprezentacja Nowej Zelandii. Awans do rozgrywek wywalczyły reprezentacje Vanuatu i Wysp Salomona (zwycięzca i srebrny medalista "Melanesian Cup") oraz reprezentacje Tahiti i Wysp Cooka (zwycięzca i srebrny medalista "Polynesian Cup"). Turniej został rozegrany w mieście Papeete na Tahiti, w dniach od 19 do 28 czerwca.

</doc>
<doc id="1048508" url="https://pl.wikipedia.org/wiki?curid=1048508" title="Boggle">
Boggle

Boggle – gra słowna polegająca na znalezieniu jak największej liczby słów na podstawie wylosowanego układu liter.
Zasady gry.
Przed rozpoczęciem gry gracze mieszają kostki i wysypują je do specjalnej tacki z przegródkami. Następnie każdy gracz w tajemnicy przed innymi stara się odszukać jak najwięcej słów utworzonych przez losowy układ kostek. Wszyscy gracze mają na to tylko 3 minuty. Następnie kartki z zapisanymi wyrazami są odkrywane. Wszystkie wyrazy występujące u więcej niż jednego gracza są wykreślane, a za pozostałe gracze otrzymują punkty. 
Rekordziści w wersji polskiej są w stanie ułożyć 80 słów w 3 minuty (jedno słowo to ok. 2,25 s).

</doc>
<doc id="1048530" url="https://pl.wikipedia.org/wiki?curid=1048530" title="Parafia Matki Bożej Nieustającej Pomocy w Dalachowie">
Parafia Matki Bożej Nieustającej Pomocy w Dalachowie

Parafia Matki Bożej Nieustającej Pomocy – rzymskokatolicka parafia położona we wsi Dalachów (gmina Rudniki). Parafia należy do dekanatu Praszka w archidiecezji częstochowskiej.
Historia parafii.
Pierwotnie miejscowości wchodzące dziś w skład parafii Dalachów stanowiły część parafii św. Mikołaja w Rudnikach.
Z powodu m.in. znacznego oddalenia od parafii macierzystej (4–7 km) oraz rosnącej liczby mieszkańców, na prośbę biskupa częstochowskiego Stefana Bareły z dnia 4 lipca 1981 roku, wojewoda częstochowski 30 września 1981 roku wyraził zgodę na budowę punktu katechetycznego w Dalachowie. 5 czerwca 1983 roku poświęcono plac pod budowę, 20 sierpnia 1983 roku powołano ośrodek duszpastersko-katechetycznego, a 20 stycznia 1984 roku wikariat terenowy w Dalachowie. 11 kwietnia 1985 roku parafię Matki Bożej Nieustającej Pomocy powołał do istnienia biskup Stanisław Nowak, wydzielając ją z parafii św. Mikołaja w Rudnikach.
Liczebność i zasięg parafii.
Parafię zamieszkuje 1508 mieszkańców i obejmuje ona miejscowości:
Kościół parafialny.
Kościół zaprojektowany został przez mgr inż. arch. B. Specylka. 10 listopada 1984 roku biskup Miłosław Kołodziejczyk dokonał poświęcenia zwykłego świątyni, a uroczystej konsekracji, w dniu 21 stycznia 1989 roku przewodniczył biskup Stanisław Nowak.

</doc>
<doc id="1048545" url="https://pl.wikipedia.org/wiki?curid=1048545" title="Tellurowodór">
Tellurowodór

Tellurowodór ("tellan"), H2Te – nieorganiczny związek chemiczny telluru i wodoru. Rozpuszczony w wodzie tworzy kwas tellurowodorowy.
Charakterystyka.
Bezbarwny lub blado-żółty, palny gaz o odrażającym zapachu podobnym do siarkowodoru. Jest rozpuszczalny w wodzie, w roztworze wodnym tworzy stosunkowo mocny kwas tellurowodorowy (p"K"a1 2,6).
Otrzymywanie.
Tellurowodór można otrzymać przez:
Toksyczność.
Tellurowodór jest toksyczny, działa na organizm ludzki podobnie jak inne związki telluru, jest niewiele mniej toksyczny niż selenowodór. Ma wybitnie silne działanie drażniące w stosunkowo niskich stężeniach.
Zastosowanie.
Sam tellurowodór nie ma specjalnego zastosowania, jednak jest stosowany do produkcji innych związków telluru m.in. tellurków (np. elektronika).

</doc>
<doc id="1048546" url="https://pl.wikipedia.org/wiki?curid=1048546" title="Sekwencja malformacyjna">
Sekwencja malformacyjna

Sekwencja malformacyjna – w teratologii, kaskada nieprawidłowości anatomicznych wynikająca z pojedynczego defektu rozwojowego. Przykładowo, w sekwencji Pierre'a Robina pierwotnym zaburzeniem jest zbyt mała żuchwa (mikrognacja), powodująca nacisk języka na blaszki podniebienia i ich nieprawidłowe połączenie. W sekwencji Potter pierwotnym zaburzeniem jest agenezja nerek, skutkująca małowodziem i licznymi mechanicznymi uszkodzeniami płodu.

</doc>
<doc id="1048555" url="https://pl.wikipedia.org/wiki?curid=1048555" title="Tamara Bykowa">
Tamara Bykowa

Tamara Władimirowna Bykowa (ros. Тамара Владимировна Быкова, ur. 21 grudnia 1958 w Rostowie nad Donem) – radziecka lekkoatletka, uprawiająca skok wzwyż, reprezentująca ZSRR.
Mistrzyni świata z Helsinek (1983 - 2,01) i wicemistrzyni świata z Rzymu (1987 - 2,04). Brązowa medalistka olimpijska z Seulu (1988 - 1,99). Wicemistrzyni Europy (1982 - 1,97). 
2-krotna halowa wicemistrzyni świata (1989 - 2; 1991 - 1,97). Halowa mistrzyni Europy (1983 - 2.03), srebrna medalistka HME (1987 - 1,94). 
3-krotna rekordzistka świata na otwartym stadionie (do 2,05 w 1984) i 3-krotna rekordzistka świata w hali (do 2,03 w 1983).

</doc>
<doc id="1048556" url="https://pl.wikipedia.org/wiki?curid=1048556" title="Lista postaci serialu Herosi">
Lista postaci serialu Herosi

Poniżej znajdują się opisy postaci występujące w serialu telewizyjnym "Herosi".

</doc>
<doc id="1048557" url="https://pl.wikipedia.org/wiki?curid=1048557" title="Klubi Sportiv Tirana">
Klubi Sportiv Tirana



</doc>
<doc id="1048558" url="https://pl.wikipedia.org/wiki?curid=1048558" title="Przedstawienie (film 1993)">
Przedstawienie (film 1993)

Przedstawienie (ang. "Matinee") – amerykański film komediowy z 1993 roku w reżyserii Joego Dante. Film kręcony był w Key West i Cocoa (Floryda).

</doc>
<doc id="1048559" url="https://pl.wikipedia.org/wiki?curid=1048559" title="Władysław Ludwig">
Władysław Ludwig

Władysław Ludwig, ps. "Kamil", "Czarna Pantera" (ur. 12 września 1902 w Warszawie, zm. 29 września 1944 pod Jaktorowem) – instruktor harcerski, twórca kursów wigierskich, współzałożyciel organizacji harcerskiej „Wigry”, uczestnik powstania warszawskiego, prawnik.
Życiorys.
Do harcerstwa wstąpił w 1913 w Zakopanem, należał do drużyny prowadzonej przez Andrzeja Małkowskiego. Po przeniesieniu się do Warszawy działał w 25 Warszawskiej Drużynie Harcerzy im. hetmana Stanisława Żółkiewskiego, która działała przy Gimnazjum Wojciecha Górskiego w Warszawie. Został drużynowym tej drużyny, a następnie komendantem hufca.
Maturę zdał w Gimnazjum im. ks. Józefa Poniatowskiego.
Jako harcerz uczestniczył w 1918 w rozbrajaniu Niemców opuszczających Warszawę. W 1920 brał udział, jako ochotnik, w wojnie polsko-bolszewickiej, w której został kontuzjowany i otrzymał stopień plutonowego.
W 1924 otrzymał stopień harcmistrza. W okresie 1928–1935 (z przerwami) był komendantem Chorągwi Warszawskiej Związku Harcerstwa Polskiego. Uczestniczył w licznych zlotach harcerskich i skautowych (kilkakrotnie kierował polskimi reprezentacjami na zlotach): na Siekierkach i w Jamboree w Danii w 1924, w Poznaniu i w Jamboree w Arrow Park k. Liverpoolu w Anglii w 1929, w Pradze 1931 i w Gödöllő na Węgrzech w 1933.
W 1929 został powołany do szkoły podchorążych rezerwy w Śremie, z której z powodu choroby zostaje zwolniony po pięciu miesiącach. 
Rozpoczął studia prawnicze na Uniwersytecie Warszawskim, ale dyplom magistra praw uzyskał na Uniwersytecie Jagiellońskim w Krakowie. Po zakończeniu aplikacji sędziowskiej zdał w 1934 egzamin sędziowski. W 1938 rozpoczął pracę w Powszechnym Zakładzie Ubezpieczeń Wzajemnych.
W 1935 ożenił się z Ireną Marcinkowską z 14 Warszawskiej Żeńskiej Drużyny Harcerskiej im. Królowej Jadwigi.
Był jednym z inicjatorów kursów instruktorskich nad jeziorem Wigry, ich instruktorem i kilkukrotnym komendantem, twórcą wigierskiego stylu kształcenia kadry harcerskiej.
Był kierownikiem Wydziału Obozów i Turystyki w Głównej Kwaterze Harcerzy. Powierzono mu kierowanie przygotowaniem Jubileuszowego Zlotu 25-lecia Harcerstwa w Spale, był zastępcą komendanta zlotu.
Jako stronnik opozycji w stosunku do władz centralnych ZHP (przede wszystkim przewodniczącego związku, wojewody śląskiego Michała Grażyńskiego), opowiadający się za autonomią harcerstwa, a przeciwko upolitycznieniu ZHP i wiązaniu z rządzącym obozem sanacyjnym, został 14 marca 1936 zawieszony w pełnieniu funkcji harcerskich pod pretekstem nadużyć finansowych i niegospodarności na zlocie. Podczas procesu przed Naczelnym Sądem Harcerskim Ludwig wykazał celowość wszystkich wydatków, mimo to zakwestionowano jedną z pozycji, w wysokości niespełna 2 złotych. Na mocy orzeczenia NSH z 17 maja 1936 otrzymał urlop karny do 2 czerwca 1937. Po jego zakończeniu na XVII Zjeździe Walnym Okręgu Warszawskiego ZHP 27 marca 1938 wszedł w skład Zarządu Okręgu. Wybór ten nie został jednak zatwierdzony przez naczelnictwo ZHP. W styczniu 1939 roku Ludwig ustąpił ze składu Zarządu. 
Dalsze posunięcia Naczelnika Harcerzy Zbigniewa Trylskiego spowodowały konflikt, wskutek którego ogromna, solidaryzująca się z Ludwigiem, większość harcmistrzów warszawskich została pozbawiona stopni instruktorskich i w przededniu wojny, w maju 1939, znalazła się poza Związkiem Harcerstwa Polskiego (tzw. sprawa warszawska, sprawa Ludwiga).
We wrześniu Ludwig nie został zmobilizowany, usiłował dostać się do wojska na Wołyniu. Po powrocie do Warszawy w połowie października zaczął skupiać wokół siebie ocalałych instruktorów usuniętych wcześniej z ZHP. 30 października utworzyli oni własną organizację harcersko-wojskową, sformowaną w batalion, która na pamiątkę kursów instruktorskich przyjęła nazwę „Wigry”. Ludwig pełnił funkcję I zastępcy dowódcy batalionu. 
W latach 1940–1941 kierował wywiadem wojsko-gospodarczym prowadzonym przez „Wigry” dla Tajnej Organizacji Wojskowej (TOW). Działał także w organizacji Wawer na terenie Mokotowa. Po włączeniu się „Wigier” do Związku Walki Zbrojnej (następnie Armia Krajowa) kierował w „Wigrach” sprawami bezpieczeństwa, wywiadu i informacji oraz konspiracyjnymi kontaktami z innymi organizacjami. Był pomysłodawcą i kierownikiem akcji „charytatywnej” – pomocy rodzinom harcerskim, współdziałał też w akcji pomocy więźniom. Organizował „pluton techniczny”, który przeszedł następnie do Wojskowej Służby Ochrony Powstania (WSOP). W 1943 roku wszedł do tzw. „Korpusu Zachodniego” (agendy Delegatury Rządu na Kraj), w którym prowadził Referat Sądowo-Karny i kierował kursem administracyjno-organizacyjnym, przygotowującym zespół administracyjny na Ziemie Zachodnie. W swoim własnym mieszkaniu uruchomił tzw. „czytelnię” podziemnej prasy i organizował stale zebrania komendy „Wigier”.
Za zasługi w organizowaniu podziemnego wojska awansowany 11 listopada 1943 do stopnia porucznika.
Po rozmowach „Wigier” z „Szarymi Szeregami” jesienią 1943 i nawiązaniu bliższej współpracy, na przełomie 1943/1944 został powołany na przewodniczącego Komisji Wydawniczej Centrum Wyszkolenia Wojskowego Szarych Szeregów, a następnie na przewodniczącego Komisji Pomocy „Opieka” przy GK Szarych Szeregów. 16 marca 1944 roku ukazał się rozkaz nr L.8 GK Szarych Szeregów, który zakończył sprawę przedwojennego konfliktu, o następującej treści: "Przedwojenny konflikt między władzami harcerskimi a grupą instruktorów, którzy później utworzyli oddział „Wigry”, został całkowicie zakończony. Instruktorzy, których komendant oddziału „Wigry” przedstawi do pracy w Szarych Szeregach, i którzy pracę tę podejmą, mają automatycznie przywrócony stopień instruktorski. Przywrócenie stopni dotyczy również instruktorów związanych z tą sprawą poległych lub zmarłych w latach 1939–1940".
W powstaniu warszawskim w dniu 1 sierpnia 1944 stawił się na koncentrację batalionu „Wigry” na Starym Mieście, pełnił funkcję I zastępcy dowódcy batalionu. Wraz z kompanią bronił cmentarza ewangelickiego na Woli, obsadzając barykadę na ulicy Młynarskiej przy Ostroroga. Po powrocie batalionu na Stare Miasto i jego reorganizacji nadal pełnił funkcję I zastępcy dowódcy batalionu oraz objął dowództwo nad kompanią szturmową. Brał z nią udział m.in. w walkach na ul. Świętojańskiej (11 sierpnia) i w obronie Pałacu Mostowskich (17 sierpnia), gdzie został ranny i cudem uniknął śmierci. 20 sierpnia w celu zorganizowania broni i amunicji dla batalionu przedostał się kanałami na Żoliborz, skąd nie mógł już powrócić na Stare Miasto. Wraz z 6 podkomendnymi przedarł się do Puszczy Kampinoskiej, tam przyłączył się do oddziałów leśnych (pułk Palmiry-Młociny) i dowodził jednym z nich.
Poległ 29 września 1944 w bitwie pod Jaktorowem, osłaniając tyły swojego pułku wycofującego się w Góry Świętokrzyskie. 
Grób na cmentarzu żołnierzy AK z Grupy Kampinos w Budach Zosinych k. Jaktorowa. Ciało ekshumowano i przeniesiono 14 listopada 1945 do grobu rodzinnego na cmentarzu Powązkowskim (kwatera 23-1-1,2).

</doc>
<doc id="1048560" url="https://pl.wikipedia.org/wiki?curid=1048560" title="Khor Fakkan">
Khor Fakkan



</doc>
<doc id="1048561" url="https://pl.wikipedia.org/wiki?curid=1048561" title="Kazimierz Łukaszewicz">
Kazimierz Łukaszewicz

Kazimierz Łukaszewicz (zm. po 1794 r.) – polski malarz.
Urodził się we Włocławku jako syn mieszczanina Macieja i Honoraty z d. Sikorskiej. Od 1768 r. był uczniem malarza cechowego Jana Jerzego Petriego w Toruniu, z którym kontrakt podpisany został 16 stycznia 1769 r., lecz nauki nie ukończył, być może z powodu śmierci mistrza. W 1788 r. namalował obraz bł. Pacyfika w kościele reformatów w Pułtusku. W latach około 1788-1791 malował w klasztorze reformatów w Podgórzu (obecnie dzielnica Torunia) stacje Drogi Krzyżowej i inne obrazy, w tym ołtarzowe Niepokalane Poczęcie według Carlo Maratty, zaś dalsze restaurował. W 1791 r. malował we Włocławku wizerunek młodego mężczyzny z rodu Wodzickich w stroju pazia (zaginiony), a w 1794 r. w Podgórzu obraz Madonny z Dzieciątkiem (przed 1939 r. w zbiorach prywatnych w Poznaniu). Późniejsze koleje życia nie są znane. Był przedstawicielem późnego rokoka, w swojej pracy wykorzystywał wzory graficzne.

</doc>
<doc id="1048562" url="https://pl.wikipedia.org/wiki?curid=1048562" title="Umm al-Quwain">
Umm al-Quwain



</doc>
<doc id="1048565" url="https://pl.wikipedia.org/wiki?curid=1048565" title="Carl Ferdinand Appun">
Carl Ferdinand Appun

Carl Ferdinand Appun (ur. 24 maja 1820 w Bolesławcu (Bunzlau), zm. w lipcu 1872 w Gujanie) – niemiecki botanik i podróżnik, badacz Wenezueli, Gujany i Brazylii.
Życiorys.
Carl Ferdinand Appun urodził się 24 maja 1820 w Bolesławcu. Jego ojciec Karl Friedrich był księgarzem. Carl Ferdinand chodził do szkoły miejskiej w Bolesławcu, a następnie do gimnazjum w Głogowie. W kolejnych latach pracował w księgarni ojca, w wolnym czasie studiując książki o tematyce przyrodniczej. W ten sposób zdobył rozległą wiedzę z zakresu botaniki, zoologii i mineralogii. Podczas pobytu w Berlinie poznał Alexandra Humboldta. W 1849 r. z jego rekomendacji został wysłany przez Fryderyka Wilhelma IV do Wenezueli. Tam przez prawie 10 lat badał tamtejszą florę i faunę. Od 1859 przebywał w Gujanie Brytyjskiej badając jej roślinność na zlecenie rządu brytyjskiego. W czasie kolejnych 10 lat prowadził badania nie tylko na terenie Gujany, ale również Brazylii. Ponownie pojechał do Gujany Brytyjskiej w 1872, gdzie zmarł wskutek nieszczęśliwego wypadku.
Działalność naukowa.
Carl Ferdinand Appun jest autorem dzieł naukowych i artykułów. Główna jego praca to dwutomowe "Unter den Tropen: Wanderungen durch Venezuela, am Orinoco, durch Britisch Guyana und am Amazonenstrome in den Jahren 1849–1868" – "W tropikach," wydana w 1871. Pierwszy tom poświęcony był Gujanie, drugi Wenezueli. Szczególnie dużą wartość mają zawarte w nich opisy nieznanych do tej pory gatunków roślin.
Carl Ferdinand Appun był również uzdolnionym rysownikiem i pejzażystą. W czasie swoich wypraw tworzył szkice i obrazy. 
Upamiętnienie.
Nazwisko badacza zostało upamiętnione m.in. w nazwach gatunkowych roślin "Pteridocalyx appuni, Anthurium appunianum czy Caladium appunianum".

</doc>
<doc id="1048566" url="https://pl.wikipedia.org/wiki?curid=1048566" title="Al Karhud">
Al Karhud



</doc>
<doc id="1048567" url="https://pl.wikipedia.org/wiki?curid=1048567" title="HB Thorshavn">
HB Thorshavn



</doc>
<doc id="1048569" url="https://pl.wikipedia.org/wiki?curid=1048569" title="Al Ajn">
Al Ajn



</doc>
<doc id="1048570" url="https://pl.wikipedia.org/wiki?curid=1048570" title="Al Hazzana">
Al Hazzana



</doc>
<doc id="1048572" url="https://pl.wikipedia.org/wiki?curid=1048572" title="Al Chan">
Al Chan



</doc>
<doc id="1048577" url="https://pl.wikipedia.org/wiki?curid=1048577" title="Ajman (emirat)">
Ajman (emirat)



</doc>
<doc id="1048578" url="https://pl.wikipedia.org/wiki?curid=1048578" title="Hrvatski Nogometni Klub Rijeka">
Hrvatski Nogometni Klub Rijeka



</doc>
<doc id="1048579" url="https://pl.wikipedia.org/wiki?curid=1048579" title="Rosemarie Ackermann">
Rosemarie Ackermann

Rosemarie Witschas-Ackermann (ur. 4 kwietnia 1952 w Lohsa) – wschodnioniemiecka lekkoatletka, która specjalizowała się w skoku wzwyż.
Kariera sportowa.
Trzykrotna uczestniczka igrzysk olimpijskich – Monachium 1972 (7. miejsce), Montreal 1976 (złoty medal i rekord olimpijski) oraz Moskwa 1980 (4. miejsce). Złota oraz srebrna medalistka mistrzostw Europy. Siedmiokrotna rekordzistka świata na stadionie oraz czterokrotna halowa rekordzistka globu (do 1,95 w 1977). Podczas mityngu ISTAF na stadionie olimpijskim w Berlinie 26 sierpnia 1977 jako pierwsza kobieta na świecie skoczyła wzwyż 2 metry. Po tym wyczynie wygrała prestiżowy plebiscyt Track &amp; Field Athlete of the Year.

</doc>
<doc id="1048584" url="https://pl.wikipedia.org/wiki?curid=1048584" title="Rosemarie Witschas">
Rosemarie Witschas



</doc>
<doc id="1048587" url="https://pl.wikipedia.org/wiki?curid=1048587" title="Dekanat Gródek (diecezja białostocko-gdańska)">
Dekanat Gródek (diecezja białostocko-gdańska)

Dekanat Gródek – jeden z 5 dekanatów diecezji białostocko-gdańskiej Polskiego Autokefalicznego Kościoła Prawosławnego. Siedzibą dekanatu jest Michałowo.
Parafie.
W skład dekanatu wchodzi 8 parafii:

</doc>
<doc id="1048590" url="https://pl.wikipedia.org/wiki?curid=1048590" title="Tajemniczy opiekun">
Tajemniczy opiekun

Tajemniczy opiekun (ang. "Daddy-Long-Legs") – powieść dla młodzieży autorstwa amerykańskiej pisarki Jean Webster. Po raz pierwszy została wydana w 1912 roku.
W Polsce po raz pierwszy została wydana w roku 1926 przez "Bibljotekę Dzieł Wyborowych" w tłumaczeniu Róży Cetnerszwerowej, pod tytułem "".
Fabuła utworu.
Siedemnastoletnia Agata Abbot (w oryginale Jerusha Abbot) całe życie spędziła w sierocińcu – Domu Wychowawczym im. Johna Griera. Jej los odmienia się nieoczekiwanie, gdy jeden z opiekunów placówki przypadkiem odkrywa jej talent literacki i funduje stypendium umożliwiające ukończenie ekskluzywnego college'u. Dobroczyńca pragnie pozostać anonimowy – Agata nie zna nawet jego nazwiska.
Musi jednak co miesiąc informować go listownie o swoich postępach w nauce i życiu w college'u. Dziewczyna z zapałem wywiązuje się z zadania. W pełnych humoru kilkunastostronicowych epistołach barwnie opisuje swoje codzienne przygody.
Tożsamość tajemniczego opiekuna Agata – wraz z czytelnikiem – odkrywa na ostatniej stronie powieści.

</doc>
<doc id="1048592" url="https://pl.wikipedia.org/wiki?curid=1048592" title="Hanna Kóčka-Krenz">
Hanna Kóčka-Krenz

Hanna Maria Kóčka-Krenz (ur. 30 marca 1947 we Wrocławiu) – polska archeolog, profesor nauk humanistycznych, dziekan Wydziału Historycznego Uniwersytetu im. Adama Mickiewicza w Poznaniu w latach 2008–2012, prezes Poznańskiego Towarzystwa Przyjaciół Nauk w latach 2011–2014. Odkrywca Palatium Mieszka I.
Jest córką polskiego archeologa serbołużyckiego pochodzenia Wojciecha Kóčki.
Życiorys.
Studia magisterskie z zakresu historii sztuki odbyła w latach 1964–1969, a z zakresu archeologii 1965–1970 na Uniwersytecie im. Adama Mickiewicza. Magisterium uzyskała na podstawie pracy "Kabłączki skroniowe z ziem polskich".
Od 1973 roku była asystentem w Katedrze Archeologii UAM w Poznaniu. Doktorat i adiunkturę uzyskała w 1981 r., stopień doktora habilitowanego w 1994 r.
W latach 1996–2012 była profesorem nadzwyczajnym UAM. Od maja 2012 jest profesorem zwyczajnym.
W grudniu 2011 Prezydent RP nadał jej tytuł naukowy profesora nauk humanistycznych.
W latach 1996–2008 była dyrektorem Instytutu Prahistorii UAM, a 13 maja 2008 została wybrana dziekanem Wydziału Historycznego UAM na kadencję 2008–2012 (urzędowanie rozpoczęła z dniem 1 września 2008).
W latach 2011–2014 pełniła funkcję prezesa Poznańskiego Towarzystwa Przyjaciół Nauk (PTPN). 
Specjalizuje się w historii wczesnego średniowiecza zwłaszcza złotnictwa wczesnośredniowiecznego oraz budowli obronnych w Wielkopolsce. Prowadziła wieloletnie badania terenowe nad średniowiecznym zespołem osadniczym w Górze koło Poznania oraz od 1999 roku badania na terenie Ostrowa Tumskiego w Poznaniu, w wyniku których odnaleziono rezydencję pierwszych Piastów z 2. połowy X w. oraz Palatium Mieszka I.
W 2017 otrzymała tytuł Honorowego Obywatela Miasta Poznania, w uznaniu „dla wybitnych osiągnięć naukowych z zakresu archeologii i historii wczesnego średniowiecza ze szczególnym uwzględnieniem prac badawczych na Ostrowie Tumskim w Poznaniu i odnalezienia rezydencji pierwszych Piastów”.
Bibliografia.
Wybrane prace naukowe:

</doc>
<doc id="1048594" url="https://pl.wikipedia.org/wiki?curid=1048594" title="Dżazair Churija Murija">
Dżazair Churija Murija



</doc>
<doc id="1048595" url="https://pl.wikipedia.org/wiki?curid=1048595" title="Churija Murija">
Churija Murija



</doc>
<doc id="1048600" url="https://pl.wikipedia.org/wiki?curid=1048600" title="Chalidż Uman">
Chalidż Uman



</doc>
<doc id="1048601" url="https://pl.wikipedia.org/wiki?curid=1048601" title="Višnjevac (Serbia)">
Višnjevac (Serbia)

Višnjevac (cyr. Вишњевац, węg. "Meggyes") – wieś w Serbii, w Wojwodinie, w okręgu północnobackim, w mieście Subotica. W 2011 roku liczyła 543 mieszkańców.

</doc>
<doc id="1048607" url="https://pl.wikipedia.org/wiki?curid=1048607" title="Madik Hurmuz">
Madik Hurmuz



</doc>
<doc id="1048609" url="https://pl.wikipedia.org/wiki?curid=1048609" title="Al-Chalidż al-Arabi">
Al-Chalidż al-Arabi



</doc>
<doc id="1048614" url="https://pl.wikipedia.org/wiki?curid=1048614" title="Heike Henkel">
Heike Henkel

Heike Redetzky-Henkel (ur. 5 maja 1964 w Kilonii) – niemiecka lekkoatletka, która specjalizowała się w skoku wzwyż.
Jedna z najbardziej utytułowanych skoczkiń wzwyż w historii. Trzykrotna uczestniczka igrzysk olimpijskich: Los Angeles 1984 (11. miejsce), Seul 1988 (odpadła w eliminacjach) oraz Barcelona 1992 (złoty medal). W roku 1990 została mistrzynią Europy, a rok później – w 1991 – wywalczyła mistrzostwo świata. Czterokrotna medalistka halowych mistrzostw świata – Sewilla 1991 (złoto), Toronto 1993 (srebro), Budapeszt 1989 oraz Barcelona 1995 (brąz). W 1992 wynikiem 2,07 ustanowiła halowy rekord świata (dziś jest to 2. wynik w historii światowej lekkoatletyki i rekord Niemiec). Swój najlepszy rezultat na stadionie – 2,05 – uzyskała 31 sierpnia 1991 w Tokio.
W 1991 roku triumfowała w łącznej klasyfikacji punktowej wszystkich konkurencji w cyklu Grand Prix oraz wygrała prestiżowy plebiscyt Track &amp; Field Athlete of the Year. Obecnie jest zaangażowana w walkę z niedozwolonym dopingiem.
Jej pierwszym mężem był pływak Rainer Henkel, aktualnie jest żoną wieloboisty Paula Meiera.

</doc>
<doc id="1048626" url="https://pl.wikipedia.org/wiki?curid=1048626" title="Puchar Narodów Oceanii 2002">
Puchar Narodów Oceanii 2002

Rozgrywki o Puchar OFC w roku 2002, zostały rozegrane na Samoa oraz w Nowej Zelandii.
Sześć najniżej sklasyfikowanych państw w rankingu FIFA musiało walczyć w fazie kwalifikacyjnej o 2 wolne miejsca w rozgrywkach. Awans do rozgrywek wywalczyły reprezentacje Papui-Nowej Gwinei i Kaledonii. Turniej eliminacyjny został rozegrany na stadionie narodowym Samoa w mieście Apia, natomiast finałowy turniej został rozegrany na dwóch stadionach w Auckland – Ericsson Stadium i North Harbour Stadium.
Wyniki.
Faza Kwalifikacyjna.
Wyspy Cooka wycofały się przed rozpoczęciem rozgrywek.

</doc>
<doc id="1048627" url="https://pl.wikipedia.org/wiki?curid=1048627" title="Molde Fotballklubb">
Molde Fotballklubb



</doc>
<doc id="1048635" url="https://pl.wikipedia.org/wiki?curid=1048635" title="Radès">
Radès



</doc>
<doc id="1048639" url="https://pl.wikipedia.org/wiki?curid=1048639" title="Historia szpitalnictwa">
Historia szpitalnictwa

Niektórzy autorzy początków szpitalnictwa doszukują się w starożytności, w egipskich, greckich i rzymskich świątyniach bogów opiekujących się medycyną, gdzie kształcono kapłanów – lekarzy. Za wczesną formę szpitala uznaje się też valetudinaria – obiekty organizowane w obozowiskach rzymskich legionów.
Pierwsze pewne wiadomości o miejscu, w którym leczono chorych znajdujemy w Sebaście (Azja Mniejsza) – 356 r. Także w Małej Azji biskup Bazyli Wielki założył w 369 r. na przedmieściach Cezarei Kapadockiej „Miasto Miłosierdzia”. Ponadto nakazał organizowanie podobnych ośrodków w innych miejscowościach. Ośrodek założony przez bpa Bazylego nosił nazwę xenodochium (hospicjum) i był przeznaczony dla potrzebujących wszelkiego rodzaju, a więc bezdomnych, chorych i wędrowców. Od nazwy swego pomysłodawcy ośrodki te nazywano także „bazylejami”.
Rozwój nowożytnej idei szpitala wiąże się także ze światem kultury arabskiej. Najsłynniejsze szpitale powstały w Bizancjum (Pantocrator), Bagdadzie, Damaszku, Kairze, Kordowie. Były one często podzielone na oddziały, dysponowały własną apteką i salami wykładowymi.
Do Europy ideę szpitala sprowadzili krzyżowcy. Do najbardziej znanych pierwszych europejskich szpitali należą: szpital św. Bartłomieja (założony w Londynie w 1123 r.), Hôtel Dieu (ufundowany przez Ludwika XII w Paryżu, 1231) czy Santa Maria Nuova (Florencja, 1288 r.). W budowie i prowadzeniu szpitali w Średniowieczu najwięcej zasług mieli zakonnicy (np. joannici czy cystersi). Poświęcanie się chorym było bowiem często elementem reguł zakonnych. Do XVIII wieku w świadomości społecznej krajów europejskich dominował pogląd, że szpital ma służyć przede wszystkim ubogim, co wiąże się z chrześcijańską ideą miłosierdzia. Do najstarszych szpitali w Polsce należą obiekty założone przez zakon cystersów: przy kościele Najświętszej Marii Panny we Wrocławiu (1108) i w Jędrzejowie (1152). Prowadzili je głównie cystersi, bożogrobcy i duchacy.
W średniowiecznej Europie właściwszym określeniem na ówczesne instytucje szpitalne był termin przytułek, ponieważ w miejscach tych łączono bowiem opiekę nad chorymi i biednymi, a także izolowano chorych na choroby zakaźne. W Polsce XII wieku dzieliły się np. na domy dla podrzutków, leprozoria oraz przytułki dla starców. Później szpitale zaczęły w coraz większym stopniu realizować także funkcje medyczne. Sekularyzacja szpitali rozpoczęła się po Rewolucji Francuskiej. Wraz z rewolucyjnymi zmianami w wiedzy i technologii medycznej z początkiem XX wieku szpitale zaczęły odgrywać dominującą rolę w systemach opieki zdrowotnej na świecie.
Szpitalnictwo w Polsce.
W Polsce średniowiecznej opieką społeczną zajmowali się: zakonnicy regularni de S. Spiritu lub Saxia zwani pospolicie Duchakami, kanonicy regularni Stróżów Grobu Świętego zwani Miechowitami, Joannici, Krzyżacy gwiaździści. Można przypuszczać, że prawie każdy z ówczesnych konwentów osadzanych w Polsce prowadził szpital/hospicjum będący formą opieki nad pielgrzymami i ubogimi.

</doc>
<doc id="1048640" url="https://pl.wikipedia.org/wiki?curid=1048640" title="Platyhystriks">
Platyhystriks

Platyhystriks ("Platyhystrix" – „płaski jeżozwierz”) – rodzaj żyjącego we wczesnym permie (około 290–270 mln lat temu) płaza, należącego do rzędu temnospondyli. Jego szczątki odkryto na terenie dzisiejszego Teksasu.
Było to zwierzę długości 1 metra. Posiadał krótkie kończyny oraz ogon. Stożkowate zęby wskazują, że był mięsożerny. Na największą uwagę zasługuje jednak jego żagiel kostny, podobny do tego, jaki miały niektóre pelykozaury, które nie były z nim spokrewnione. Prawdopodobnie używał go do termoregulacji. Być może służył on jednak do obrony przed takimi drapieżnikami, jak eriops czy "Cacops", które prawdopodobnie żywiły się platyhystriksami.

</doc>
<doc id="1048646" url="https://pl.wikipedia.org/wiki?curid=1048646" title="Ice Cream Castle">
Ice Cream Castle

Ice Cream Castle – album zespołu The Time, wydany w roku 1984. Podobnie jak poprzednie dwa albumy, "Ice Cream Castle" zawiera sześć utworów, które zaliczyć można do gatunku funk-pop. Ich producentem i twórcą był Prince. Wszystkie zostały przez niego napisane (podpisany Jamie Starr) z wyjątkiem „Ice Cream Castles”, napisany wspólnie z Morrisem Dayem oraz „Jungle Love” i „The Bird”, oba napisane wspólnie z Dayem i Jesse Johnsonem. Prince grał na wszystkich instrumentach i śpiewał drugi głos, Day był głównym wokalistą, a Johnson grał na gitarze, z wyjątkiem: „The Bird” to nagranie na żywo z koncertu na First Avenue; chórki na „Chili Sauce” i na „If The Kid Can't Make You Come" – Sharon Hughes; skrzypce na „Chili Sauce” - Novi Novog. 
Dwa największe hity z tego albumu to „Jungle Love" oraz "The Bird". Pojawiły się one w filmie pt. „Purple Rain", w którym wystąpił Day. Dzięki filmowi album poszybował w górę list przebojów. Niestety, zespół rozpadł się jeszcze zanim film pojawił się na dużym ekranie. 
Trzy single z "Ice Cream Castle" to "Ice Cream Castles", "Jungle Love", i "The Bird".
W roku 2001 zespół pojawił się w filmie Kevina Smitha “Jay i Cichy Bob kontratakują”; główni bohaterowie kilka razy rozmawiają o “The Time” (Jay określa go jako “The Motherfucking Time”, a na sam koniec zespół wykonuje na żywo utwór “Jungle Love”).

</doc>
<doc id="1048647" url="https://pl.wikipedia.org/wiki?curid=1048647" title="Kościół św. Teresy z Lisieux w Wołczynie">
Kościół św. Teresy z Lisieux w Wołczynie

Kościół św. Teresy z Lisieux w Wołczynie – rzymskokatolicki kościół filialny, należący do parafii NMP Niepokalanie Poczętej w dekanacie Wołczyn, diecezji kaliskiej.
Historia.
Pierwsze informacje o drewnianym kościele pochodzą z 1315 roku. W 1588 roku uległ on spaleniu. Na jego miejsce w 1593 roku wybudowano, również drewnianą świątynię, która została rozebrana w 1776 roku. Obecny kościół wzniesiony zostaje w latach 1770–1799, staraniem księdza Georga Freitaga, który po zakończeniu budowy poświęca nową budowlę. 
Od tej pory do 1945 roku, kościół należy do ewangelików i jest pod wezwaniem św. Barbary. Przy budowie użyto materiału budowlanego pochodzącego z ruin zamku Jana v. Borschnitz-Jeltsch, istniejącego na miejscu obecnego cmentarza. Wieża kościoła pochodzi z 1834 roku, na szczycie której położono metalową kulę z historycznymi dokumentami. W 1865 roku na wieży założono zegar. W 1867 roku poświęcone zostały nowe organy. W latach 1899–1900 kościół został powiększony według projektu architekta Hansa Polziga, przez budowniczego Bernarda Schulza. W latach 1927–32 nastąpiło gruntowne odnowienie świątyni (wzniesiono obecny dach, wieżę, zamontowano nowe organy). W latach 1929–1930 założono ogrzewanie kościoła. W 1945 roku kościół przejmują katolicy, a jego wezwanie zostaje zmienione na św. Teresy z Lisieux.
Architektura i wnętrze.
Kościół nie posiada wyraźnego stylu, jest orientowany, murowany, otynkowany, z kwadratową wieżą. Dachy mansardowe kryte są eternitem. Wieża podzielona jest gzymsami na pięć kondygnacji, okna w niej zamknięte są półkoliście z uskokiem. Kościół posiada troje drzwi klepkowych z okuciami barokowymi.
Prezbiterium jest krótkie i wraz z zakrystią zbudowano je w latach 1899–1900. Nawa z kruchtami jest w kształcie prostokąta. W nawie widać sklepienia kolebkowe z płaskimi odcinkami stropowymi, wspartymi na profilowanych słupach drewnianych, stanowiących przedłużenie podpór empor. Kruchty sklepione są kolebkowo. Empory wzdłuż północnej, zachodniej i południowej ściany nawy wsparte są na osiemnastu profilowanych słupach. Empora od zachodu służy jako chór muzyczny i wybrzuszona jest w części środkowej. Okna znajdują się w dwóch kondygnacjach, zamknięte są łukiem spłaszczonym. Wejścia do kruchty zamknięte są półkoliście. Ołtarz główny posiada fragmenty dekoracji snycerskiej z I połowy XVIII wieku. Organy mają bogatą dekorację rokokową z kartuszem herbowym i datą 1784, odnawiane były w 1901 roku, 1926 roku i 1934 roku. 
We wnętrzu kościoła znajdują się ponadto:

</doc>
<doc id="1048648" url="https://pl.wikipedia.org/wiki?curid=1048648" title="Dżemaa el-Fna">
Dżemaa el-Fna



</doc>
<doc id="1048650" url="https://pl.wikipedia.org/wiki?curid=1048650" title="Koninklijke Racing Club Genk">
Koninklijke Racing Club Genk



</doc>
<doc id="1048654" url="https://pl.wikipedia.org/wiki?curid=1048654" title="Jeremi Mohyła">
Jeremi Mohyła

Jeremi Mohyła (rum. "Ieremia Movilă"; zm. 1606) – hospodar Mołdawii, w latach 1595–1600 i 1600–1606, z rodu Mohyłów.
Biografia.
Pochodził z rodziny bojarów mołdawskich. W 1591 podczaszy wielki koronny Jan Ostroróg udzielił mu gościny po ucieczce z Mołdawii do Polski.
W sierpniu 1595 został osadzony na tronie hospodarskim przez kanclerza Jana Zamoyskiego, który wykorzystał wojnę mołdawsko-turecką w celu podporządkowania Mołdawii Polsce (zob. bitwa pod Cecorą w 1595 r.). Jeremi, który został przez Zamoyskiego wykorzystany z uwagi na swoje bliskie związki z Polską (miał polskie szlachectwo) zobowiązał się wówczas do uległości wobec Polski, przewidując nawet możliwość wcielenia Mołdawii do Polski (Jeremi w tej sytuacji miał objąć urząd wojewody). Ponieważ jednak Zamoyski nie chciał wszczynać wojny z Turcją, Jeremi wystąpił o zatwierdzenie do Wysokiej Porty, a Turcja, zaangażowana w wojnę z Michałem Walecznym musiała go uznać za hospodara Mołdawii.
W 1599 Jeremi wraz z Zamoyskim i nowym księciem Siedmiogrodu Andrzejem Batorym opracował plan obalenia Michała Walecznego i objęcia tronu wołoskiego przez brata Jeremiego, Szymona, pod polskim protektoratem. Michał jednak zareagował bardzo szybko i jeszcze w tym samym 1599 zajął Siedmiogród, a rok później uderzył na Mołdawię, zdobywając większość ważnych twierdz (z wyjątkiem Chocimia) i ogłaszając się hospodarem mołdawskim.
Kilka miesięcy później doszło jednak do powstania przeciwko panowaniu Michała w Siedmiogrodzie, a w tym samym czasie na Mołdawię powrócił Jeremi Mohyła wraz z wojskami Jana Zamoyskiego. Polacy nie tylko odbili wówczas Mołdawię, ale także wkroczyli na Wołoszczyznę, gdzie osadzili Szymona Mohyłę na tronie hospodarskim, zgodnie z wcześniejszym planem.
Rządy Jeremiego w Mołdawii trwały jeszcze kilka lat, do jego śmierci w 1606. Był on wówczas faktyczną marionetką Zamoyskiego. Wspierał Szymona w jego staraniach o tron wołoski (po jego objęciu w 1600 został wkrótce usunięty i próbował nań powrócić), aby uczynić zadość interesom polskim w tym regionie. Został pochowany w monastyrze Sucevița, który ufundował wraz z bratem. Jego następcą został jego syn Konstantyn, który jednak bardzo szybko został usunięty z tronu przez Szymona.
Jeremi był blisko skoligacony z polskimi rodami magnackimi, jego zięciami byli m.in. Władysław Myszkowski, Michał Wiśniowiecki (ojciec Jeremiego Wiśniowieckiego), Samuel Korecki, Stefan Potocki, Mikołaj Firlej, Maksymilian Przerębski.

</doc>
<doc id="1048655" url="https://pl.wikipedia.org/wiki?curid=1048655" title="At Fillmore East">
At Fillmore East

At Fillmore East – podwójny, bluesowo-rockowy album nagrany na żywo przez zespół The Allman Brothers Band, wydany w lipcu 1971.
Materiał na płytę został nagrany w legendarnym klubie rockowym w Nowym Jorku – Fillmore East, w piątek i sobotę 12 i 13 marca 1971. Przedstawia mieszaninę bluesa, południowego rocka i jazzu.
Producentem płyty był Tom Dowd, który skrócił czas odtwarzania różnych utworów, a czasem nawet łączył różne występy na jednej ścieżce. "At Fillmore East" dotarło do 13. miejsca listy Pop Albums Billboardu.
W 2003 album został sklasyfikowany na 49. miejscu listy 500 albumów wszech czasów magazynu Rolling Stone.

</doc>
<doc id="1048657" url="https://pl.wikipedia.org/wiki?curid=1048657" title="Boavista Futebol Clube">
Boavista Futebol Clube



</doc>
<doc id="1048659" url="https://pl.wikipedia.org/wiki?curid=1048659" title="Hertha Berliner Sport-Club">
Hertha Berliner Sport-Club



</doc>
<doc id="1048662" url="https://pl.wikipedia.org/wiki?curid=1048662" title="Wojciech Wiewiorowski">
Wojciech Wiewiorowski

Wojciech Wiewiorowski (ur. 22 czerwca 1928 w Częstochowie, zm. 12 sierpnia 2007) – polski płetwonurek, uczestnik wielu wypraw naukowo-badawczych i archeologicznych, członek Komisji Działalności Podwodnej Zarządu Głównego PTTK, założyciel Poznańskiego Klubu Podwodnego ”Akwanauta”, inżynier chemik
W czasie II wojny światowej był żołnierzem batalionu szturmowego Szarych Szeregów, uczestnikiem powstania warszawskiego w kompanii batalionu „Miłosz”, dowodzonej przez Kazimierza Leskiego „Bradla”. Brał udział m.in. w walkach o budynek Sejmu. Więzień stalagów: Sandbostel, Hamburga i Huzum, członek brytyjskiej Kompanii Wartowniczej Sylt.
W 1973 był delegatem Komisji Działalności Podwodnej ZG PTTK podczas kongresu CMAS w Londynie.
Zmarł 12 sierpnia 2007, został pochowany 17 sierpnia na Cmentarzu Naramowickim w Poznaniu.

</doc>
<doc id="1048664" url="https://pl.wikipedia.org/wiki?curid=1048664" title="Azymut topograficzny">
Azymut topograficzny

Azymut topograficzny – kąt między kierunkiem północnym siatki kilometrowej na mapie topograficznej a danym kierunkiem poziomym. Jak każdy azymut, liczony jest zgodnie z ruchem wskazówek zegara począwszy od kierunku północy, a jego wartość wyrażana jest w mierze kątowej.

</doc>
<doc id="1048665" url="https://pl.wikipedia.org/wiki?curid=1048665" title="Biologiczne zwalczanie szkodników">
Biologiczne zwalczanie szkodników

Biologiczne zwalczanie szkodników – początkowo, zgodnie z nazwą była to metoda zwalczania szkodników za pomocą organizmów, zwykle będących ich naturalnymi wrogami. Obecnie pod tą nazwą ukrywa się wiele różnorodnych metod, których celem jest zmniejszenie populacji szkodnika poniżej progu szkodliwości gospodarczej a zarazem zminimalizowanie wpływu samych zabiegów na środowisko naturalne i zdrowie człowieka. Wobec różnorodności stosowanych zabiegów, w sensie ogólnym powinno się raczej mówić o ekologicznych metodach zwalczania szkodników lub o proekologicznych zabiegach ochronnych i zapobiegawczych. W zakres tych metod wchodzą działania wykorzystujące wszelkiego rodzaju organizmy (klasyczna metoda zwalczania biologicznego), metody agrotechniczne oraz zabiegi biotechniczne. Złożoność sposobów oddziaływania powoduje, że podział metod jest orientacyjny i nie całkiem rozłączny, co nie ma najmniejszego wpływu na ich skuteczność.
Ze względu na zazwyczaj niewielkie nakłady finansowe oraz konieczność szczegółowego poznania biologii chronionego organizmu oraz biologii wielu innych z nim współwystępujących (aby ustalić czy, jak i kiedy można je wykorzystać) metody ekologiczne wciąż są w większości jedynie alternatywą dla tradycyjnych metod chemicznych. Nie mogąc zupełnie zrezygnować z metod chemicznych, a równocześnie pamiętając o wymogach ochrony środowiska, obecnie zalecane jest zwalczanie zintegrowane. W zwalczaniu zintegrowanym stosuje się kilka metod ekologicznych oraz – jeśli nie można inaczej – w ograniczonym zakresie metody chemiczne.
Wstęp.
Jeszcze w latach 60. ubiegłego wieku z każdą łopatą wykopanej ziemi wydobywano setki małych, dużych i bardzo dużych dżdżownic. Dziś można przekopać całe pole i dżdżownicy nie spotkać. To efekt chemizacji rolnictwa. Lata wyłącznie chemicznego zwalczania szkodników doprowadziły do zniszczenia większości organizmów glebowych, zwykle wielce pożytecznych i pełniących ważną rolę w przewietrzaniu gleby i obiegu materii. Sama gleba wzbogaciła się w trujące środki chemiczne (o różnym czasie i stopniu degradacji), które dostają się do organów roślin spożywanych przez ludzi i zwierzęta, wywołując wiele niepożądanych skutków (choroby, zatrucia, mutacje). Środki chemiczne z reguły nie są wybiórcze, trują zarówno szkodniki, jak i zwierzęta obojętne i pożyteczne. Każdy środek chemiczny prędzej czy później zostanie zmyty lub zwiany przez wiatr i trafi do gleby lub wody, gdzie trucizna ulega akumulacji. W tym czasie szkodnik, który czas oprysku np. przesiedział pod liściem (oporność behawioralna) może wyjść z ukrycia i zupełnie bezpiecznie przystąpić do konsumpcji i rozmnażania. W licznej populacji szkodnika zwykle znajdują się osobniki, które dysponują jakimś przypadkowym (normalnie niepotrzebnym) przystosowaniem, pozwalającym zneutralizować szkodliwe działanie trucizny. Takie osobniki dają początek populacji odpornej na zastosowaną truciznę. Początkowo wymaga to zwiększania dawek trucizny, lecz później zmusza do szukania nowej substancji trującej, na którą szkodnik nie jest jeszcze odporny. Natomiast trafny wybór entomofaga i zapoczątkowanie zwalczania szkodników z liczną jego populacją praktycznie uniemożliwia przystosowanie się ofiary do jego obecności.
Po użyciu trucizny nieselektywnej często dochodzi do kolejnych pojawów tego samego szkodnika, ponieważ trucizna zwykle jest skuteczniejsza w stosunku do entomofagów niż fitofagów i lepiej niszczy naturalnych wrogów zwalczanego szkodnika. Wkrótce pojawiają się masowo inne szkodniki, których ilość dotychczas była utrzymywana w niezatrutym środowisku na niskim poziomie przez ich naturalnych wrogów.
Indywidualne i niekontrolowane używanie środków chemicznych zmusza państwo do utrzymywania kosztownych instytucji kontrolujących ilość pestycydów w produktach spożywczych. Stosując ekologiczne metody zwalczania unikamy tych wszystkich szkodliwych ewentualności, powodowanych stosowaniem chemicznych środków ochrony roślin.
Biologiczne zwalczanie szkodników.
Największą wadą metod biologicznych jest trudność uzyskania odpowiedniej ilości wrogów szkodnika w odpowiednim momencie, to znaczy, gdy szkodnik pojawia się masowo. Osobniki gatunku zwalczającego szkodnika są zwykle ruchliwe i po wypuszczeniu na zagrożonej plantacji część z nich odlatuje. Dlatego ta metoda lepsze efekty przynosi w pomieszczeniach zamkniętych (szklarniach), niż na otwartym polu, gdzie należy wysiać znacznie więcej organizmów zwalczających. Wiele naszych roślin uprawnych pochodzi z odległych krajów, gdzie panują inne warunki. Importowanie stamtąd naturalnego wroga wprowadza do środowiska nowy, całkowicie obcy organizm. Czasami przynosi to więcej szkody niż pożytku (jak było w przypadku ropuchy agi), dlatego introdukowanie gatunku przewidzianego do biologicznego zwalczania szkodnika musi być poprzedzone starannymi badaniami, pozwalającymi poznać różne aspekty stosunków między szkodnikiem a jego pasożytem. Prowadzi się badania nad wyhodowaniem odmian entomofagów o lepszych właściwościach, np. lepiej przystosowanych do klimatu, bardziej płodnych lub bardziej drapieżnych, a zwłaszcza szuka się odmian odpornych na pestycydy. Takim gatunkiem okazała się niewielka rybka żyworodna gambuzja pospolita, żywiąca się larwami komarów, a równocześnie stosunkowo odporna na zanieczyszczenie środowiska wodnego. Zbrojec dwuplamy ("Perillus bioculatus") i jego larwy bardzo dobrze spisują się w walce ze stonką ziemniaczaną, ale jak dotąd są źle przystosowane do naszych zim. Introdukowane i źle przystosowane do klimatu organizmy wymagają zwykle prowadzenia osobnej hodowli, wyprzedzającej pojawienie się szkodników, oraz okresowej kolonizacji upraw, co jest dość kłopotliwe. Dlatego wygodniej jest korzystać z usług gatunków rodzimych. Dość licznie hoduje się żywiące się mszycami złotooki, a ich larwy wypuszcza w szklarniach. W niektórych miejscach powstały hodowle o charakterze przemysłowym, zaopatrujące w pożyteczne organizmy praktycznie cały świat. Przemysłowo hodowanym gatunkiem jest np. kruszynek; dzięki samolotom można go błyskawicznie dostarczyć w dowolne miejsce. W USA można kupić w butelkach z agarem i odżywką nicienie służące do niszczenia poczwarek szkodników żyjących w ziemi. Można je przechowywać w lodówce do jednego roku i po rozcieńczeniu wprowadzić do ziemi przy okazji podlewania roślin. 1 ml nicieni kosztuje ok. 1$ (cena z 1970 r.).
W 1956 r. w USA prowadzono badania nad 390 gatunkami nowo sprowadzonymi i wytypowanymi do zwalczania szkodników, z tego ok. 100 gatunków udało się trwale zaaklimatyzować (24%). W przypadku prac nad nowymi środkami chemicznymi zwykle odrzuca się 99,99% syntetyzowanych związków, a koszt badań jest znacznie większy. W tym samym roku w USA 1 dolar zainwestowany w badania w dziedzinie biologicznego zwalczania szkodników przynosił 30 dolarów zysku, podczas gdy zainwestowany w chemię tylko 5-6$.
Cechy dobrego entomofaga.
Entomofag najlepiej nadający się do biologicznego zwalczania szkodników powinien mieć następujące cechy:
Początki.
Pierwszym przykładem zwalczania biologicznego było sprowadzenie do Kalifornii biedronki "Rodolia cardinalis" przeciwko czerwcowi białemu ("Icerya purchasi") w 1880 r. Zarówno entomofag (biedronka), jak i szkodnik niszczący plantacje cytrusowe pochodziły z Australii. Introdukcja kosztowała 5000 dolarów i przynosi do dziś wielomilionowe zyski. Baryłkarz sprowadzony z Indii na Barbados w obronie plantacji trzciny cukrowej, mimo że ograniczył szkody tylko o połowę, daje zysk 300 tys. funtów rocznie (dane z 1976 r.).
Zwalczanie biologiczne w Europie zapoczątkował w 1880 r. Francuz Decaux. Zbierał on opadłe pąki kwiatowe jabłoni porażone przez kwieciaka jabłkowca i zamiast je palić (jak to wtedy było w zwyczaju), pozwalał na rozwój gąsieniczników (pasożytów kwieciaka), które następnie wypuszczał w sadzie.
Wszystkich gatunków, które współcześnie wykorzystuje się do biologicznego zwalczania szkodników, nie sposób wymienić. Jest ich wiele, należą do różnych grup systematycznych i mają zróżnicowane znaczenie.
Użycie organizmów chorobotwórczych.
Użycie organizmów chorobotwórczych do zwalczania szkodników zasugerował Ludwik Pasteur. W 1888 r. jego uczeń Loir rozpoczął eksperymenty w tym kierunku na królikach, które zakażał zarazkami cholery drobiu ("Pasteurella multocida"). Zakażone króliki planowano wypuścić w Australii, lecz jej władze wtedy nie zgodziły się na to. W 1893 r. Friedrich Löffler (uczeń Kocha) wyizolował "Salmonella typhi" – zarazek powodujący dur brzuszny. Wkrótce z powodzeniem zastosowano go przeciw myszom i nornikom. Pracujący we Francji Jan Danysz wyizolował zarazek "Salmonella enteritidis var. Danysz", skutecznie uśmiercający szczury. Jako „wirus Danysza” był sprzedawany przez Instytut Pasteura. Ten sam szczep bakterii wyizolowano także w innych krajach, np. Danii, Niemczech. W latach 1933-1935 przeprowadzono w Niemczech masowe odszczurzanie w 450 tys. zagród ze skutecznością 95%. W 1950 roku Państwowy Instytut Weterynaryjny w Puławach przygotował 50 ton bakterii Danysza przeciwko myszom, nornicom i szczurom, rozplenionym na Ziemiach Odzyskanych. Ludzi mieszkających na tych terenach poddano wtedy szczepieniom profilaktycznym. Obecnie, ze względu na możliwość zatruć bydła i ludzi salmonellozami (bakteria Danysza jest niebezpieczna tylko dla młodych organizmów), w wielu krajach ta metoda jest zakazana (np. USA, Niemcy), w innych nie (np. Francja, Rosja). Zwalczanie szkodników zarazkami, podobnie jak przy zwalczaniu chemicznym, prowadzi do wykształcenia się u nich oporności czynnej. Szczepy zbyt zjadliwe giną wraz z żywicielem – zostają szkodniki oporne i zarazki łagodniejsze.
Przy pomocy wirusa myksomatozy od roku 1950/51 już kilkakrotnie zwalczano plagę królików w Australii. W 1954 r. wirus wyrwał się spod kontroli we Francji. Za jego sprawą wyginęła większość tamtejszych królików oraz sporo w innych krajach Europy. Hodowlane króliki trzeba było poddać szczepieniom. Wirus rozprzestrzeniał się za pomocą komarów z rodzaju "Anopheles", "Culex" oraz pcheł. Przeciwko borecznikowi rudemu ("Neodiprion sertifer") niszczącemu sosny stosuje się wirusy poliedrozy jądrowej.
Wielkim sukcesem okazało się opracowanie podawanej drogą pokarmową szczepionki przeciw wściekliźnie u lisów. Szczepionkę zrzuca się z samolotów. W Polsce szczepionkę po raz pierwszy zastosowano w 1993 r. a od 2002 r. szczepienia obejmują praktycznie całą populację lisów w Polsce. W porównaniu z latami 70. ub. wieku ocenia się, że dzięki temu populacja lisa wzrosła ok. trzykrotnie, do ok. 200 tys. (2006 r.), a co ważniejsze spadła zdecydowanie liczba zgłoszeń o wściekłych zwierzętach. Państwowa Inspekcja Weterynaryjna w 2006 r. odnotowała zaledwie 82 zgłoszenia (43 u lisów), podczas gdy jeszcze w 1992 r. takich przypadków było 2287, w tym 1374 u lisów.
Wśród bakterii bardzo dobrym gatunkiem okazał się "Bacillus thuringiensis", tworzący prócz zarodników kryształki toksyny (przydatnej do rozpuszczania ściany komórkowej i uwolnienia zarodników). Po zjedzeniu przetrwalników przez gąsienicę toksyna hamuje ruchy jelit, rozpuszcza nabłonek, a zarodniki dostają się do jamy ciała i rozwijają się. Gąsienica już po dobie przestaje żerować. Pierwsze doświadczenia polowe z tą bakterią były prowadzone w latach 1928-31 na Węgrzech i w Jugosławii. Biopreparaty tej bakterii jako proszek do rozcieńczenia wodą są obecnie produkowane w wielu krajach Europy, także w USA, w tysiącach ton i stosowane przeciwko 150 gatunkom motyli (np. przeciw bielinkowi).
Przebadane dotychczas pierwotniaki albo sprawiają trudności przy masowym namnażaniu (Microsporidia) albo są zbyt mało specyficzne. Niszczą przy okazji tak pożyteczne owady jak pszczoły, trzmiele i osy.
Grzyby.
Grzyby do zwalczania szkodników po raz pierwszy zastosował Miecznikow i jego uczeń Krasilszczyk. Grzybem "Metarrhizium anisopliae" powodującym zieloną muskardynę zarażano pod Kijowem w uprawach buraków nałanka czarnego ("Anisoplia austriaca") oraz ryjkowca szarka komośnika ("Bothynoderes punctiventris") z bardzo dobrym skutkiem (50-80% zarażonych). Następne doświadczenia prowadzono we Francji z białą muskardyną na larwach chrabąszcza. Pokazały one, że w przypadku grzybów ważna jest wilgotność środowiska. Dlatego wiele pasożytniczych grzybów ujawnia swoje możliwości na jesieni, np. "Entomophthora muscae", łatwo zauważalny na muchach domowych, przyczepionych jego strzępkami do szyb. Poza "Entomophthoraceae", które mają określone preferencje w stosunku do żywicieli, inne grzyby, głównie grzyby niedoskonałe ("Fungi imperfecti"), są mało specyficzne, stąd powinny być stosowane na ograniczonych powierzchniach.
Zwalczanie chwastów.
W tej dziedzinie największe sukcesy osiągnięto zwalczając w USA dziurawiec, który zawleczony z Europy opanował wielkie połacie tamtejszych pastwisk, uniemożliwiając wypas bydła. Zastosowano stonkowate "Chrysolina hyperici" i "Chrysolina quadrigemina", dzięki czemu obecnie dziurawiec nie ma tam znaczenia gospodarczego. Opuncja zawleczona do Australii ok. 1840 r. w 1924 r. zajmowała powierzchnię 24 mln ha i co roku zajmowała kolejne 400 tys. ha powierzchni. Ze 160 zbadanych gatunków zaaklimatyzowało się 12 gatunków owadów i 1 gatunek roztocza. Najskuteczniejsze okazały się gąsienice motyla z Argentyny – "Cactoblastis cactorum" (rodzina Phycitidae) oraz czerwce z rodzaju "Dactylopius". One to do 1936 r. zlikwidowały opuncję na 90% powierzchni. Obecnie wytworzyła się równowaga. W Europie jak dotąd brak tak spektakularnych sukcesów, chociaż obcych i wielce ekspansywnych gatunków jest mnóstwo (nawłoć, zółtlica, przymiotno, itd).
Mrówki.
Mrówki bardzo efektywnie przeciwdziałają gradacjom paprocha cetyniaka, strzygoni choinówki, barczatki sosnówki, brudnicy mniszki oraz rośliniarek. Oczyszczają one las z tych owadów w promieniu ok. 35 m od kopca. Mrówki nie zwalczają mszyc, wręcz przeciwnie. Wydaje się, że spowodowany opieką mrówek nadmiar mszyc rekompensuje wzrost produkcji spadzi, a więc i miodu spadziowego, nawet o 50% w stosunku do okresu przed zasiedleniem terenu mrówkami. W lasach świerkowych warto introdukować mrówki "Formica polyctena" przeciwko piłecznicy świerkowej ("Pristiphora abietina").
Kręgowce.
Praktycznie wszystkie kręgowce, sprzymierzeńcy w walce ze szkodnikami, są u nas objęte ochroną. Ze względu na ich pożyteczność warto je objąć aktywnymi metodami ochrony. Budowa skrzynek lęgowych, udostępnianie wody, sadzenie drzew i krzewów będących bazą pokarmową na zimę (jarzębina, bez czarny, czeremcha, tarnina) jest wielce wskazane. Liczebność ptaków gnieżdżących się w otwartych gniazdach można zwiększyć przez uprawę krzewów oraz ich umiejętne przycinanie, aby powstawały okółki. O skutecznym działaniu ptaków świadczy zjawisko melanizmu oraz porównanie przebiegu gradacji szkodników na obszarach z licznymi i zróżnicowanymi populacjami ptaków i na pozbawionych ptaków obszarach, np. z braku odpowiednich miejsc gniazdowania. Ptaki ze względu na możliwość lotu są stosunkowo łatwe do utrzymania nawet na obszarach zurbanizowanych. Należy pamiętać, że nic nie da budowa budek, jeśli teren będzie intensywnie pryskany – ptaki się potrują, a szkodniki nadal będą się masowo mnożyć. Niektóre ptaki okresowo mogą być nieco kłopotliwe (np. szpaki objadające owoce), należy jednak pamiętać, że zwłaszcza w okresie lęgowym niszczą one wiele szkodników, w tym dużo różnego rodzaju ślimaków.
Wśród ssaków do zwalczania biologicznego, zwłaszcza szkodników nocnych, nadają się szczególnie nietoperze. Ich liczebność można zwiększyć, budując skrzynki lęgowe oraz chroniąc zimowiska i przystosowując do ich wymagań stare bunkry i schrony atomowe, nie spełniające współczesnych wymagań. Jeże, choć cieszące się sympatią, rzadko są postrzegane jako tępiciele szkodników, a jednak warto je także brać pod uwagę. Odrobina pomocy przy przezimowaniu oraz unikanie chemizacji pozwoli im się rozmnożyć i pokazać, co potrafią. W biologicznym zwalczaniu niedoceniana jest również rola dzików, które buchtując niszczą wiele szkodników zimujących pod liśćmi i w ściółce.
Na zagrożone miejsca, zwłaszcza na wyspy, introdukuje się ssaki jednej płci (samce). Pozostawione na miejscu samice stanowią podstawę dalszej hodowli. Dzięki temu szkodnik jest tępiony, a ssaki nie mają szansy zasiedlić trwale obszaru i specjalizować się w zjadaniu innych gatunków.
Metody agrotechniczne.
Metody agrotechniczne kształtując warunki życia rośliny wpływają również na warunki życia szkodnika. Liczy się każdy czynnik. Jeśli roślina łatwo ulega zarażeniu grzybami sytuację znacznie poprawi posadzenie jej w dużych odstępach i na stoku o wystawie południowej. Sadzenie obok roślin uprawnych roślin dzikich, bardziej preferowanych przez szkodnika chroni organizm hodowlany. Zmianowanie, wprowadzanie nowych odmian bardziej odpornych, dobranie odpowiednich terminów sadzenia, rozbicie jednego dużego areału na kilka małych oddzielonych zadrzewieniem śródpolnym daje szkodnikom mniejsze szanse masowego wystąpienia. Należy tworzyć miedze i zadrzewienia śródpolne.
Facelia, baldaszkowate, krzyżowe to rośliny pozwalające odżywiać się wielu owadom. Przyciągają one wiele pożytecznych entomofagów, takich jak rączyce, bzygi, klecanki, gąsieniczniki. Koszenie miedz, poboczy, trawników zmniejsza bazę pokarmową, co jest dodatkowo o tyle istotne, że te nieuprawne miejsca z reguły nie są pryskane i stanowią poważną rezerwę populacyjną wielu owadów pożytecznych. Żywopłoty, zadrzewienia śródpolne i remizy są miejscem zimowania mszyc, którymi wiosną żywią się bzygowate. Później, gdy mszyc gwałtownie przybywa i przenoszą się na uprawy, bzygów jest już wystarczająco dużo, aby skutecznie prowadzić zwalczanie.
Metody biotechniczne.
Podstawą zabiegów biotechnicznych są reakcje behawioralne zwierząt na różnego rodzaju bodźce zaliczane do atraktantów, repelentów, oraz antyfidantów. Dobre efekty daje również stosowanie feromonów i hormonów.
Przykłady zastosowania feromonów i hormonów.
W roku 1940 zastosowano kwas a-naftylooctowy (pochodna auksyny) do selektywnego zwalczania ognichy w owsie. W 1945 r. odkryto kwas 2,4-dwuchlorofenoksyoctowy (2,4-D) podstawowy składnik wielu herbicydów przeciwko roślinom dwuliściennym (stosuje się go w zbożach). Jego przeciwieństwem jest Etylenofenylokarbaminian (APC) niszczący rośliny jednoliścienne. Większość obecnie stosowanych herbicydów to środki niemające nic wspólnego z hormonami naturalnymi (czyli są to środki chemiczne).
U owadów stosuje się hormon juwenilny, neoteninę i pochodne farnezolu zapobiegając przeobrażeniu oraz ekdyzon zaburzający procesy wylinki.
U ssaków rozmnażanie hamują pochodne estrogenu dwuetylostilbestrol oraz mestranol. Ten ostatni podawany zdziczałym gołębiom domowym powoduje bezpłodność ich piskląt.
Metoda samowyniszczania.
U komarów z rodzaju "Culex" występuje zjawisko niezgodności rasowej polegające na tym, że między niektórymi szczepami dochodzi do kojarzenia lecz z jaj nie wylęgają się larwy. W 1967 r. w okolicach Rangunu wypuszczono wielką liczbę samców niezgodnego rasowo szczepu (wcześniej to zbadano), w efekcie miejscowa populacja komarów została zlikwidowana.
Bardziej uniwersalną metodą jest sterylizacja promieniowaniem lub środkami chemicznymi (hormonami płciowymi, związkami z grupą etylenoiminową (azyrydynową), dodając do pożywienia analogów zasad purynowych i pirydynowych). U owadów zwykle dochodzi do jednej kopulacji w życiu, więc nasłanie masy niepłodnych samców (samce są zwykle bardziej ruchliwe) powoduje, że samice składają niezapłodnione jaja, co bardzo szybko przynosi pozytywne skutki. W 1955 r. tą metodą zlikwidowano problem muchówki muchy śrubowej na wyspie Curaçao oraz zminimalizowano jej obecność w południowych stanach USA (lata 1958-59). Larwy tej muchówki rozwijają się w ranach żywych zwierząt. Sterylne owady produkowano w ilości 100 milionów poczwarek na tydzień i zrzucano z samolotów. Zysk z akcji ocenia się na 20 milionów dolarów rocznie. Podobną metodą zwalczana jest owocówka jabłkóweczka w Kanadzie, USA i kilku innych krajach.
Metody samozniszczenia przynoszą szczególnie dobre skutki w stosunku do świeżo zawleczonych gatunków lub populacji izolowanych, w przeciwnym wypadku akcją należy obejmować olbrzymie obszary, co w przypadku, gdy organizmu zwalczającego szkodnika nie da się hodować na sztucznych pożywkach jest dość kosztowne. Sterylne owady powinny też trafić na okres rozrodczy zwalczanej populacji. W Europie pracuje się nad likwidacją przy pomocy tej metody nasionnicy trześniówki i śmietki cebulanki.
Metody zintegrowane.
Można sobie wyobrazić nieskończoną ilość kombinacji użycia różnych środków, zarówno chemicznych jak i ekologicznych. Najczęściej stosuje się 2–3 metody, niezależne od siebie, zamiast jednej trującej totalnie. Niektóre kombinacje są szczególnie udane.
Zastosowanie pułapki feromonowej jest bardzo skuteczne. Okazuje się, że sterylizując złapane owady i wypuszczając je na wolność można uzyskać znacznie lepsze wyniki w zwalczaniu. Zamiast opryskiwać cały las przeciw barczatce sosnówce można opryskać tylko podstawy pni. Efekt jest ten sam, ale zużywa się mniej środków chemicznych, a zatrucie środowiska jest minimalne. W szklarniach do zwalczania przędziorka chmielowca ("Tetranychus urticae") używa się drapieżnego roztocza "Phytoseiulus persimilis". Wtedy przeciw mączniakowi ogórków należy stosować fungicydy nieszkodliwe dla roztoczy np. pochodne pirymidyny np. PP 675 albo Kaptan.
Metody zintegrowane najłatwiej stosować w lesie oraz w przydomowych i działkowych ogródkach. Lasy mimo wszystko są skomplikowanym biocenozami o dużej bioróżnorodności i inteligentnie przeprowadzona interwencja może zażegnać problem. Zbyt pochopne użycie trutki na wiele lat likwiduje tę możliwość. Ogródki i działki są na tyle małe, że ze szkodnikami zwykle można sobie poradzić bez chemizacji.
Właściciel małej działki przede wszystkim powinien poznać szkodniki i swoich sprzymierzeńców. Niszcząc larwy szkodników powinien pozostawić w spokoju te porażone przez ich wroga – dzięki temu wylęgnie się nowe pokolenie entomofagów, które wesprze go w walce. Gąsienice bielinka z żółtymi kokonami na wierzchu są spasożytowane przez baryłkarza. Kilkanaście lat temu większość gąsienic bielinka padała jego ofiarą, jednak stosowanie niewybiórczych trucizn przede wszystkim jemu zaszkodziło. Na mszyce dobrym sposobem jest spryskiwanie ich wodą z mydłem szarym. Na początku lipca na pnie zakłada się opaski z falistej tektury, tam przekształcają się w poczwarki gąsienice owocówki jabłkóweczki. Na jesieni na pnie drzew zakłada się opaski lepne, na które łapią się bezskrzydłe samice wchodzące złożyć jajka. Następnie tekturę należy zebrać i spalić. Drzewa i krzewy należy przeglądać wiosną, jeszcze przed wylęgiem i opuszczeniem oprzędów przez owady. Nie należy niszczyć gniazd osowatych – to wielki sprzymierzeniec – gdyby były natarczywe należy dać im płaskie naczynie np. z osłodzoną wodą – osy zajmą się jedzeniem i przestaną przeszkadzać w polu i przylatywać do pomieszczeń domowych.
Wiele owadów szukając zimowiska ma tendencję ukrywać się w zakamarkach domu, przesuwając się w stronę cieplejszą trafiają w końcu do wnętrza domu, gdzie zimy nie mogą przeżyć. Aby pomóc im przetrwać zimę, buduje się suche domki z drewna wypełnione mchem poprzedzielanym przyciętymi pędami trzcin (tak żeby kolanka wypadały na środku) i tekturą falistą (tak żeby powstały luźne warstwy). (Zob. też Hotel dla owadów.) Budowę takich domków dla biedronek i złotooków rozpoczęli Francuzi. W USA zakładane są specjalne osłony na gniazda klecanek. Zwiększenie liczby tych os zmniejszyło o 75% szkody wyrządzane przez protoparce na plantacjach tytoniu. Koszenie traw i poboczy likwiduje bazę pokarmową klecanek i marginalizuje ich pożyteczną rolę.
Nie wszystkie sprawy można załatwić przy pomocy samych metod biologicznych – wtedy pozostają tradycyjne metody chemiczne, ale i wtedy szkody w środowisku można zminimalizować pryskając miejscowo tam, gdzie szkodników jest najwięcej (zamiast całego pola), używając środków szybko rozkładających się, działających wybiórczo. Wręcz nie należy dążyć do pełnej likwidacji szkodnika – przynosi to o wiele gorsze skutki niż pewien umiar. Jeśli to niemożliwe należy zachować nieopryskane fragmenty uprawy tak, aby dać szansę rodzimym wrogom danego szkodnika. Należy bezwzględnie przestrzegać instrukcji użycia środków chemicznych. Przy przygotowywaniu roztworów trujących nigdy nie należy stosować zasady „im więcej tym lepiej”. Okres karencji jest bezpieczny pod warunkiem, że środek zastosowano prawidłowo, to znaczy w prawidłowym stężeniu. Środki szkodliwe dla pszczół należy rozpylać wieczorem, po skończonych przez nie lotach. Warto też wstrzymać się od oprysków w okresach wrażliwych dla rozwoju pasożytów pożytecznych (potrzebna jest znajomość ich biologii).

</doc>
<doc id="1048666" url="https://pl.wikipedia.org/wiki?curid=1048666" title="Tadeusz Morski">
Tadeusz Morski

Tadeusz Morski herbu Topór, pseud. i krypt.: "Un Polonais; T. M." (ur. 1754, zm. 1 września 1825 w Krakowie) – publicysta, poeta, tłumacz, dyplomata, polityk, pełnomocnik Rady Najwyższej Narodowej w ziemi stężyckiej i powiecie garwolińskim w czasie insurekcji kościuszkowskiej, wolnomularz, poseł Rzeczypospolitej w Królestwie Hiszpanii w 1790 roku, poseł ekstraordynaryjny Rzeczypospolitej w Madrycie w 1792 roku.
Życiorys.
Urodził się w Małopolsce (prawdopodobnie na ziemi przemyskiej), jako syn Antoniego, późniejszego kasztelana lwowskiego, i Anny z Siemianowskich. W latach 1761-1762 uczęszczał do Collegium Nobilium jezuitów we Lwowie. Kształcił się u warszawskich teatynów, a latach 1766-1768 w Szkole Rycerskiej. Nieco później prawdopodobnie podjął służbę w wojsku saskim. W 1776 roku został szambelanem królewskim Stanisława Augusta, wkrótce otrzymał ksztelanię przemyską. W okresie Sejmu Czteroletniego współpracował (jako publicysta) ze stronnictwem patriotycznym. W 1790 został kawalerem Orderu Świętego Stanisława. W 1791 uzyskał, przy poparciu Ignacego Potockiego, nominację królewską na stanowisko poselskie w misji dyplomatycznej w Madrycie (starał się o nią również Józef Ankwicz) zatwierdzoną następnie przez Deputację Spraw Zagranicznych.
W wyniku problemów finansowych misja w Madrycie została zlikwidowana w lipcu 1791 roku (pozostał tam tylko "Chargé d’affaires" Kajetan Zbyszewski). Tadeusz Morski po opuszczeniu we wrześniu hiszpańskiej placówki przez krótki czas przebywał w Anglii. W tym czasie w listach do Potockiego rozgoryczony pisał iż jego odwołanie ma swoją przyczynę we wrogości Chreptowicza. Po powrocie do kraju otrzymał wypłatę 6 tysięcy złotych polskich ("ekspens korespondencyjny", wcześniej dostał z góry 2600 florenów zapłaty za pół roku pracy na placówce) a w październiku otrzymał z rąk króla Order Orła Białego.
W 1812 roku przystąpił do Konfederacji Generalnej Królestwa Polskiego.
Twórczość.
Tadeusz Morski był autorem "Uwagi nad pismem Seweryna Rzewuskiego..." będącej odpowiedzią na "O sukcesji tronu w Polszcze. Rzecz krótka." (1790). Wkrótce po powrocie (1792) opublikował książkę "Myśli o potrzebie i sposobach przysposobienia młodzieży do służby dyplomatycznej w Polszcze", w której postulował likwidację wszystkich misji dyplomatycznych z wyjątkiem państw ościennych. Był również autorem poematów heroikomicznych według Jeana-Baptiste Louisa Gresseta "Pulpit żyjący" (1781).
Listy i materiały.
Materiały dotyczące Morskiego znajdują się ponadto w rękopisach Ossolineum, sygn. 487/III, 720/I.

</doc>
<doc id="1048667" url="https://pl.wikipedia.org/wiki?curid=1048667" title="Klayton">
Klayton

Klayton jest muzykiem, który w całej swojej karierze brał udział w licznych projektach związanych z muzyką industrialną. Najbardziej znany jest z bycia frontmanem swojego ostatniego zespołu o nazwie Celldweller.
Życiorys.
Klayton w ciągu kilkunastu lat swojej działalności był częścią wielu zespołów i pobocznych projektów muzycznych, takich jak: Argyle Park, Celldweller, Circle Of Dust, Criss Angel, Klank. We wcześniejszych zespołach jego główną rolą było miksowanie, tworzenie muzyki i wykorzystywanie praktycznie wszystkich dostępnych instrumentów. W przypadku zespołu Klank miał mniej swobody niż zwykle, zajmował się głównie tworzeniem albumu ale i tak napisał prawie połowę piosenek. W Celldwellerze kontynuuje swój styl jednoosobowego zespołu (prawie sam tworzy całą muzykę), tak samo jak w przypadku każdej piosenki Circle Of Dust (na wszystkich czterech albumach) i Argyle Park w, którym nagrał prawie 90% instrumentów.
Głównym powodem dla, którego Klayton był częścią wielu zespołów było jego pragnienie do zmieniania typu muzyki, którą tworzy wtedy kiedy czuł, że jest to niezbędne. W jego pierwszym zespole Circle Of Dust tworzył mieszankę muzyki industrialnej i heavymetalowej do czasu wydania ostatniego albumu, który był odczuwalnie lżejszy i bardziej gotycki. Kolejnym jego projektem było Argyle Park. Zespół był krótką kolaboracją pomiędzy nim a jego przyjacielem o pseudonimie Buka. Po wydaniu debiutanckiego albumu Klayton opuścił zespół. Następnie Klayton dołączył do zespołu Angeldust znanego showmana i iluzjonisty Crissa Angela. Po niezbyt długim czasie opuścił zespół przy okazji spostrzegając, że nauczył się bardzo dużo o robieniu dobrego występu na żywo. W jego ostatnim zespole Celldweller bardzo łatwo można rozpoznać różne style muzyczne, które kiedyś tworzył np. mieszankę death metalu, trance'u, techno i dance. Występy na żywo, które tworzy Scott (z pomocą dodatkowych członków zespołu) zawierają teraz znacznie więcej światła i materiału filmowego zsynchronizowanego z muzyką. Oprócz tego Klayton brał udział w wielu pomniejszych projektach muzycznych.
Dokonania Klaytona.
1988/89:
1989-1991:
1992:
1993:
1994:
1995:
1996:
1997:
1998:
1999:
2000:
2003:
2005:
2006:
2007:
2009:

</doc>
<doc id="1048669" url="https://pl.wikipedia.org/wiki?curid=1048669" title="Real Club Deportivo Mallorca">
Real Club Deportivo Mallorca



</doc>
<doc id="1048672" url="https://pl.wikipedia.org/wiki?curid=1048672" title="Karambol (bilard)">
Karambol (bilard)



</doc>
<doc id="1048673" url="https://pl.wikipedia.org/wiki?curid=1048673" title="Arnošt Muka">
Arnošt Muka

Arnošt Muka (, znany także jako Karol Ernest Muka, ur. 1854, zm. 1932) – serbołużycki nauczyciel, naukowiec oraz slawista.
Życiorys.
Uznawany jest za najwybitniejszego humanistę serbołużyckiego XIX i XX stulecia, który w znaczny sposób przyczynił się do rozwoju serbskiej świadomości narodowej. W latach 1874–1879 studiował na Uniwersytecie w Lipsku filologię klasyczną i slawistykę.
Od 1879 roku był nauczycielem w Żytawie, a później w gimnazjum w Budziszynie. Od najmłodszych lat zaangażowany w kulturalny i naukowy ruch Serbołużyczan. Członek Societas Slavica Budissenensis oraz Macierzy Serbskiej. Współzałożyciel i redaktor naczelny czasopisma Lipa Serbska (1876–1881), w latach 1882–1886 redaktor czasopisma Łužica, a między 1884 i 1932 rokiem Časopisu Maćicy Serbskeje. Na łamach tego ostatniego w latach 1884–1886 publikował Statistike Serbow, zawierającą unikatowe dane statystyczne, ukazujące liczbę, rozmieszczenie, strukturę socjalną, poziom wykształcenia i inne cechy serbskiej ludności Łużyc. Dzięki jego determinacji oraz organizatorskim talentom udało się stworzyć w 1904 roku Dom Serbski w Budziszynie. Podjął także próbę zorganizowania serbskiego muzeum.
Był członkiem wielu akademii oraz towarzystw naukowych, w tym między innymi w Krakowie, Warszawie, Pradze, Zagrzebiu i Sankt Petersburgu.
Z inicjatywy polskiej Akademii Umiejętności podjął badania nad wymarłą społecznością Słowian połabskich – Drzewian. W swoich podróżach po obszarze Łużyc prowadził badania dotyczące języka, folkloru oraz dorobku kulturalnego Serbów. Był autorem wielu prac naukowych, które wywarły duży wpływ na serbską inteligencję. Występował przeciwko germanizacji. Dwukrotnie przenoszony karnie przez władze niemieckie w głąb Niemiec za działalność narodową.

</doc>
<doc id="1048675" url="https://pl.wikipedia.org/wiki?curid=1048675" title="Praid">
Praid

Praid () – miejscowość w okręgu Hargita, w Rumunii. Znajduje się tu kopalnia soli znana od czasów rzymskich, o której legenda głosi, że Święta Kinga miała wrzucić tam swój pierścień, odnaleziony potem w bałwanie soli bocheńskiej. Można również zobaczyć muzeum rzeźb solnych.
Położenie.
Miejscowość leży 38 km na północny zachód od Odorheiu Secuiesc nad rzeką Târnava Mică, na południe od pasma górskiego Munții Gurghiu.
Demografia.
Gmina ma absolutną większość szeklerską. Zgodnie ze spisem z r. 2002 spośród 6846 ludności 96.92% (6635) to Węgrzy.

</doc>
<doc id="1048677" url="https://pl.wikipedia.org/wiki?curid=1048677" title="Aymeric Chauprade">
Aymeric Chauprade

Aymeric Chauprade, wym. [] (ur. 13 stycznia 1969 w La Ferté-Bernard) – francuski pisarz, geopolityk i politolog, poseł do Parlamentu Europejskiego VIII kadencji.
Życiorys.
W 1991 uzyskał licencjat z matematyki, w 1993 został absolwentem Instytutu Nauk Politycznych w Paryżu. W 1996 ukończył studia magisterskie z zakresu prawa międzynarodowego na Université Paris Descartes, a w 2000 obronił doktorat z nauk politycznych na Université Paris Sorbonne. Prowadził wykłady na różnych uczelniach cywilnych i wojskowych we Francji i za granicą. W latach 1999–2009 był profesorem uniwersytetów w Paryżu i w Neuchâtel. Prowadził kurs geopolityki i seminarium w szkole wojskowej Collège interarmées de défense (CID). Później zatrudniony jako profesor w instytucie studiów wyższych francuskiej obrony narodowej (IHEDN). Był doradcą m.in. prezydenta Dominikany i ministra obrony narodowej, został również dyrektorem wydawnictwa Éditions Ellipses.
Jest uczniem François Thuala, z którym wydał słownik geopolityki. Jest zwolennikiem poglądu, iż Francja powinna uwzględnić element frankofoński w swojej geopolityce. Jego zdaniem Europa powinna opierać się na wspólnocie narodów (z wyłączeniem Turcji) i współpracy z Rosją, utrzymując równowagę w relacjach wzajemnych z USA i Chinami. Po publikacji książki "Chronique du choc des civilisations" zarzucono mu wspieranie teorii spiskowych o zamachach z 11 września 2001. Nadzorujący szkołę wojskową CID minister obrony Hervé Morin zwolnił go wówczas ze stanowiska wykładowcy tej akademii, jednak decyzja ta została unieważniona przez sąd administracyjny.
Aymeric Chauprade angażował się również w działalność polityczną. Współpracował z eurosceptycznym Ruchem dla Francji Philippe'a de Villiersa. Później został doradcą przewodniczącej Frontu Narodowego Marine Le Pen ds. międzynarodowych, a w 2014 liderem jednej z list okręgowych tej partii do Parlamentu Europejskiego, uzyskując mandat eurodeputowanego VIII kadencji, który wykonywał do 2019.

</doc>
<doc id="1048678" url="https://pl.wikipedia.org/wiki?curid=1048678" title="The Stig">
The Stig



</doc>
<doc id="1048682" url="https://pl.wikipedia.org/wiki?curid=1048682" title="Lista potworów serialu Kod Lyoko">
Lista potworów serialu Kod Lyoko

Jest to lista potworów, które występowały w francuskim serialu animowanym "Kod Lyoko". Z niewielkimi wyjątkami, potwory tworzone są przez Xanę, żeby walczyły dla niego w Lyoko.
Potwory Xany.
Każdy z potworów ma wspólne znamię: oko Xany. Pojedyncze uderzenie którąkolwiek z broni w tę część, niszczy potwory. Mogą być też zniszczeni w inne sposoby, takie jak przypadkowe trafienie laserem innego potwora, powalenie o ścianę, wpadnięcie do cyfrowego morza albo zgniecenie. Z wyjątkiem Strażnika i Scyfozoy, każdy potwór ma broń laserową o różnej sile, tak bardzo jak podrzędne bronie w niektórych przypadkach. Potwory mają urozmaicone poziomy inteligencji, która jest często bezpośrednio powiązana z ich siłą.
Bloki.
Bloki (ang. "Bloks"; fr. "Blocks") wyglądają jak sześciany z sześcioma odnóżami, za pomocą których mogą się poruszać. Posiadają czworo oczu Xany, po jednym na każdą ścianę boczną.
Oczy na głowie bloka mają różne funkcje. Przednie oko pełni rolę mózgu, prawe strzela laserem, lewe promieniem zamrażającym, a tylne pierścieniami ognia. Głowa bloka może się obracać, a oczy nie są rozróżnialne 
Każda z tych broni ma specyficzną poświatę: czerwony dla lasera, jasnoniebieski dla promienia zamrażającego, a pomarańczowy dla pierścieni ognia. Laser i pierścienie ognia za trafienie zabierają 30 punktów. Wystrzelony lodowy promień ma niekiedy różne efekty. Jeśli ktoś jest całkowicie zamrożony, ulega dewirtualizacji lub jest unieruchomiony w lodzie przez 3 minuty. Niekiedy tylko jakaś część ciała zostaje trafiona, więc tak samo jest unieruchomioma w lodzie. Przy jednej okazji Blok został trafiony, lecz się nie zdewirtualizował.
Bloki zwykle pojawiają się w grupie od dwóch do czterech. Są inteligentne i wytrwałe. Zwykle ignorują większość zagrożeń, ale niekiedy robią unik.
Strażnicy.
Strażnicy (ang. "Guardians"; fr. "Tornades") to duże, pomarańczowe sfery wykorzystywane przez Xanę do łapania ofiar w Lyoko. Ofiara traci świadomość i nie może być zlokalizowana lub rozmawiać w Lyoko. Strażnik nie potrafi zdewirtualizować swojej ofiary. Można go oszukać do wypuszczenia jeńca, jeśli dokładny duplikat pojawi się przed nim. Zniszczy to jego, rozproszy to jego energię w formie pomarańczowych nici. Siła jest bezużyteczna przeciwko tym wrogom, jednak Odd i Ulrich próbowali przy dwóch różnych okazjach. Nie mogą być zniszczeni, bowiem nie mają żadnego Oka. Byli tylko w pierwszym sezonie, lecz w tym tylko dwa razy; kiedy Strażnik uwięził najpierw Yumi (w odcinku 7 "Fałszywy obraz"), a potem Aelitę (w odcinku 10 "Dziewczyna z marzeń").
Strażnicy nie są zbyt inteligentni, więc nie wykorzystują żadnej strategii. Jedynie podkradają się i zdobywają swój cel. Wtedy przenoszą się do zapadłego obszaru, aby uniknąć wykrycia. W pierwszym przypadku potwory tylko wysłano, by chronić. W drugim, zdobyło to Aelitę, więc jej możliwość, że zostanie wyzwolona, była znacznie zmniejszona.
Szerszenie/Osowce.
Szerszenie (ang. "Hornets"; fr. "Frelions/Frôlions") nie posiadają odnóży, ale za to mają dziesięć cienkich skrzydeł, po pięć z każdej strony ciała. Potrafią bardzo szybko latać, więc grupa musi używać swoich wehikułów. Niekiedy robią bardzo dobre manewry. Symbol Oka umieszczone jest na czole. Lider grupy Szerszeni ma 15 punktów życia, a towarzysze mają po 12 punktów. Jeśli się zniszczy tego lidera, powinno się zdarzyć, że reszta zginie, ale to się jeszcze nie wydarzyło.
Szerszenie posiadają dwa typy broni. Pierwszy to laser, którymi strzelają z końca „ogona”, czyli tam gdzie pszczoła ma żądło. Drugi natomiast to jad, którą wylewają przez swój „kolec”. Szerszenie, które posiadają truciznę, mają 30 punktów życia. Laser za uderzenie odejmuje 20 punktów, a jad wysysa punkty życia z każdego dookoła tego.
Szerszenie zwykle przebywają w grupie od trzech do siedmiu.
Karaluchy.
Karaluchy (ang. "Kankrelats"; fr. "Kankrelats") są najmniejsze i najsłabsze z potworów Xany. Nie są bardzo szybkie, ale bardzo dobre unikają ataków dzięki swojej małej wielkości. Słabym punktem dla nich jest oko na karapaksie (pancerzu). Są ostatnimi inteligentnymi potworami Xany. Były pierwsze w Lyoko.
Karaluchy mają swoje działo laserowe umieszczone pod pancerzem. Laser ten jest słabszy od innych potworów, odejmuje za uderzenie 10 punktów, jednak w jednym odcinku, pojedynczy laser odbierał 50 punktów. Wymaga też jednorazowego ładowania przed strzelaniem. Mogą nawet strzelać wiązką podczas chodzenia. W odcinku 64, laser trafił Odda, który nie odniósł poprzednio żadnych obrażeń (miał 100 punktów) i zdewirtualizował go jednym strzałem.
Karaluchy były pierwszymi potworami, które zostały zmaterializowane w prawdziwym świecie. Wiązki laserowe były słabe i nieefektowne, większość ludzi odniosła kilka trafień niż raczej cierpiący skutek. Jim walczył z nimi, używając pistoletu do przybijania gwoździ.
Karaluchy zwykle poruszają się w grupie od trzech do pięciu, żeby zwiększyć swoją kiepską indywidualną moc. Niekiedy atakują z wielokrotną grupą, ale zwykle z jednego kierunku.
W "Ultimatum" trzy Karaluchy zlatywały przez lodowy tunel w stylu „”. Pierwszy zatrzymał się w porę, żeby patrzeć w dół, drugi uderzył w pierwszego, a trzeci runął w nich, spowodowało to, że wszyscy trzej spadli do tunelu.
Kraby.
Kraby (ang. "Krabes") wyglądają jak ich imiennicy, tyle że nie mają szczypiec i tylko 4 nogi, za to dłuższe i ostro zakończone. Mają 3 bronie. Pierwsza to podstawowy laser, który zabiera 40 punktów. Wystrzeliwany jest z małego punktu przed oczami Kraba, w którym zbierają się 3 krótkie lasery, każdy z jednego oka. Podczas wystrzału widać też pojawiające się przez chwilę czerwone oko Xany. Drugą bronią jest szeroki niebieski promień wystrzeliwany z podbrzusza. Nikt nigdy nie został nim trafiony, ale prawdopodobnie zadaje całe 100 punktów obrażeń. Trzecią bronią są ostro zakończone odnóża, które działają jak prawdopodobnie każda broń wręcz - zadaje 10 pkt/0,0001 sekundy. Oko Xany umiejscowione jest na poziomym grzbiecie, więc trafienie w nie z ziemi może być trudne, ale zwykle takie nie jest, z powodu umiejętności skakania wszystkich wojowników Lyoko.
Megaczołgi.
Megaczołgi (ang. "Megatanks") wyglądają jak wielkie, czarne, metalowe kule z czerwoną szczeliną biegnącą przez środek i pojawiającym się prostopadłym do niego pasmem oczu Xany, jednak z zewnątrz i tak są praktycznie niezniszczalne (nie licząc utonięcia w Cyfrowym Morzu). Gdy otworzy się wzdłuż tego paska, ukazuje się metalowa konstrukcja z czerwonym „mięsem”, przewodami elektrycznymi oraz główną obręczą z dwoma oczami Xany. Wystrzeliwuje ona kolisty czerwony laser, zabijający wszystko na swojej drodze. W odcinkach „Fałszywy trop” i „Sabotaż” Megaczołg położył się na jednej z połówek, przez co jego laser pokrył całą powierzchnię płaszczyzny jakiś metr nad ziemią. Mogą też rozpędzać się do wysokiej prędkości podczas toczenia się, co może skończyć się zdewirtualizowaniem wojownika Lyoko przez rozjechanie lub wypadnięciem poza krawędź platformy.
Pełzacze.
Pełzacze (ang. "Creepers"; fr. "Rampants") mają organiczną górną humanoidalną połowę ciała i mechaniczny ogon. Z lewej i prawej mają razem dwa odnóża, z pomocą których mogą poruszać. Oko mają na wierzchołku swojej głowy. Ugodzenie w jakąkolwiek część ich ciała, niszczy je.
Pełzacze mają laser w swoich paszczach. Promień za uderzenie odbiera 40 punktów. Potrafią również naładować laser dla mocniejszego ataku. Ile punktów odejmuje naładowany strzał - nie wiadomo, jako że jedyną rzeczą nim trafioną były bariery ochronne rdzenia Lyoko.
Pełzacze mają swoje drogi, aby pojawić się i zaatakować grupę. W przeciwieństwie do innych potworów, po wybuchu zostawiają organowate kawałki znikające po paru sekundach. W odcinku "Fala przypływu" Pełzacz uformował się z czerwonego impulsu jak kometa. Atakują zwykle w dużej grupie. Cechą charakterystyczną jest to, że pojawiają się tylko w piątym sektorze Kartaginie, gdzie dodatkowo mogą się poruszać po wszystkich powierzchniach, niezależnie od tego, czy stanowi ona podłogę, sufit, ścianę lub powierzchnię podpodłogową.
Scyfozoa.
Scyfozoa (ang. "Scyphozoa") jest potworem Xany, który pojawia się od 2 serii. Wygląda jak wielka meduza ("Scyphozoa" to po łacinie „krążkopławy”")" z ośmioma przezroczystymi mackami, dolną częścią ciała w kształcie długiego, różowego szpica oraz okrągłym, przezroczystym kloszem z okiem Xany. Jej pierwotnym zadaniem była kradzież kodu Aelity w celu zdobycia Kluczy do Lyoko. Potrafiła też odebrać całość lub fragment kodu DNA. Od 3 serii dostała zdolność przejmowania kontroli nad dowolną ofiarą. Ofiarami tego typu ataków była przede wszystkim Aelita (bo tylko ona mogła wpisać KOD XANA niszczący sektor Lyoko) oraz William.
Scyfozoa jest bardzo wytrzymałym, ale tchórzliwym stworem. Wystarczy obcięcie kilku macek lub mocniejszy atak by oddaliła się z pola walki, lecz prawie nigdy nie udało się jej zniszczyć (wyjątek stanowią odcinki „Jezioro”, kiedy to Aelita przeszkodziła jej w niszczeniu Skida, a gdy Scyfozoa pada na ziemię, można zobaczyć, że znika, oraz należący do serii „Ewolucja” odcinek „Bunt”, w którym przejęła kontrolę nad Williamem, lecz wybuchła po odcięciu jej macek). Posiada oko Xany, ale jeszcze nikomu nie udało się w nie trafić. Występuje tylko w pojedynkę (prawdopodobnie istnieje tylko jedna) i zawsze pod eskortą kilku innych potworów. W „Ewolucji” jej imię wymawiane jest „Scyfoza”, poza tym jest tam ona znacznie słabsza - ofiara (a konkretnie William) jest pod jej kontrolą dopóty, dopóki jest przez nią trzymana (początkowo Scyfozoa najpierw xanafikowała ją podczas trzymania, a kiedy sama ją puszczała, tamta była już pod kontrolą Xany), a poza tym - jak wyżej - można ją bez problemu zniszczyć obcinając macki (w poprzednich odcinkach mogło ją to co najwyżej zmusić do odwrotu).
Manty.
Manty (ang. "Mantas") wyglądają jak płaszczki. Manta to zwierzę o niebieskim i białym kolorze z niebieskim okiem Xany na grzbiecie. Manta rodzi się w Sektorze Piątym (wychodzi z Niebiańskiej kopuły) i jest częścią jego systemu zabezpieczeń. Manta potrafi latać, a do sterowania wykorzystuje swój potężny ogon. Jej broniami są laser oraz wypuszczane bomby. W odcinku "Zimna wojna" po raz pierwszy pojawiła się w sektorze, który nie był Kartaginą. Z kolei w "Ewolucji", w odcinku "Upór", po raz pierwszy pojawiają się w Cyfrowym Morzu.
Czarna Manta (ang. "black Manta") służy do transportu Williama w powietrzu. Pojawia się jak William powie "MANTA". Po raz pierwszy pojawiła się w odcinku "William powraca".
Tarantule.
Tarantule (ang. "Tarantulas") z wyglądu przypominają pająki, jednak posiadają tylko cztery odnóża, z czego co najmniej dwa są zakończone laserami. Żeby strzelać tarantula ustawia się na 2 tylnych nogach i zaczyna działać jak stacjonarna wieżyczka. Może też przez krótki czas biegnąć na tylnych odnóżach i oddać kilka strzałów przed utratą równowagi. Tarantule komunikują się ze sobą rycząc. 
Polimorficzne Spektrum.
Klon Polimorficzny (ang. "Polymorphic clone") to jeden z najlepszych stworów Xany. To jedyny potwór, który rodzi się na Ziemi. Może przybrać kształt niemal dowolnej istoty i razić prądem. Podczas przybraniem nowej formy staje się fioletowym, bezkształtnym obłokiem. Często do pojawień Spektrum, potrzebna była aktywna wieża. W odcinku "Pocałunek Xany" został nazwany Polimorficzny Klon, a w odcinku "Odkrycie" został nazwany Polimorficzne Widmo.
William (4 seria).
Zniszczył rdzeń. Kiedy Aelita i Jeremy odbudowali Lyoko, William powrócił. Był nadal pod kontrolą X.A.N.Y.; od tej pory atakował głównych bohaterów (zwłaszcza Aelitę) w sektorach i replikach. Przez cały czwarty sezon Jeremy usiłuje go uwolnić. Kiedy William został teleportowany do bazy z superkomputerem repliki sektora polarnego, by powstrzymać Yumi i Odda, Aelita skopiowała z wieży kierującej teleportacją chłopaka wszystkie programy, których X.A.N.A. używa do jego kontroli. Z pomocą tych informacji Jeremy’emu udało się go w końcu uwolnić. W ostatnim odcinku X.A.N.A. znów opętał Williama, lecz tym razem w świecie realnym. Wraz ze zniszczeniem wirusa poprzez system wieloczynnikowy, William został od-xanifikowany. Występuje w 5 sezonie.
Potwory cyfrowego morza.
Kongery.
Kongery (ang. "Kongers") to inaczej skrzyżowanie mureny z węgorzem. Ich zadaniem jest atak Skida, a pierwszy raz zrobiły to w odcinku "Dziewiczy rejs". Mają ogromną paszczę z wystającymi zębiskami i niebieski, półprzezroczysty ogon, wewnątrz którego można dostrzec bladą, żółtawą kulę z dwojgiem oczu Xany. Ważą tylko 10 kg. Podobnie, jak wszystkie (z wyjątkiem Kolosa) nowe potwory z czwartej serii, Kongery mieszkają w Cyfrowym Morzu. Atakują strzelając laserami z oczu.
Rekiny.
Rekin (ang. "Sharks") to potwór, którego zadaniem jest atakowanie NavSkidów. W dodatku jest szybszy niż Kongery. Jego kolory są identyczne, jak Manty Williama. Strzela torpedami.
Kalmar.
Kalmar (ang. "Kalamar") to nowy potwór Xany stworzony specjalnie, by atakować Skidbladnira. Czterema cienkimi mackami chwyta się Skida, a następnie z dolnej części głowotułowia wyłania się wiertło, które wierci dziurę w szybie pilota statku. W głowotułowiu o kształcie cytryny mieści się też oko Xany, z którego Kalmar strzela laserami. Potwór pojawił się tylko w odcinku "Kuzyn z odzysku".
Kolos.
Kolos (ang. "Colossus") to ogromny człekokształtny potwór, stworzony jest z materiałów wulkanicznych, a przez całe jego ciało przepływają rzeki lawy. Z głowy wyrasta mu coś na kształt sześciu powyginanych, zwęglonych gałęzi (trochę jak u jednej z postaci na obrazie Salvadora Dalego "Płonąca żyrafa"), zaś jego twarz wygląda jak biała, okrągła, gumowa maska z dwoma długimi, cienkimi, spiczastymi wyrostkami luźno zwisającymi z jego brody. Posiada kilkoro oczu: jedno na miejscu „twarzy”, drugie na jednej z rąk (ręce-mieczu) oraz kilka mniejszych wokół tego drugiego. W obydwa duże trzeba uderzyć, by go zniszczyć (i tak się stało w odcinku "Walka aż do końca", bohaterem okazał się Ulrich). Po śmierci nie rozpada się, lecz pokrywająca jego ciało lawa znika, a on sam pada na ziemię (tym samym miażdżąc i dewirtualizując Ulricha). Kolos jest większy od wież w Lyoko, a atakuje rękami lub... depcze nogami. Każde uderzenie równa się z dewirtualizacją. Ma taką siłę, że jedno uderzenie ręką-mieczem od razu zniszczyło Skidbladnira. Spośród potworów mających więcej niż jedno oko Xany ten jest jedynym, u którego trzeba zniszczyć więcej niż jedno, by go pokonać.
Inne potwory.
Marabunta.
Marabunta (ang. "Marabounta") została stworzona przez Jeremiego, zainspirowanego przez notatkę z dziennika Hoppera i informacji o zwyczajach południowoamerykańskich mrówek wędrownych. Marabunta jest bezkształtną czarną kulą, która pomnaża się według formularza cyfrowej mitozy. Pochłania wszystko na swej drodze i niszczy potwory Xany.
Marabunta zaatakowała Aelitę, ponieważ była związana z Xaną (co potem okazało się nieprawdą). Potwory oraz wojownicy Lyoko połączyli siły w zniszczeniu Marabunty. Udało się to dzięki Oddowi, który na grzbiecie Kraba dotarł do pierwszej czarnej kuli i strzelił w nią strzałką, zarażoną wirusem przez Jeremiego.
Ninja.
Tajemnicze postaci o ludzkich kształtach, ubrane w czarne kombinezony i uzbrojone w szable. Pojawiają się dopiero w 5 sezonie i bronią dostępu do serca Kory. Początkowo pokonanie ich jest nie lada problemem, jednak gdy wojownicy Lyoko odkrywają ich sekret sytuacja ulega zmianie. Okazuje się, że za awatarami stoją prawdziwi ludzie, pracujący dla profesora Tyrona. Do ich nadzwyczajnych zdolności należą: niewidzialność, super prędkość i możliwość ukrycia się w ścianach, co pozwala im na atak znienacka. W odcinku 14 okazuje się, że mogą również przetrwać w cyfrowym morzu.
Potwory sektora wulkanicznego.
Potwory z sektora wulkanicznego to ulepszone przez Xanę wersje już istniejących w Lyoko potworów. Wielu fanów wierzy, że Kolos wywodzi się również z sektora wulkanicznego bazując na jego wyglądzie.
Wulkanoidy.
Ulepszone wersje Karaluchów, zbudowane ze skał wulkanicznych. Są większe i silniejsze od pierwowzoru. Posiadają również zdolność tarczy. Występują tylko w grze Code Lyoko: Quest for Infinity, w stworzonym na potrzeby gry sektorze wulkanicznym który nie występuje w serialu. 

</doc>
<doc id="1048683" url="https://pl.wikipedia.org/wiki?curid=1048683" title="Wojciech Sieciński">
Wojciech Sieciński

Wojciech Sieciński (ur. 15 września 1928, zm. 12 sierpnia 2007) – polski scenograf i pedagog
Współpracował między innymi z Operą Narodową w Warszawie, Teatrem Współczesnym, Teatrem im. Wandy Siemaszkowej w Rzeszowie, oraz Teatrem Telewizji. W 1957 r., realizował scenografie do „"Pastorałki”" Leona Schillera w reżyserii Stanisławy Perzanowskiej, prezentowaną później w 1990 r., na wystawie „"Theatrum z niebieskich obłoków”" w Muzeum Archidiecezjalnym.
W 1967 otrzymał wyróżnienie ministra kultury i sztuki z okazji wystawy „Polskie dzieło plastyczne w 15-leciu PRL”
Pochowany 17 sierpnia 2007 r., na Powązkach Wojskowych w Warszawie (kwatera AIII kolumn.-3-35).

</doc>
<doc id="1048691" url="https://pl.wikipedia.org/wiki?curid=1048691" title="George Reeves">
George Reeves

George Reeves, właściwie George Keefer Brewer (ur. 5 stycznia 1914 w Woolstock, zm. 16 czerwca 1959 w Beverly Hills) – amerykański aktor. Wystąpił w roli Supermana w serialu "Przygody Supermana" ("Adventures of Superman", 1952–1958). 
Życiorys.
Wczesne lata.
Urodził się w Woolstock, w stanie Iowa, pięć miesięcy po ślubie swoich rodziców, Helen Lescher, która była pochodzenia niemieckiego, i Donalda Carla „Dona” Brewera, aptekarza. Jego rodzice rozwiedli się kilka miesięcy później. W tym czasie Reeves i jego matka przeprowadzili się do jej domu w Galesburg w Illinois. Tam jego matka poślubiła Franka Bessolo, który w 1927 ostatecznie adoptował chłopca. To małżeństwo również skończyłoby się rozwodem. 
Młody Brewer, obecnie Bessolo, przyjął nazwisko swojego ojczyma, uczęszczał do Pasadena Junior College w Pasadenie, w Kalifornii. Lubił występować, śpiewać i grać na gitarze. W 1934 zajął się amatorskim boksem. W 1935 związał się z zespołem teatralnym Pasadena Community Playhouse. Tam poznał aktorkę Ellanorę Needles, którą poślubił 21 września 1940. 16 października 1950 doszło do rozwodu.
Kariera.
Dla kina został odkryty przez hollywoodzkiego reżysera castingów, Maxwella Arnowa. Wkrótce podpisał kontrakt ze studiem Warner Bros., od którego otrzymał pseudonim artystyczny George Reeves. Po raz pierwszy pojawił się w filmie jako Stuart Tarleton, były adorator Indii Wilkes (Alicia Rhett), wielbiciel Scarlett (Vivien Leigh) i brat Brenta (Fred Crane) w melodramacie Victora Fleminga "Przeminęło z wiatrem" (1939). W 1939 wystąpił w melodramacie wojennym Lloyda Bacona "Szpiegowski agent" ("Espionage Agent") jako sekretarz Warringtona, dramacie przygodowym "Druzgocący pieniądz ringowy" ("Smashing the Money Ring") w roli obserwatora procesu z Ronaldem Reaganem, dramacie "Na kostiumowej paradzie" ("On Dress Parade") jako żołnierz południa w namiocie i melodramacie Michaela Curtiza "Four Wives" w roli laboranta badającego krew.
W ciągu następnych 10 lat Reeves pojawił się w wielu nijakich filmach, aż do swojej głównej roli podporucznika Johna Summersa w melodramacie wojennym "Bohaterki Pacyfiku" ("So Proudly We Hail!", 1943) z Claudette Colbert. Film z 1943 był hitem, ale patriotyczny Reeves czuł się zmuszony służyć swojemu krajowi i zawiesić karierę, aby zaciągnąć się do wojska. Dołączył do działu rozrywki Army Air Corps, nakręcił wiele filmów szkoleniowych, a nawet, stacjonując w Nowym Jorku, pojawił się na Broadwayu w roli porucznika Thompsona w sztuce "Skrzydlate zwycięstwo" ("Winged Victory", od 20 listopada 1943 do 20 maja 1944) i jako James Carroll w spektaklu historycznym "Yellow Jack" (premiera: 7 kwietnia 1944). 
Po zakończeniu II wojny światowej Reeves powrócił do Kalifornii w 1945. Udało mu się zdobyć role w niskobudżetowych nieudanych produkcjach tzw. klasy B takich jak "Grzmot w sosnach" ("Thunder in the Pines", 1948) czy "Bogini dżungli" ("Jungle Goddess", 1948). W 15-odcinkowym serialu wyprodukowanym przez wytwórnię Columbia Pictures "Przygody Sir Galahada" ("The Adventures of Sir Galahad", 1949) wystąpił w tytułowej roli Galahada. W dramacie wojennym Freda Zinnemanna "Stąd do wieczności" (1953) został obsadzony w roli sierżanta Maylona Starka. Od 19 września 1952 do 28 kwietnia 1958 grał postać Supermana/Clarka Kenta w familijnym serialu fantastycznonaukowym "Przygody Supermana" ("Adventures of Superman", który okazał się najpopularniejszym serialem telewizyjnym pierwszej połowy lat 50.
Śmierć.
16 czerwca 1959 w Beverly Hills, w stanie Kalifornia George Reeves wraz z narzeczoną Leonor Lemmon przyjmowali gości w swoim domu. Reeves poszedł wcześniej spać, ale jeszcze raz pojawił się w salonie swojego domu, by poskarżyć się na hałas trwającego właśnie przyjęcia. Według świadków wypił jednego drinka i udał się z powrotem do sypialni. Tam właśnie policja znalazła jego zwłoki – na łóżku, z pistoletem w ręku i śmiertelną raną postrzałową głowy. Według policji, która przybyła na miejsce zdarzenia, Reeves popełnił samobójstwo strzałem z pistoletu. Szybko jednak pojawiły się wątpliwości, bo świadkowie składali sprzeczne zeznania, dodatkowo będąc pod wpływem alkoholu, a ślady nie zostały odpowiednio zabezpieczone (nie zdjęto odcisków palców z rewolweru). Dodatkowo w podłodze znaleziono kolejne dwie kule z tej samej broni, od której zginął Reeves, chociaż świadkowie słyszeli tylko jeden wystrzał. 
Śmierć George’a Reevesa w wieku 45 lat od postrzału jest kontrowersyjna; niektórzy uważają, że został zamordowany lub był ofiarą przypadkowej strzelaniny, ponieważ dochodzenie przyczyn jego śmierci zostało zakończone szybciej niż normalnie, a oficjalnym werdyktem było samobójstwo. W 1960 George Reeves otrzymał pośmiertnie gwiazdę w Alei Gwiazd w Los Angeles, a w 1985 znalazł się na liście 50 zasłużonych osób ze świata komiksu i filmu opublikowanej w specjalnym komiksie Fifty Who Made DC Great.
W samobójstwo od początku nie wierzyła jego matka. Wynajęła prywatnego, znanego detektywa Milo A. Speriglio, i odkryła, że Reeves miał romans z Toni Lanier, żoną jednego z szefów studia MGM – E.J. Mannixa, a ten miał związek z mafią. Dlatego istnieją przypuszczenia, że Reevesa mogła zabić narzeczona Leonora Lemmon, w momencie gdy dowiedziała się, że George zerwał zaręczyny, lub że dokonała tego z zazdrości kochanka Toni Mannix, z którą się rozstał. Według innej z teorii śmierć Reevesa była nieszczęśliwym wypadkiem podczas gry w rosyjską ruletkę, w którą aktor lubił bawić się pod wpływem alkoholu. Według kolejnej serii plotek Reeves miał zginąć też z rąk swojej narzeczonej Leonore Lemmon, która potem zwyczajnie nie przyznała się do winy. Ciało Reevesa zostało poddane autopsji dwukrotnie – za drugim razem na życzenie jego matki i adwokata Jerry’ego ​Gieslera. Podczas obu sekcji stwierdzono ślady charakterystyczne dla samodzielnie zadanej rany postrzałowej. Giesler uznał te wyniki za wystarczające i sprawa została zamknięta. Do dziś trwają kontrowersje, czy Reeves popełnił samobójstwo, czy został zamordowany, a George Reeves spoczął w mauzoleum na cmentarzu w miejscowości Altadena w Kalifornii.
W kulturze popularnej.
W 2006 powstał dramat kryminalny Allena Coultera "Hollywoodland", z udziałem Bena Afflecka w roli Reevesa, Adriena Brody jako fikcyjnym śledczym i Diane Lane, luźno oparty na zeznaniach autorstwa znanego w USA detektywa Milo A. Speriglio, który prowadził śledztwo w sprawie śmierci Reevesa. Film sugeruje trzy możliwe scenariusze: przypadkowe zastrzelenie przez Lemmon, morderstwo przez bezimiennego zabójcę na rozkaz Eddiego Mannixa i samobójstwo.

</doc>
<doc id="1048692" url="https://pl.wikipedia.org/wiki?curid=1048692" title="Huragan Dean (2007)">
Huragan Dean (2007)

Huragan Dean – cyklon tropikalny, czwarty sztorm z nazwą własną i pierwszy huragan na Atlantyku w 2007 roku.
Historia.
Uznany za sztorm tropikalny i nazwany 14 sierpnia o 15:00 UTC, po zwiększeniu prędkości wiatrów uznany za huragan 16 sierpnia o 9:00 UTC. 17 sierpnia przeszedł nad Małymi Antylami, powodując zniszczenia m.in. w południowej części Martyniki. 20 sierpnia przeszedł tuż na południe od Jamajki, gdzie jego wiatry o sile 4 w skali Saffira-Simpsona (232 km/h) spowodowały poważne zniszczenia. Następnie 21 sierpnia huragan uderzył na wschodnie wybrzeże Półwyspu Jukatan na pograniczu Meksyku i Belize jako huragan kategorii 5., a po przejściu nad nim i znacznym osłabieniu wiatrów, przeciął zachodnią część Zatoki Meksykańskiej i ponownie uderzył we wschodnie wybrzeże Meksyku jako huragan kategorii 2. Po przejściu nad ląd Dean gwałtownie osłabł do siły sztormu tropikalnego, a 23 sierpnia rozproszył się.
Łącznie huragan spowodował 44 ofiary śmiertelne (dane z 25 sierpnia).

</doc>
<doc id="1048693" url="https://pl.wikipedia.org/wiki?curid=1048693" title="Naama">
Naama



</doc>
<doc id="1048695" url="https://pl.wikipedia.org/wiki?curid=1048695" title="Naama (żona Salomona)">
Naama (żona Salomona)

Naama (hebr.: נַעֲמָה, oznaczające przyjemny, miły) – postać biblijna, żona Salomona, Ammonitka. Matka Roboama. Informacje o niej podaje 1 Księga Królewska (1 Krl 14,21; 14,31) oraz 2 Księga Kronik (2 Krn 12,13).

</doc>
<doc id="1048696" url="https://pl.wikipedia.org/wiki?curid=1048696" title="Huragan Dean">
Huragan Dean

Pięć cyklonów tropikalnych na Atlantyku nosiło nazwę Dean:

</doc>
<doc id="1048702" url="https://pl.wikipedia.org/wiki?curid=1048702" title="Trzęsienie ziemi w Peru (2007)">
Trzęsienie ziemi w Peru (2007)

Trzęsienie ziemi w Peru (2007) – trzęsienie ziemi, jakie 15 sierpnia 2007 roku o godzinie 18:40 czasu lokalnego dotknęło wybrzeża centralnego Peru. Trzęsienie trwało około dwóch minut i posiadało siłę określoną na 8,0 magnitudy.
Zdarzenie i sejsmika regionu.
Epicentrum wstrząsu znajdowało się w odległości 150 kilometrów na południowy wschód od stolicy kraju – Limy, zaś hipocentrum – na głębokości 39 km.
Trzęsienia ziemi w Peru, to skutek nieprzerwanego procesu nasuwania się na siebie płyt tektonicznych – Nazca oraz południowoamerykańskiej. Proces ten, przebiegający tu w tempie 77 milimetrów rocznie, charakteryzuje się występowaniem uskoków nasunięciowych i to właśnie na jednym z nich skumulowana energia spowodowała wstrząs z 15 sierpnia.
Konsekwencje.
Najdotkliwiej ucierpiały miasta: Pisco, Ica (110 km na południowy wschód od epicentrum) i Chincha Alta (50 km na wschód od epicentrum) w regionie Ica oraz San Vicente de Cañete w regionie Limy, ale wstrząsy dotarły też do innych miast kraju.
Zabudowa Pisco została zniszczona w 80%. Zawaliła się tam m.in. Katedra pw. św. Klemensa stojąca przed placem miejskim, "Plaza de Armas". W momencie wstrząsu wewnątrz odbywała się msza – zginęło około stu osób. Pod gruzami innego miejskiego kościoła – także zapełnionego w chwili trzęsienia – odnaleziono z kolei około 150 ciał.
Docieranie pomocy medycznej do poszczególnych miejscowości znacznie utrudniał fakt zniszczenia lub zatarasowania przez osuwiska sieci dróg i autostrad (m.in. Autostrady Panamerykańskiej).
W wyniku katastrofy życie straciło 595 osób, a 2291 odniosło obrażenia. Zniszczeniu uległo 35,5 tysiąca budynków, a kolejne 4,2 tysiąca zostało poważnie uszkodzonych.

</doc>
<doc id="1048704" url="https://pl.wikipedia.org/wiki?curid=1048704" title="Fotochromizm">
Fotochromizm

Fotochromizm, fotochromia, fotochromatyczność – zjawisko polegające na odwracalnej przemianie struktury związku chemicznego pod wpływem naświetlania. Transformacja zachodzi w wyniku absorpcji fal elektromagnetycznych(np. światła). Promieniowanie użyte do wywołania reakcji fotochromowej może pochodzić zarówno z zakresu światła widzialnego, ultrafioletu oraz podczerwieni. Zmiany, które występują w strukturze wywołane są przez zmianę energetycznego stanu cząsteczki chemicznej. Zjawisko fotochromizmu odnosi się zarówno do związków organicznych jak i nieorganicznych. 
Mechanizm zjawiska.
Struktura A związku absorbuje promieniowanie elektromagnetyczne o odpowiedniej energii, w wyniku pochłonięcia promieniowania o charakterystycznej dla danego związku długości fali następuje przekształcenie formy A w B, która ma odmienną strukturę. Reakcja odwrotna, a więc przejście ze struktury B w A może zachodzić pod wpływem promieniowania o innej energii lub przez zmianę temperatury. Odnosząc się do występowania dwóch stabilnych stanów energetycznych związki wykazujące fotochromizm nazywamy binarnymi. 
Struktury A oraz B różnią się zarówno właściwościami spektralnymi jak i właściwościami fotochemicznymi, takimi jak: 
Poprzez zmianę struktury zmianie ulega również widmo absorpcyjne, co przejawia się przez zmianę barwy związku chemicznego poddanego naświetlaniu. W teorii przejścia pomiędzy strukturami A i B mogą zachodzić nieograniczoną liczbę razy, jednak w praktyce obie te formy ulegają fotolizie lub utlenianiu. Reakcje te prowadzą do stopniowego zanikania procesów fotochromowych podczas następnych naświetlań. 
Zastosowanie.
Główna grupa związków, które wykazują zjawisko fotochromizmu to pochodne azobenzenu. Najpowszechniejszym oraz najbardziej znanym zastosowaniem związków fotochromowych są zmieniające kolor soczewki okularowe, które pod wpływem promieni słonecznych ulegają przyciemnieniu. Ze względu na procesy utleniania oraz fotolizy, z czasem soczewki wykazują pogorszenie właściwości. Jako polimery związki te mogą być również stosowane w dziedzinach fotoniki oraz optoelektroniki np. do przechowywania informacji optycznych. Takie zastosowanie jest możliwe dzięki siatce dyfrakcyjnej, która powstaje przez obecność grup azobenzenowych. Oprócz tego są stosowane w nowoczesnych materiałach oraz chemii supramolekularnej.
Rys historyczny.
Zjawisko fotochromizmu odkrył w roku 1880 Markwald, badając odwracalne zmiany koloru 2,3,4,4-tetrachloronaftalenu-1(4H). Jest ono rezultatem różnych przemian, w tym:

</doc>
<doc id="1048708" url="https://pl.wikipedia.org/wiki?curid=1048708" title="Aaron Eckhart">
Aaron Eckhart

Aaron Edward Eckhart (ur. 12 marca 1968 w Cupertino w stanie Kalifornia) – amerykański aktor filmowy i teatralny.
Wczesne lata.
Urodził się w rodzinie mormonów Kościoła Jezusa Chrystusa Świętych w Dniach Ostatnich jako najmłodszy z trzech synów Mary Marthy Eckhart (z domu Lawrence) i Jamesa C. Eckharta „Jima Seniora”. Jego matka była autorką książek dla dzieci i poetką, a ojciec był informatykiem.
Wychował się z dwoma starszymi braćmi, Jamesem Lawrence'em (ur. 29 sierpnia 1963) i Adamem (ur. 23 października 1966). Dorastał w Cupertino, w stanie Kalifornia, a jako nastolatek przebywał z rodziną w Anglii i Sydney w Australii. Po ukończeniu szkoły średniej próbował swych sił jako surfer na Hawajach oraz służył do misji mormonów we Francji i Szwajcarii.
W 1994 ukończył Brigham Young University w Provo, w stanie Utah.
Kariera.
Debiutował w amatorskim filmie o tematyce wiary mormonów "Godly Sorrow". Po udziale w thrillerze CBS "Błąd w sztuce" ("Double Jeopardy", 1992) u boku Bruce’a Boxleitnera i Seli Ward zadebiutował na dużym ekranie w dreszczowcu "Rzeź niewiniątek" ("Slaughter of the Innocents", 1997) ze Scottem Glennem i Kevinem Sorbo. Za postać Chada, chłopaka socjopatycznej sekretarki w dramacie "Między nami facetami" ("In the Company of Men", 1997) odebrał nagrodę Independent Spirit na festiwalu filmów niezależnych w Santa Monica i zdobył nagrodę specjalną za dokonanie w Los Angeles.
Rola rzecznika prasowego jednego z największych koncernów tytoniowych w komedii-satyrze "Dziękujemy za palenie" ("Thank You for Smoking", 2006) zapewniła mu nominację do Złotego Globu. W dreszczowcu "Czarna Dalia" ("The Black Dahlia", 2006) zagrał detektywa Blancharda, a w filmie "Mroczny rycerz" ("The Dark Knight", 2008) był prokuratorem Harveyem Dentem. Wystąpił w teledysku do piosenki zespołu SHeDAISY „I’m Taking the Wheel” (2006).

</doc>
<doc id="1048711" url="https://pl.wikipedia.org/wiki?curid=1048711" title="Mrówczan propylu">
Mrówczan propylu

Mrówczan propylu, – organiczny związek chemiczny z grupy mrówczanów, ester kwasu mrówkowego i propanolu. W warunkach standardowych jest łatwopalną cieczą, słabo rozpuszczalną w wodzie. Stosowany jest jako środek zapachowy o owocowym, rumowo-śliwkowym zapachu.

</doc>
<doc id="1048712" url="https://pl.wikipedia.org/wiki?curid=1048712" title="Pieczęć Prezydenta Rzeczypospolitej Polskiej">
Pieczęć Prezydenta Rzeczypospolitej Polskiej

Pieczęć Prezydenta Rzeczypospolitej Polskiej – insygnium urzędu Prezydenta Rzeczypospolitej Polskiej.
Zgodnie z obowiązującym art. 16b ust. 3 ustawy z dnia 31 stycznia 1980 r. o godle, barwach i hymnie Rzeczypospolitej Polskiej (): "Pieczęcią Prezydenta Rzeczypospolitej Polskiej jest metalowa, tłoczona pieczęć okrągła średnicy 62 mm, zawierająca pośrodku wizerunek orła ustalony dla godła Rzeczypospolitej Polskiej, a w otoku napis „Prezydent Rzeczypospolitej Polskiej”."

</doc>
<doc id="1048714" url="https://pl.wikipedia.org/wiki?curid=1048714" title="Abel z Reims">
Abel z Reims

Abel z Reims, również Abel ze Szkocji (zm. ok. 750 w Lobbes) – arcybiskup Reims, benedyktyński opat Lobbes w dzis. Hainaut, święty Kościoła katolickiego.
Życiorys.
Abel miał pochodzić ze Szkocji. Podróżował razem ze św. Bonifacym i św. Willibordem. Został mnichem w Lobbes, opactwie położonym na terenie współczesnej Belgii.
W 743, dzięki wstawiennictwu św. Bonifacego i za poparciem Pepina Krótkiego, został arcybiskupem Reims, nigdy jednak nie zdołał objąć rządów w diecezji. W 744 jego prawa potwierdził synod w Soissons, przeciwstawiał się im jednak sam pragnący objąć arcybiskupstwo duchowny Milon z Trewiru. Abel nie zdołał uzyskać poparcia papieża Zachariasza, który wręczył paliusz Hartbertowi z Sens.
Abel zmarł jako współopat Loches. Jego relikwie w 1409 przeniesiono z Lobbes do Binche, gdzie otoczony jest szczególnym kultem.
Jego wspomnienie liturgiczne obchodzone jest 5 sierpnia.

</doc>
<doc id="1048721" url="https://pl.wikipedia.org/wiki?curid=1048721" title="Magura Orawska">
Magura Orawska

Magura Orawska (513.57; słow. "Oravská Magura") – pasmo górskie w łańcuchu Zewnętrznych Karpat Zachodnich.
Topografia.
Regionalizacja. Znajduje się w północnej części Słowacji, w historycznym regionie Orawa. Według polskiej regionalizacji fizycznogeograficznej należy do Beskidów Zachodnich, Słowacy zaliczają go do mezoregionu Stredné Beskydy.
Granice. Pasmo leży między rzekami Orawą i jej dopływem Zázrivką, a Białą Orawą na północy. Ciągnie się z południowego zachodu na północny wschód pasem szerokości 5–10 km i długości 36 km. Zajmuje powierzchnię 216 km². Biała Orawa oddziela je od Beskidu Żywieckiego (według słowackiego podziału od Beskidów Orawskich), a Orawa od Gór Choczańskich i Pogórza Skoruszyńskiego. Na południowym zachodzie Magura Orawska graniczy z Małą Fatrą, oddziela je dolina potoku Zázrivka.
Podział. Magura Orawska jest dzielona na trzy mniejsze jednostki:
Pasmo Budína oddziela od centralnej części, tj. Pasma Kubińskiej Hali, dość głęboka, wyraźna przełęcz Príslop (808 m). Grupę Paracza oddziela od części centralnej szerokie, płaskie siodło (ok. 1110 m) pomiędzy masywem najwyższego szczytu całej grupy, Minčola, a równoimiennym szczytem Minčol (1139 m, już w grupie Paracza).
Geologia – morfologia.
Całość Magury Orawskiej zbudowana jest ze skał zaliczanych do tzw. fliszu karpackiego. Najwyższe partie uformowane zostały z odpornych piaskowców magurskich.
Grzbiet centralnej części Magury Orawskiej, czyli pasma Kubińskiej Hali, opada łagodnie na długości 9 km w kierunku północno-wschodnim od najwyższego szczytu, Minčola (1394 m) po przełęcz Príslop (808 m). Grzbiet części wschodniej, jest nieco niższy, niż centralnej, lecz bardzo wyrównany i na długości ponad 12 km nie obniża się poniżej poziomicy 1000 m.
Południowe stoki części centralnej i wschodniej są w górnej części strome, a ich nachylenie sięga czasami 60%. W dolnej części natomiast są mocno rozczłonkowane stosunkowo długimi dolinami licznych potoków, uchodzących do Orawy. W wytworzonych w ten sposób bocznych grzbietach można wyróżnić szereg szczytów o wysokościach sięgających od 850 do 950 m. Stoki północne obu części są znacznie łagodniejsze. Spływają nimi również liczne, lecz krótsze potoki, będące dopływami Hruštínki. Rozcinają one stoki wąskimi dolinkami o stromych, często urwistych zboczach i znacznej głębokości.
Grupa Paracza ma kształt rozbudowanego rozrogu górskiego, w którym od najwyższego szczytu promieniście rozbiega się szereg dłuższych lub krótszych, mocno rozczłonkowanych grzbietów, porozdzielanych głębokimi dolinami większych potoków. Stoki – poza południowymi zboczami samego Paracza – są stosunkowo łagodne, jednak mocno rozczłonkowane licznymi drobnymi ciekami wodnymi.
Flora i fauna.
Wyższe partie całej grupy porastają górnoreglowe lasy świerkowe. W partiach szczytowych, zwłaszcza na odsłoniętych dla wiatru grzbietach, świerkom skupionym w tzw. biogrupy i przyjmującym często formy sztandarowe lub kandelabrowe, towarzyszą krzaczaste zwykle formy jarzębiny. Na grzbiecie, od przełęczy Kubínska hoľa po szczyt Hali Kubińskiej, występuje kosodrzewina, która rośnie tutaj dużo niżej, niż wynosi dolna granica jej pionowego zasięgu w Tatrach. W niższych położeniach, w piętrze regla dolnego, świerkowi towarzyszy buk (liczniejszy na stokach południowych, opadających ku dolinie Orawy), jodła, jawor i in., a w dolinach potoków olsza szara. W niższych położeniach, głównie na stokach południowych, występują mieszane lasy liściaste, w których oprócz buka występują brzoza brodawkowata, olsza czarna, leszczyna i in. Na całym obszarze, od najniższych położeń po najwyższe szczyty, zwłaszcza na miejscach suchszych, występuje jałowiec.
Fauna Magury Orawskiej nie różni się od tej, jaką spotyka się w innych wysokich grupach górskich Zachodnich Beskidów. Na tym obszarze bytują również największe karpackie drapieżniki: niedźwiedzie, rysie i wilki.
Turystyka.
Grupa Magury Orawskiej posiada rzadką sieć znakowanych szlaków turystycznych i – poza jedynym schroniskiem turystycznym pod Kubińską Halą (Chata na Kubínskej holi) – w ogóle nie posiada bazy noclegowej w górach. Dlatego jest stosunkowo nielicznie odwiedzana przez turystów. Północne stoki pasma są zupełnie nieoznakowane. Najczęściej można spotkać turystów na czerwonym szlaku, przebiegającym grzbietami pasm Kubińskiej Hali i Budína, będącym zimą również atrakcyjną trasą wędrówek narciarskich. Bardzo rzadko odwiedzana przez turystów jest grupa Paracza. Zimą południowe stoki Minčola i Kubińskiej Hali są natomiast – dzięki kilku wyciągom narciarskim – dość ruchliwym ośrodkiem narciarstwa zjazdowego.

</doc>
<doc id="1048723" url="https://pl.wikipedia.org/wiki?curid=1048723" title="Daniel Jeleniewski">
Daniel Jeleniewski

Daniel Sebastian Jeleniewski (ur. 27 stycznia 1983 w Lublinie) – polski żużlowiec.
Licencję żużlową uzyskał w roku 1999. W sezonach 1999–2007 związany z klubami z Lublina (kolejno LKŻ Lublin i TŻ Lublin). Tory Speedway Ekstraligi poznał jeżdżąc w składzie drużyny z Wrocławia.
Największy sukces w dotychczasowej karierze osiągnął w roku 2007 zajmując IV miejsce (za Rune Holtą, Tomaszem Gollobem i Damianem Balińskim) w finale indywidualnych mistrzostw Polski rozegranym we Wrocławiu.

</doc>
<doc id="1048724" url="https://pl.wikipedia.org/wiki?curid=1048724" title="Tlenek baru">
Tlenek baru

Tlenek baru, BaO – nieorganiczny związek chemiczny z grupy tlenków zasadowych zawierający bar na II stopniu utlenienia.
Właściwości.
Tlenek baru jest białym ciałem stałym. Występuje w postaci regularnych kryształów lub białego proszku. Ma właściwości higroskopijne.
Jest tlenkiem alkaicznym i reaguje z wodą dając zasadowy wodorotlenek baru:
Można z niego także otrzymać nadtlenek baru.
Otrzymywanie.
Jest otrzymywany w wyniku spalania baru w strumieniu tlenu:

</doc>
<doc id="1048725" url="https://pl.wikipedia.org/wiki?curid=1048725" title="Remigiusz Jezierski">
Remigiusz Jezierski

Remigiusz Jezierski (ur. 19 stycznia 1976 w Świdnicy) – polski piłkarz grający na pozycji napastnika. 
Wcześniej reprezentował barwy Polonii Świdnica, Śląska Wrocław, Hapoelu Beer Szewa, Górnika Łęczna, Bene Sachnin, Ruchu Chorzów oraz Jagiellonii Białystok.
Od lipca 2010 po nie przedłużeniu kontraktu z Jagiellonią, trenował ze Śląskiem Wrocław. W dniu 21 października podpisał kontrakt do końca sezonu 2010/11
Po sezonie 2010/11 zakończył karierę. W sezonie 2014/2015 dołącza do sztabu szkoleniowego Miedzi Legnica. 
Obecnie ekspert i komentator meczy piłkarskiej ligi polskiej dla platformy telewizyjnej Canal+. 
Prezes Zarządu PKB Wrocław.

</doc>
<doc id="1048726" url="https://pl.wikipedia.org/wiki?curid=1048726" title="Biała Orawa">
Biała Orawa

Biała Orawa (słow. "Biela Orava") – rzeka w Beskidach Zachodnich na Słowacji, jeden z dwóch głównych toków wodnych tworzących Orawę. Długość rzeki wynosi 39,5 km, średni przepływ 6,7 m³/s.
Źródła na wysokości ok. 1080–1100 m n.p.m. na północno-zachodnich stokach masywu Paráč w grupie górskiej Magury Orawskiej. Spływa początkowo w kierunku północno-zachodnim, następnie w kierunku północno-wschodnim. W rejonie Orawskiej Leśnej skręca ku wschodowi, po czym na terenie Kotliny Orawskiej w Namiestowie na wysokości 601 m n.p.m. uchodzi do Jeziora Orawskiego.
Główne dopływy lewobrzeżne to (licząc z biegiem rzeki): Juríkov potok, Zasihlianka, Klinianka (Novoťanka), Mútňanka i Veselianka (Veselovský potok). Przed wybudowaniem zapory orawskiej i powstaniem Jeziora Orawskiego dopływem Białej Orawy była również Polhoranka, która obecnie wpada wprost do wspomnianego zbiornika. Główne dopływy prawobrzeżne: Nová rieka, Zimná voda, Lomnica, Hruštínka.
Koryto Białej Orawy posiada w ogromnej większości charakter naturalny, jest kręte i kamieniste. Jedynie w centrach niektórych wsi przez które przepływa (np. Łokcza) jest ono umocnione murami z kamieni. Brzegi w części źródłowej porośnięte lasem świerkowym, w niższych położeniach zaroślami wierzbiny, rzadziej olchowymi. Od mostu w Orawskiej Leśnej Biała Orawa jest na odcinku ok. 33 km spławna przy wysokich stanach wody.

</doc>
<doc id="1048727" url="https://pl.wikipedia.org/wiki?curid=1048727" title="Upnp">
Upnp



</doc>
<doc id="1048729" url="https://pl.wikipedia.org/wiki?curid=1048729" title="Dolina Zuberska">
Dolina Zuberska

Dolina Zuberska (słow. "Studená dolina") – dolina walna w słowackiej części Tatr Zachodnich, górna część Doliny Zimnej Wody Orawskiej. Jest jedną z trzech największych tatrzańskich dolin, jedyną doliną walną w dorzeczu Orawy i jedyną tatrzańską doliną walną o przebiegu równoleżnikowym po zachodniej stronie Tatr.
Topografia.
Dolina Zuberska znajduje się na Orawie i ma wylot w Kotlinie Zuberskiej w miejscowości Zuberzec, od której pochodzi nazwa doliny. Od południowej strony ogranicza ją 15-kilometrowej długości odcinek grani głównej Tatr na odcinku od Wołowca przez Rohacze po Białą Skałę, od wschodu północna grań Wołowca na odcinku od Wołowca po Grzesia. Północno-wschodnie obramowanie doliny tworzy grań Grześ – Osobita i zachodni grzbiet Osobitej opadający przez Okolik i Kocie Skały do Maniowej Przehyby. Dalej, już w obrębie Kotliny Zuberskiej, grzbiet ten przechodzi w długi i niski wał Między Bory zakończony wzgórzem Hotar. W kolejności od zachodu na wschód dolina ma następujące odgałęzienia:
Dolina Łatana i Dolina Rohacka są głównymi i największymi odgałęzieniami Doliny Zuberskiej. Miejsce, w którym doliny te łączą się (Zwierówka), dzieli Dolinę Zuberską na dwie części: górną (powyżej Zwierówki) i dolną (poniżej Zwierówki). Dnem Doliny Zuberskiej spływa duży potok Zimna Woda.
Opis.
Dolina Zuberska charakteryzuje się bogactwem krajobrazów – od alpejskich, polodowcowych okolic Doliny Smutnej i Spalonej przez „bieszczadzkie” krajobrazy Salatynów po wapienne formy Osobitej i Siwego Wierchu. Uzupełnieniem krajobrazu są Rohackie Stawy, ukryte w lesie Rohackie Wodospady, najniżej położone tatrzańskie jezioro – Stawek pod Zwierówką i skalna, eksponowana perć od Jamnickiej Przełęczy po Banikowską Przełęcz, zwana słowacką Orlą Percią. W dolinie zachowały się jeszcze nienaruszone pierwotne lasy. Tadeusz Zwoliński pisał w 1930 r. o Dolinie Rohackiej: "„...gęsty las, prawdziwą puszczę dziewiczą”." Również budowa geologiczna doliny jest skomplikowana. Większość stanowią skały krystaliczne, a wśród nich licznie występują granity tworzące typową wysokogórską rzeźbę polodowcową. W górnych partiach położone są kotły lodowcowe z ryglami skalnymi, niżej dostrzec można wały moren bocznych i czołowych. Na obrzeżach doliny (Osobita, Siwy Wierch, Biała Skała) skały osadowe (wapienie i dolomity). Ciekawym zjawiskiem jest znajdujący się powyżej wylotu doliny duży ponor, w którym giną wody potoku Zimna Woda. We wzniesieniu, na którym znajdują się Rohackie Stawy, geomorfolodzy doszukują się fragmentu trzeciorzędowego zrównania przemodelowanego przez lodowiec. Obecnie z większych zwierząt stale żyją tutaj: niedźwiedź, kozice, świstaki tatrzańskie. Z górskich roślin licznie występują m.in. goryczka kropkowana, starzec kraiński, miłosna górska.
Historia.
W przeszłości dolina nosiła różne nazwy: Dolina Studzienicy, Dolina Studziennej Wody. Przez polskich pasterzy jej górna część (obecna Dolina Rohacka) nazywana była Doliną Podbielską, gdyż po drugą połowę XIX w. wypasali na niej pasterze z miejscowości Podbiel. Pasterstwo w tym rejonie ma zresztą bardzo dobrze udokumentowaną historię, sięgającą 1615 r. Dolina Zuberska była też ulubionym miejscem polowań. Dużą rolę odegrała dolina w czasie II wojny światowej – ukrywały się w niej liczące ok. 1000 osób oddziały partyzantów słowackich i radzieckich. U wylotu Doliny Łatanej znajduje się cmentarzyk partyzancki, na którym pochowano 20 partyzantów poległych 9 grudnia 1944 r. w czasie bitwy w Zwierówce, gdzie część z nich (sztab) w schronisku została zaskoczona przez Niemców (w listopadzie 2001 r., zgodnie z jego ostatnią wolą, zostały tam złożone prochy Polaka – Stanisława Majewskiego – który brał czynny udział w bitwie). Na Skrajnym Salatynie znajdował się polowy szpital. W akcji polskiego TOPR w lutym 1945 r. ranni partyzanci i personel zostali z niego przetransportowani przez Łuczniańską Przełęcz do Zakopanego.
Dolina Zuberska przed wojną była turystycznie odwiedzana, głównie przez Polaków. Bywali tu m.in. Marian Smoluchowski, Mariusz Zaruski, Tytus Chałubiński, Mieczysław Karłowicz. W komunistycznej powojennej Czechosłowacji turystyka w tej dolinie stała się powszechna. Powstały plany wielkiej infrastruktury turystyczno-narciarsko-rekreacyjnej. W Zwierówce i Adamculi miały być wybudowane biura turystyczne, sklepy, 2 skocznie narciarskie, poczta, szkoła sportowa, 2 duże kolejki linowe i 8 wyciągów narciarskich, restauracje oraz całe osiedle hotelowo-mieszkalne na 1750 miejsc noclegowych. Na szczęście dla przyrody Tatr zrezygnowano z zatwierdzonych już w 1973 r. planów tej rozbudowy. Zdążono tylko wybudować wyciąg narciarski w Dolinie Salatyńskiej, szosę łączącą Zwierówkę z Bufetem Rohackim (zamknięta dla ruchu samochodowego) i 2 hotele. 1 kwietnia 1987 r. cała dolina włączona została do obszaru TANAP (odpowiednika polskiego Tatrzańskiego Parku Narodowego).

</doc>
<doc id="1048731" url="https://pl.wikipedia.org/wiki?curid=1048731" title="Al-Kahtanijja (Irak)">
Al-Kahtanijja (Irak)

Al-Kahtanijja (arab. القحطانية) – wieś w północnym Iraku, w prowincji Niniwa, w rejonie zamieszkiwanym przez Kurdów, przy granicy z Syrią, około 120 km na zachód od Mosulu, ok. 12 km na południowy zachód od miasta Sindżar.
Miejscowość zamieszkiwana jest przez wyznawców heretyckiej z punktu widzenia fundamentalistycznego islamu religii – Jezydyzmu, na których w 2007 roku zorganizowane były ataki bombowe. 14 sierpnia 2007 roku w 4 skoordynowanych czasowo wybuchach cystern zginęło niemal 800 osób, a ponad 1500 zostało rannych. Był to najbardziej krwawy zamach terrorystyczny podczas interwencji państw zachodnich w Iraku, a także zamach z największą liczbą ofiar po atakach z 11 września 2001 na World Trade Center.

</doc>
<doc id="1048732" url="https://pl.wikipedia.org/wiki?curid=1048732" title="Felix Marie Abel">
Felix Marie Abel

Felix Marie Abel OP (ur. 29 grudnia 1878 w Saint-Uze, zm. 24 marca 1953 w Jerozolimie) – biblista francuski, dominikanin. W 1905 został profesorem Szkoły Biblijnej w Jerozolimie, w 1940 konsultorem Papieskiej Komisji Biblijnej.
Zajmował się geografią biblijną, historią Palestyny i językoznawstwem biblijnym. Do jego najważniejszych dzieł w zakresie geografii należy "Géographie de la Palestine" (t. I-II, Paryż 1933-1938), w zakresie historii "Histoire de la Palestine depuis de la conquête d'Alexandre jusqu'à l'invasion Arabe" (t. I-II, Paryż 1952) oraz historyczna część opracowanej wspólnie z Huguesem Vincentem "Jérusalem nouvelle" (t. I-VIII, Paryż 1914-1926). Abel jest także autorem obszernego komentarza do Ksiąg Machabejskich "Les livres de Maccabées" (Paryż 1949) – najważniejszym osiągnięciem tego dzieła jest próba odtworzenia hebrajskiego podłoża Septuaginty i porównania go z zachowanymi papirusami. 

</doc>
<doc id="1048734" url="https://pl.wikipedia.org/wiki?curid=1048734" title="Tranzystor polowy DNA">
Tranzystor polowy DNA

Tranzystor polowy DNA (skrót ang. DNAFET) to tranzystor polowy wykorzystujący efekt polowy ładunków w DNA cząsteczce. Taki tranzystor pełni funkcję biosensora lub może być wykorzystywany do odczytu równoległych obliczeń z wykorzystaniem masowej hybrydyzacji ssDNA. 
Budowa DNAFET jest podobna do MOSFET z tym że zamiast 'coupled gate' jest użyty immobilizowany ssDNA lub podobny LNA. Jednoniciowy polinukleotyd działa jako czujnik wykrywający komplementarne cząsteczki DNA. Kiedy cząsteczka o komplementarnej sekwencji złączy się z unieruchomioną nicią następuje zmiana pola elektrycznego co powoduje zmianę przewodności tranzystora, analogicznie jak w mosfecie.
Matryca złożona z wielu takich tranzystorów gdzie każda komórka matrycy ma immobilizowany DNA o innej sekwencji może być użyta do sekwencjonowania DNA lub wykrywania polimorfizmu pojedynczych nukleotydów. Diagnostyka SN polimorfizmu jest praktyczna w diagnostyce chorób dziedzicznych, gdzie często jeden błąd w kodzie genetycznym powoduje jakąś chorobę. 
Przewaga DNA tranzystorów w porównaniu do innych metod stosowanych w sekwencjonowaniu DNA polega na zastosowaniu nieznakowanego DNA oraz na szybkości odczytu, która może się odbywać prawie w czasie rzeczywistym. DNAFETy są wysoko czułe gdyż tylko komplementarna sekwencja zmienia ładunek włączając tranzystor. Ciągły odczyt w trakcie hybrydyzacji dostarcza dodatkowo informacji o różnicach w sekwencji.

</doc>
<doc id="1048736" url="https://pl.wikipedia.org/wiki?curid=1048736" title="Ikarus 280.38">
Ikarus 280.38



</doc>
<doc id="1048739" url="https://pl.wikipedia.org/wiki?curid=1048739" title="Lipno Nowe">
Lipno Nowe

Lipno Nowe – przystanek kolejowy w Lipnie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 150–199 pasażerów na dobę.
Budynek używany zgodnie z przeznaczeniem. Pociągi zapowiadane przez dróżnika. Przejazd kolejowo-drogowy z zaporami. Przy budynku znajduje się przyrząd do opuszczania rogatek na przejeździe.

</doc>
<doc id="1048741" url="https://pl.wikipedia.org/wiki?curid=1048741" title="Ikarus 280.46">
Ikarus 280.46



</doc>
<doc id="1048743" url="https://pl.wikipedia.org/wiki?curid=1048743" title="Zamek w Czuchowie">
Zamek w Czuchowie

Zamek w Czuchowie – wielokrotnie przebudowywany, obecnie nie posiada cech stylowych. Obiekt otaczają pozostałości parku w stylu angielskim (romantycznym). W parku znajduje się kaplica zamkowa wybudowana prawdopodobnie przez baronów Welczek w I poł. XIX wieku.
W II poł. XVIII w. zamek znajdował się w rękach rodu von Kalinowski. W 1793 r. posiadał go Jan Kalinowski i jego żona Marianna rodz. Dressler. Na początku XIX w. w zamku znajdowała się spora kolekcja dzieł sztuki należąca do ówczesnych właścicieli – wolnych baronów z rodu von Welczek. W 1846 r. w Berlinie wolny baron Karol von Welczek wydał wykaz obrazów znajdujących się na zamku (Verzeichniss der Gemälde-Sammlung, welche zu Czuchow bei Gleiwitz in Oberschlesien im Besitz des Freiherrn Carl von Welczek sich Befindet, Berlin 1846). Wśród dzieł znajdowały się litografie francuskiego artysty Horace'a Vernet'a.
Po II wojnie światowej w pomieszczeniach zamku osiedlili się pracownicy miejscowego PGR-u. Wówczas obiekt utracił starą formę architektoniczną i został w dużym stopniu zniszczony. Do 2001 roku obiekt był własnością Agencji Własności Rolnej Skarbu Państwa. Obecnie własność GiM Czerwionka-Leszczyny.

</doc>
<doc id="1048748" url="https://pl.wikipedia.org/wiki?curid=1048748" title="Port lotniczy Bogota-El Dorado">
Port lotniczy Bogota-El Dorado

Port lotniczy Bogota-El Dorado (IATA: BOG, ICAO: SKBO) – międzynarodowy port lotniczy położony 15 km na zachód od Bogoty. Jest największym portem lotniczym w Kolumbii. W 2006 obsłużył 9 mln pasażerów. Jest on węzłem linii lotniczej Avianca. Jest to największy port lotniczy Ameryki Łacińskiej w zakresie obsłużonych towarów z 593 946 ton (2010) i trzecim pod względem ruchu pasażerskiego, za São Paulo-Guarulhos i Meksyk-Benito Juárez, z 18,9 mln pasażerów w 2010 r., jak także głównym międzynarodowym i krajowym węzłem lotniczym w kraju, służąc jako węzeł dla Avianca (narodowy przewoźnik Kolumbii), Copa Airlines Colombia, Aires, SATENA, EasyFly i innych firm cargo. Jest on zarządzany przez Operadora Aeroportuaria Internacional (OPAIN), konsorcjum złożone z kolumbijskich firm budowlanych i inżynieryjnych i Flughafen Zürich AG.
El Dorado obsługuje 49% całości ruchu lotniczego w kraju. Obsługuje ona wszystkie loty krajowe i międzynarodowe i szczyci się trzecim co do wielkości lądowiskiem na świecie z 6,9 km² (1700 ha) ziemi. El Dorado znajduje się około 15 kilometrów na zachód od centrum miasta, Avenida El Dorado (26 ulic), jeden z najszybszych dróg w Bogocie, zapewnia dostęp pasażerów do centrum miasta. Pod koniec 2008 roku rozpoczętow budowę nowej linii TransMilenio, która połączy lotnisko z układem komunikacyjnym miasta.
Historia.
Terminal Pasażerski El Dorado został zaprojektowany w czasie rządu gen. Gustavo Rojas Pinilla. Jego budowa rozpoczęła się w 1955 roku i zakończono w końcu 1959 roku, zastępując tymczasowy terminal i łącząc inne części w zupełnie nowe lotnisko. Nowy terminal składał się z kilku dróg kołowania, platform obsługi, parkingów, piwnic, poczekalni i innych udogodnień. Na drugim piętrze składał się z hali odlotów i restauracji. Trzecie piętro to głównie biura linii lotniczych i innych usług związanych z lotniskiem.
Czwarte piętro było w posiadaniu biura zarządzania aż do piątego piętra. Na szóstym piętrze zawarte były głównie urządzenia do meteorologii i elektrowni pomocnej dla żeglugi powietrznej ECA. Na siódmym piętrze znajdują się urządzenia kontrolne tras dróg startowych i dróg kołowania, a na ósmym radar kontrolny. Dziewiąte piętro jest zajęte przez urządzenia elektryczne, a dziesiąte piętro jest w posiadaniu wieży kontrolnej i kontrolerów ruchu lotniczego.
W 1973 lotnisko obsłużyło prawie trzy miliony pasażerów i prawie 5 milionów sztuk bagażu. Ten rok okazał się jednym z najbardziej dochodowych dla przemysłu lotniczego. W tym czasie wystąpiła konieczność budowy drugiego pasa startowego, ponieważ pojawiły się obawy, że w ramach gwałtownego rozwoju doprowadzi to do ograniczeń w przyszłości. W 1981 roku Avianca podjęła się budowy Terminala Puente Aereo otwartego przez prezydenta Julio César Turbay Ayala, aby obsługiwać loty z Bogoty do Cali, Medellín, Miami i Nowego Jorku. W 1990 Aerocivil przeniósł się na trzecie piętro w budynku głównym. W tym samym roku, Centro de Aeronáuticos na wschodnią część lotniska do Krajowego Centrum ds. Aeronawigacji. W 1998 drugi pas startowy został oficjalnie otwarty.
W ciągu ostatnich kilku lat, obszary odbioru bagażu zostały rozszerzone zarówno na północnej i południowej części portu lotniczego oraz obszary odlotów w kierunku zachodnim również zostały znacznie rozbudowane, dodając restauracje i sklepy.

</doc>
<doc id="1048750" url="https://pl.wikipedia.org/wiki?curid=1048750" title="Ikarus 280.57">
Ikarus 280.57



</doc>
<doc id="1048751" url="https://pl.wikipedia.org/wiki?curid=1048751" title="Jonasz Stern">
Jonasz Stern

Jonasz Stern (ur. 4 sierpnia 1904 w Kałuszu, zm. 2 sierpnia 1988 w Zakopanem) – polski malarz, grafik i pedagog żydowskiego pochodzenia, członek partii komunistycznych.
Życiorys.
Urodził się w rodzinie żydowskiej. Kształcił się w Szkole Przemysłowej we Lwowie i w Akademii Sztuk Pięknych w Krakowie, gdzie mieszkał od 1928. Studia łączył z pracą zarobkową w fabryce "Tęcza" i drukarni.
W 1933 wraz z innymi artystami założył stowarzyszenie artystyczne Grupa Krakowska. Jako scenograf współpracował z teatrem "Cricot". Był również aktywistą politycznym. Partie, do których należał:Komunistyczna Partia Zachodniej Ukrainy, PPS-Lewica, KZMP, MOPR, KPP i PZPR.
W 1936 uczestniczył w Kongresie Pracowników Kultury we Lwowie. Za lewicowe przekonania został usunięty ze Związku Polskich Artystów Plastyków, a w 1937 osadzony w obozie w Berezie Kartuskiej. Wybuch II wojny światowej zastał go we Lwowie, gdzie po zajęciu tego miasta w 1941 przez hitlerowców został osadzony w getcie. Z getta został wysłany do obozu zagłady w Bełżcu, jednakże udało mu się zbiec podczas transportu i powrócić do Lwowa. 1 czerwca 1943 podczas likwidacji getta, ocalał z masakry gdyż wydostał się spod ciał rozstrzelanych i uciekł na Węgry do Budapesztu, gdzie w dzielnicy Csillaghegy ukrywał się dzięki pomocy komendanta żandarmerii o nazwisku Endre Laszlo. Do Krakowa wrócił w 1945. W latach 1954-1974 pracował jako profesor w ASP. Brał udział w organizowaniu tzw. Drugiej Grupy Krakowskiej i był jej wieloletnim prezesem.
Uprawiał malarstwo sztalugowe, grafikę, monotypię i serigrafię. Jego prace wystawiane były m.in. w Nowym Jorku, Moskwie, Wenecji, Kopenhadze, Londynie, Pradze i Tokio. Wiele muzeów polskich i zagranicznych posiada w swoich zbiorach jego dzieła.
Jonasz Stern uhonorowany został wieloma nagrodami i odznaczeniami, m.in. Nagrodą Ministra Kultury i Sztuki I stopnia (1969), Nagrodą im. Cypriana Kamila Norwida (1979), Krzyżem Kawalerskim Orderu Odrodzenia Polski, Orderem Sztandaru Pracy II klasy, Orderem Sztandaru Pracy I klasy (w 1979 roku), w 1961 został laureatem Nagrody m. Krakowa.
Mieszkał przy ulicy Jadwigi z Łobzowa. Pochowany w Alei Zasłużonych Cmentarza Rakowickiego w Krakowie (kwatera LXIX pas C-1-5).

</doc>
<doc id="1048758" url="https://pl.wikipedia.org/wiki?curid=1048758" title="Chemiczna synteza oligonukleotydów">
Chemiczna synteza oligonukleotydów

Chemiczna synteza oligonukleotydów – otrzymywanie metodami chemicznymi krótkich (maksymalnie około 200 jednostek nukleotydowych, zwykle około 20) fragmentów DNA lub RNA (oligonukleotydów) o zdefiniowanej sekwencji zasad nukleotydowych.
Do reakcji wykorzystuje się zazwyczaj jednostki nukleotydowe posiadające w pozycji 3′-O aktywowaną grupę fosforanową lub jej analog, do której przyłączane są kolejno następne jednostki posiadające wolną grupę 5′-OH. Pozostałe miejsca aktywne niebiorące udziału w danej reakcji są zablokowane grupami ochronnymi. Odpowiedni dobór i manewrowanie grupami ochronnymi pozwala na uzyskanie bardzo wysokiej wydajności tworzenia wiązania internukleotydowego (powyżej 99%).
W przeciwieństwie do technik enzymatycznych, metoda chemiczna pozwala na łatwe wprowadzanie różnorodnych modyfikacji we wszystkich elementach syntetyzowanego oligonukleotydu (to znaczy na zasadzie heterocyklicznej, szkielecie cukrowym oraz reszcie fosforanowej). Najczęściej modyfikacje takie stosowane są w celu zwiększenia odporności na enzymy hydrolityczne, polepszenia hybrydyzacji z komplementarną nicią kwasu nukleinowego oraz do wprowadzania znaczników, na przykład fluorescencyjnych. Modyfikowane oligonukleotydy znajdują zastosowanie w terapii antysensowej.
Grupy ochronne.
Najczęściej stosowane zestawy grup ochronnych (blokujących):
Przebieg syntezy.
Metody syntezy można pogrupować w zależności od zastosowanej chemii, fazy, skali itp. Obecnie najczęściej stosowana jest automatyczna synteza metodą amidofosforynową na podłożu stałym. Składa się ona z powtarzanych kolejno cykli syntetycznych prowadzących do przyłączania kolejnych nukleotydów do łańcucha oligonukleotydowego rosnącego na podłożu stałym:
Po zakończeniu syntezy oligonukleotyd podlega procesowi izolacji:

</doc>
<doc id="1048760" url="https://pl.wikipedia.org/wiki?curid=1048760" title="Gnostycka Apokalipsa Pawła">
Gnostycka Apokalipsa Pawła

Apokalipsa Pawła – apokryficzna apokalipsa gnostycka odnaleziona w Nag Hammadi. Zachował się jedynie niewielki jej fragment, spisany w IV wieku w języku koptyjskim. Przypuszcza się, że jest to tłumaczenie z niezachowanego oryginału greckiego z II wieku.
W apokalipsie, mimo jej tytułu, brak nawiązań do myśli zawartych w kanonicznych dziełach Św. Pawła. Utwór opisuje wędrówkę apostoła po zaświatach, które przedstawione są zgodnie z apokryfami judaistycznymi (sąd nad duszą) i doktryną gnostycką (motyw reinkarnacji, Jahwe jako postać zamieszkująca jedno z niższych niebios).

</doc>
<doc id="1048766" url="https://pl.wikipedia.org/wiki?curid=1048766" title="Reprezentacja Kazachstanu w piłce siatkowej mężczyzn">
Reprezentacja Kazachstanu w piłce siatkowej mężczyzn

Reprezentacja Kazachstanu w piłce siatkowej mężczyzn to narodowa reprezentacja tego kraju, która na arenie międzynarodowej występuje od upadku ZSRR (od 1992).
Największym sukcesem zespołu jest zajęcie drugiego miejsca na Mistrzostwach Azji w 1993 roku. Drużyna występowała w dwóch ostatnich turniejach mistrzostw świata.

</doc>
<doc id="1048768" url="https://pl.wikipedia.org/wiki?curid=1048768" title="Transit 5A">
Transit 5A

Transit 5A – amerykański technologiczny satelita wojskowy, działający prototyp, który testował system nawigacji dla okrętów podwodnych US Navy przenoszących pociski balistyczne typu UGM-27 Polaris. Uległ awarii pierwszego dnia misji.
Misję finansowało Naval Research Laboratory (NRL) z ramienia US Navy. Statek zbudowało NRL i Johns Hopkins University.

</doc>
<doc id="1048776" url="https://pl.wikipedia.org/wiki?curid=1048776" title="Hamburg International">
Hamburg International

Hamburg International – niemieckie linie lotnicze z siedzibą w Hamburgu.
Obsługiwały połączenia krajowe oraz 3 międzynarodowe do Agadiru, Luksemburgu i na Majorkę. Głównym hubem był Port lotniczy Hamburg. Linia została zlikwidowana w październiku 2010 roku.

</doc>
<doc id="1048779" url="https://pl.wikipedia.org/wiki?curid=1048779" title="Gnostycka Apokalipsa Piotra">
Gnostycka Apokalipsa Piotra

Apokalipsa Piotra – apokryficzna apokalipsa gnostycka odnaleziona w Nag Hammadi. Odnaleziony rękopis apokalipsy pochodzi z IV wieku i został spisany w języku koptyjskim. Przypuszcza się, że jest to tłumaczenie oryginału greckiego z II wieku. Z utworu zachowały się jedynie końcowe rozdziały (70-84). 
Treścią apokalipsy jest objawienie dotyczące Kościoła, które miał otrzymać od Jezusa św. Piotr. Otrzymana przez niego wizja krytykuje m.in. hierarchię kościelną i możliwość pokuty jako nieczyste, czyli niezgodne z wierzeniami gnostycyzmu.

</doc>
<doc id="1048780" url="https://pl.wikipedia.org/wiki?curid=1048780" title="Reprezentacja Iraku w piłce siatkowej mężczyzn">
Reprezentacja Iraku w piłce siatkowej mężczyzn

Reprezentacja Iraku w piłce siatkowej mężczyzn to narodowa reprezentacja tego kraju, reprezentująca go na arenie międzynarodowej.
Jak do tej pory zespół nie zdobył medalu na Mistrzostwach Azji. Największym sukcesem zespołu jest udział w Mistrzostwach Świata w 1982 roku (Irak zajął 20. miejsce w stawce 24 zespołów).

</doc>
<doc id="1048785" url="https://pl.wikipedia.org/wiki?curid=1048785" title="Heinrich Abel">
Heinrich Abel

Heinrich Abel SJ (ur. 15 grudnia 1843 w Pasawie, zm. 23 listopada 1926 w Wiedniu) − niemiecki jezuita, kaznodzieja i duszpasterz.
Do Towarzystwa Jezusowego wstąpił w 1863 w Innsbrucku, w 1873 został wyświęcony na kapłana. Od 1879 pracował w Kalksburgu jako nauczyciel, a w 1891 został przeniesiony do Wiednia. W Wiedniu prowadził ożywioną działalność apostolską, społeczną i rekolekcyjną, rozbudził ruch sodalicyjny i pielgrzymkowy. Organizował pielgrzymki mężczyzn do austriackich sanktuariów maryjnych Mariazell i Klosterneuburg. W działalności duszpasterskiej współpracował z burmistrzem Wiednia Karlem Luegerem. Był znanym kaznodzieją. W kazaniach operował językiem codziennym. Ukazywały się one w dzienniku katolickim "Reichpost". Jest pochowany w wiedeńskim kościele św. Augustyna.

</doc>
<doc id="1048790" url="https://pl.wikipedia.org/wiki?curid=1048790" title="Sergio Múñiz">
Sergio Múñiz

Sergio Múñiz (ur. 24 września 1975 w Bilbao) – hiszpański aktor i model.
W wieku dziewiętnastu lat przeprowadził się do Włoch, gdzie w Mediolanie rozpoczął karierę jako model, uczestniczył w reklamach dla Calvina Kleina, Sergio Tacchini, Etro i Pumay. Dorabiał także jako barman. 
W 2004 roku był gościem reality show Rai Due "L’isola dei famosi". Jego zdjęcia zostały opublikowane w kalendarzu na rok 2005 wydawnictwa MAX. Po raz pierwszy wystąpił w roli aktorskiej jako Alfredo, bywalec salonów, który opowiada o romansie z najsłynniejszą kurtyzaną Włoch w telewizyjnej adaptacji powieści Aleksandra Dumasa "Dama kameliowa" ("La signora delle camelie", 2005). Na dużym ekranie pojawił się w filmie biograficznym "Rodzina Borgiów" ("Los Borgias", 2005) jako Juan Borgia. W 2007 roku zadebiutował na scenie w spektaklu szekspirowskim "Stracone zachody miłości".

</doc>
<doc id="1048793" url="https://pl.wikipedia.org/wiki?curid=1048793" title="Sergio Jiménez">
Sergio Jiménez

Sergio Jiménez (ur. 17 grudnia 1937 w Meksyku, zm. 3 stycznia 2007) – meksykański aktor. Karierę rozpoczął od wcielenia się w "El Gato" w filmie "Los caifanes". Jego ostatnią pracą było wyreżyserowanie telenoweli "La fea mas bella". Pracował wiele w swoim własnym prywatnym studio, gdzie asystowała mu Adriana Barraza. Ze względu na jego doświadczenie wielu meksykańskich aktorów nazywało go: "El Profe" (Nauczyciel). Zmarł na zawał serca.

</doc>
<doc id="1048794" url="https://pl.wikipedia.org/wiki?curid=1048794" title="Oligonukleotydy">
Oligonukleotydy

Oligonukleotydy – krótkie cząsteczki DNA lub RNA, które mają szeroki zakres zastosowania, między innymi w farmacji, genetyce czy kryminalistyce. Są one powszechnie wytwarzane w laboratorium przez syntezę chemiczną na podłożu stałym i mogą być otrzymywane jako cząsteczki jednoniciowe o dowolnie określonej sekwencji, co sprawia, że są niezbędne do syntezy sztucznych genów, reakcji łańcuchowej polimerazy (PCR), sekwencjonowania DNA, klonowania molekularnego i sond molekularnych. W przyrodzie oligonukleotydy zazwyczaj występują jako małe cząsteczki RNA, które biorą udział w regulacji ekspresji genu poprzez mechanizm interferencji RNA (miRNA i siRNA) lub w innych procesach regulacyjnych (np. piRNA lub scRNA), lub są produktami przejściowymi degradacji większych cząsteczek kwasu nukleinowego.
Sekwencję oligonukleotydów określa liczba i rodzaj nukleotydów, które tworzą całą cząsteczkę. Długość oligonukleotydu jest zwykle oznaczana przez "-mer" (z greckiego meros, "część"). Przykładowo, oligonukleotyd składający się z sześciu nukleotydów jest heksamerem, podczas gdy złożony z 25 nukleotydów to pentakozamer, zwykle nazywany "25-merem". Oligonukleotydy łatwo wiążą się, w sposób specyficzny dla danej sekwencji, z odpowiednimi komplementarnymi oligonukleotydami DNA lub RNA, tworząc dupleksy lub, rzadziej, hybrydy wyższego rzędu.
Synteza.
Syntetyczne oligonukleotydy mogą mieć budowę identyczną z naturalną lub być modyfikowane, w części fosforanowej, w pierścieniu rybozy/deoksyrybozy lub w części zasady azotowej, np. w celu uzyskania różnych efektów farmakologicznych. Modyfikacje te nadają oligonukleotydom nowe właściwości i są kluczowym elementem wykorzystania ich w terapii, np. antysensowej, jako siRNA, aptamery i in.
Oligonukleotydy są syntetyzowane chemicznie zazwyczaj zautomatyzowaną metodą amidofosforynową na podłożu stałym. Synteza przebiega w kierunku 3' do 5' i polega na stopniowym dołączaniu kolejnych reszt nukleotydowych do rosnącego łańcucha. Każdy cykl obejmuje cztery reakcje chemiczne: odblokowanie grupy 5'-hydroksylowej, kondensację (dołączenie kolejnej jednostki nukleotydowej), tzw. kapowanie (trwałe zablokowanie nieprzereagowanych grup 5'-OH) i utlenianie fosforynu do fosforanu. Po każdej z nich podłoże jest przemywane rozpuszczalnikiem w celu usunięcia produktów ubocznych i nieprzereagowanych substratów. Wydajność końcowa całej syntezy Wk wynosi:
Aby uzyskać pożądany oligonukleotyd konieczne jest osiągnięcie wydajności bliskiej 100% dla każdej reakcji podczas syntezy. Typowa długość syntetycznych oligonukleotydowe jest rzędu 20 nukleotydów, a ich maksymalna długość może wynosić do 300 nukleotydów. Po syntezie usuwane są grupy blokujące, a produkt odłączany jest od podłoża, co uzyskuje się np. ogrzewając podłoże z oligonukleotydem w stężonym roztworze amoniaku. Do izolowania oraz oczyszczania uzyskanych łańcuchów oligonukleotydowych stosuje się HPLC lub elektroforezę.
Oligonukleotydy można też otrzymać na drodze hydrolizy (chemicznej lub enzymatycznej) kwasów nukleinowych oraz syntezy enzymatycznej.
Modyfikacje oligonukleotydów.
Tworzenie stabilnych chemicznie krótkich oligonukleotydów było najwcześniejszym wyzwaniem w rozwijaniu terapii antysensowej. Oligonukleotydy o budowie naturalnej są szybko rozkładane przez nukleazy, występujęce w każdym typie komórek, a ponadto, ze względu na ujemny ładunek reszt fosforanowych, słabo przenikają przez błony komórkowe. Z tego względu, aby wykorzystać oligonukleotydy do celów terapeutycznych, konieczne jest wprowadzenie modyfikacji, które zwiększają ich stabilność i lipofilowość.
Modyfikacje grupy fosforanowej.
Najczęściej stosowaną modyfikacją grupy fosforanowej oligonukleotydów jest zamiana jednego z niewiążących atomów tlenu na atom siarki, a zatem zastąpienie naturalnej reszty fosforanowej resztą tiofosforanową. Jeden z niemostkowych atomów tlenu zostaje wówczas zastąpiony atomem siarki, dzięki czemu odporność na degradację enzymatyczną wzrasta o kilka rzędów wielkości. Innymi modyfikkacjami wiązania internukleotydowego są metylofosfoniany (), boranofosfoniany (), amidofosforany () i in.
Modyfikacje w części cukrowej.
Przykładowe modyfikacje w pozycji 2', to grupy 2'-"O"-metylowa i 2'-"O"-metoksyetylowa.
Oligonukleotydy antysensowe.
Oligonukleotydy antysensowe (ASO, z ) są pojedynczymi nićmi DNA lub RNA, które są komplementarne do wybranej sekwencji mRNA. Po wytworzeniu dupleksów typu RNA-DNA, nić mRNA jest degradowana przez RNazę H, wstrzymując syntezę niepożądanego białka.
Morfolino oligonukleotydy są grupa antysensowych oligonukleotydów, które są stosowane w biologii molekularnej do modyfikacji ekspresji genów. Ich struktura zawiera zasady DNA przyłączone do szkieletu pierścieni metylenomorfolinowych połączonych grupami fosforodiamidowymi. Zatwierdzone przez FDA leki "golodirsen" i "eteplirsen", które są przeznaczone do leczenia DMD zawierają w swojej strukturze morfolino oligonukleotydy.
Techniki analityczne.
Oligonukleotydy mogą być analizowane za pomocą:

</doc>
<doc id="1048795" url="https://pl.wikipedia.org/wiki?curid=1048795" title="Imperium Marathów">
Imperium Marathów

Imperium Marathów – państwo indyjskie istniejące od 1674 do 1818 roku. W szczytowym momencie obejmowało 1 mln kilometrów kwadratowych.
Po latach walki przeciw Wielkiemu Mogołowi Aurangzebowi Śiwadźi założył w roku 1674 odrębne Imperium Marathów z ziem Sułtanatu Bidźapuru, ze stolicą w Pune. Śiwadźi zmarł w roku 1680, pozostawiając potężne, lecz narażone na ataki z zewnątrz państwo. Wielcy Mogołowie zaatakowali w roku 1682 i próbowali bez powodzenia podbić Marathów w wojnie, która trwała aż po rok 1707.
Shahu, wnuk Śiwadźiego, został uznany za prawowitego króla przez następcę Aurangzeba Bahadura w 1708 roku. Shahu rządził jako cesarz do 1749. Podczas swojego panowania ustanowił urząd "Peśwa" ("premiera") jako szefa rządu. Peśwa zostali faktycznymi władcami państwa, podczas gdy następcy Śiwadźiego rządzili nominalnie ze swej siedziby w Satarze. 
Imperium Marathów przeżywało swój rozkwit i szczytowy zasięg terytorialny w XVIII wieku pod władcami: Shahu i Peśwą Baji Rao-I. Przegrana bitwa pod Panipatem w 1761 zahamowała ekspansję. Imperium przekształciło się w konfederację pięciu państw dynastycznych: rządzili nimi: ministrowie Peshwas w Pune; ród Sindhia (w Malwa i Gwalior); Holkarowie w Indorze; ród Bhonsle w Nagpurze; ród Gaekwa w Baroda. Rywalizacja między rodami Sindhia i Holkar dominowała w polityce Imperium do wczesnego XIX wieku, kiedy zbliżyło się brytyjskie zagrożenie. Wielka Brytania pokonała Marathów w 1818 roku. Większość państwa została wcielona do Indii Brytyjskich, a resztki w 1947 roku do Indii, które uzyskały niepodległość.
Peśwa - ministrowie Imperium Marathów.
Od roku 1749, po śmierci władcy Shahu, Peshwa został faktycznym szefem państwa.
Po upadku ich władzy pozostał im tytuł mistrzów Chatrapati.

</doc>
<doc id="1048797" url="https://pl.wikipedia.org/wiki?curid=1048797" title="Windows 2000 Professional">
Windows 2000 Professional



</doc>
<doc id="1048799" url="https://pl.wikipedia.org/wiki?curid=1048799" title="Microsoft Windows 2000 Professional">
Microsoft Windows 2000 Professional



</doc>
<doc id="1048801" url="https://pl.wikipedia.org/wiki?curid=1048801" title="Reprezentacja Korei Północnej w piłce siatkowej mężczyzn">
Reprezentacja Korei Północnej w piłce siatkowej mężczyzn

Reprezentacja Korei Północnej w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.
Jak do tej pory zespół nie zdobył medalu na Mistrzostwach Azji. Reprezentacja dwukrotnie brała udział w Mistrzostwach Świata, jednak starty te miały miejsce dość dawno (w 1962 i 1970 roku).

</doc>
<doc id="1048803" url="https://pl.wikipedia.org/wiki?curid=1048803" title="Wskaźnik ochrony przeciwsłonecznej">
Wskaźnik ochrony przeciwsłonecznej

Wskaźnik ochrony przeciwsłonecznej, SPF (od ang. "sun protection factor") – wskaźnik służący do oznaczenia stopnia ochrony przed promieniowaniem UVB, stosowany przy produkcji kosmetyków.
Interpretacja.
Wartość wskaźnika mieści się w zakresie od 2 do 50, choć firmy kosmetyczne coraz częściej podają wyższe jego wartości. Wyznacza się go jako stosunek ilości promieniowania nadfioletowego powodującego oparzenie podczas opalania się przy użyciu filtra do ilości promieniowania powodującego takie samo oparzenie przy braku filtra. Innymi słowy, SPF 20 oznacza, że u osoby stosującej kosmetyk o takim wskaźniku ochrony przeciwsłonecznej do oparzenia dojdzie po 20-krotnie dłuższym czasie niż bez zastosowania filtra (przy założeniu stałego natężenia promieniowania w czasie ekspozycji). Kosmetyk o SPF 15 powinien zatrzymywać 93% UVB, o SPF 30 zaś 97%.
Pod względem jakości ochrony rozróżnia się stopnie ochrony:
Regulacje prawne.
Należy podkreślić, że kosmetyki z filtrem przeciwsłonecznym nie zapewniają bezkarnego opalania, a jedynie zmniejszają ryzyko powstania oparzeń słonecznych. W Stanach Zjednoczonych amerykańska Agencja Żywności i Leków z tego powodu nie zezwala na stosowanie oznaczeń innych niż SPF 30+, nawet dla kosmetyków o wyższym wskaźniku ochrony przeciwsłonecznej. W Australii znaleźć możemy kremy z filtrem SPF 100. W krajach Unii Europejskiej zostały ograniczone do wartości 50+.
Według opinii Komisji Europejskiej na kosmetykach do opalania nie powinny się znajdować informacje sugerujące:
Powinny natomiast być umieszczone ostrzeżenia mówiące, że:

</doc>
<doc id="1048804" url="https://pl.wikipedia.org/wiki?curid=1048804" title="Reprezentacja Mongolii w piłce siatkowej mężczyzn">
Reprezentacja Mongolii w piłce siatkowej mężczyzn

Reprezentacja Mongolii w piłce siatkowej mężczyzn to narodowa reprezentacja tego kraju, reprezentująca go na arenie międzynarodowej.
Jak do tej pory zespół nie zdobył medalu na Mistrzostwach Azji. Reprezentacja trzykrotnie brała udział w Mistrzostwach Świata, jednak starty te miały miejsce dość dawno (w 1962, 1968 oraz w 1970 roku).

</doc>
<doc id="1048811" url="https://pl.wikipedia.org/wiki?curid=1048811" title="Leszek Szopa">
Leszek Szopa

Leszek Kazimierz Szopa (ur. 5 września 1949 w Szczecinie) – polski dziennikarz (m.in. twórca programu „Śmiechu warte” powadzonego przez Tadeusza Drozdę, Przemysława Żejmo, Wojciecha Kamińskiego, Krzysztofa Piaseckiego i emitowanego w TVP1), także działacz opozycji demokratycznej w PRL. Ojciec Katarzyny Szopy, potem Suchorzewskiej.
Postanowieniem Prezydenta RP z dnia 18 października 2002, "za zasługi dla rozwoju Telewizji Polskiej", został odznaczony Złotym Krzyżem Zasługi.

</doc>
<doc id="1048815" url="https://pl.wikipedia.org/wiki?curid=1048815" title="Marquess">
Marquess

Marquess – niemiecki zespół muzyczny, tworzący głównie popowe utwory hiszpańskojęzyczne, założony w 2006. 
Historia zespołu.
Zespół został założony w 2006 w Hanowerze. Wokalistą zespołu od początku istnienia jest pochodzący z Włoch piosenkarz i producent muzyczny Sascha Pierro, który w 2003 z piosenką „Wenn Grenzen fallen” startował w niemieckich eliminacjach do 48. Konkursu Piosenki Eurowizji. Jako grupa Marquess zadebiutował latem 2006 singlem „El temperamento”, który promował debiutancki album zespołu, zatytułowany po prostu "Marquess".
25 maja 2007 muzycy wydali swój drugi singiel „Vayamos Compañeros”, który podbił listy przebojów w wielu krajach Europy. Latem 2007 wydali drugi album studyjny, zatytułowany "Frenetica". 27 czerwca 2008 wydali album, zatytułowany "¡YA!", promowany przez single: „La histeria”, „Marquess-La vida es limonada” i „Lucia”. W 2009 wydali czwarty album, zatytułowany "Compañía del sol".
W 2011 do zespołu dołączyła wokalistka Monica Biancini, która zaśpiewała w singlu „Chapoteo”. W sierpniu tego samego roku, z powodów zdrowotnych, z zespołu odszedł gitarzysta Marco Heggen. W styczniu 2012 zespół, w nowym składzie, wyruszył w trasę koncertową po Niemczech. W tym samym roku wydali piąty album studyjny, zatytułowany "Bienvenido".
Występy w Polsce.
Zespół kilkukrotnie wystąpił z koncertami w Polsce. 28 października 2007 pojawili się w jednym z odcinków programu TVN "Taniec z gwiazdami", w którym wykonali „Vayamos compañeros” i „El temperamento”. 17 listopada zagrali koncert we wrocławskim klubie Halifax.
Od 2008 regularnie występują gościnnie w teleturnieju TVP1 "Jaka to melodia?", w którym wykonują swoje największe przeboje. 18 lipca 2008 wystąpili na koncercie "Hity Na Czasie" w Płocku.

</doc>
<doc id="1048816" url="https://pl.wikipedia.org/wiki?curid=1048816" title="Michał Nawka">
Michał Nawka

 
Michał Nawka (ur. 22 listopada 1885, zm. 16 marca 1968 w Budziszynie) – łużycki działacz narodowy, nauczyciel, poeta i publicysta.
Ukończył katolickie seminarium nauczycielskie w Budziszynie. Po zakończeniu I wojny światowej włączył się w pracę na rzecz łużyckich organizacji społecznych i kulturalnych. W 1920 roku uczestniczył w zlocie Sokołów w Pradze. Współpracował z uniwersytetem ludowym w Dalkach. Książki jego autorstwa były wykorzystywane do nauki w polskim gimnazjum w Bytomiu, gdzie uczyli się także Serbołużyczanie. Po roku 1934 Nawka był prześladowany przez hitlerowców za „uporczywe” kontakty z Czechami i Polakami. Został za to zesłany z Łużyc do Kamienicy gdzie pomagał czeskim i polskim robotnikom przymusowym podczas II wojny światowej. Pisał bajki dla dzieci, poezję i publicystykę. Był organistą, dyrygentem chóralnym, kompozytorem oraz autorem licznych tekstów piosenek. Tłumaczył także na łużycki dzieła z języka polskiego.

</doc>
<doc id="1048818" url="https://pl.wikipedia.org/wiki?curid=1048818" title="Przełącznik molekularny">
Przełącznik molekularny

Przełącznik molekularny (cząsteczkowy) (ang. "molecular switch") jest cząsteczką, którą można przełączać pomiędzy dwoma lub więcej termodynamicznie stabilnymi stanami. 
Przełączanie cząsteczki jest możliwe w odpowiedzi na zmiany:
Przełączniki cząsteczkowe są obecnie polem dużego zainteresowania nanotechnologi oraz nanonauk. Przełączniki molekularne pełnią również ważną rolę w biologii. Przykładem jest np. regulacja allosteryczna oraz funkcjonowanie białek motorycznych, będących naturalnymi motorami molekularnymi w komórkach żywych organizmów.
Fotochromowe przełączniki molekularne.
Fotochromowe przełączniki molekularne wykorzystują zjawisko fotochromizmu. Związki te zmieniają swoją konfigurację elektronową pod wpływem absorpcji światła o ściśle określonej długości fali. Każdy stan takiej cząsteczki ma maksimum absorpcji, które można określić przy pomocy odpowiedniej metody spektroskopowej. Współcześnie znanych jest wiele przełączników fotochromowych. Są to na przykład pochodne azobenzenu, diaryleteny, (np: stilben), pochodne spiropiranu i wiele innych.
Osobną grupę przełączników fotochromowych stanowią związki chirooptyczne, które posiadają zdolność zmiany swojej konfiguracji absolutnej, a dokładnie przechodzenia z jednego enancjomeru w drugi. Detekcja stanów bistablinych jest tutaj oparta na dichroizmie kołowym, a nie na tradycyjnej spektroskopii świetlne. Przykład takiego związku jest przedstawiony na rysunku poniżej. Jest to zawadzony sterycznie, sprzężony związek heterocykliczny, który pod wpływem naświetlania światłem spolaryzowanym kołowo, przechodzi z jednej formy enacjomerycznej w drugą. 
Chirooptyczne przełączniki molekularne, pod wpływem pulsów światła spolaryzowanego kołowo mogą nawet wykonywać ruchy rotacyjne - mogą zatem pełnić rolę motorów molekularnych.:
Przełączniki molekularne typu gospodarz-gość.
Pierwszy tego typu przełącznik opisał w 1978 Jean-Pierre Desvergne i Henri Bouas-Laurent. Przełącznik ten oparty jest na polieterze do którego przyłączono na obu końcach cząsteczkę antracenu:
Jakkolwiek związek ten nie jest ściśle biorąc bezpośrednio przełączalny, posiada on po naświetleniu ultrafioletem powodującym jego cyklizację, zdolność kompleksowania dwóch kationów metali alkalicznych. Po utworzeniu się kompleksu jest on stabilny również po wyłączeniu źródła światła ultrafioletowego. Pierwotną strukturę związku można przywrócić działając na niego związkiem silniej kompleksującym "złapane w pułapkę" kationy metalu, co powoduje też rozerwanie się pierścienia eteru koronowego.
W 1980 Isamu Yamashita i współpracownicy zsyntetyzowali związek, w którym struktura antracenu jest od razu wbudowana w pierścień eteru koronowego. Związek ten posiadał już bezpośrednią zdolność wiązania kationów metali po naświetleniu i uwalnianiu ich po wyłączeniu źródła światła:
Nie był to jednak wciąż związek, który rzeczywiście miał dwa termodynamicznie stabilne stany.
W 1980 r. Seiji Shinkai otrzymał etery koronowe, w których grupy antracenowe zostały zastąpione strukturami azobenzenowymi.. Mechanizm przełączania w tym związku jest oparty na zjawisku zmiany izomerii geometrycznej grup azobenzenowych, polegającej na przejściu z formy "trans" do "cis" co wymusza też radykalną zmianę konformacji reszty cząsteczki. W formie "trans" związek ma powinowactwo do kationów NH4, Li+ i Na+, a w izomerii "cis" do większych: K+ Rb+. Przełączanie z jednej formy do drugiej jest szybkie i następuje pod wpływem naświetlania ultrafioletem.
Shinkai zastosował ten przełącznik do transportu jonów symulując biochemiczną akcję monenzyny i nigerycyny. W układzie dwufazowym jony są pobierane z fazy A w świetle i deponowane w fazie B w ciemności.
Rotaksanowe i katenanowe przełączniki molekularne.
Topologiczne przełączniki molekularne są cząsteczkami zbudowanymi z dwóch lub więcej niepowiązanych chemicznie (wiązaniem chemicznym) elementów, zwykle makrycyklicznych. Są to cząsteczki o strukturze katenanu lub rotaksanu. Istnienie dwóch lub więcej termodynamicznie stabilnych stanów układu, zwanych ko-konformerami, wynika ze zmian we wzajemnym, przestrzennym usytuowaniu obu splecionych cząsteczek, czyli izomerii translacyjnej.
W 1991 J. Fraser Stoddart wraz z zespołem opublikował pierwszy w historii rotaksan funkcjonujący jako przełącznik molekularny i zachowujący się jak rodzaj "suwnicy". Jedna z cząsteczek z układu pełni rolę "łoża" po którym może przesuwać się druga, cykliczna cząsteczka ("na niebiesko na rysunku poniżej"). W "łożu" znajdują się dwie "stacje końcowe", między którymi może oscylować makrocykliczny fragment układu. W przypadku układu Stoddarta były to ugrupowania bifenylowe ("na czerwono na rysunku poniżej") połączone łańcuchem polipeptydu. Stoddart przypuszczał, że kiedy jako stacje włączy się w strukturę "łoża" dwa różne ugrupowania, zdolne na dwa różne sposoby reagować na bodźce zewnętrzne otrzyma się przełącznik molekularny, który będzie mógł pełnić rolę maszyny cząsteczkowej.
W 1993 r. pionier chemii supramolekularnej Fritz Vögtle opublikował nowy rodzaj przełącznika o strukturze katenanu
Jeden z cykli zawiera w swojej strukturze ugrupowanie azobenzenowe, zdolne do zmiany swojej izomerii geometrycznej pod wpływem światła ultrafiletowego oraz dwie "stacje końcowe", którymi są ugrupowania parakwatowe. Drugi cykl to polieter z wbudowanymi dwoma ugrupowaniami fenylowymi, które posiadają silne powinowactwo do parakwatu. Badania NMR wykazały, że gdy ugrupowania azobenzenowe znajdują się w formie "trans" pierścień polieterowy może swobodnie przemieszczać się wokół swojego partnera. Gdy na układ podziała się światłem ultrafioletowym to ugrupowania azobenzenowe przechodzą w formę "cis" co blokuje przemieszczanie się pierścienia polieterowego.
W styczniu 2007 Jonathan E. Green wraz z zespołem przedstawili i opatentowali eksperymentalny chip realizujący funkcję pamięci DRAM. Urządzenie to składa się z warstwy 400 krzemowych nanodrutów, pełniących rolę elektrod o średnicy 16 nm rozstawionych w odległościach 33 nm od siebie, która jest skrzyżowana z warstwą 400 elektrod tytanowych o podobnych rozmiarach. Obie warstwy są przedzielone błonką bistablilnego rotaksanu o strukturze przedstawionej poniżej:
Każdy bit w tym urządzeniu jest zapisywany na skrzyżowaniu nanodrutów krzemowego i tytanowego, które są rozdzielone średnio warstwą ok. 100 cząsteczek rotaksanu. Hydrofilowe zakończenie łańcucha polieterowego od lewej strony (R - "na rysunku zaznaczony kolorem szarym") zostało tak zaprojektowane aby dawać dobre połączenie z nanodrutem krzemowym specjalnie domieszkowanym na powierzchni fosforem, zaś zakończenie łańcucha od prawej strony ("czarne" R` "na rysunku") jest silnie hydrofobowe i dlatego spontanicznie dąży do nanodrutu tytanowego, dzięki czemu cała cząsteczka jest "rozpięta" między obydwiema elektrodami. 
W stanie wyjściowym pierścień zawierający w swojej strukturze parakwat jest umiejscowiony przy ugrupowaniu fulwalenowym ("czerwonym"). Po przyłożeniu do elektrod różnicy potencjału elektrycznego, fragment fulwalenowy ulega odwracalnej reakcji utlenienia na skutek czego pierścień z parakwatem zostaje wypchnięty i spontanicznie przenosi się na ugrupowanie naftalenowe ("na zielono"). Gdy po krótkiej chwili fragment fulwalenowy ulega spontanicznej redukcji w układzie pojawia się metastabilny stan, który charakteryzuje zwiększone w stosunku do stanu wyjściowego przewodnictwo elektryczne. Stan ten trwa około godziny, po czym układ ulega relaksacji do stanu wyjściowego. Chip jest zatem przez ten czas w stanie zachowywać zakodowaną w ten sposób informację, bez konieczności zasilania. Jego zaletą w stosunku do obecnie stosowanych pamięci DRAM jest bardzo duża gęstość zapisu - rzędu 1011 bitów na cm2. Używając tej technologii 1,25 GB RAM można zmieścić na 1mm 2 lub inaczej 4,5 TB RAM w typowej wielkości kości DDR2.

</doc>
<doc id="1048820" url="https://pl.wikipedia.org/wiki?curid=1048820" title="Reprezentacja Korei Południowej w piłce siatkowej mężczyzn">
Reprezentacja Korei Południowej w piłce siatkowej mężczyzn

Reprezentacja Korei Południowej w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.
Zespół czterokrotnie wygrywał Mistrzostwa Azji (ostatni raz w 2003 roku). Korea Południowa siedmiokrotnie startowała na Mistrzostwach Świata (najlepszy wynik to dwukrotnie 8. miejsce).
Osiągnięcia.
Igrzyska Azjatyckie.
 1. miejsce - 1978, 2002, 2006
 2. miejsce - 1966, 1970, 1974, 1986, 1990, 1998
 3. miejsce - 1982, 1994, 2010
Mistrzostwa Azji.
 1. miejsce - 1989, 1993, 2001, 2003
 2. miejsce - 1975, 1979, 1991
 3. miejsce - 1983, 1987, 1995, 1999, 2005
Puchar Azji.
 1. miejsce - 2014
 2. miejsce - 2008

</doc>
<doc id="1048824" url="https://pl.wikipedia.org/wiki?curid=1048824" title="Rodzina jak z nut">
Rodzina jak z nut

Rodzina jak z nut – muzyczny program rozrywkowy łączący elementy teleturnieju i talent show, emitowany wiosną 2007 roku na antenie TVP1. Jego prowadzącym był Robert Rozmus, a jurorami Maria Szabłowska, Justyna Steczkowska i Jarosław Kret.
W każdym odcinku występują dwie rodziny. Uczestnicy śpiewają, prezentują przygotowane wcześniej występy. Utwory muzyczne do poszczególnych odcinków wybierał znany dziennikarz Marek Sierocki.
Zwycięzcami jedynej do tej pory edycji była rodzina Bondarenków z Człuchowa.
Zasady gry.
Każdy odcinek składał się z kilku rund. W ich trakcie rodziny zdobywały punkty za wykonywanie piosenek, przyznawane przez jury.
Głosy mogli oddawać także telewidzowie (wysyłając SMS-y). Wyłącznie od tego wyniku zależało, która drużyna wygra odcinek.
Zespół, który wygrał odcinek, awansował do kolejnego etapu gry. W pierwszych czterech odcinkach osiem drużyn grało o wejście do półfinałów (5. i 6. odcinek), a w nich o awans do finałowego, 7. odcinka, w którym zwycięska rodzina wygrywała 30 000 złotych i możliwość wystąpienia na 44. KFPP w Opolu.
Zespół w studio przygrywał melodię. Drużyna, która pierwsza wcisnęła przycisk, miała za zadanie odgadnąć tytuł piosenki i po poprawnej odpowiedzi – zaśpiewać ją. Występ następnie oceniało jury, przyznając maksymalnie po 3 punkty.
Zawodnicy wybierali, jaką piosenkę ma wykonać drużyna przeciwna. Występ oceniało jury.
Zespół grał piosenkę w przyspieszonym tempie. Jeżeli drużyna wiedziała, jaka to piosenka, zgłaszała się i podawała jej tytuł. Jeżeli był poprawny, wykonywała ją. Występ oceniało jury.
Drużyny wykonywały wybraną przez siebie piosenkę. Ich wykony oceniane były przez jury.
Odcinki.
Daty na podstawie archiwalnego programu dla prasy Telewizji Polskiej.

</doc>
<doc id="1048827" url="https://pl.wikipedia.org/wiki?curid=1048827" title="Amidofosforyny">
Amidofosforyny

Amidofosforyny – związki chemiczne, pochodne kwasu fosforawego zawierające przynajmniej jedno wiązanie amidowe P−N.
W warunkach obojętnych amidofosforyny są stosunkowo stabilne. Pod wpływem słabych kwasów (np. tetrazolu lub chlorowodorku pirydyny) atom azotu ulega protonowaniu i związek staje się niezwykle reaktywny. Natomiast pod wpływem silnych kwasów protonowaniu ulega atom fosforu i reaktywność tak uzyskanych pochodnych jest umiarkowana. Amidofosforyny pod wpływem wody ulegają hydrolizie do "H"-fosfonianów.
Amidofosforyny nukleozydów wykorzystywane są w metodzie amidofosforynowej syntezy oligonukleotydów.

</doc>
<doc id="1048829" url="https://pl.wikipedia.org/wiki?curid=1048829" title="Sisu A-45">
Sisu A-45

Sisu A-45 – fiński samochód ciężarowy z napędem na wszystkie koła (4×4), o ładowności do 4 ton, nazywany też potocznie Proto-Sisu. Był produkowany od 1970 roku. Wywodził się z samochodu KB-45 produkowanego od 1965 roku. Samochód mógł holować przyczepę o masie do 2 ton, której koła przy pomocy specjalnej przekładni były napędzane przez silnik ciężarówki. W ten sposób samochód wraz z przyczepą tworzyły przegubowy pojazd o napędzie na wszystkie osie (6×6). Sisu A-45 był napędzany sześciocylindrowym silnikiem wysokoprężnym o mocy 97 kW przy 2 600 obr./min. Skrzynia biegów z pięcioma biegami do przodu i wstecznym, reduktor dwubiegowy.

</doc>
<doc id="1048836" url="https://pl.wikipedia.org/wiki?curid=1048836" title="Gertruda Szalsza">
Gertruda Szalsza

Gertruda Szalsza (Szalszówna) (ur. 13 marca 1924 we Wrocławiu, zm. 12 września 2009 w Katowicach) – polska aktorka teatralna i filmowa.
Życiorys.
Od dzieciństwa związana z Katowicami, absolwentka Studium Teatralnego przy Państwowym Teatrze Śląskim (1947). Zadebiutowała na scenie w 1947 roku, w latach 1959–1990 aktorka Teatru Nowego w Zabrzu. Zagrała w nim około około dwustu ról, w tym szereg komediowych. Największą popularność przyniosła jej rola Karlikowej w telewizyjnym serialu komediowym "Święta wojna".
Pochowana 17 września 2009 na cmentarzu parafialnym przy ul. Henryka Sienkiewicza w Katowicach.

</doc>
<doc id="1048839" url="https://pl.wikipedia.org/wiki?curid=1048839" title="Sindżar">
Sindżar

Sindżar, Singara (ang. "Sinjar", kur. "Şingar") – miasto w północno-zachodnim Iraku w muhafazie Niniwa, centrum administracyjne regionu Sindżar. Liczy około 39 875 mieszkańców (2006).
Pierwsze osadnictwo związane jest z kulturą Ubajd; rejon ten zasiedlony jest od około 6000 lat (znane jest około 200 miejsc związanych z osadnictwem na równinie). Miasto w starożytności znane pod nazwą Singara, posiadało strategiczne znaczenie (stacjonował tu rzymski Legio I Parthica). W 344 roku n.e. doszło do bitwy pod Singarą, podczas którego Rzymianie, pod wodzą Konstancjusza II, pobili wojska Sasanidów, dowodzone przez Szapura II. Obecnie miasto zamieszkiwane jest przez sunnitów i jezydów oraz niewielką liczbę chrześcijan.

</doc>
<doc id="1048843" url="https://pl.wikipedia.org/wiki?curid=1048843" title="Societas Slavica Budissenensis">
Societas Slavica Budissenensis

Societas Slavica Budissenensis - Nazwa towarzystwa gimnazjalnego założonego przez studentów Łużyckich w roku 1839, w Budziszynie. 
"Societas Slavica" rozwinęło się stopniowo w organizację o charakterze centralnym, a jego coroczne zebrania stały się narodowymi zebraniami łużyckich studentów i patriotów. Organizacja przyczyniła się do założenia Macierzy Serbskiej, a także zainspirowała zorganizowanie wielkiego łużyckiego święta śpiewaczego.

</doc>
<doc id="1048849" url="https://pl.wikipedia.org/wiki?curid=1048849" title="Sisu SA-150VK">
Sisu SA-150VK

Sisu SA-150VK – współczesny fiński samochód ciężarowy z napędem na wszystkie koła (4x4). Używany przez armie fińską od pierwszej połowy lat 80., początkowo jako ciągnik artyleryjski, później także w innych rolach. Sisu SA-150VK był napędzany sześciocylindrowym silnikiem wysokoprężnym o mocy 110,3 kW przy 2500 obr./min, dającym maksymalny moment obrotowy 680 Nm przy 1500 obr./min. Skrzynia biegów z sześcioma biegami do przodu i wstecznym, reduktor dwubiegowy. Rama pojazdu jest skonstruowana w sposób dopuszczający znaczne skręcenia, a silnik i przekładnie znajdują się za kabiną dzięki czemu zmniejszone zostało prawdopodobieństwo oderwania kół od podłoża w trakcie jazdy terenowej. Kabina czteroosobowa, zamocowana elastycznie do ramy. Pojazd wyposażony jest w wyciągarkę i nagrzewnicę z wentylatorem. Ciężarówki tego typu zostały zakupione także przez ONZ. Na bazie tego samochodu zbudowano transporter opancerzony Sisu XA-180.

</doc>
<doc id="1048851" url="https://pl.wikipedia.org/wiki?curid=1048851" title="Fotbalový Klub Teplice">
Fotbalový Klub Teplice



</doc>
<doc id="1048855" url="https://pl.wikipedia.org/wiki?curid=1048855" title="Louis Abelly">
Louis Abelly

Louis Abelly (ur. w 1603 w Paryżu, zm. 4 października 1691 w Paryżu) – francuski duchowny i teolog, biskup Rodez.
Życiorys.
Louis Abelly był jednym z pierwszych uczniów i współpracowników św. Wincentego à Paulo, któremu pomagał w jego dziele reformy duchowieństwa. Od 1639 był wikariuszem generalnym biskupa Bajonny François V Fouqueta, także współpracownika św. Wincentego. W 1643, po powrocie do Paryża, został proboszczem parafii San José. Zorganizował przy niej wspólnotę kapłańską. Został także przełożonym Zgromadzenia Córek Krzyża. Od 1662 był biskupem Rodez, jednak już po kilku latach (w 1666) zrezygnował z obowiązków z powodu choroby. Powrócił do Paryża, gdzie żył odtąd zajmując się teologią. Zmarł w opinii świętości.
Dzieło.
Spuścizna teologiczna Louisa Abelly'ego jest bardzo bogata, obejmuje przede wszystkim wiele pism polemicznych, zwłaszcza wymierzonych w jansenizm oraz pism propagujących kult maryjny. W dziełach ascetycznych był wiernym uczniem św. Wincentego. Wielu wydań doczekał się jego cieszący się wielkim uznaniem podręcznik teologii moralnej "Medulla theologica" (Paryż, 1650). W duchu św. Wincentego napisana jest także napisana przez Abelley'ego biografia świętego, "La vie [...] du Vincent de Paul" (Paryż 1661). W odpowiedzi na jansenistyczne pismo znane jako "Monita Salutaria" opublikował "Sentiments des SS. Pères, touchant les excellences et les prérogatives de la T.S. Vierge".
Jego "Défense de la hiérarchie de l'Eglise" jest wymierzona przeciw anonimowemu propagatorowi gallikanizmu. Napisał także dwa enchiridiony, jeden skierowany do biskupów, drugi do kapłanów, traktat zatytułowany "De l'obéissance et soumission due au Pape", "Traité des Hérésies" i inne dzieła.

</doc>
<doc id="1048859" url="https://pl.wikipedia.org/wiki?curid=1048859" title="Sisu SA-240">
Sisu SA-240

Sisu SA-240 – fiński samochód ciężarowy z napędem na wszystkie koła (6×6). Używany przez armie fińską od drugiej połowy lat 80. Jest to udoskonalona wersja Sisu SA-150VK wyposażona w mocniejszy silnik i nowy most tylny. Sisu SA-240 był napędzany sześciocylindrowym silnikiem wysokoprężnym o mocy 246 kW przy 2200 obr./min, dającym maksymalny moment obrotowy 1260 Nm przy 1400 obr./min. Skrzynia biegów z ośmioma biegami do przodu i wstecznym, reduktor jednobiegowy. Rama pojazdu jest skonstruowana w sposób dopuszczający znaczne skręcenia, a silnik i przekładnie znajdują się za kabinie dzięki czemu zmniejszone zostało prawdopodobieństwo oderwania kół od podłoża w trakcie jazdy terenowej. Kabina czteroosobowa, zamocowana elastycznie do ramy.

</doc>
<doc id="1048865" url="https://pl.wikipedia.org/wiki?curid=1048865" title="We Are the Streets">
We Are the Streets

We Are the Streets – drugi album amerykańskiej grupy hip-hopowej The Lox. Wydany 25 stycznia 2000 roku. Większość produkcji jest autorstwa Swizz Beatza, pozostałe Timbalanda, PK i DJ-a Premiera. Album został zatwierdzony jako złota płyta.
Na albumie nie ma wielu artystów występujących gościnnie. Z Ruff Ryders pojawili się Drag-On, Eve i Swizz Beatz, a spoza grupy- Kasino i Timbaland.
Zwrotkę Stylesa z "Fuck You" można usłyszeć na "Niggas Flippin" z "A Gangster and a Gentleman" Stylesa. Podkład z utworu "Ryde or Die Bitch" jest grany w skicie "Shaquita" z albumu Drag-Ona. Podkład z "Breathe Easy" został wykorzystany we freestyle'u Flashy’ego ze składanki "We in Here (Official Ruff Ryder Mixtape)". Poza tym "Scream L.O.X", "Can I Live", "Wild Out" i "Blood Pressure" pojawiły się na mixtapie "Classic Lox Part Two". Na "Built For Bodies (Skit)" można usłyszeć fragment (refren i początek zwrotki) "Niggaz Die For Me" Drag-Ona.
Podkłady utworów z albumu pojawiły się na kilku mixtape'ach Swizz Beatza, chociażby "Instrumental World Vol.29: Swizz Beatz Edition" czy "Swizz Beatz Instrumentals" (DJ RC).

</doc>
<doc id="1048866" url="https://pl.wikipedia.org/wiki?curid=1048866" title="Les Sablons">
Les Sablons

Les Sablons – czwarta stacja linii nr 1 w Paryżu. Stacja znajduje się w gminie Neuilly-sur-Seine. Została otwarta 29 kwietnia 1937 r. Na stacji znajdują się tablice z inną nazwą stacji "Jardin d'Acclimatation" ze względu na znajdujące się w pobliżu ogrody.

</doc>
<doc id="1048867" url="https://pl.wikipedia.org/wiki?curid=1048867" title="Stefano Terazzino">
Stefano Terazzino



</doc>
<doc id="1048879" url="https://pl.wikipedia.org/wiki?curid=1048879" title="H-Fosfoniany">
H-Fosfoniany

"H"-Fosfoniany – organiczne lub nieorganiczne związki chemiczne, estry (rzadziej sole) kwasu fosfonowego.
Charakteryzują się posiadaniem ugrupowania . Występują w równowadze tautomerycznej z formą fosforynową (ugrupowanie ). Diestry "H"-fosfonianowe w warunkach zasadowych łatwo ulegają hydrolizie do monoestrów lub transestryfikacji do innych diestrów, natomiast w środowisku neutralnym i kwaśnym są stosunkowo trwałe. Ponadto w łagodnych warunkach (temperatura pokojowa, rozcieńczone roztwory w neutralnych rozpuszczalnikach, niewielkie nadmiary reagentów) mogą być ilościowo przekształcone w inne pochodne, na przykład fosforany, tiofosforany, selenofosforany, boranofosforany.
"H"-Fosfoniany istnieją w dwóch formach tautomerycznych. Forma główna (ponad 99%) to forma "H"-fosfonianowa. Siłą napędową takiego położenia równowagi fosforyn–"H"-fosfonian jest wysoka energia ugrupowania fosforylowego .
Wiązanie P-H można łatwo obserwować za pomocą spektroskopii magnetycznego rezonansu jądrowego 31P (charakterystyczna stała sprzężenia 1"J"PH rzędu 600–800 Hz). Forma fosforynowa jest zwykle poniżej granicy detekcji spektroskopowej, ale o jej istnieniu świadczą reakcje możliwe tylko dla formy mającej wolną parę elektronową na atomie fosforu, na przykład reakcja z fluorowcami:
Transestryfikacja "H"-fosfonianu difenylowego z następczą hydrolizą jest jedną z metod otrzymywania "H"-fosfonianów nukleozydów:
"H"-Fosfoniany nukleozydów są substratami w "H"-fosfonianowej metodzie syntezy oligonukleotydów.

</doc>
<doc id="1048881" url="https://pl.wikipedia.org/wiki?curid=1048881" title="Liga Mistrzów UEFA (1999/2000)">
Liga Mistrzów UEFA (1999/2000)

VIII Liga Mistrzów UEFA 1999/2000
XLV Puchar Europy Mistrzów Klubowych 1999/2000
I runda kwalifikacyjna.
Do rozgrywek nie została dopuszczona Bośnia i Hercegowina, której reprezentant wystąpił dopiero w następnym sezonie.
II runda kwalifikacyjna.
Na skutek wykluczeniu mistrza Polski Wisły Kraków z rozgrywek europejskich na rok, w Pucharze Mistrzów wystąpił w zastępstwie wicemistrz Polski Widzew Łódź.
Finał.
 
ZDOBYWCA LIGI MISTRZÓW 1999/2000
REAL MADRYT  ÓSMY TYTUŁ 

</doc>
<doc id="1048888" url="https://pl.wikipedia.org/wiki?curid=1048888" title="F6D Missileer">
F6D Missileer



</doc>
<doc id="1048894" url="https://pl.wikipedia.org/wiki?curid=1048894" title="Miriszja">
Miriszja

Miriszja ("Mirischia asymmetrica") – dinozaur z grupy celurozaurów (Coelurosauria). Żył w okresie wczesnej kredy (ok. 112-99 mln lat temu) na terenach Ameryki Południowej. Długość ciała ponad 2 m, wysokość ok. 80 cm, masa ok. 10-30 kg. Jego szczątki znaleziono w Brazylii, w formacji Santana.
Nazwę "Mirishia" można przetłumaczyć jako "pięknomiedniczna". Nazwa ta powstała z połączenia łacińskiego wyrazu "mir", oznaczającego "piękny" i greckiego "ischia", oznaczającego miednicę. Terminem ischium posługują się też naukowcy na określenie kości kulszowej. Natomiast epitet gatunkowy odnosi się do niezwykłej budowy tej kości, która jest niesymetryczna.
W skamieniałości znaleziono pozostałości prawdopodobnie worka powietrznego, znajdującego się między kośćmi łonową i kulszową.
Materiał kopalny.
Dinozaur ten został opisany na podstawie miednicy i fragmentów tylnych kończyn. Holotyp (SMNK 2349 PAL) to 12. i 13. Kręgi piersiowe wraz z żebrem, gastralia, pierwszy, i drugi i trzeci kręg krzyżowy, kość strzałkowa, część kości biodrowej, obie kości łonowe i kulszowe, niekompletna kość udowa, części proksymalne kości piszczelowej i strzałkowej oraz struktura, która prawdopodobnie jest workiem powietrznym. 
Klasyfikacja.
Mirischia jest członkiem Compsognathidae, rodziny niewielkich drapieżnych dinozaurów występujących w późnej jurze i wczesnej kredzie. Z analiz fologenetycznych wynika, że jest taksonem siostrzanym dla kladu tworzonego przez Kompsognat z późnej jury Niemiec i Aristozuch z wczesnej kredy Anglii. Miriszja jest bardziej zaawansowana od bazalnych form ze swojej rodziny, takich jak Huaxiagnathus i Sinozauropteryks.

</doc>
<doc id="1048900" url="https://pl.wikipedia.org/wiki?curid=1048900" title="Alcantara (materiał tekstylny)">
Alcantara (materiał tekstylny)

Alcantara – materiał używany w produkcji m.in. tapicerki meblowej, jachtowej, samolotowej i samochodowej. Wykonana z syntetycznych ultramikrowłókien. Charakteryzuje się miękkością, wytrzymałością i łatwością czyszczenia.
Technologia.
Alcantara charakteryzuje się miękkością, odpornością na ścieranie, wysoką żywotnością oraz łatwością utrzymania. Alcantarę produkuje się z bardzo drobnych, w specjalny sposób splecionych mikrowłókien poliestru i poliuretanu. Mikrowłókna te są nawet 20 razy drobniejsze od włosa ludzkiego. Poliester nadaje produktowi wytrzymałość, a poliuretan miękkość.
Producent określa technologię wytwarzania jako „wyspy na morzu”. Bardzo cienkie włókna poliestrowe (wyspy) są „pogrupowane” tak, aby można je było łatwiej obrabiać, a następnie „uwalniane”, kiedy „morze” zostaje usunięte i zastąpione poliuretanem.
Zastosowanie.
Materiały "Alcantara" znajdują zastosowanie w produkcji tapicerki meblowej, jachtowej, samolotowej i samochodowej. Ze względu na różnorodność parametrów należy zwrócić uwagę na zalecenia odnośnie do stosowania konkretnego materiału, np. materiały samochodowe nie nadają się do produkcji mebli.

</doc>
<doc id="1048903" url="https://pl.wikipedia.org/wiki?curid=1048903" title="Historia Płotów">
Historia Płotów

Historia miasta sięga XII wieku, kiedy to po raz pierwszy pojawiła się pisana nazwa „Płoty” ("Plote super Ragam").
Początki.
8 lipca 1277 kaszubski wielmożny Dubisław de Wotuch (łac. "Dubislaus") nadał Płotom prawa miejskie na prawie lubeckim. Rycerz ów był zarządcą i właścicielem Płotów. Na północ od miasta wzniósł też swoje siedzibę feudalną wymienioną w 1284 roku. W 1295 roku Płoty włączono do dzielnicy wołogoskiej. W początku XIV wieku Płoty przechodzą z rąk do rąk stając się kolejno własnością najbardziej zamożnych i wpływowych rodzin pomorskich. W 1367 roku dochodzi do stabilizacji własnościowej, gdy Płoty stają się na ponad dwa wieki dobrami rodu Ostenów. W 1465 roku w wyniku zatargu z Kołobrzegiem, mieszkańcy Kołobrzegu palą i niszczą całe miasto wraz z drewnianym zamkiem. Nie był jednak to jedyny pożar w historii miasteczka. Z racji tego iż Płoty posiadały drewnianą zabudowę mieszkalną, pożary trawiły miasto kilkukrotnie: w 1561, 1612, 1630, 1641, 1660, 1673, 1723, 1860. Najgroźniejszymi pożarami były te w 1612, kiedy to spłonęło doszczętnie całe miasto wraz ze średniowiecznym kościołem i w roku 1860 wówczas spłonął stary zamek (odbudowany w 1965 roku.). W 1577 Gedigo Osten jeden z Braci Ostenów sprzedaje swą część miasta oraz swe posiadłości zamkowe rodzinie Blucherów, a w 3 lata później w 1589 buduje Nowy Zamek. Jednak posiadłości złotowskie nie były długo rozdzielone, gdyż 50 lat później syn Ostenów poślubia dziedziczkę posiadłości Blucherów i majątek znów ulega scaleniu. Płoty długo były własnością prywatną bo aż do wieku XVIII, konkretnie 1895, kiedy to ostatni z rodu Ostenów zmarł. Płoty przeszły wówczas na krewnych rodu Bismarck-Osten. Rok 1638 był tragicznym dla mieszkańców miasteczka. Zaraza zdziesiątkowała mieszczan – na 480 mieszkańców Płotów zmarło 200 osób. Po roku 1870 mieszkańcy miasta nie zgadzając się na stacjonowanie w mieście szwadronu dragonów armii pruskiej, ślą petycje do króla. Motywują to tym iż „boją się o bezpieczeństwo własnych córek”. Król i władze królewskie poczuły się urażone tą petycją i Płoty nigdy w historii nie były już miastem garnizonowym. W roku 1892 w mieście powstała spółdzielnia mleczarska. Przyczyniła się ona do wzrostu i rozwoju gospodarczego miasta, przed I wojną światową wyroby z płotowskiej mleczarni wysyłane były do Berlina na dwór cesarski. W 1893 roku w mieście powstała jedna z pierwszych lokalnych gazet na Pomorzu – „Plather Zeitung”, która ukazywała się ciągle, bez przerw do roku 1934.
XX wiek.
Na przełomie wieków XIX i XX Płoty stały się miastem nowoczesnym z rozwiniętym przemysłem, administracją. Doprowadzona została linia kolejowa do miasta w kierunku Szczecin-Kołobrzeg, a w niedługim czasie druga relacji Łobez-Wysoka Kamieńska. Lata 30. XX wieku były łaskawe dla Płotów. W mieście rozwijały się sklepy, rzemiosło, zakłady przemysłowe. Istniały wówczas dwa duże hotele, kawiarnia, cukiernia, oraz dwa sklepy jubilerskie. Przemysł reprezentowały wytwórnia makaronu, dwa tartaki, cegielnia i kopalnia kredy. Rozwój gospodarczy i społeczny miasta trwał do II wojny światowej. 5 marca 1945 roku, przez Płoty przeszedł 756 pułk 150 dywizji piechoty gen. majora Szatiłowa. Kilka godzin później dotarła do miasteczka kompania polskich żołnierzy z 3 Dywizji Piechoty im. Romualda Traugutta. Płoty zostały zajęte bez walki.
24 kwietnia 1945 roku do miasta przybywają pierwsi osadnicy polscy. Od 27 czerwca 1945 roku rozpoczęto wysiedlanie Niemców. Do tego czasu było ich ponad 1400. W budynku ratusza otwarto sklep rozdzielający żywność (w owym czasie przypadało 600g chleba na osobę i ½ litra mleka). Za wszystko płaciło się samogonem lub spirytusem, a było to skutkiem tego iż nikt nie otrzymywał w tamtym czasie wypłat. Zniszczenia miasta w wyniku działań wojennych nie były duże (22%), natomiast kolejne miesiące po wyzwoleniu przyniosły ogromne straty. Zniszczenia sięgające w 1946 roku 40%, były skutkiem rozkradania i niszczenia mienia przez szabrowników i przejeżdżające wojska. Jednak nie przeszkadzało to dosyć szybko odradzać się życiu gospodarczemu miasta. W połowie 1945 roku były już tutaj czynne 4 sklepy rzeźnicze, 2 obuwnicze, 8 spożywczych, 9 piekarni, 2 restauracje, 5 jadłodajni, 5 zakładów fryzjerskich i 26 warsztatów rzemieślniczych. Liczba tychże firm była niewspółmierna do liczby mieszkańców ówczesnych Płotów, jednak firmy te działały niekiedy bardzo krótko. W połowie czerwca 1945 roku uruchomiono pociągi dojeżdżające do stacji Płoty, w sierpniu działał już tutaj szpital zakaźny na około 100 łóżek, a niedługo potem swe podwoje otworzyła poczta. Uruchomiono również zakłady przemysłowe: wytwórnie makaronu, mleczarnie i tartak. 1 października 1945 roku zainaugurowano rok szkolny w miejscowych szkołach. Niecały rok później działało już przedszkole miejskie, oraz poświęcono kościół parafialny. Organizowana była straż pożarna. W następnych latach następuje równomierny rozwój miasta, powstają nowe budynki, osiedla, zakłady przemysłowe, wzrasta liczba mieszkańców. W 1977 roku miasto Płoty obchodziło 700-lecie nadania praw miejskich, a z tej okazji znany szczeciński dziennikarz Tadeusz Klimowski skomponował i napisał piosenkę o Płotach.
Płoty znajdowały się w powiecie łobeskim. Reforma administracyjna w 1975 roku umieściła Płoty w nowym małym województwie szczecińskim, a kolejna reforma przeprowadzona w 1999 roku umieściła miasto w województwie zachodniopomorskim w powiecie gryfickim.

</doc>
<doc id="1048907" url="https://pl.wikipedia.org/wiki?curid=1048907" title="Safona (imię)">
Safona (imię)

Safona – żeńskie imię pochodzenia greckiego. Imię pochodzi od najsławniejszej poetki starożytnej Grecji z przełomu VII i VI wieku p.n.e. o imieniu Psafo, Sapfo lub Saffo, a w polskiej pisowni Safona. W innych językach to np. Sappho, Szappho lub Sapfö.
Znane osoby o tym imieniu:

</doc>
<doc id="1048911" url="https://pl.wikipedia.org/wiki?curid=1048911" title="Noworudzki Klub Literacki Ogma">
Noworudzki Klub Literacki Ogma

Noworudzki Klub Literacki Ogma powstał w 1990 r. w Nowej Rudzie.
Poezja noworudzka przed Ogmą.
Wybitnymi poetami żyjącymi w Nowej Rudzie przed 1945 r. byli między innymi: Josef Franz Műller, Robert Karger oraz Joseph Wittig, który na stronach napisanej przez siebie kroniki wspomina ciekawą postać Wilhelma Wenzela Klambta (wydawcy gazety „Der Hausfreund im Glatzer Gebirge”, właściciela drukarni) i założone przez niego kółko poetów: "Będąc jeszcze bardzo młodym człowiekiem W. W. Klambt podjął się zadania twórczego ożywienia życie umysłowego w swoim mieście. W ojcowskim domu założył teatr towarzyski, który w 1836 r. połączył się z Noworudzkim Stowarzyszeniem Teatralnym [...]. W.W. Klambt nie potrafił żyć bez duchowego i towarzyskiego obcowania z ludźmi. Zawsze gromadzili się wokół niego młodzi przyjaciele, do których należeli także katoliccy teologowie. W tym kręgu powstawały prawdziwie romantyczne utwory. Niebawem skupieni wokół niego przyjaciele połączyli się w kółko poetów, któremu nadali niezwykłą nazwę „Piątkowy pasztet”. Ten duchowy ruch znalazł sprzymierzeńców u starszych obywateli, którzy dołączyli do mieszczańskiej resursy". Warto nadmienić, że przed 1990 r. nie istniało w Nowej Rudzie typowe środowisko literackie. Karol Maliszewski określając ten stan rzeczy w „Wałbrzyskim Informatorze Kulturalnym” (1996, nr 4) pisał: "Noworudzkie środowisko literackie przed 1990 rokiem reprezentowali Czesław Borsowski i Zygmunt Krukowski".
Geneza.
Miejska Biblioteka Publiczna w Nowej Rudzie poszukując nowych metod działania stała się miejscem spotykań miłośników poezji, próbujących wyrażać swe uczucia i myśli za pomocą liryki. Początkowo młodzi twórcy spotykali się w czytelni MBP. Pierwsze takie spotkanie miało miejsce 21.02.1990 r. Następnie instytucja ta udostępniła lokal, w podziemiach budynku głównego biblioteki, który po odrestaurowaniu przez członków klubu, stał się „Piwnicą pod Pegazem”.
Początkowo poeci skupieni w NKL Ogma czytali swoje wiersze we własnym gronie. Później ośmielili się zaprezentować je szerzej, najpierw na łamach lokalnych miesięczników: „Gazety Noworudzkiej” i „Ziemi Kłodzkiej”, następnie pism ogólnopolskich oraz w czasie wieczorów poetyckich organizowanych dla mieszkańców. Na początku klubowicze nie sądzili, że kiedykolwiek wydadzą własne tomiki, czy antologie. Marzenia spełniły się bardzo szybko. W maju 1990 r. ukazała się "Antologia Klubu Młodych Literatów Ogma. Zeszyt 1" (1990 r.), skromna książeczka, powielona na maszynie do pisania w 55 egz. Mottem tego zbiorku stało się „Posłanie do Nadwrażliwych” Kazimierza Dąbrowskiego. Znalazło się tam również wytłumaczenie słowa Ogma.
Założyciele.
Założycielami Klubu Młodych Literatów Ogma (tak w 1990 r. brzmiała nazwa) byli: Lidia Bryk-Mykietyn, Daniel Gwoździk, Adam Kandefer, Bogdan Klim, Karol Maliszewski i Tomasz Leśniowski. Nie było to oczywiście środowisko zawodowych pisarzy, ale grupa ludzi młodych oraz dorosłych (uczniów Technikum Górniczego, Liceum Ogólnokształcącego i osób różnych profesji). Prezesem klubu został Karol Maliszewski.
Członkowie.
Członkami NKL Ogma w latach 1990-2004 byli: Sebastian Antolik, Lidia Bryk-Mykietyn, Weronika Gawrońska, Jarosław Grzeszyk, Daniel Gwoździk, Beata Jaroszewska, Kornelia Jaroszewska, Jakub Jóźwicki, Adam Kandefer, Krzysztof Karwowski, Bogdan Klim, Adam Korzeniowski, Magdalena Kotwica, Małgorzata Krzyżanowska, Bolesław Kubicki, Tomasz Leśniowski (David Magen), Karol Maliszewski, Ewa Marciniak, Lidia Niekraś, Angelika Niepsuj, Aneta Oczkowska, Tomasz Proszek, Beata Rumak-Eisfeld, Edmund Rychlewski, Bogusław Sobótka, Marek Sudoł, Anna Szpak, Renata Szymik, Karolina Trybała, Daniel Wielgus, Sylwia Wierdak, Sebastian Wojdyła.
NKL Ogma wspólnie z Miejską Biblioteką Publiczną organizował Noworudzkie Spotkania z Poezją i Ogólnopolski Konkurs Poetycki "O Laur Kosmicznego Koperka". W 1997 r. z Noworudzkiego Klubu Literackiego Ogma wyłoniła się Polsko-Czeska Grupa Poeci ’97 (1997-2001 r.).
Publikacje.
Pod szyldem NKL Ogma ukazały się ponad 50 publikacji: ponad 20 antologii ze spotkań, 12 almanachów i 13 indywidualnych tomików poezji w łącznym nakładzie około 21 000 egz.
Działalność wydawnicza Noworudzkiego Klubu Literackiego Ogma obejmowała nie tylko publikowanie tomików i antologii poezji. Od grudnia 2002 r. klub postanowił wydawać jednodniówkę Outside - artzin.

</doc>
<doc id="1048928" url="https://pl.wikipedia.org/wiki?curid=1048928" title="Puszcza Nalibocka">
Puszcza Nalibocka

Puszcza Nalibocka (biał. "Налібоцкая пушча") – duży, liczący ok. 240 tys. ha kompleks leśny w północno-zachodniej części Białorusi, na prawym brzegu Niemna, na Wyżynie Białoruskiej. Teren pagórkowaty i falisty. Bogata fauna, m.in. jeleń, łoś, dzik, jenot, bóbr, niedźwiedź brunatny; ptaki: głuszec, cietrzew oraz słonka. Rzeźba urozmaicona, polodowcowa. Duże powierzchnie zajmują bagna i bory sosnowe. Jezior jest niewiele. Największym jest położone około 15 km na południowy zachód od Nalibok jezioro Kromań. Nazwa Puszczy wywodzi się od leżącego w widłach Niemna i Berezyny Niemeńskiej miasteczka Naliboki.
Historia.
W końcu wieku XVI cała puszcza znalazła się we własności Radziwiłłów. W wieku XVIII w Nalibokach znajdowała się rezydencja łowczego zaniemeńskiego i nadniemeńskiego (zarząd wszystkich lasów radziwiłłowskich w północno-zachodniej części dzisiejszej Białorusi). Tuż znajdowała się rezydencja podłowczego nalibockiego. Ogólnie rzecz biorąc, dzisiejszą puszczę w XVIII wieku tworzyły trzy podłowiectwa: nalibockie, dereweńskie oraz chotowskie.
W czasie II wojny światowej Puszcza była miejscem wzmożonej aktywności Armii Krajowej oraz partyzantki sowiecko-żydowskiej (oddział braci Bielskich). Znaleźli tam schronienie m.in. zagrożeni wywózką do łagrów żołnierze Korpusu Ochrony Pogranicza oraz Żydzi. Z początku stosunki między oddziałami polskimi i sowieckimi układały się pokojowo. Niemniej jednak trwało to krótko. Sowieci zaczęli rozbrajać oddziały polskie. Przez cały czas oddziały sowieckie napadały na polskie wsie i osiedla, grabiły (nadwyżki żywności pochodzące z rabunku były przerzucane przez front przy pomocy samolotów sowieckich, które na polowe lotniska w puszczy przywoziły materiały propagandowe i instrukcje, a w drodze powrotnej na drugą stronę frontu zabierały żywność) i mordowały ludność. Jednocześnie chłopi musieli oddawać kontyngenty żywnościowe Niemcom. Oddziały AK stawały w obronie miejscowej ludności.
Historycy nie są zgodni co do faktów, oceniają jednak, że w latach 1939–1945 w Puszczy Nalibockiej i okolicach przebywało od 10 do 25 tysięcy "leśnych", czyli partyzantów, uciekinierów, ludzi szukających schronienia oraz pospolitych kryminalistów.

</doc>
<doc id="1048931" url="https://pl.wikipedia.org/wiki?curid=1048931" title="Sisu A-110">
Sisu A-110

Sisu A-110 - fiński samochód ciężarowy z napędem na wszystkie koła (4x4). Sisu A-110 był napędzany czterocylindrowym silnikiem wysokoprężnym o mocy 110 kW przy 2500 obr./min, dającym maksymalny moment obrotowy 500 Nm przy 1500 obr./min. Skrzynia biegów z pięcioma biegami do przodu i wstecznym, reduktor dwubiegowy. Pojazd może przewieźć ładunek do 3,5 t i holować przyczepę o masie 2-4 tony.

</doc>
<doc id="1048934" url="https://pl.wikipedia.org/wiki?curid=1048934" title="Huaxiagnathus">
Huaxiagnathus

Huaxiagnathus ("Huaxiagnathus orientalis") – dinozaur z grupy celurozaurów (Coelurosauria); jego nazwa znaczy "chińska szczęka" (w jęz. mandaryńskim Hua Xia = Chiny + w jęz. greckim gnathus = szczęka). Nazwa gatunkowa także pochodzi od miejsca znalezienia – "orientalis" znaczy "orientalny, ze wschodu".
Występowanie.
Żył w okresie wczesnej kredy (ok. 130-125 mln lat temu) na terenach wschodniej Azji. Długość ciała ok. 1,8 m. Jego szczątki znaleziono w Chinach (w zachodniej części prowincji Liaoning), w formacji Yixian (grupa Jehol).
Materiał kopalny i lokalizacja.
Znaleziono dwa osobniki, oba w formacji Yixian. Holotyp (CAGS-IG-02-301) znaleziony przez rolników niedaleko miasta Beipiao (okolica Sihetun) to niemal kompletny szkielet, braknie tylko końcówki ogona. Drugi osobnik (NGMC 98-5-003) pochodzi z wioski Dabangou (okolica także Sihetun) i został uszkodzony w wyniku złej preparacji i nie nadawał się na holotyp. Oba osobniki znajdują się obecnie w Pekinie.
Budowa.
Jak na kompsognatyda, był sporych rozmiarów – dorosły osobnik mierzył 1,8m długości. Huaxiagnathus jest najbardziej bazalnym przedstawicielem kompsognatów, na co wskazuje niewyspecjalizowana budowa kończyn przednich. Czaszka jest masywna, jak na kompsognatyda i ma dość prostokątny kształt. Pokrycie ciała nie zachowało się, ale można przypuszczać, że huaxiagnathus był upierzony, podobnie jak jego krewniacy – większy sinokaliopteryks i nieco mniejszy sinozauropteryks, znane z tej samej formacji.

</doc>
<doc id="1048936" url="https://pl.wikipedia.org/wiki?curid=1048936" title="Chlorowodorki">
Chlorowodorki

Chlorowodorki – sole zasady organicznej i kwasu solnego, najczęściej chlorowodorki amin (chlorki amoniowe).
Chlorowodorki amin są znacznie bardziej odporne na degradację (np. utlenianie) od neutralnych amin i często taka forma jest wykorzystywana do ich przechowywania i handlu. Ponadto chlorowodorki amin są znacznie lepiej rozpuszczalne w wodzie od wyjściowych amin, dzięki czemu leki zawierające ugrupowania aminowe w formie chlorowodorków są łatwo wchłaniane przez organizm pacjenta.
Chlorowodorki amin otrzymuje się przez reakcję aminy z kwasem solnym, roztworem chlorowodoru w rozpuszczalniku organicznym lub chlorowodorem gazowym.
Zwykle stosowany zapis R3N·HCl pozwala na łatwą identyfikację wyjściowej aminy, nie oddaje jednak poprawnie struktury jonowej związku: R3NH+ Cl−.
Inne halogenowodorki.
Aminy tworzą analogiczne sole z innymi halogenowodorami. Bromowodorki amin bywają wykorzystywane jako postaci leków, np. przeciwkaszlowy dekstrometorfan.

</doc>
<doc id="1048937" url="https://pl.wikipedia.org/wiki?curid=1048937" title="Ectopistes migratorius">
Ectopistes migratorius



</doc>
<doc id="1048938" url="https://pl.wikipedia.org/wiki?curid=1048938" title="Herbert Westren Turnbull">
Herbert Westren Turnbull

Herbert Westren Turnbull (ur. 31 sierpnia 1885 w Tettenhall, Anglia, zm. 4 maja 1961 w Grasmere), angielski matematyk, który przyczynił się do rozwoju teorii niezmienników algebraicznych oraz teorii kwadratowych.
Turnbull w wysokim stopniu zainspirował prace niemieckich matematyków Rudolfa Clebscha i Paula Gordona nad rachunkiem symbolicznym.

</doc>
<doc id="1048939" url="https://pl.wikipedia.org/wiki?curid=1048939" title="Kościół św. Michała Archanioła w Wieluniu">
Kościół św. Michała Archanioła w Wieluniu

Kościół św. Michała Archanioła – kościół, który znajdował się w Wieluniu. Zniszczony podczas II wojny światowej, zachowały się jedynie fundamenty.
Historia.
Kościół wybudowano w XIII wieku. Usytuowany był przy starym rynku. W 1419 r. został podniesiony do rangi kolegiaty, po przeniesieniu jej z pobliskiej Rudy. Po ustanowieniu kolegiaty nadano jej drugie wezwanie Nawiedzenia Najświętszej Marii Panny. W świątyni odbywały się zjazdy państwowe i kościelne. Był wielokrotnie rozbudowywany. Od 1820 r. kolegiata była jednocześnie kościołem farnym. wydał dekret znoszący kolegiatę. Po wielkim pożarze z 1858 r. kościół odbudowano, wznosząc m.in. wieżę, w której w 1862 r. umieszczono trzy dzwony, a w 1893 r. zamontowano zegar.
Budynek fary został znacznie uszkodzony podczas nalotu bombowego 1 września 1939 r. (zob. bombardowanie Wielunia), na samym początku II wojny światowej. Zburzona została cała prawa nawa boczna, ale budynek nadawał się do odbudowy. W 1940 r. naruszony gmach został przez Niemców wysadzony w powietrze, a później rozebrany do fundamentów.
W latach 1988-1991 odkryto i nadbudowano fundamenty zniszczonej kolegiaty.

</doc>
<doc id="1048945" url="https://pl.wikipedia.org/wiki?curid=1048945" title="Bitwa pod Jarosławiem (1245)">
Bitwa pod Jarosławiem (1245)

Bitwa pod Jarosławiem – bitwa, którą stoczono 17 sierpnia 1245 nad Sanem, koło miasta Jarosław, pomiędzy wojskami księcia halicko-wołyńskiego Daniela I Romanowicza, Konrada I mazowieckiego i Mendoga a wojskami wielkiego księcia kijowskiego Rościsława Mścisławowicza, wspomaganymi przez wojska polskie Bolesława V Wstydliwego i posiłki węgierskie króla Beli IV. 
W bitwie tej wojska Rościsława i Bolesława Wstydliwego zostały pokonane.

</doc>
<doc id="1048948" url="https://pl.wikipedia.org/wiki?curid=1048948" title="Noworudzkie Spotkania z Poezją">
Noworudzkie Spotkania z Poezją

Noworudzkie Spotkania z Poezją – coroczne wydarzenie w Nowej Rudzie, towarzyszące działalności Miejskiej Biblioteki Publicznej i Noworudzkiego Klubu Literackiego Ogma od 1991 r. Stały się one oryginalnym akcentem na kulturalnej mapie Dolnego Śląska. Spotkania zazwyczaj odbywały się na przełomie maja i czerwca. Pierwsze miały miejsce w 1991 r. Podczas Noworudzkich Spotkań z Poezją organizowano: "Ogólnopolski Konkurs Poetycki o Laur Kosmicznego Koperka", Ogólnopolski Konkurs Poetycki imienia Zygmunta Krukowskiego; konkurs jednego wiersza i wydawano okolicznościowe antologie poezji.

</doc>
<doc id="1048951" url="https://pl.wikipedia.org/wiki?curid=1048951" title="Monino">
Monino

Monino (ros. Монино) – osiedle typu miejskiego w Rosji, w obwodzie moskiewskim w rejonie szczołkowskim, 23 km na wschód od Moskwy.
W miejscowości znajduje się Centralne Muzeum Sił Lotniczych Federacji Rosyjskiej w Monino. Muzeum to jest częścią Akademii Lotnictwa Wojskowego Federacji Rosyjskiej im. J. A. Gagarina – kuźni kadr dowódczych sił lotniczych F.R. Akademia jest kontynuatorką tradycji A. L. W. ZSRR im. J.A. Gagarina, której absolwentami było ponad 700 Bohaterów Związku Radzieckiego.

</doc>
<doc id="1048956" url="https://pl.wikipedia.org/wiki?curid=1048956" title="Tanikolagrez">
Tanikolagrez

Tanikolagrez ("Tanycolagreus topwilsoni") – drapieżny dinozaur z grupy celurozaurów (Coelurosauria); jego nazwa znaczy "myśliwy o długich kończynach" (w jęz. greckim: "tany" - długi, "kolon" - kończyna, "agreus" - myśliwy).
Żył w okresie późnej jury (ok. 155-150 mln lat temu) na terenach Ameryki Północnej. Długość ciała ok. 3,3-4 m, wysokość ok. 1,2 m, masa ok. 30 kg. Jego szczątki znaleziono w USA (w stanie Wyoming).
Został opisany na podstawie ficznych fragmentów szkieletu.

</doc>
<doc id="1048959" url="https://pl.wikipedia.org/wiki?curid=1048959" title="Nieruchomości">
Nieruchomości



</doc>
<doc id="1048960" url="https://pl.wikipedia.org/wiki?curid=1048960" title="Lena Szurmiej">
Lena Szurmiej

Lena Szurmiej, właściwie Helena Szurmiej (ur. 30 października 1947 w Jaworze) – polska aktorka, reżyser, scenarzystka, choreograf, pedagog i działaczka społeczności żydowskiej.
Życiorys.
W 1961 ukończyła Szkołę Baletową przy Operze Wrocławskiej, a w 1970 Liceum Medyczne we Wrocławiu z tytułem dyplomowanej pielęgniarki.
W latach 1973–1976 studiowała w Studium Aktorskim przy Teatrze Żydowskim w Warszawie oraz była adeptem tego teatru. Po uzyskaniu dyplomu aktorskiego w 1976 została aktorką Teatru Żydowskiego, gdzie pracowała do 1992. W 1985 ukończyła studia na Wydziale Reżyserii Państwowej Wyższej Szkoły Teatralnej w Warszawie, gdzie uzyskała tytuł magistra sztuki. W latach 1984–1985 pracowała jak reżyser, scenarzysta i choreograf w Teatrze Falstaff w Szwecji. W latach 1987–1994 pracowała w zawodowych teatrach w Stanach Zjednoczonych, m.in. w Chicago, Nowym Jorku, Seattle, Nowym Orleanie, San Francisco i Milwaukee. W latach 1983–2008 pracowała także w polskich teatrach, m.in. Ateneum, Syrena, Za Dalekim, Ochoty, Rampa w Warszawie, Polskim w Szczecinie i Powszechnym w Łodzi. W latach 1989–2003 zajmowała się produkcją teatralną i telewizyjną, a w latach 1985–2000 pracowała jako reżyser, scenarzysta i choreograf w Teatrze Telewizji. W latach 2000–2008 była reżyserem w Teatrze Żydowskim. Od 2008 jest kierownikiem Studium Aktorskiego przy tym teatrze. 
Lena Szurmiej jest członkiem Prezydium Zarządu Głównego i od 2005 przewodniczącą Oddziału Warszawskiego Towarzystwa Społeczno-Kulturalnego Żydów w Polsce.
Życie prywatne.
Jest córką Szymona Szurmieja i rosyjskiej tancerki Aidy Szaszkiny (1925−2015). Ma troje rodzeństwa: Jana, Małgorzatę i Dawida 

</doc>
<doc id="1048962" url="https://pl.wikipedia.org/wiki?curid=1048962" title="Volkswagen Golf I">
Volkswagen Golf I



</doc>
<doc id="1048965" url="https://pl.wikipedia.org/wiki?curid=1048965" title="Qa">
Qa

Qa – miara objętości cieczy, stosowana w starożytnym Babilonie. Odpowiadała objętości sześcianu, którego boki miały długość równą szerokości dłoni (ok. 99 do 102 mm), a masa wody zamkniętej w tej objętości musiała wynosić ok. jednej miny. 300 qa składało się na 60 "gin" lub 1 "gur".

</doc>
<doc id="1048968" url="https://pl.wikipedia.org/wiki?curid=1048968" title="Kazimierz Pelczar">
Kazimierz Pelczar

Kazimierz Pelczar (ur. 2 sierpnia 1894 w Truskawcu, zm. 17 września 1943 w Ponarach) – polski lekarz, naukowiec, onkolog, profesor Uniwersytetu Stefana Batorego w Wilnie, prekursor onkologii w Polsce. Autor ponad 85 prac naukowych z zakresu różnych dziedzin medycyny i założyciel pierwszego w przedwojennej Polsce centrum onkologii – Miejskiego Zakładu Badawczo-Leczniczego Wileńskiego Komitetu do Zwalczania Raka w Wilnie.
Młodość.
W latach 1912–1914 studiował medycynę na Uniwersytecie Jagiellońskim w Krakowie. W czasie I wojny światowej został powołany do armii austro-węgierskiej, został wzięty do niewoli przez armię rosyjską w 1915. Wkrótce dołączył do Czerwonego Krzyża.
Po I wojnie światowej wstąpił do armii polskiej i służył jako lekarz Dywizji Syberyjskiej, w okresie 1918–1920. W 1920 powrócił do niepodległej Polski, gdzie dalej służył w wojsku jako lekarz. Brał m.in. udział w bitwie warszawskiej, jako lekarz wojskowy. Po zakończeniu wojny, kontynuował od stycznia 1921 roku studia medyczne na Uniwersytecie Jagiellońskim, uzyskując doktorat w październiku 1925 roku.
Praca naukowa.
Przez następne 5 lat pracował w Collegium Medicum w Krakowie jako starszy asystent, pogłębiając swoją wiedzę w różnych zakładach naukowych, gdzie prowadził badania nad nowotworami. W zakładzie chemii lekarskiej u prof. Leona Marchlewskiego studiował przemianę materii. Jego zainteresowania naukowe skupiały się jednak na zagadnieniach onkologicznych. W latach 1927–1928 uzyskał państwowe stypendium i wyjechał na studia do Berlina, gdzie pod kierownictwem profesora H. Aulera specjalizował się w hematologii i przeszczepianiu tkanek nowotworowych i hodowli ich poza ustrojem. W 1928 roku w Instytucie Pasteura w Paryżu studiował biologię nowotworów złośliwych, a pod kierunkiem prof. C’ Regaud w Instytucie Radowym w Paryżu, zajmował się badaniami nad odpornością w chorobach nowotworowych. Za granicą ogłosił 3 prace naukowe, z czego dwie – razem z prof. H. Aulerem z Berlina.
W 1929 uzyskał habilitację. W 1930 został zaproszony przez Uniwersytet Stefana Batorego w Wilnie, gdzie w listopadzie tego roku został mianowany profesorem nadzwyczajnym i kierował Katedrą Patologii Ogólnej Wydziału Medycznego USB (1930–1939), oraz Wydziałem Bakteriologii USB (1935–1937). Sprawował też funkcję dziekana Wydziału Medycznego uczelni w latach 1937–1938 i zastępcy dziekana w latach następnych. Pod jego kierownictwem Wydział Medycyny Uniwersytetu im. Stefana Batorego rozwinął się, wydając wiele ważnych publikacji naukowych i kształcąc studentów którzy zostali później znanymi lekarzami i pracownikami uczelni wyższych (m.in. Jerzy Olszewski – badacz i profesor uniwersytetu w Toronto, Mikołaj Beklemiszew – członek Moskiewskiej Akademii Nauk, czy Jerzy Sztachelski – polski Minister Zdrowia). W 1936 zorganizował 4. Międzynarodowy Kongres Walki z Rakiem w Wilnie.
W okresie międzywojennym Kazimierz Pelczar był aktywnym uczestnikiem życia społecznego i naukowego w kraju i za granicą, sprawował funkcję prezesa Wileńsko-Nowogródzkiej Izby Lekarskiej, Towarzystwa Przyrodników im. Mikołaja Kopernika w Wilnie, był członkiem Unii Międzynarodowej do Walki z Nowotworami w Paryżu. Udzielał się także w Towarzystwie Przyjaciół Nauk w Wilnie oraz Towarzystwie Dobroczynności. Biegle władał kilkoma językami obcymi, co pozwoliło mu na swobodny udział w międzynarodowych konferencjach medycznych w Anglii, Niemczech, Włoszech, Hiszpanii, gdzie wygłaszał referaty naukowe. Często jego artykuły nagłaśniane były przez radio i prasę krajową.
W okresie tym oprócz zagadnień dotyczących nowotworów, zajmował się również problematyką chorób gośćcowych, dusznicy bolesnej, gruźlicy oraz cukrzycy. W tym celu eksperymentował z nowymi lekami o działaniu m.in. antynowotworowym – heparyną, kefaliną (alkaloidem ipekakuany) oraz hubą brzozową (zawierającą przeciwrakowy interferon). Zastrzyki z kefaliny na zlecenie Pelczara produkowano w Berlinie w zakładach "Chemische Grünau Fabrik", a ampułki z lekiem były opatrzone napisem "Nach K. Pelczar" (pol. według [receptury] K. Pelczara). Praktyczne zastosowanie powyższych terapii na szerszą skalę, umożliwiła Pelczarowi nowa placówka medyczna, którą sam założył w grudniu 1931 – Zakład Leczniczo-Badawczy dla Chorych na Nowotwory przy ul. Połockiej 6 w Wilnie (istniejący do dnia dzisiejszego). W latach 30. zakład zdołał pozyskać do leczenia nowotworów promieniotwórczy rad. Pelczar osobiście angażował się w pracę w zakładzie, równolegle jako organizator, lekarz oraz opiekun chorych.
Koniec lat 30..
W listopadzie 1937 roku był poważnie ranny w wyniku katastrofy samolotu pasażerskiego pod Piasecznem. Przez jakiś czas leżał w szpitalu w Warszawie.
Po wybuchu wojny, we wrześniu 1939, zorganizował w Wilnie, pomoc dla kilkudziesięciu tysięcy uchodźców z terenów okupowanych przez Niemcy hitlerowskie i Rosję sowiecką – utworzył Polski Komitet Pomocy Ofiarom Wojny. Równolegle stanął na czele Sekcji Polskiej Międzynarodowego Czerwonego Krzyża, jego autorytet umożliwił pozyskanie międzynarodowej pomocy od różnych instytucji i fundacji dobroczynnych. Akcja pomocy trwała od listopada 1939 do maja 1940, kiedy została utworzona Sekcja Uchodźców Polskich w ramach Litewskiego Czerwonego Krzyża, która przejęła większość funkcji Polskiego Komitetu Pomocy Ofiarom Wojny.
Podobnie, jak i w 1939 roku, kiedy miał propozycje objęcia placówki naukowej w Rzymie, na wiosnę 1940 roku otrzymał propozycję objęcia katedry fizjopatologii w Londynie, zapraszany był również na pobyt stały do Nowego Jorku – z propozycji tych nie skorzystał, decydując się pozostać w Wilnie.
Tragiczna śmierć.
W latach okupacji niemieckiej w Polsce został aresztowany w nocy z 16 na 17 września 1943 w Wilnie jako jeden ze stu zakładników w sprawie wykonania przez ruch oporu wyroku śmierci na funkcjonariuszu litewskiej policji bezpieczeństwa Saugumy i agencie Gestapo, Marianasie Padabasie. Kazimierz Pelczar został następnego dnia rozstrzelany wraz z 10 innymi Polakami, m.in. z profesorem prawa USB Mieczysławem Witoldem Gutkowskim w egzekucji masowej w Ponarach pod Wilnem.
Wcześniejsze interwencje rodziny u władz niemieckich nie przyniosły oczekiwanego rezultatu, telefonicznie zawiadomiony o fakcie aresztowania Pelczara Berlin, zdecydował się wydać rozkaz jego natychmiastowego zwolnienia – jednak egzekucja nastąpiła kilka godzin wcześniej.
Według niektórych relacji (zob. wspomnienia Tadeusza Czeżowskiego), Kazimierz Pelczar został rozstrzelany przez Litwinów w podziemiach budynku Saugumy.
Jego groby symboliczne znajdują się na cmentarzu Powązkowskim w Warszawie (kwatera 155b-4-15) i cmentarzu Rakowickim w Krakowie (Grób Gawrońskich i Pelczarów - pas AB-płd).

</doc>
<doc id="1048970" url="https://pl.wikipedia.org/wiki?curid=1048970" title="Historia strojów Realu Madryt">
Historia strojów Realu Madryt

Historia strojów Realu Madryt wywodzi się z czasów, gdy w Hiszpanii pojawiał się nowy sport - "foot ball". W tamtych czasach piłkarze zdejmowali do gry ubrania, pozostając w bieliźnie - białym podkoszulku i kalesonach. Aby zawodnicy przeciwnych drużyn mogli się nawzajem odróżniać, zakładali na ramiona, tak, aby przechodziły na ukos przez pierś, szarfy w kolorze niebieskim lub czerwonym. Te jednak w trakcie gry spadały, co w końcu sprawiło, że drużyny zaczęły poszukiwać nowych uniformów; Madrid FC zaś, jako najstarszy z madryckich klubów, postanowił nadal używać stroju jednolicie białego. 
W statucie klubowym z roku 1902 przeczytać można, iż ubiór meczowy wyglądać ma następująco: "spodnie ciemnoniebieskie, krótkie i proste, koszulka biała i getry ciemne, a na mecze wyjątkowe: spodnie i koszulka białe, getry czarne z pasem w barwach narodowych, uzupełnione ciemnoniebieskim kaszkietem". Z czasem postawiono na wykorzystywanie jedynie białych kompletów, a w 1911 zmieniono kolor getrów na ciemnoniebieski.
Podczas sezonu 1925/1926 nastąpiła kolejna duża zmiana - piłkarze klubu, obrońcy Pedro Escobal i Félix Quesada, podczas podróży do Anglii zetknęli się ze światowej sławy ekipą Corinthian F.C., która grała w zapinanych na guziki koszulach z surowego jedwabiu i czarnych spodenkach. W uznaniu dla Corinthians piłkarze ci zaproponowali, by tak właśnie ubierał się ich klub. Tak też się stało, ale trwało to jedynie przez rok, do chwili, gdy Real Madryt poniósł bolesną porażkę z FC Barcelona w dwumeczu Pucharu Hiszpanii. Ówczesny prezes, Pedro Parages, doszedł do wniosku, że winne temu są nielubiane przezeń nowe stroje i już w szatni stadionu Les Corts, tuż po meczu rewanżowym, oznajmił zawodnikom, że klub wraca do poprzedniego kroju i koloru ubiorów.
Na kolejną zmianę trzeba było czekać do 1955, kiedy getry również stały się białe, a na jeszcze kolejną - aż do 1980. Właśnie w tym roku stroje Realu Madryt zaczęły być oficjalnie dostarczane przez zajmującą się tego typu produktami firmę - Adidasa

</doc>
<doc id="1048974" url="https://pl.wikipedia.org/wiki?curid=1048974" title="Volkswagen Golf II">
Volkswagen Golf II



</doc>
<doc id="1048975" url="https://pl.wikipedia.org/wiki?curid=1048975" title="Halowe Mistrzostwa Świata w Lekkoatletyce 2008">
Halowe Mistrzostwa Świata w Lekkoatletyce 2008

12. Halowe Mistrzostwa Świata w Lekkoatletyce – zawody sportowe, które odbyły się w hiszpańskim mieście Walencja w dniach 7-9 marca 2008. Areną zmagań lekkoatletów był Luis Puig Palace.

</doc>
<doc id="1048976" url="https://pl.wikipedia.org/wiki?curid=1048976" title="Nedkolbertia">
Nedkolbertia

 
Nedkolbertia ("Nedcolbertia justinhoffmanii") – drapieżny dinozaur z grupy celurozaurów (Coelurosauria).
Żył w okresie wczesnej kredy (ok. 127-121 mln lat temu) na terenach Ameryki Północnej. Długość ciała ok. 3 m, wysokość ok. 1 m, masa ok. 30 kg. Jego szczątki znaleziono w USA (w stanie Utah).
Mógł być przodkiem strutiomima.

</doc>
<doc id="1048978" url="https://pl.wikipedia.org/wiki?curid=1048978" title="Centralne Muzeum Sił Lotniczych Federacji Rosyjskiej">
Centralne Muzeum Sił Lotniczych Federacji Rosyjskiej

Centralne Muzeum Sił Lotniczych Federacji Rosyjskiej (ros. "Центральный музей Военно-Воздушных Сил РФ") – jedno z największych muzeów lotniczych na świecie; położone w Monino w obwodzie moskiewskim, około 20 km na wschód od Moskwy. Do 2001 muzeum było zamknięte dla publiczności
Eksponatami są 173 samoloty i 127 silników lotniczych, głównie produkcji radzieckiej i rosyjskiej, a także mundury, uzbrojenie i inne eksponaty związane z lotnictwem. Muzeum posiada również zasobną bibliotekę.

</doc>
<doc id="1048981" url="https://pl.wikipedia.org/wiki?curid=1048981" title="Muzeum w Monino">
Muzeum w Monino



</doc>
<doc id="1048982" url="https://pl.wikipedia.org/wiki?curid=1048982" title="Samoporządkowanie">
Samoporządkowanie



</doc>
<doc id="1048983" url="https://pl.wikipedia.org/wiki?curid=1048983" title="Luis Puig Palace">
Luis Puig Palace

Luis Puig Palace – hala widowiskowa w hiszpańskiej Walencji. W marcu 2008 roku gościła uczestników XII Halowych Mistrzostw Świata w Lekkoatletyce. Na trybunach może pomieścić 6,500 widzów. 

</doc>
<doc id="1048984" url="https://pl.wikipedia.org/wiki?curid=1048984" title="Volkswagen Golf III">
Volkswagen Golf III



</doc>
<doc id="1048986" url="https://pl.wikipedia.org/wiki?curid=1048986" title="Ogród Zoologiczny w Lizbonie">
Ogród Zoologiczny w Lizbonie

Jardim Zoológico de Lisboa – ogród zoologiczny mieszczący się w Lizbonie. Atrakcją są pokazy delfinów, pokaz karmienia lwów morskich, a także karmienie pelikanów. 

</doc>
<doc id="1048990" url="https://pl.wikipedia.org/wiki?curid=1048990" title="Spotlight (oprogramowanie)">
Spotlight (oprogramowanie)

Spotlight – funkcja wprowadzona w systemie operacyjnym Apple’a – OS X w wersji 10.4. Służy do błyskawicznego wyszukiwania w komputerze dokumentów, obrazów, muzyki, aplikacji, ustawień systemowych i innych danych zgromadzonych na komputerze, czy w Bing.
Wyszukiwarka Spotlight znajduje się także w systemie iOS.
Spotlight a prywatność.
Każde zapytanie, wybrane sugestie i powiązane dane o użyciu są wysyłane do Apple. W przypadku włączonej funkcji o położeniu – dane o pozycji także są przesyłane w momencie zapytania. Zapytania zawierające często używane słowa lub wyrażenia przekazywane są z Apple do wyszukiwarki Bing (firmy Microsoft).

</doc>
<doc id="1048992" url="https://pl.wikipedia.org/wiki?curid=1048992" title="Djimi Traore">
Djimi Traore



</doc>
<doc id="1048993" url="https://pl.wikipedia.org/wiki?curid=1048993" title="Aivars Gipslis">
Aivars Gipslis

Aivars Gipslis, ros. Айварс Гипслис (ur. 8 lutego 1937 w Rydze, zm. 13 kwietnia 2000 w Berlinie) – łotewski szachista, trener i dziennikarz szachowy, arcymistrz od 1967 roku.
Kariera szachowa.
W czasie swojej kariery ośmiokrotnie (w latach 1955, 1956, 1957, 1960, 1961, 1963, 1964 i 1966) zdobył tytuł mistrza Łotwy. Pomiędzy 1958 a 1970 rokiem sześciokrotnie uczestniczył w finałach indywidualnych mistrzostw Związku Radzieckiego, najlepszy wynik uzyskując w roku 1967 w Tbilisi, gdzie zajął III miejsce. Dzięki temu sukcesowi w tym samym roku wystąpił w turnieju międzystrefowym w Sousse, w którym zajął XIII miejsce.
Największym turniejowym sukcesem Gipslisa było zajęcie dz. II miejsca (za Leonidem Steinem, wraz z Miłko Bobocowem, Wasilijem Smysłowem i Michaiłem Talem, a przed Dawidem Bronsteinem, Lajosem Portischem, Borysem Spasskim, Jefimem Gellerem, Paulem Keresem, Miguelem Najdorfem, Tigranem Petrosjanem i Svetozarem Gligoriciem) w memoriale Aleksandra Alechina w Moskwie (1967). Oprócz tego podzielił I lokaty w Bad Liebenstein (1963, wraz z Lwem Poługajewskim) i Peczu (1964, memoriał Lajosa Asztalosa, wraz z Milko Boboczowem) oraz triumfował we Vrnjackiej Banji (1975), Kalkucie (1979) i Jurmale (1987).
W czasie swojej kariery spotkał się przy szachownicy z prawie wszystkimi żyjącymi wówczas mistrzami świata, m.in. odnosząc zwycięstwa nad Anatolijem Karpowem i Wasilijem Smysłowem oraz remisując z Garrim Kasparowem.
Od roku 1963 redagował łotewskie czasopismo "Šahs". Od połowy lat 60. do końca 70. XX wieku był trenerem Michaiła Tala i Nony Gaprindaszwili oraz pięciokrotnie (1972, 1974, 1978, 1980, 1982) kobiecych drużyn ZSRR podczas szachowych olimpiad.
Najwyższy ranking w karierze osiągnął 1 lipca 1971 r., z wynikiem 2580 punktów zajmował wówczas 19. miejsce na światowej liście FIDE, jednocześnie zajmując 13. miejsce wśród radzieckich szachistów.
Sukcesy odnosił również w grze korespondencyjnej, w 1996 r. otrzymując tytuł arcymistrza w tej odmianie szachów.

</doc>
<doc id="1048995" url="https://pl.wikipedia.org/wiki?curid=1048995" title="Karabin maszynowy Vektor SS77">
Karabin maszynowy Vektor SS77

Vektor SS-77, karabin maszynowy zaprojektowany przez Lyttleton Engineering Works z Południowej Afryki.
Historia.
Projekt mający na celu zastąpienie FN MAG, ruszył w roku 1977, stąd w nazwie "77", a litery "SS" są inicjałami konstruktorów. W tym czasie Południowa Afryka była uwikłana w wojnę graniczną i stosowano wobec niej embargo międzynarodowe co zmuszało do tworzenia własnej broni. Twórcy SS 77 wzorowali się na wielu innych konstrukcjach broni. Z FN MAG przejęto mechanizm zasilania, rygiel lufy i przyrządy celownicze, z SG-43 sposób ryglowania, z PK/PKS regulator gazowy.
Opis.
SS-77 jest bronią samoczynną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. Broń wyposażona jest w regulator gazowy. SS 77 strzela z zamka otwartego. Zamek ryglowany przez przekoszenie w płaszczyźnie poziomej. Mechanizm uderzeniowy bijnikowy, mechanizm spustowy tylko do ognia seriami.
SS 77 jest bronią zasilaną z taśmy. Stosowane mogą być taśmy rozsypne: amerykańska M13 lub południowoafrykańska R1M1 (obydwie zgodne z normą STANAG 2329), lub segmentowa taśma niemiecka DM1. Taśmy M13 i R1M1 mogą być stosowane zamiennie, użycie DM1 wymaga wymiany niektórych elementów donośnika.
Lufa ciężka, użebrowana zakończona tłumikiem płomienia. Lufa jest szybkowymienna.
SS 77 wyposażony jest w łoże, chwyt pistoletowy i transportowy. Kolba składana, z oporą naramienną. Przyrządy celownicze mechaniczne (celownik schodkowo-ramkowy, nastawy 200–1800 m).

</doc>
<doc id="1048996" url="https://pl.wikipedia.org/wiki?curid=1048996" title="Enrico Minutoli">
Enrico Minutoli

Enrico Minutoli (zm. 17 czerwca 1412) – włoski kardynał okresu wielkiej schizmy zachodniej.
Życiorys.
Początkowo popierał „rzymską” obediencję. W 1382 papież Urban VI mianował go biskupem Bitonto, a następnie arcybiskupem Trani (1383-1389) i Neapolu (1389-1400). Na konsystorzu 18 grudnia 1389 otrzymał od papieża Bonifacego IX nominację kardynalską z tytułem prezbitera S. Anastasiae, a w 1405 został kardynałem-biskupem Tusculum. Archiprezbiter bazyliki liberiańskiej od 1396 roku. Uczestniczył w konklawe 1404 i konklawe 1406. W 1408 został dziekanem Kolegium Kardynałów rzymskiej obediencji, jednak już w styczniu 1409 wypowiedział posłuszeństwo Grzegorzowi XII i przyłączył się do Soboru w Pizie. Nowo wybrany pizański antypapież Aleksander V mianował go kardynałem – biskupem Sabiny i uznał go za subdziekana zjednoczonego Świętego Kolegium.
Przewodniczył konklawe 1410. Następnie został legatem antypapieża Jana XXIII w Bolonii i wikariuszem generalnym Ferrary i Friuli. Zmarł w Bolonii.

</doc>
<doc id="1048997" url="https://pl.wikipedia.org/wiki?curid=1048997" title="Volkswagen Golf IV">
Volkswagen Golf IV



</doc>
<doc id="1048999" url="https://pl.wikipedia.org/wiki?curid=1048999" title="SsDNA">
SsDNA

ssDNA (ang "single stranded DNA") – forma jednoniciowa DNA. Występuje w każdej aktywnej metabolicznie komórce. Każdy dwuniciowy DNA może ulec dysocjacji do jednoniciowego DNA np. w przypadku wzrostu temperatury otoczenia lub pod wpływem transformacji struktury np. podczas replikacji lub transkrypcji.
Forma ssDNA o wielokrotnych (1000x) powtórzeniach TTAGGG formuje G-kwadrupleksy. Spotykane w telomerach i innych odcinkach. W całym genomie posekwencyjne wyszukiwanie daje 376,000 potencjalnych miejsc o nieznanej jeszcze w pełni funkcji. Niektóre są związane z onkogenezą.

</doc>
<doc id="1049002" url="https://pl.wikipedia.org/wiki?curid=1049002" title="Volkswagen Golf V">
Volkswagen Golf V



</doc>
<doc id="1049003" url="https://pl.wikipedia.org/wiki?curid=1049003" title="Szymon Mohyła">
Szymon Mohyła

Szymon Mohyła (rum. "Simion Movilă") – hospodar wołoski, w latach 1600–1601 i w roku 1602, mołdawski w latach 1606–1607, z dynastii Mohyłów.
Był młodszym bratem Jeremiego Mohyły, który objął tron mołdawski w 1595. Blisko współpracował z bratem, w 1597 został hetmanem mołdawskim. W 1599 nowy książę siedmiogrodzki Andrzej Batory (podobnie jak Mohyłowie blisko związany z potężnym polskim magnatem Janem Zamoyskim) zaproponował usunięcie z tronu wołoskiego hospodara Michała Walecznego i zastąpienie go właśnie Szymonem. Efektem tego było jednak uderzenie Michała Walecznego na Siedmiogród i jego podbój po śmierci Andrzeja Batorego, a następnie zajęcie przez niego w 1600 Mołdawii. Wobec takiego obrotu wypadków interwencję w księstwach rumuńskich w celu obrony interesów Mohyłów podjął Zamoyski, który pokonał Michała Walecznego w bitwie pod Bukowem, przywrócił na tron mołdawski Jeremiego Mohyłę, a tron wołoski oddał Szymonowi.
Rządy Szymona na Wołoszczyźnie nie potrwały jednak długo – w kraju istniała opozycja pragnąca powrotu Michała Walecznego, która wznieciła wojnę domową w 1601 i doprowadziła do zastąpienia Szymona na tronie, wobec śmierci Michała Walecznego, Radu Serbanem. Szymon zdołał powrócić do Wołoszczyzny zaledwie na kilka miesięcy w 1602.
W 1606 zmarł Jeremi Mohyła i po odsunięciu jego syna Konstantyna Szymon sięgnął tym razem po tron hospodarski na Mołdawii. Rządy jednak nie potrwały długo, już rok później, 14 września 1607 Szymon zmarł pozostawiając jako następcę swego syna Michała. Został pochowany w ufundowanym przez niego wraz z bratem monastyrze Suczewica. Jego synami byli także późniejsi hospodarowie Mołdawii Mojżesz oraz Wołoszczyzny Gabriel, a także znany metropolita kijowski Piotr Mohyła.

</doc>
<doc id="1049010" url="https://pl.wikipedia.org/wiki?curid=1049010" title="Herb powiatu sierpeckiego">
Herb powiatu sierpeckiego

Herb powiatu sierpeckiego - oficjalny symbol tego powiatu.
Opis.
Herb znajduje się na tarczy typu hiszpańskiego z polem sercowym. Pierwsze pole (sercowe) przedstawia na czerwonym ("gules") tle lwa złotego ("or") wspiętego, zwróconego w prawo. Pole drugie przedstawia na czerwonym tle mazowieckiego orła białego.

</doc>
<doc id="1049011" url="https://pl.wikipedia.org/wiki?curid=1049011" title="Celury">
Celury

Celury (Coeluridae) – parafiletyczna rodzina niewielkich, mięsożernych teropodów. Przez lata wliczano do niej wszystkie jurajskie i kredowe teropody, których nie można było jednoznacznie zaliczyć do znanych w tych czasach grup. Celury przez długi czas stanowiły więc „takson worek”, do którego zaliczało się wszystkie niewielkie teropody o niepewnej pozycji systematycznej nie zważając na różnice w ich budowie. Wśród dinozaurów wliczanych niegdyś do celurów znajdowały się takie zwierzęta jak stenonychozaur (obecnie uważany za synonim troodona, będącego przedstawicielem Troodontidae) oraz mikrowenator (uważany dzisiaj za bliskiego krewnego lub prymitywnego przedstawiciela owiraptorozaurów). Nie ma również dowodów, że prymitywne celurozaury takie jak ornitolestes, proceratozaur i scypionyks rzeczywiście tworzą klad z celurem. Ponadto z powodu niekompletności materiału kopalnego celura, trudno dokładniej ustalić jego pokrewieństwa. O.W.M. Rauhut (2003), wskazując na analizy kladystyczne dotyczące kompsognata (późna jura, Europa), sinozauropteryksa (wczesna kreda, Azja) i kompsognato-podobnego teropoda z wczesnokredowych skał Ameryki Południowej, przypisywanego dzisiaj do rodzaju "Mirischia", uznał celury za monofiletyczną grupę bazalnych celurozaurów, różniących się od innych celurozaurów budową kręgów. Późniejsze analizy kladystyczne nie potwierdziły jednak tej teorii. Phil Senter w 2007 uznał celura i tanikolagreza za jedynych przedstawicieli Coeluridae. Uznał on również tę rodzinę za spokrewnioną z tyranozauroidami.

</doc>
<doc id="1049013" url="https://pl.wikipedia.org/wiki?curid=1049013" title="Coeluridae">
Coeluridae



</doc>
<doc id="1049015" url="https://pl.wikipedia.org/wiki?curid=1049015" title="Werner Kohlmeyer">
Werner Kohlmeyer

Werner Kohlmeyer (ur. 19 kwietnia 1924 w Kaiserslautern, zm. 26 marca 1974 w Moguncji), niemiecki piłkarz, obrońca. Mistrz świata z roku 1954.
W reprezentacji RFN debiutował 17 czerwca 1951 w meczu ze Turcją. Do 1955 w kadrze rozegrał 22 spotkania. Podczas MŚ 54 był graczem podstawowej jedenastki - wystąpił w 5 meczach swej drużyny.
Przez wiele lat (1941-1960) był piłkarzem 1. FC Kaiserslautern. W 1951 oraz 1953 zdobywał tytuł mistrza Niemiec. Karierę kończył w klubach FC Homburg i SV Bexbach. Po zakończeniu kariery miał kłopoty z alkoholem, zmarł z powodu niewydolności serca w wieku 49 lat.

</doc>
<doc id="1049016" url="https://pl.wikipedia.org/wiki?curid=1049016" title="Volkswagen Golf VI">
Volkswagen Golf VI



</doc>
<doc id="1049019" url="https://pl.wikipedia.org/wiki?curid=1049019" title="ICB">
ICB

ICB – izolacyjna płyta korkowa (ang. ICB – "Insulation Cork Board") znana również jako "ekspandowana płyta korkowa" jest podstawowym produktem wytwarzanym z "korka ekspandowanego".

</doc>
<doc id="1049020" url="https://pl.wikipedia.org/wiki?curid=1049020" title="Karabinek Vektor R4">
Karabinek Vektor R4

R4 – południowoafrykański karabinek automatyczny wprowadzony w roku 1980 na uzbrojenie South African Army. Broń zastąpiła karabin R1, który był wariantem FN FAL. R4 w części bazował na izraelskim karabinku Galil, który z kolei bazował na fińskim Rk 62 – modyfikacji AK.
Wytwarzany przez Lyttleton Engineering Works (LIW), obecnie Vektor Arms, oddział koncernu Denel.
Warianty.
Broń produkowana jest w następujących wariantach:
Oraz ich samopowtarzalnych wersjach:

</doc>
<doc id="1049023" url="https://pl.wikipedia.org/wiki?curid=1049023" title="Janczak">
Janczak



</doc>
<doc id="1049026" url="https://pl.wikipedia.org/wiki?curid=1049026" title="Vektor R4">
Vektor R4



</doc>
<doc id="1049027" url="https://pl.wikipedia.org/wiki?curid=1049027" title="RTV Montenegro">
RTV Montenegro



</doc>
<doc id="1049028" url="https://pl.wikipedia.org/wiki?curid=1049028" title="Ginger Reyes">
Ginger Reyes

Ginger Reyes, także Ginger Sling (ur. 22 kwietnia 1977) – amerykańska basistka i gitarzystka, obecnie grająca z grupą The Smashing Pumpkins. Jest także artystką solową, a wcześniej była również basistką zespołu Halo Friendlies.

</doc>
<doc id="1049029" url="https://pl.wikipedia.org/wiki?curid=1049029" title="SWC">
SWC



</doc>
<doc id="1049031" url="https://pl.wikipedia.org/wiki?curid=1049031" title="Ahmed ibn Abu Jakub ibn Dżafar ibn Wadich al Katib al Abbasi al Jakubi">
Ahmed ibn Abu Jakub ibn Dżafar ibn Wadich al Katib al Abbasi al Jakubi



</doc>
<doc id="1049032" url="https://pl.wikipedia.org/wiki?curid=1049032" title="DunaTV">
DunaTV



</doc>
<doc id="1049035" url="https://pl.wikipedia.org/wiki?curid=1049035" title="Przetwory mleczne">
Przetwory mleczne



</doc>
<doc id="1049036" url="https://pl.wikipedia.org/wiki?curid=1049036" title="Arkin">
Arkin

Arkin (; ; ) – wyspa na Oceanie Atlantyckim u zachodnich wybrzeży Mauretanii w zatoce Arkin, stanowi część Parku Narodowego Banc d'Arguin. Powierzchnia wyspy wynosi około 12 km2. Zachowały się tu ruiny XVII-wiecznego holenderskiego fortu. Wokół wyspy znajdują się trudne do przebycia rafy.
Historia.
Ze względu na swoje strategiczne położenie wyspa Arkin przez wiele stuleci była obiektem pożądania żeglarskich narodów. W ciągu swojej historii wiele razy zmieniała właścicieli. Pierwszym Europejczykiem, który tu dotarł, był w 1443 roku portugalski podróżnik Nuno Tristão. W 1445 roku książę Henryk Żeglarz założył na wyspie posterunek handlowy, dzięki któremu Portugalia nabywała gumę arabską i niewolników. W połowie XV wieku do Portugalii przewożono z Arkinu ok. 800 niewolników rocznie. 
W 1633 roku wyspę zajęła Holandia, tocząca wówczas wojnę z Hiszpanią (która kontrolowała Portugalię). Posiadłość pozostawała formalnie w rękach Holendrów aż do 1678 roku, chociaż od 1665 roku faktyczną władzę sprawowali tam Brytyjczycy. W 1678 roku wyspa na krótko dostała się pod władzę Francuzów, potem jednak posiadłość opuszczono na kilka lat. 
W latach 1685-1721 wyspa Arkin była kolonią początkowo Brandenburgii, a następnie Królestwa Prus. W kolejnych latach posiadłość należała do Francji (i przez krótki okres do Holandii), po czym w 1728 roku wróciła pod władzę mauryjskich klanów. Francuzi ponownie zajęli wyspę na początku XX wieku, a od 1960 roku Arkin jest częścią niepodległej Mauretanii.

</doc>
<doc id="1049038" url="https://pl.wikipedia.org/wiki?curid=1049038" title="Arguim">
Arguim



</doc>
<doc id="1049040" url="https://pl.wikipedia.org/wiki?curid=1049040" title="Imperium Mahrathów">
Imperium Mahrathów



</doc>
<doc id="1049041" url="https://pl.wikipedia.org/wiki?curid=1049041" title="Bernhard Klodt">
Bernhard Klodt

Bernhard Klodt (ur. 26 października 1926 w Gelsenkirchen, zm. 23 maja 1996 w Garmisch-Partenkirchen), niemiecki piłkarz, napastnik. Mistrz świata z roku 1954.
W reprezentacji Niemiec debiutował 22 listopada 1950 w meczu ze Szwajcarią. Do 1959 w kadrze rozegrał 19 spotkań i strzelił 3 bramki. Podczas MŚ 54 zagrał jedynie w dwóch meczach grupowych z Turcją (1 gol). Brał udział w MŚ 58 (czwarte miejsce).
Przez wiele lat był piłkarzem FC Schalke 04. W 1958 zdobył tytuł mistrza Niemiec.

</doc>
<doc id="1049044" url="https://pl.wikipedia.org/wiki?curid=1049044" title="Reprezentacja Indii w piłce siatkowej mężczyzn">
Reprezentacja Indii w piłce siatkowej mężczyzn

Reprezentacja Indii w piłce siatkowej mężczyzn to narodowa reprezentacja tego kraju, reprezentująca go na arenie międzynarodowej
Największym sukcesem zespołu jest start na Mistrzostwach Świata w 1952 roku, gdzie drużyna zajęła 8. miejsce. W Mistrzostwach Azji zespołowi nie udało się do tej pory wywalczyć medalu
Na Igrzyskach Azjatyckich Indie wywalczyły jeden srebrny (1962) oraz dwa brązowe (1958, 1986) medale. Podczas ostatnich IA zespół odpadł w eliminacjach.

</doc>
<doc id="1049045" url="https://pl.wikipedia.org/wiki?curid=1049045" title="Kubinka">
Kubinka

Kubinka () – miasto w Rosji, w obwodzie moskiewskim w rejonie odincowskim, 60 km na zachód od Moskwy. Założone w XV wieku, miasto od 2004, około 20 138 mieszkańców (2020).
W miejscowości znajduje się Muzeum Czołgów oraz antybalistyczny radar wczesnego ostrzegania, wchodzący w skład moskiewskiego systemu obrony antybalistycznej.
Na terenie miejskiego parku „Patriot” znajduje się zbudowany w latach 2018–2020 sobór Zmartwychwstania Pańskiego – główna świątynia Sił Zbrojnych Federacji Rosyjskiej.

</doc>
<doc id="1049046" url="https://pl.wikipedia.org/wiki?curid=1049046" title="Barbet">
Barbet

Barbet – rasa psów myśliwskich, średniej wielkości, przeznaczona do polowania na ptactwo wodne, wyszukuje i wypłasza ptactwo, ukryte w zaroślach i trzcinach, i aportuje strzelone sztuki. Bardzo odporny na zimno, powinien iść do wody bez względu na pogodę. Rasa obecnie rzadko spotykana, zakwalifikowana przez FCI do sekcji 3 grupy VIII. Rasa podlega próbom pracy.
Rys historyczny.
Pierwszy raz nazwa "barbet" została użyta przez Jacques du Fouilloux w XVI wieku dla określenia psów o obfitej sierści, tworzącej brodę na pysku psa (fr. "barbe"). Do końca XIX wieku nazwa barbet, określała we Francji grupę psów a nie konkretną rasę. W XIX wieku selekcja i krzyżowanie typu psów określanych jako "barbety", doprowadziła do ostatecznego wykształcenia się wielu ras w tym psów w typie wyżła (fr. "griffon) "takich jak Gryfon Khortalsa, Gryfon Bouleta czy właśnie barbet. Dość rozpowszechnioną aczkolwiek całkowicie nieuzasadnioną jest teoria o pochodzeniu barbetów od pudli (bądź pudli od barbetów). Ma ona swoje źródło w błędnej interpretacji standardu pudla, który stwierdza, że "Rasa pochodzi od barbeta, którego wiele cech zachowała aż do teraz.". Wzmianka ta dotyczy barbeta jako typu psa a nie rasy barbet. Standard pudla jest znacznie starszy niż barbeta, ponadto pudel wywodzi się z Niemiec podczas gdy barbet jest rasą francuską. Barbety były krzyżowane z innymi rasami myśliwskimi i pasterskimi m.in. z Berger de Crau, Bouvierem i irlandzkim spanielem wodnym. Blisko spokrewniony z barbetem był gryfon Bouleta obecnie wymarły. Barbet o imieniu "Janus" był jednym z ośmiu psów, których hrabia Eduard Korthals użył do wyhodowania gryfona Korthalsa. W 1886 roku powstał pierwszy standard rasy. Za psa wzorcowego posłużył "Pilote" (ustalał wymiary psa od 45 cm do 55). W 1885 roku pierwsze barbety – Thug i Plock pojawiły się na wystawie w Paryżu, oba psy wystawione były w klasie "wyżłów długowłosych i barbetów". W początkach XX wieku napływ doskonałych użytkowo ras angielskich doprowadził do znacznego spadku liczebności relatywnie młodej i mało rozpowszechnionej rasy.
Po I wojnie światowej istniały tylko dwie hodowle na południu Francji – "Floriac" w Dordogne prowadzona przez Le Houellera oraz "Mas De la Chapelle" w Graveson prowadzona przez dr Charles'a Vincenti. Druga wojna światowa przyniosła kres zorganizowanej pracy hodowlanej i zagroziła dalszemu istnieniu rasy. Szczątkowa liczba psów, już nierejestrowanych w Société Centrale Canine, przetrwała na farmach w okolicach Graveson. W latach 50. i 60. ostatnia linia Barbetów żyła na farmie braci Ayme. W roku 1969 pierwszy z tych Barbetów – R'Lucky został zarejestrowany w Société Centrale Canine jako Titre Initial (T.I). Następnie do hodowli były wprowadzane kolejne psy w typie barbeta uzyskujące status Titre Initial. Do początku lat 80. trwał powolny, za to stabilny proces odbudowy rasy. Do 1986 rasa należała do grupy wyżłów i psów gończych. Pod koniec lat 80. do rasy wprowadzono pudle, znacząco zmieniając wygląd i cechy psa. Od tego czasu w rasie występują dwie linie psów, jedna w starym typie i druga w typie pudla. Inna nazwa rasy to Griffon d’arrêt à Poil Laineux.
Z nazwą tej rasy wiążą się francuskie powiedzenia:
Wygląd ogólny.
Barbety są psami średniej wielkości o proporcjonalnej budowie ciała. Charakterystyczną cechą rasy jest kędzierzawa bądź falująca, gęsta i długa sierść (10-15cm), która umożliwia psu pracę w niesprzyjających warunkach. Sierść równomiernie pokrywa całe ciało nadając psu naturalny wygląd, który jest charakterystyczną cechą rasy. Gęsta sierść formuje na pysku psa charakterystyczną brodę od której to rasa wywodzi swoją nazwę. Umaszczenie psów jest czarne, szare (obecnie nie występuje a spotykane współcześnie szare umaszczenie jest efektem postępującego z wiekiem szarzenia na skutek ekspresji locusu "g", pochodzącego od pudli) brązowe, płowe, piaskowe lub białe. Pies może mieć łaty dowolnej wielkości w kolorze białym w połączeniu z jakimkolwiek kolorem podstawowym. Odcień powinien być jednakowy na całym ciele. Barbet jest silnym, zwartym i wytrzymałym psem, o szerokiej głowie i głębokiej szerokiej klatce piersiowej.
Wzorzec rasy według FCI.
Polski standard rasy zawiera kilka błędów i nieścisłości w tłumaczeniu mogących mieć wpływ na ocenę psa, w szczególności błędnie został przetłumaczony opis ogona, który powinien brzmieć: „"Nieznacznie podniesiony ponad poziom (grzbietu), gdy pies jest w ruchu, osadzony nisko, na końcu wyraźnie zawinięty”" zamiast: „"Lekko wzniesiony, w ruchu noszony powyżej poziomu grzbietu, nisko osadzony, z haczykiem na końcu”".
Zachowanie, charakter, użytkowość.
Barbet to pies wesoły i pogodny, na co dzień opanowany, w zabawie żywiołowy. Mała szczekliwość w połączeniu z ufnym i pozbawionym agresji charakterem nie czynią z niego dobrego psa stróżującego. Barbet jest psem towarzyskim, przywiązuje się do właściciela. Potrzebuje bliskiego kontaktu z człowiekiem, dobrze sprawdza się w kontaktach z dziećmi jak również z innymi zwierzętami domowymi. Barbety łatwo i szybko się uczą. Pies może mieszkać w bloku jak i w domu z ogrodem, ale potrzebuje ruchu. Duża skłonność do wody wynika z użytkowości tej rasy jako aporterów. Barbety wykorzystywane są do pracy z niewidomymi jak również w charakterze psów terapeutycznych. Barbety mogą brać udział w próbach pracy psów myśliwskich, wyszkolone psy sprawdzają się w charakterze płochaczy i aporterów.
Wychowanie.
Barbet nie jest psem o dominującym charakterze i nie sprawia problemów wychowawczych. Wymaga jednak zapewnienia mu odpowiedniej dawki wysiłku fizycznego i psychicznego. Łatwy w szkoleniu i inteligentny, może brać udział w takich konkurencjach jak: agility, obedience, dock-diving.
Żywienie, pielęgnacja i zdrowie.
Żywienie barbeta niczym nie odbiega od żywienia innych psów z powodzeniem można stosować karmę jak i BARF. Pielęgnacja ogranicza się do regularnego kontrolowania stanu małżowin usznych, które mają tendencję do zarastania co w połączeniu ze słabą wentylacją ucha i częstymi kąpielami, może prowadzić do powstania stanów zapalnych. Pielęgnacja włosa ogranicza się do niezbyt częstego szczotkowania bądź czesania w przypadku włosa dobrej jakości. Im gorsza jakość włosa (suchy i mocno kręcony) tym więcej czasu i wysiłku kosztuje utrzymanie okrywy w należytym stanie, prowadząc czasem do konieczności regularnego strzyżenia. W upalne dni trzeba zapewnić psu chłodne i zacienione miejsce oraz możliwość kąpieli, za to zimą gruba okrywa powoduje, że pies wytrzymuje niskie temperatury. Psa nie należy golić, gdyż nawet w upalne dni jego sierść stanowi doskonałą izolację i zabezpiecza przed przegrzaniem organizmu.
Nieobowiązkowym w ZKwP badaniem jakie może wykonać hodowca jest prześwietlenie w kierunku dysplazji bioder i łokci, oraz badanie oczu (pojedyncze przypadki entropii). Znane są również bardzo rzadkie przypadki epilepsji, badania nad oznaczeniem genu odpowiedzialnego za chorobę prowadzi obecnie Uniwersytet w Helsinkach. Dobrze prowadzony barbet żyje około 13-15 lat, najdłużej odnotowanym żyjącym psem był UGLI Poppenspäler's, który dożył 18 lat. Poważnym zagrożeniem dla rasy jest niewielka populacja, o wąskiej i mało zróżnicowanej puli genetycznej.
Dzieje współczesne.
Obecnie liczebność rasy wynosi około 3000 psów (w Polsce około 150). Utrzymuje się stabilna roczna liczba urodzeń. Psy żyją w Kanadzie i USA, jak również kilku krajach europejskich w tym w Polsce. Poważnym problem rasy jest nieduża i rozproszona populacja, co niekorzystnie wpływa na różnorodność genetyczną rasy. 4 sierpnia 2012 roku, w Châtel-Guyon odbyło się sympozjum poświęcone rasie, organizowane przez Société centrale canine.
Pierwszym barbetem w Polsce była Ratafia pochodząca z hodowli Poppenspäler's. Pierwszą sukę użytkową i hodowlaną, Championa Polski, sprowadził z Francji Piotr Piotrowski. Była to Ottavia, której matką była Poppenspaler's Verveine a ojcem Febus Brun Des Marecages du Prince. Pierwszy jej miot urodził się 2 czerwca 2006 roku, drugi 5 grudnia 2007 a trzeci 28 listopada 2008. W hodowli pozostała Atta z Górki Podduchownej z pierwszego miotu po Ottavi, która też była Championem Polski, suką użytkową i hodowlaną i wydała na świat cztery mioty. Obecnie jest już kilka hodowli barbetów.

</doc>
<doc id="1049054" url="https://pl.wikipedia.org/wiki?curid=1049054" title="Jan January Janczak">
Jan January Janczak

Jan January Janczak (ur. 1 października 1938 w Środzie Wielkopolskiej) – absolwent Akademii Sztuk Pięknych w Krakowie, od 1972 r. jej profesor. Autor opracowania plastycznego, scenarzysta lub reżyser 22 filmów animowanych i aktorsko-animowanych. "Iluzja" otrzymała Nagrodę Specjalną MFF Cork. Od 1980 w Szwajcarii. W grudniu 2001 r. wykonał grupę rzeźb w Skulpturparken przed galerią Konsthallen, Landskrona.

</doc>
<doc id="1049055" url="https://pl.wikipedia.org/wiki?curid=1049055" title="Jeff Schroeder">
Jeff Schroeder

Jeff Kim Schroeder – amerykański gitarzysta, obecnie współpracujący z grupą The Smashing Pumpkins. Wcześniej był członkiem zespołu The Lassie Foundation, aż do jego rozpadu w roku 2006.

</doc>
<doc id="1049059" url="https://pl.wikipedia.org/wiki?curid=1049059" title="XxxHOLIC">
XxxHOLIC



</doc>
<doc id="1049061" url="https://pl.wikipedia.org/wiki?curid=1049061" title="Etel Szyc">
Etel Szyc

Etel Szyc (jid. עטיל שיץ; ur. 26 września 1960 w Lublinie) – polska aktorka teatralna i filmowa oraz działaczka społeczności żydowskiej.
Urodziła się w Lublinie w rodzinie żydowskiej, jako córka poety Nuchyma Szyca (1921–1990) i jego żony Klary. Ukończyła podstawową i średnią szkołę muzyczną w klasie fortepianu. Jest magistrem pedagogiki wczesnoszkolnej z terapią pedagogiczną. W 1989 zdała aktorski egzamin eksternistyczny dla aktorów dramatu w Warszawie. W latach 1979–1988 adept, a w 1988–1997 aktorka Teatru Żydowskiego w Warszawie. Od 1994 jest nauczycielką w Prywatnej Szkole Podstawowej nr 94 Lauder–Morasha w Warszawie. Prowadzi zajęcia z kultury żydowskiej, muzyki i piosenki żydowskiej, tańca izraelskiego, dramy i teatru. Jest reżyserem przedstawień szkolnych o tematyce związanej z historią i tradycją żydowską. Koordynator międzyszkolnego programu Inni to także my. Była instruktorką w Klubie Seniora przy Towarzystwie Społeczno-Kulturalnym Żydów w Polsce – tworzyła i realizowała programy dla klubu Oddziału Warszawskiego.
Od 2002 prowadzi Warsztaty dla Dzieci na Festiwalu Kultury Żydowskiej w Krakowie. Od 2004 prowadzi Warsztaty dla Dzieci na Festiwalu Kultury Żydowskiej w Warszawie. Prowadziła wiele warsztatów o tematyce żydowskiej dla dzieci i młodzieży podczas różnych imprez w Warszawie i innych miastach. Aktywnie uczestniczy w życiu kulturalnym Gminy Wyznaniowej Żydowskiej w Warszawie i Lublinie. Współpracuje ze wszystkimi organizacjami żydowskim współorganizując imprezy.
W latach 2007–2010 – prezes Fundacji im. Ireny Sendlerowej. Od 2012 prezes Fundacji Ner Tamid – Wieczne światło. Od 2016 prowadzi agencję turystyczną DERECH – JEWISH TRAVEL AGENCY, która obsługuje turystów chcących zwiedzić miejsca związane z historią Żydów w Polsce.

</doc>
<doc id="1049062" url="https://pl.wikipedia.org/wiki?curid=1049062" title="Władysław Konstanty Waza">
Władysław Konstanty Waza

Władysław Konstanty Waza (ur. zap. ok. 1635 w Warszawie, zm. 19 marca 1698 w Rzymie) – nieślubny syn króla polskiego Władysława IV Wazy i lwowskiej mieszczki Jadwigi z Łuszkowskich Wypyskiej, żony Jana Wypyskiego h. Grabie starosty mereckiego. 
Po śmierci rodziców Władysławem Konstantym zajął się prawdopodobnie jego stryj, następca Władysława IV na tronie polskim Jan II Kazimierz. Wkrótce Władysław wyjechał z Polski i zaczął podróżować po Europie. Przez pewien czas przebywał w Anglii i Hiszpanii. Następnie zamieszkał we Francji, gdzie pod nazwiskiem hrabiego de Wasenau prowadził rozpustne i awanturnicze życie. Zgodnie z testamentem króla Jana Kazimierza otrzymał od niego w spadku sumę 30 000 liwrów, zabezpieczoną na pretensjach do króla hiszpańskiego. Po śmierci Jana Kazimierza, hrabia de Wasenau opuścił Francję i udał się do Rzymu, gdzie został mianowany przez swą krewną, królową szwedzką Krystynę kapitanem królewskiej gwardii. Wkrótce papież Aleksander VIII mianował go szambelanem, co potwierdził jego następca Innocenty XII. 
Władysław Konstanty Waza zmarł w Rzymie jako ostatni przedstawiciel polskiej linii Wazów. Spadkobiercą jego majątku został kardynał Jan Franciszek Albani, późniejszy papież Klemens XI, który ufundował hrabiemu de Wasenau grobowiec w kościele S. Francesco delle Stimmate w Rzymie. Był ostatnim znanym potomkiem Zygmunta Starego i królowej Bony.

</doc>
<doc id="1049064" url="https://pl.wikipedia.org/wiki?curid=1049064" title="Herb powiatu makowskiego">
Herb powiatu makowskiego

Herb powiatu makowskiego
Opis.
To prostokątno-półkolista, dwudzielna w słup tarcza. W polu pierwszym umieszczona jest prawa połowa mazowieckiego Orła Białego, na czerwonym ("gules") tle. W drugim polu umieszczone są trzy czerwone maki na żółtym ("or") tle.

</doc>
<doc id="1049066" url="https://pl.wikipedia.org/wiki?curid=1049066" title="Jasowie">
Jasowie

Jasowie – lud pochodzenia alańskiego (pokrewny współczesnym Osetyjczykom), a obecnie węgierska grupa etniczna zamieszkująca północne obszary Węgier, głównie rejon Jász-Nagykun-Szolnok, który nosi historyczną nazwę Jazygia.
Historia.
Jasowie przybyli do Europy w średniowieczu z północnych stoków Kaukazu. Początkowo zasiedlali wraz z Połowcami (Kumanami) stepy nad Morzem Czarnym: tereny dzisiejszej Mołdawii (od nich nosi nazwę miasto Jassy), Rumunii i Ukrainy.
Na początku XIII wieku Jasowie jako sojusznicy Kipczaków na stepach nadkaspijskich stawiali opór podbojom mongolskim. Poniósłszy klęskę uciekli na Węgry, gdzie w 1237 król Bela IV udzielił im schronienia i osiedlił na terenach u stóp Mátry, w północnej części Międzyrzecza Dunaju i Cisy. Tereny te zostały ostatecznie zajęte przez Jasów po odwrocie Mongołów z Europy w 1242. Krainę tę nazwano Jazygią (węg. "Jászság"), jej stolicą stało się miasto Jászberény. 
Pod rządami Królestwa Węgier Jasowie utrzymali odrębność etniczną, wojskową i administracyjną. W zamian za szeroki samorząd dostarczali królom węgierskim bitnych i licznych wojowników. W XVI wieku Jazygia wraz z resztą środkowych Węgier dostała się pod panowanie imperium osmańskiego. Po odzyskaniu Węgier Habsburgowie poddali ludność Jazygii uciskowi podatkowemu, od którego kraina wykupiła się w 1745. Potem cieszyła się przywilejami do połowy XIX wieku. 
Język i tożsamość.
Jasowie przyjęli język węgierski w czasie okupacji tureckiej i ostatecznie zarzucili używanie rodzimego języka w XVII wieku. Do czasów współczesnych pozostały jego niezbyt liczne ślady w warstwie leksykalnej. Zachowali jednak świadomość odrębności etnicznej od Węgrów oraz własną kulturę ludową. 
Współcześnie do jasyjskiego pochodzenia przyznaje się około 105 tysięcy osób, mieszkających w Jazygii, głównie w okolicach Jászberény.

</doc>
<doc id="1049068" url="https://pl.wikipedia.org/wiki?curid=1049068" title="Kasagowie">
Kasagowie



</doc>
<doc id="1049069" url="https://pl.wikipedia.org/wiki?curid=1049069" title="LinuxMCE">
LinuxMCE

LinuxMCE (Linux Media Center Edition) – multimedialna platforma na komputery PC (HTPC). Tworzona na licencji Open Source konkurencja dla Windows XP MCE. Jednakże znacznie bardziej uniwersalna. Głównym celem projektu jest stworzenie platformy obsługującej w pełni multimedialny dom. Jest to zbiór oprogramowania lecz podobnie jak Media Center w Windows dostępny jest tylko w formie zintegrowanej z systemem.
Najważniejsze cechy.
LinuxMCE charakteryzuje się dużą elastycznością i kompatybilnością ze sprzętem oraz prostotą użytkowania i konfiguracji. Opiera się na zasadzie "plug and play", zaś kreatory konfiguracyjne wsparte są komentarzem wideo dzięki czemu nawet osoba niemająca wcześniej styczności z komputerem może go obsłużyć.

</doc>
<doc id="1049070" url="https://pl.wikipedia.org/wiki?curid=1049070" title="Kasogowie">
Kasogowie



</doc>
<doc id="1049071" url="https://pl.wikipedia.org/wiki?curid=1049071" title="Ba Kkwo">
Ba Kkwo

Ba Kkwo – trzeci koreański singel Lee Jung-hyun, który już w pierwszym tygodniu zdobył w Korei Południowej ogromną popularność. Został nagrany w roku 1999 i w tym samym znalazł się na pierwszej płycie Lee Jung Hyun – Let's Go To My Star.

</doc>
<doc id="1049073" url="https://pl.wikipedia.org/wiki?curid=1049073" title="Mściciel (powieść Fredericka Forsytha)">
Mściciel (powieść Fredericka Forsytha)

Mściciel (tytuł oryginału: "Avenger") – powieść sensacyjna brytyjskiego pisarza Fredericka Forsytha wydana we wrześniu 2003 roku.
Streszczenie.
Akcja powieści rozgrywa się niemal na wszystkich kontynentach (Ameryka Północna, Europa, Bliski Wschód, Ameryka Południowa). Głównym bohaterem jest Cal Dexter – prawnik z New Jersey, były żołnierz formacji „Szczurów tunelowych” z Wietnamu. Po śmierci żony i córki prowadzi on skromną kancelarię adwokacką w sennym miasteczku w stanie New Jersey. Mimo to, jego życie jest dalekie od normalności. Na specjalne życzenie prywatnych klientów staje się on mścicielem, czyli najemnikiem, który ma za zadanie ścigać przestępców oraz zbrodniarzy wojennych i doprowadzać ich przed sąd. Oczywiście jego działania są nielegalne i bardzo kosztowne, więc kontaktuje się on ze swoimi zleceniodawcami tylko za pomocą telefonu i internetu. Jego nowym zadaniem staje się wytropienie serbskiego watażki i zbrodniarza wojennego, Zorana Żilicia. Zlecenie składa kanadyjski milioner i przemysłowiec, którego wnuk został zabity przez Żilicia, podczas gdy udzielał pomocy bośniackim uchodźcom. Dexter wyrusza na misję. Parasol ochronny nad Żiliciem rozciąga jednak CIA.

</doc>
<doc id="1049075" url="https://pl.wikipedia.org/wiki?curid=1049075" title="Halina Lercher">
Halina Lercher

Halina Lercher (ur. 14 sierpnia 1951) – polska aktorka teatralna i filmowa żydowskiego pochodzenia, córka aktora Hermana Lerchera.
W latach 1971–1980 była aktorką Teatru Żydowskiego w Warszawie. W 1980 wyemigrowała do Danii i zamieszkała w Kopenhadze.
Kariera.
Aktorka teatralna
Aktorka filmowa

</doc>
<doc id="1049077" url="https://pl.wikipedia.org/wiki?curid=1049077" title="Karnawał w Rio">
Karnawał w Rio



</doc>
<doc id="1049079" url="https://pl.wikipedia.org/wiki?curid=1049079" title="Mac OS 8">
Mac OS 8

Mac OS 8 – system operacyjny wydany 26 lipca 1997 przez Apple Computer jako następca systemu System Software 7.

</doc>
<doc id="1049080" url="https://pl.wikipedia.org/wiki?curid=1049080" title="II liga polska w piłce siatkowej mężczyzn">
II liga polska w piłce siatkowej mężczyzn

II liga polska w piłce siatkowej mężczyzn – trzecia w hierarchii klasa męskich ligowych rozgrywek siatkarskich w Polsce, będąca jednocześnie ostatnim poziomem ligowym szczebla centralnego. Utworzona w 1989 r. w Warszawie. Od początku (sezon 1990/1991) organizatorem i podmiotem prowadzącym rozgrywki jest Polski Związek Piłki Siatkowej (PZPS). Rywalizacja w niej toczy się – co sezon, systemem ligowym w czterech równorzędnych grupach. Najwyżej sklasyfikowane drużyny biorą udział w turniejach półfinałowych i finałowych – o awans do I ligi. Najsłabsze dwie drużyny każdej z grup relegowane są do wojewódzkich grup III ligi, prowadzonych przez wojewódzkie związki piłki siatkowej.
Zestawienie tryumfatorów.
2021–.
źródło: siatka.org
Zasady turniejów o awans do I ligi.
Turnieje półfinałowe.
Zespoły, które zajęły dwa  pierwsze  miejsca  w  poszczególnych  grupach  (po  zakończeniu rundy play-off) wezmą udział w turniejach półfinałowych mających na celu wyłonienie uczestników  turnieju  finałowego. Turnieje  zostaną  rozegrane  systemem  „każdy  z  każdym”  zgodnie  z  tabelą Bergera,  ale  gospodarz  ma  prawo  zamienić  kolejność  meczów  w  ramach jednego dnia. Miejsce  rozegrania  turnieju  zostanie  wyłonione  w  drodze  konkursu  ofert złożonych  przez  zainteresowanych,  wyrażających  chęć  organizacji  turnieju. W  przypadku  braku  ofert,  gospodarz  zostanie  wyłoniony  w  drodze losowania. Zostaną rozegrane dwa turnieje półfinałowe zgodnie z poniższym podziałem: 
I turniej: zwycięzca grupy 1, druga drużyna grupy 2, zwycięzca grupy 3, druga drużyna grupy 4 
II turniej: zwycięzca grupy 4, druga drużyna grupy 3, zwycięzca grupy 2, druga drużyna grupy 1 
Punktacja w turnieju: 2 pkt. za zwycięstwo, 1 pkt. za porażkę (bez względu na rozmiar setowy).
Po dwie najlepsze drużyny każdej z grup półfinałowych awansują do turnieju finałowego.
Turniej finałowy.
Zespoły, które zajmą miejsca 1‐2 w turniejach półfinałowych rozegrają turniej finałowy o awans do I ligi mężczyzn. Wezmą w nim udział cztery zespoły. Turniej rozgrywany jest systemem „każdy z każdym”  zgodnie  z  tabelą  Bergera.  Gospodarzem  turnieju  jest  zespół wyłoniony w konkursie ofert. W przypadku braku ofert, gospodarz zostanie wyłoniony  w  drodze  losowania.  Gospodarz  rozgrywa  w  pierwszym  dniu turnieju pierwszy mecz, w drugim i trzecim dniu turnieju drugi mecz. O  rozstawieniu  zadecyduje  losowanie. 
Punktacja: 2 pkt. za zwycięstwo, 1 pkt. za porażkę (bez względu na rozmiar setowy).
Dwa  najlepsze  zespoły  awansują  do TAURON 1. Ligi.

</doc>
<doc id="1049081" url="https://pl.wikipedia.org/wiki?curid=1049081" title="Hizb ut-Tahrir">
Hizb ut-Tahrir



</doc>
<doc id="1049083" url="https://pl.wikipedia.org/wiki?curid=1049083" title="Rezerwat (album)">
Rezerwat (album)

Rezerwat – debiutancki album łódzkiej grupy Rezerwat. Został nagrany w studio Polskich Nagrań w Warszawie we wrześniu 1983 roku.
Jest to album nowofalowy. Realizacja W. Przybylski, J. Regulski. Autorem projektu okładki jest Anna Jeżowska. Utwór "Modlitwa o więź" ukazał się również rok po wydaniu płyty na winylowym singlu razem z utworem "Nowy świetny plan" (Tonpress S-493).

</doc>
<doc id="1049085" url="https://pl.wikipedia.org/wiki?curid=1049085" title="Port lotniczy Åre/Östersund">
Port lotniczy Åre/Östersund

Port lotniczy Åre/Östersund – port lotniczy położony 11 km na zachód od Östersund i 94 km na wschód od Åre, w Szwecji. W 2005 obsłużył 390 tys. pasażerów.

</doc>
<doc id="1049090" url="https://pl.wikipedia.org/wiki?curid=1049090" title="Tadeusz Franciszek Kulikowski">
Tadeusz Franciszek Kulikowski

Tadeusz Franciszek Kulikowski (ur. 3 maja 1924 w Brzeżanach, zm. 22 maja 1944 pod Piedimonte San Germano) – kapral Polskich Sił Zbrojnych. 
Życiorys.
Urodził się 3 maja 1924, w rodzinie Marcelego (1893–1940), strażnika Służby Więziennej, pełniącego służbę w więzieniu w Brzeżanach, i Marii z Bajgerowiczów. Ojciec został zamordowany przez NKWD. Jego nazwisko figuruje na tzw. Ukraińskiej Liście Katyńskiej. Tadeusz 13 kwietnia 1940 został wywieziony z matką i sześcioma siostrami do Kazachstanu - 100 km od miasta Emby.
4 marca 1942 został przyjęty do Polskich Sił Zbrojnych w ZSRR i przydzielony do 6. Dywizyjnego Batalionu Strzeleckiego „Dzieci Lwowskich”. W celu dostania się do wojska Tadeusz podał inną datę urodzenia (2 kwietnia 1922) – nie miał jeszcze 18 lat. W kampanii włoskiej walczył w szeregach Pułku 6 Pancernego „Dzieci Lwowskich”. Poległ na polu chwały 22 maja 1944 w akcji pod Piedimonte (Monte Cassino). Został pochowany na Polskim Cmentarzu Wojennym na Monte Cassino (nr grobu 1-B-12). 
Pośmiertnie został awansowany na stopień plutonowego.
Śmierć Kulikowskiego opisał Melchior Wańkowicz w III tomie "Bitwy o Monte Cassino" str. 198, 200.
Nazwisko Tadeusza Kulikowskiego i nazwiska kilkudziesięciu poległych polskich żołnierzy znajdują się na pomniku Pułku 6 Pancernego w Piedimonte San Germano

</doc>
<doc id="1049092" url="https://pl.wikipedia.org/wiki?curid=1049092" title="Taki ad-Din an-Nabhani">
Taki ad-Din an-Nabhani

Taki al-Din al-Nabhani (ur. 1909, zm. 1977) - palestyński polityk.
Życiorys.
Ukończył studia na uniwersytecie al-Azhar w Egipcie. Pełnił funkcję sędziego w wielu miejscowościach palestyńskich. Wykładał na Uniwersytecie Islamskim w Ammanie (Jordania).
Silnie angażował się w rozwiązanie problemu palestyńskiego; napisał książkę pt.: „Oswobodzenie Palestyny”. W listopadzie 1952 roku powołał do życia Partię Wyzwolenia (Hizb at-Tahrir). Jej głównym celem było zastąpienie reżimu haszymickiego w Jordanii reżimem islamskim. Uwięziony za działalność wywrotową. Od 1953 roku przebywał na wygnaniu. Wpierw w Syrii, a następnie, do końca życia, w Libanie. Stworzoną przez siebie teoretyczną koncepcję ‘restytucji kalifatu’ w świecie islamskim, wyłożył w dziełach pt.: „System islamu” i „Państwo islamskie”. Uważał, że przywrócenie do życia kalifatu, należy do najwyższych obowiązków religijnych islamu (wadżib). Strategia, jaką sobie przy tym obrał, była modyfikacją strategii działań politycznych proroka Mahometa (sira), przystosowaną do czasów współczesnych.
Po jego śmierci, przywództwo partii objął Abd al-Kadim Zallum. A po nim przywództwo partii objął uczony Ata Abu Raszta.

</doc>
<doc id="1049093" url="https://pl.wikipedia.org/wiki?curid=1049093" title="Hans Bauer (piłkarz)">
Hans Bauer (piłkarz)

Hans Bauer (ur. 28 lipca 1927 w Monachium, zm. 31 października 1997 w Monachium) – niemiecki piłkarz, obrońca. Mistrz świata z roku 1954.
W reprezentacji NRF debiutował 23 grudnia 1951 w meczu ze Luksemburgiem. Do 1958 w kadrze rozegrał 5 spotkań. Podczas MŚ 54 zagrał w dwóch meczach grupowych: z Węgrami i Turcją. Przez wiele lat był piłkarzem monachijskiego Bayernu. W 1957 zdobył Puchar Niemiec.

</doc>
<doc id="1049094" url="https://pl.wikipedia.org/wiki?curid=1049094" title="Sergio Jimenez">
Sergio Jimenez



</doc>
<doc id="1049095" url="https://pl.wikipedia.org/wiki?curid=1049095" title="Wyżeł niemiecki ostrowłosy">
Wyżeł niemiecki ostrowłosy

Wyżeł niemiecki ostrowłosy jest to jedna z ras psów należąca do grupy wyżłów, zaklasyfikowana do sekcji wyżłów kontynentalnych, w podsekcji psów w typie gończego. Podlega próbom pracy.
Charakterystyka ogólna.
Jedną z najstarszych ras wyżłów ostrowłosych wyhodowanych w Niemczech jest niemiecki wyżeł ostrowłosy, choć do niedawna istniała tendencja mieszania ras wyżłów niemieckich, co powodowało problemy dla specjalistów z identyfikacją danego typu. W końcu XIX wieku hodowcy niemieccy czynili starania, by wyhodować psa, który wystawianie zwierzyny łączyłby z aportowaniem i pracą w wodzie. Krzyżowano więc pointery z pudlami i nieznanym już obecnie jagdpudlem.
W pierwszym pokoleniu tych krzyżowań uzyskano osobniki zadowalające, jednak drugie pokolenie nie posiadało pożądanych cech.
Umaszczenie u tej rasy może być brązowobiałe lub szarobrązowe, moręgowe z mniejszymi lub większymi, ciemnobrązowymi łatami. Oczy mają barwę brązową

</doc>
<doc id="1049097" url="https://pl.wikipedia.org/wiki?curid=1049097" title="Decca">
Decca



</doc>
<doc id="1049098" url="https://pl.wikipedia.org/wiki?curid=1049098" title="Port lotniczy Płowdiw">
Port lotniczy Płowdiw

Port lotniczy Płowdiw – port lotniczy położony 12 km na południowy wschód od Płowdiw, w Bułgarii. W 2004 obsłużył 37 813 pasażerów.

</doc>
<doc id="1049101" url="https://pl.wikipedia.org/wiki?curid=1049101" title="Księstwo warmińskie">
Księstwo warmińskie

Księstwo warmińskie () – istniejące w latach 1466–1772 księstwo kościelne w obrębie Korony Królestwa Polskiego obejmujące terytorium dominium biskupstwa warmińskiego. Księstwo powstało z wcześniejszego dominium warmińskiego istniejącego w obrębie państwa zakonu krzyżackiego. Jego obszar pokrywał się z terenem krainy historycznej Warmia.
Wraz z województwami: pomorskim, malborskim i chełmińskim wchodziło w skład Prus Królewskich Korony Królestwa Polskiego I Rzeczypospolitej.
Władzę zwierzchnią w księstwie sprawowali biskupi warmińscy, którzy będąc zależni bezpośrednio od Stolicy Apostolskiej jako książęta Świętego Cesarstwa Rzymskiego (łac. "Sacri Romani Imperii Principes"), jako prezydenci senatu Prus Królewskich przewodniczyli obradom sejmów stanów pruskich (sejmików generalnych Prus Królewskich). Biskupi jako książęta warmińscy byli zarazem poddanymi i lennikami królów polskich.
Status księstwa warmińskiego był na tle podziału terytorialnego I Rzeczypospolitej podobny do księstwa siewierskiego. Władzę lokalną w księstwie sprawowali bowiem biskupi warmińscy, a terytorium dominium warmińskiego wchodziło od 1466 na statusie zależnym w skład Korony Królestwa Polskiego. Król Polski zachował pewne wpływy lenne (personalna obsada biskupstwa warmińskiego, zaprzysiężenia wierności państwu polskiemu itd.).
Zależność ta była jednak wielokrotnie kwestionowana, dopiero po zwycięskiej dla Polski wojnie popiej, zawarto w 1479 tzw. „układ piotrkowski”, w którym potwierdzono wcielenie księstwa warmińskiego do Korony, przyznano biskupowi warmińskiemu tytuł radcy królewskiego, przyznano też jego poddanym prawo do oporu, w przypadku, gdyby władca duchowny odmówił zaprzysiężenia wierności państwu polskiemu. Zastrzeżono, że kapituła warmińska „wybierze osobę miłą królowi polskiemu”. W 1512 („drugi układ piotrkowski”) dodatkowo wzmocniono polską kontrolę nad księstwem, wprowadzając zapis o wyborze biskupa spośród czterech kanoników przedstawionych królowi przez kapitułę. W rzeczywistości władca sam wskazywał swojego kandydata, którego kapituła musiała kreować na swojego kanonika, który zazwyczaj znajdował się potem na pierwszym miejscu listy czterech.
Biskupi warmińscy jako władcy świeccy w księstwie warmińskim mieli m.in. prawo do posiadania własnych sił zbrojnych i bicia własnej monety.
Administrację cywilną sprawowali za pośrednictwem burgrabiów, stojących na czele 7 komornictw biskupich i 3 będących w posiadaniu kapituły warmińskiej. Przynależną sobie władzę wojskową sprawowali na terytorium księstwa wojewodowie malborscy.
Biskupi zwoływali sejmiki warmińskie do Lidzbarka Warmińskiego, do których kompetencji należało zatwierdzanie uchwał podatkowych zapadłych na generale pruskim. Ich obrady poprzedzały zwołane przez burgrabiów zjazdy w komornictwach, na które przybywała warmińska szlachta i wolni chłopi. W 1718 wprowadzono w księstwie stałe podatki na wojsko Rzeczypospolitej i od tego czasu coraz rzadziej zwoływano sejmiki. W 1766 wprowadzono nową Ordynację Krajową (niem. "Landesordnung"), która regulowała ustrój polityczno-gospodarczy Warmii.
W roku 1772 w efekcie I rozbioru Warmia weszła w skład zaboru pruskiego. Nastąpiła wówczas sekularyzacja i likwidacja księstwa warmińskiego.

</doc>
<doc id="1049102" url="https://pl.wikipedia.org/wiki?curid=1049102" title="Wa (와 &quot;Come&quot;)">
Wa (와 &quot;Come&quot;)

Wa (와 "Come") - Pierwszy koreański singel Lee Jung-hyun, którym zadebiutowała w swojej muzycznej karierze. Wydała go w roku 1998 i znalazł się on na płycie Let's Go To My Star w 1999 r. Piosenka ta została później przetłumaczona na język japoński - WA -come on-.
Zobacz też.
inne single Lee Jung-hyun:

</doc>
<doc id="1049104" url="https://pl.wikipedia.org/wiki?curid=1049104" title="Kościół Świętego Krzyża w Żywcu">
Kościół Świętego Krzyża w Żywcu

Kościół Świętego Krzyża – gotycki kościół w Żywcu, położony w dzielnicy Śródmieście, w części miasta zwanej Rudzą. Jest kościołem filialnym parafii Narodzenia Najświętszej Marii Panny w Żywcu.
Kościół pochodzi z początku XV wieku, nazywany jest również kościołem Trzech Krzyży. Został zbudowany w stylu gotyckim, rozbudowany w okresie baroku. W 1690 roku z inicjatywy księdza Wojciecha Symeliusza, proboszcza i dziekana żywieckiego, zostało powiększone prezbiterium. Dobudowano wtedy kolistą absydę. Z kolei w 1878 roku powstała kaplica ogrójca, a w 1910 roku – wieża. Wnętrze nawy nakryte jest sklepieniami kolebkowymi, a spadzisty dach pokryty jest gontem. W ołtarzu głównym znajduje się wczesnobarokowy drewniany krucyfiks. Po bokach umieszczono nieco nowsze posągi Matki Boskiej, św. Jana Ewangelisty oraz św. Marii Magdaleny. W kościele znajduje się również kilka ołtarzy bocznych. Na zewnątrz, przy absydzie znajduje się Kalwaria z Ukrzyżowanym Chrystusem i łotrami po dwóch jego stronach. Są to barokowe rzeźby wykonane z drewna i polichromowane. Obok kościoła znajdował się niegdyś cmentarz, gdzie zostały pochowane osoby skazane przez sąd miejski na karę śmierci. Na ich grobach umieszczono kamienne krzyże, lecz do dzisiaj zachował się tylko jeden z nich.

</doc>
<doc id="1049106" url="https://pl.wikipedia.org/wiki?curid=1049106" title="Kalkulator nawigacyjny">
Kalkulator nawigacyjny

Kalkulator nawigacyjny - przyrząd służący do obliczania prędkości podróżnej statku latającego (statku wodnego) i kąta znoszenia z uwzględnieniem prędkości i kierunku wiatru oraz do obliczania elementów lotu (kursu jednostki pływającej) na podstawie równań podanych w postaci logarytmicznej. Kiedyś do tego celu używano suwaki logarytmiczne (podziałki prostoliniowe lub kołowe), obecnie wykorzystuje się specjalizowane kalkulatory elektroniczne.

</doc>
<doc id="1049107" url="https://pl.wikipedia.org/wiki?curid=1049107" title="Port lotniczy Phnom Penh">
Port lotniczy Phnom Penh

Port lotniczy Phnom Penh (IATA: PNH, ICAO: VDPP) – międzynarodowy port lotniczy położony 10 km od Phnom Penh. Jest największym portem lotniczym Kambodży. W 2010 obsłużył 1,7 mln pasażerów.
Historia.
Dawna nazwa lotniska Phnom Penh to Port lotniczy Pochentong.
6 lipca 1995 roku Królewski Rząd Kambodży podpisał umowę koncesyjną z francusko-malezyjską spółką joint venture Société Concessionaire d’Aéroport (SCA), na obsługę Portu lotniczego Phnom Penh (PNH) - Pochentong International Airport. W zamian za 20-letni kontrakt, 70% SCA należy do Groupe GTM i 30% Muhibbah Masterron of Malaysia, zobowiązała się do modernizacji lotniska na kwotę 110 mln dolarów. Modernizacja obejmuje budowę nowej drogi startowej, terminala i budynków cargo, hangarów, instalacji III poziomu ILS i związane z nimi świateł podejścia.
Berger Group została wybrana przez rząd do samodzielnego świadczenia usług inżynierskich w koncesji, do badania projektu i doradztwa w zakresie funkcjonalności i kosztów koncesji proponowanych ulepszeń. Zespół Berger także nadzorował prace wstępne w celu dostosowania samolotów szerokokadłubowych, takich jak 747, w tym nakładki betonu asfaltowego pasa startowego, instalacja nowych ILS, urządzeń metrologicznych, oświetlenie pasa startowego oraz generator energii elektrycznej oraz budowę nowej remizy strażackiej i drogi kołowania.
Po pomyślnym zakończeniu początkowego działania zespół Berger zaprojektował budowę nowego budynku terminalu, który miał pomieścić rosnący ruch turystyczny. Terminal wybudowany kosztem 22 mln dolarów składa się z trzech mobilnych rękawów, ponad 700 miejsc parkingowych i obiektów dla VIP i CIP.
Lotnisko posiada również wewnątrz restaurację Dairy Queen. Jest to jeden z pierwszych przykładów międzynarodowej franczyzy w Kambodży.

</doc>
<doc id="1049111" url="https://pl.wikipedia.org/wiki?curid=1049111" title="Lisa Harriton">
Lisa Harriton

Lisa Harriton (ur. 18 listopada 1980 w Londynie) – amerykańska pianistka i keyboardzistka urodzona w Londynie, obecnie współpracująca z grupą The Smashing Pumpkins. Pisze także teksty i komponuje muzykę dla zespołów jazzowych i popowych.

</doc>
<doc id="1049113" url="https://pl.wikipedia.org/wiki?curid=1049113" title="Stefania Staszewska">
Stefania Staszewska

Stefania Staszewska, z domu Szochur (jid. סטעפאַניע סטאַשעווסקאַ; ur. 1 października 1923 w Warszawie, zm. 30 września 2004 tamże) – polska aktorka teatralna i filmowa żydowskiego pochodzenia. Od 1971 do śmierci aktorka Teatru Żydowskiego w Warszawie.
Życiorys.
Urodziła się w Warszawie w rodzinie żydowskiej. Ojciec Samuel Szochur był pracownikiem najemnym w sklepie z tekstyliami przy ul. Gęsiej. Szochurowie mieszkali przy ul. Szczęśliwej 11.
Uczęszczała do Gimnazjum Kaleckiej przy ul. Nowolipki.
Podczas II wojny światowej przebywała w getcie warszawskim. Działała w konspiracji, organizowała koncerty, przedstawienia dziecięce, a także organizowała tajne nauczanie wśród małych dzieci, ucząc je m.in. piosenek i wierszy. W czasie wielkiej akcji deportacyjnej do obozu zagłady w Treblince straciła matkę. Od 1942 pracowała w szopie Toebbensa przy ul. Leszno 42. Działała w ruchu oporu – była członkinią Żydowskiej Organizacji Bojowej.
W kwietniu 1943, po wybuchu powstania w getcie warszawskim, trafiła na Umschlagplatz i została wywieziona do obozu pracy w Poniatowej. Tam kontynuowała działalność artystyczną. Po pewnym czasie uciekła z obozu i przedostała się do Warszawy. Do wyzwolenia Warszawy ukrywała się na Boernerowie pracując jako pomoc domowa u Marii Parnowskiej pod fałszywym nazwiskiem Zofii Bartoszewskiej. Następnie wyjechała na Podhale, gdzie została zatrudniona w domu dziecka w Poroninie, najpierw jako kucharka, a potem jako wychowawczyni.
Po zakończeniu wojny była uczennicą Janusza Strachockiego. Do 1971 występowała kolejno w warszawskich teatrach: Dzieci Warszawy, Nowej Warszawy, Młodej Warszawy, Klasycznym i Rozmaitości. W 1971 związała się z Państwowym Teatrem Żydowskim im. Ester Rachel Kamińskiej, gdzie formalnie występowała do 1978. Po tym roku aż do śmierci współpracowała z teatrem bardzo aktywnie. W 1985 została odznaczona Krzyżem Oficerskim Orderu Odrodzenia Polski.
Po 1946 opublikowała wiele fragmentów swoich wspomnień na łamach „Fołks Sztyme”.
Po śmierci, zgodnie z jej ostatnią wolą, jej ciało zostało skremowane, a prochy rozsypane nad terenem obozu w Treblince.

</doc>
<doc id="1049115" url="https://pl.wikipedia.org/wiki?curid=1049115" title="Port lotniczy Tampere-Pirkkala">
Port lotniczy Tampere-Pirkkala

Port lotniczy Tampere-Pirkkala (fi.: "Tampere-Pirkkala lentoasema", szw.: "Tammerfors-Birkala flygplats", ang.: "Tampere-Pirkkala Airport", kod IATA: TMP, kod ICAO: EFTP) – lotnisko położone 4 km na południe od Pirkkali i 15 km na południowy zachód od Tampere, w Finlandii. W 2006 obsłużyło 632 tys. pasażerów.

</doc>
<doc id="1049120" url="https://pl.wikipedia.org/wiki?curid=1049120" title="I liga polska w piłce siatkowej mężczyzn 2004/2005">
I liga polska w piłce siatkowej mężczyzn 2004/2005



</doc>
<doc id="1049122" url="https://pl.wikipedia.org/wiki?curid=1049122" title="Made in Poland (zespół muzyczny)">
Made in Poland (zespół muzyczny)

Made in Poland – polska grupa muzyczna powstała w 1984 roku, jeden ze sztandarowych przedstawicieli nurtu cold wave.
Historia.
Grupa powstała w maju 1984 roku w Krakowie na gruzach punkowej formacji Ekshumacja, uczestnika Festiwalu Muzyków Rockowych Jarocin '83. Koncertowy debiut formacji przypada na FMR Jarocin '84, gdzie została ona entuzjastycznie przyjęta przez publiczność. Zespół wystąpił tam również rok później. Inne ważne występy to między innymi Rock Arena '85 w Poznaniu.
W 1985 roku ukazuje się pierwszy singel zespołu – „Ja myślę”. Pierwsze z tych nagrań pojawi się również na kompilacji zatytułowanej "Jeszcze młodsza generacja". W tym czasie zrealizowana została też piosenka „To tylko kobieta”.
W 1986 roku po odejściu Roziego, zespół próbuje za mikrofonem m.in. wokalistkę Jolantę Annę Pulchną i Roberta Gawlińskiego z zespołu Madame. Z tą pierwszą nagrywa w roku 1986 trzy nowe utwory, z których największą popularność zyskują „Wciąż tylko mgliste słowa (Ucieczka)”. Warto zwrócić uwagę na rewolucyjne brzmienie drugiego singla zespołu "Nieskazitelna twarz". W 1987 roku powraca Rozzy, zaś zespół nagrywa materiał na debiutancki longplay zatytułowany po prostu "Made in Poland". Utrzymany klimacie twórczości The Style Council i Simply Red album okazał się zupełnie nietrafiony w gusta ówczesnej publiczności. W tej sytuacji grupa zakończyła działalność. W latach 90. zespół dwukrotnie się reaktywował i w tym czasie zagrał m.in. jako wsparcie The Stranglers w Sali Kongresowej w Warszawie.
Piotr Pawłowski i Artur Hajdasz reaktywowali zespół z okazji festiwalu w Jarocinie 2006 (bez Rozziego i Córy, za to Hajdaszem jako wokalistą). 1 września 2007 roku zagrali koncert na Festiwalu „Muzyka z oblężonego miasta” w Lubinie, na którym zadebiutował nowy gitarzysta Sławomir „Dżabi” Leniart (muzyk także Agressivy 69). Zespół w tym samym roku grał także przed Alien Sex Fiend w czasie ich jedynego koncertu w Polsce. We wrześniu 2008 spodziewany jest archiwalny album koncertowy "Martwy kabaret", pokazujący czasy największej świetności zespołu w latach 80. Płyta ta miała zostać nagrana w studio w roku 1986, jednak cenzura odrzuciła większość tekstów utworów, skutecznie uniemożliwiając rejestrację studyjną.
W warstwie muzycznej utwory Made in Poland z lat 80. przypominały dokonania The Cure z okresu "Seventeen Seconds" i "Faith". Także zespoły takie jak Joy Division, Echo And The Bunnymen, The Opposition i Killing Joke wywarły wyraźny wpływ na twórczość zespołu. W swojej obecnej muzyce zespół potwierdza własną oryginalność brzmieniową, bazując na swoim przywiązaniu do najlepszych tradycji światowej zimnej fali.
Warto także wspomnieć o udanych tekstach zespołu z pierwszego okresu działalności. „Program”, „Ja myślę”, „Obraz we mgle” czy „Papier z pieczątką” to jedne z najlepszych tekstów polskiego rocka w tamtym okresie, które do tej pory nie straciły swojego uniwersalizmu i humanizmu.
W lipcu 2008 Made in Poland wystąpili na Castle Party w Bolkowie, w pełnym składzie koncertowym poszerzonym o byłego perkusistę Republiki - Sławomira Ciesielskiego oraz gitarzystę Marcina Klimczaka.
W maju 2009 ukazał się nowy album „Future Time”, z jednej strony (głównie dzięki charakterystycznemu stylowi gry Pawłowskiego na gitarze basowej) nawiązujący do zimnej fali, z drugiej strony mocno psychodeliczny, miejscami („No idź” i „Blow”) nawet industrialny. Materiał został znakomicie przyjęty wśród dziennikarzy muzycznych, jednak nigdy nie zyskał tak masowego uznania jak pierwsze dokonania zespołu.
Latem 2011 ukazał się koiejny materiał „Enjoy The Solitude”. Zawierał on kilka wersji utworu tytułowego nagranego z amerykańską wokalistką Rykardą Parasol, dwa utwory które nie zmieściły się na „Future Time” oraz koncert z Lubina z 1 września 2007 w bardzo dobrej jakości.
W okresie 2010 - 2012 Made in Poland grało sporadyczne koncerty w składzie Hajdasz, Pawłowski, Leniart i Pezda. W 2011 Pawłowski założył nowy zespół The Shipyard, z którym wydał trzy albumy „We Will Sea”, „Water on Mars” i „Niebieska Linia”.
6 sierpnia 2017 Made in Poland wystąpiło na katowickim Off Festival, prezentując swój archiwalny materiał „Martwy Kabaret”. Hajdasz i Pawłowski wykonali go wspólnie z muzykami The Shipyard - wokalistą Rafałem Jurewiczem, gitarzystą Michałem Miegoniem oraz multiinstrumentalistą Michałem Młyńcem.

</doc>
<doc id="1049128" url="https://pl.wikipedia.org/wiki?curid=1049128" title="Piia-Noora Kauppi">
Piia-Noora Kauppi

Piia-Noora Kauppi (ur. 7 stycznia 1975 w Oulu) – fińska polityk, w latach 1999–2008 deputowana do Parlamentu Europejskiego.
Życiorys.
W 1997 ukończyła studia w zakresie prawoznawstwa na Uniwersytecie Helsińskim. Kształciła się przez rok w Helsińskiej Wyższej Szkole Handlu. W 1997 została radną, a rok później członkinią zarządu miasta w Oulu. Pełniła funkcję wiceprzewodniczącej organizacji młodzieżowej konserwatystów.
W 1999 uzyskała mandat deputowanej do Parlamentu Europejskiego z ramienia Partii Koalicji Narodowej. W 2004 z powodzeniem ubiegała się o reelekcję. Należała do frakcji Europejskiej Partii Ludowej i Europejskich Demokratów. Brała udział m.in. w pracach Komisji Gospodarczej i Monetarnej, Komisji Praw Kobiet i Równouprawnienia, Komisji Prawnej oraz delegacji ds. współpracy Unii Europejskiej z Chińską Republiką Ludową. 31 grudnia 2008 złożyła mandat europosła, 1 stycznia 2009 objęła stanowisko dyrektora zarządzającego federacji Finanssialan Keskusliitto, organizacji wspierającej interesy sektora bankowego.

</doc>
<doc id="1049131" url="https://pl.wikipedia.org/wiki?curid=1049131" title="Atéliery Bonton Zlín">
Atéliery Bonton Zlín

Ateliéry Bonton Zlín a.s. – czeska wytwórnia filmów działająca w Zlínie, która nakręciła m.in. 28 odcinków serialu animowanego pt. „Sąsiedzi” (w oryg. "Pat a Mat ...a je to!"). Wytwórnia kręciła serial od 2002 do 2004.

</doc>
<doc id="1049136" url="https://pl.wikipedia.org/wiki?curid=1049136" title="Roman Zakrzewski">
Roman Zakrzewski

Roman Zakrzewski (ur. 31 lipca 1955 w Oświęcimiu, zm. 25 grudnia 2014 w Krakowie) – artysta malarz. Ukończył Liceum
Plastyczne w Bielsku-Białej. Studiował na Akademii Sztuk Pięknych w Krakowie. Dyplom uzyskał w pracowni prof. Jerzego Nowosielskiego w 1985 roku. Malarstwo artysty, którego głównym tematem jest portret kobiecy, nawiązuje do klasycznych wartości. Pochowany na Cmentarzu Rakowickim w Krakowie (kwatera LXX).

</doc>
<doc id="1049138" url="https://pl.wikipedia.org/wiki?curid=1049138" title="Przełęcz pod Osobitą">
Przełęcz pod Osobitą

Przełęcz pod Osobitą (słow. "sedlo pod Osobitou", 1521 m) – przełęcz w północno-zachodniej grani Grzesia w słowackich Tatrach Zachodnich. Znajduje się pomiędzy Osobitą (1687 m) a niewybitnym szczytem Jaworzyny (1581 m). Północno-wschodnie stoki spod przełęczy opadają do górnej części Doliny Suchej Orawickiej, południowo-zachodnie do Ciepłego Żlebu.
Na zbudowanej ze skał węglanowych przełęczy znajduje się niewielka ukwiecona polana. Niegdyś były to tereny pasterskie, obecnie już w znacznym stopniu zarośnięte. W zachodnim kierunku widok na Zuberzec.
Przełęcz pod Osobitą jest najwyższym udostępnionym dla turystów miejscem tego masywu. W 1974 r. utworzono obszar ochrony ścisłej "Rezervácia Osobitá" o powierzchni 458 ha, a w 1989 r. szlaki wiodące na szczyt Osobitej zostały zamknięte.

</doc>
<doc id="1049140" url="https://pl.wikipedia.org/wiki?curid=1049140" title="Henryk Rajfer">
Henryk Rajfer

Henryk Rajfer (ur. 13 stycznia 1954 w Katowicach) – polski aktor teatralny i filmowy, od 1973 związany z Teatrem Żydowskim w Warszawie.
Życiorys.
Urodził się w Katowicach; jest bratem Czesławy i Zofii Rajfer. W latach 1973–1977 był adeptem studium aktorskiego przy Teatrze Żydowskim, następnie w 1982 zdał egzamin eksternistyczny dla aktorów dramatu. Współpracował z reżyserami takimi jak Juliusz Berger, Piotr Cieplak, Dorota Igantjew, Maja Kleczewska, Waldemar Krygier, Paweł Paszta, Elżbieta Protakiewicz, Jakub Rotbaum, Jan Różewicz, Maciej Sławiński, Monika Strzępka, Jan Szurmiej, Szymon Szurmiej, Gołda Tencer, Michał Zadara. Współpracował z Teatrem Śląskim im. Stanisława Wyspiańskiego w Katowicach, gdzie wystąpił w przedstawieniu "Badenheim 1939" w reżyserii Piotra Szarszy oraz z Teatrem Telewizji ("O prawo głosu", "Kamienica na Nalewkach", "Dybuk", "Niezłomny z Nazaretu", "Proces Rudolfa Hoessa"). Zagrał również w wielu filmach, m.in.: "Francuski numer", "Dublerzy", "Podróż Niny", "Austeria", "Komedianci", "Gwiazdy na dachu" oraz serialach "Boża podszewka", "Miodowe lata", "Przeprowadzki", "Czas honoru". Pracował jako asystent reżysera przy spektaklach "…I stał się cud", "Walizka".
W 2005 został odznaczony przez Prezydenta Rzeczypospolitej Polskiej Krzyżem Kawalerskim Orderu Odrodzenia Polski.
7 grudnia 2009 z rąk ministra kultury i dziedzictwa narodowego Bogdana Zdrojewskiego odebrał Srebrny Medal „Zasłużony Kulturze Gloria Artis”.

</doc>
<doc id="1049141" url="https://pl.wikipedia.org/wiki?curid=1049141" title="System Software 7">
System Software 7

System Software 7 (nazwa kodowa: Big Bang; znany też jako Mac OS 7) – wersja systemu operacyjnego Mac OS, wydana 13 maja 1991 roku przez Apple Computer. Jest to najdłużej rozwijana wersja systemu Mac OS. Jego następcą jest Mac OS 8.
Przejście na PowerPC.
System 7.1.2 był pierwszą wersją dla komputerów Macintosh z procesorami PowerPC. Aplikacje, które nie obsługiwały procesorów PowerPC można uruchomić za pomocą wbudowanego w system emulatora Mac 68k.

</doc>
<doc id="1049144" url="https://pl.wikipedia.org/wiki?curid=1049144" title="Kościół św. Marka w Żywcu">
Kościół św. Marka w Żywcu

Kościół Św. Marka – kościół znajdujący się w Żywcu, w dzielnicy Śródmieście, w parafii Narodzenia Najświętszej Marii Panny.
Położony jest przy ul. Sienkiewicza, za Szpitalem Powiatowym. Pierwszy, drewniany budynek kościoła, powstał w tym miejscu w 1591 r. jako świątynia wotywna dla przebłagania o odwrócenie zarazy, która nawiedziła miasto.
Murowany kościół został wybudowany w 1885 r. Na jego wieży znajduje się wczesnobarokowa, drewniana płaskorzeźba przedstawiająca św. Marka. Płaskorzeźba pomalowana jest farbami olejnymi.
Do dawnego wyposażenia kościoła należały klasycystyczne, drewniane świeczniki, przekazane do Muzeum Miejskiego w Żywcu, a także gotycki tryptyk z lat 1445-1450, którego dwa zachowane skrzydła z wizerunkami czterech siedzących biskupów oraz Matki Boskiej Bolesnej i Chrystusa Boleściwego zostały oddane Muzeum Narodowemu w Krakowie.
Cmentarz.
Przy kościele położony jest zabytkowy cmentarz, który został zamknięty na początku XX w., na mocy przepisów sanitarnych władz austriackich głoszących, że cmentarze powstawać powinny poza zwartą zabudową, w oddaleniu od miasta.
Na cmentarzu, w pobliżu neogotyckiej kaplicy grobowej stoi kamienna rzeźba św. Józefa z Dzieciątkiem. Według napisu na nasadniku została ona ufundowana w 1797 przez Łukasza i Kunegundę z nowotarskich Tyczów. Postać św. Józefa umieszczona jest na wysokim czworościennym postumencie z cokołem i gzymsem.

</doc>
<doc id="1049149" url="https://pl.wikipedia.org/wiki?curid=1049149" title="Jakati">
Jakati



</doc>
<doc id="1049152" url="https://pl.wikipedia.org/wiki?curid=1049152" title="Collegium Polonicum">
Collegium Polonicum



</doc>
<doc id="1049157" url="https://pl.wikipedia.org/wiki?curid=1049157" title="Pawoł Nedo">
Pawoł Nedo

Pawoł Nedo (ur. 1908, zm. 1984) – folklorysta, łużycki działacz narodowy, przewodniczący Domowiny. Był radcą szkolnym.

</doc>
<doc id="1049158" url="https://pl.wikipedia.org/wiki?curid=1049158" title="I liga polska w piłce siatkowej mężczyzn (2005/2006)">
I liga polska w piłce siatkowej mężczyzn (2005/2006)

Do rozgrywek I ligi polskiej w piłce siatkowej mężczyzn sezonu 2005/2006 organizowane przez władze Polskiego Związku Piłki Siatkowej dopuszczonych zostało 15 drużyn.
System rozgrywek.
Zmagania toczą się dwuetapowo:
Etap I (dwurundowa faza zasadnicza).
Przeprowadzona w formule ligowej, systemem kołowym (tj. "każdy z każdym - mecz i rewanż"). Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Etap II (faza play-off / play-out).
Przeprowadzona w systemem pucharowym. Do fazy play-off przystąpią 4 najlepsze drużyny. Zespoły z miejsc 10-13 zagrają o utrzymanie (rundę play-out). Zespoły z miejsc 14-15 po rundzie zasadniczej bezpośrednio spadną z ligi.
Runda play-off
Runda 1
(O miejsca 1-4) - Drużyny z miejsc 1-4 zagrają o awans do finału rozgrywek. Drużyny grają do dwóch zwycięstw. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły niższe miejsce w tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to o wygraniu rywalizacji zadecyduje trzeci mecz rozegrany na parkiecie drużyny, która zajęła wyższe miejsce w tabeli po rundzie zasadniczej.
Runda 2
(O miejsca 3-4) - Przegrani meczów półfinałowych stoczą rywalizację do dwóch zwycięstw o 3. miejsce w klasyfikacji końcowej. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły niższe miejsce tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to o wygraniu rywalizacji zadecyduje trzeci mecz rozegrany na parkiecie drużyny, która zajęła wyższe miejsce w tabeli po rundzie zasadniczej. Przegrany zajmie 4. lokatę w rozgrywkach.
(O miejsca 1-2) - Zwycięzcy półfinałów zagrają o mistrzostwo I ligi. Drużyny grają do dwóch zwycięstw. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły niższe miejsce w tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to o wygraniu rywalizacji zadecyduje trzeci mecz rozegrany na parkiecie drużyny, która zajęła wyższe miejsce w tabeli po rundzie zasadniczej.
Runda play-out
(O utrzymanie) - Zespoły, które po zakończeniu rundy zasadniczej zajęły miejsca 10-13 zagrają o utrzymanie w I lidze. Drużyny z miejsc 10-13; 11-12 utworzą pary meczowe. Drużyny grają do dwóch zwycięstw. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły niższe miejsce w tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to o wygraniu rywalizacji zadecyduje trzeci mecz rozegrany na parkiecie drużyny, która zajęła wyższe miejsce w tabeli po rundzie zasadniczej. Zwycięzcy utrzymają się w I lidze, natomiast przegrani spadają do II ligi. 
(O miejsca 9-10) - Zwycięzcy meczów o utrzymanie (rundy play-out) zagrają o 9. lokatę w rozgrywkach. Drużyny grają do dwóch zwycięstw. Przegrany zajmie ostatecznie 10. lokatę w lidze.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.
Według regulaminu, juniorzy ze Spały - mimo że przystępują do rozgrywek jako ich normalny uczestnik - nie podlegają ostatecznej weryfikacji, jak pozostałe kluby. Biorą oni udział wyłącznie w zasadniczej fazie sezonu (tj. mecz i rewanż - każdy z każdym) i niezależnie od miejsca zajętego w końcowej tabeli kończą udział w zmaganiach, pozostając na tym szczeblu przez kolejne sezony (dlatego nie mogą ani awansować do PLS, ani spaść do II ligi, ani nawet walczyć w turze play-off).
Rozgrywki.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1049160" url="https://pl.wikipedia.org/wiki?curid=1049160" title="Policyjny Batalion Ostland">
Policyjny Batalion Ostland

33 Policyjny Batalion „Ostland” (niem. Polizei-Bataillon 33 lub Polizei-Bataillon „Ostland”) – ochotniczy oddział policyjny Ordnungspolizei złożony z Estończyków i Łotyszy podczas II wojny światowej.
Historia batalionu.
Formowanie batalionu rozpoczęło się 6 lipca 1941 r. koło Berlina i Frankfurtu nad Odrą. Składał się on z Estończyków i Łotyszy, którzy wyemigrowali do Niemiec w latach 1939-1941. Na jego czele stanął Łotysz ppłk Herberts Brašnevits, jednocześnie dowódca 1 kompanii, złożonej z Łotyszy. Pozostałe dwie kompanie były estońskie. Oddział podlegał niemieckiej policji porządkowej.
Po przeszkoleniu wysłano go na obszar okupowanej Ukrainy (m.in. Żytomierz, Kijów), gdzie pełnił służbę porządkową i antypartyzancką. Ponadto uczestniczył w represjach i rozstrzeliwaniach miejscowej ludności, w tym Żydów. Na pocz. 1942 r. przemianowano go na 304 Wschodni Batalion Policyjny (patrz: Bataliony Wschodnie).
Jesienią tego roku został podzielony; część żołnierzy wysłano do obozu Heidelager w Dębicy w Generalnym Gubernatorstwie, gdzie stanowili trzon nowo formowanego Legionu Estońskiego SS, zaś reszta pozostała na Ukrainie. Dopiero w 1943 r. trafili także do obozu Heidelager, jako zaczątek Batalionu „Narva”.

</doc>
<doc id="1049161" url="https://pl.wikipedia.org/wiki?curid=1049161" title="Gamling Stary">
Gamling Stary



</doc>
<doc id="1049162" url="https://pl.wikipedia.org/wiki?curid=1049162" title="Atrezja przełyku">
Atrezja przełyku

Atrezja przełyku (łac. "atresia oesophagi", ang. "(o)esophagal atresia", OA) – grupa wad wrodzonych obejmująca przerwanie ciągłości przełyku związane lub nie z przetrwałym połączeniem przełyku z tchawicą.
W 86% przypadków atrezji przełyku towarzyszy dystalna przetoka tchawiczo-przełykowa (łac. "fistula tracheoesophagea", ang. "tracheo-(o)esophagal fistula", TEF, TOF), w 7% przypadków nie ma przetoki, natomiast w 4% przetoka tchawiczo-przełykowa jest obecna bez atrezji przełyku. Częstość wady ocenia się na 1:2.500–1:3.500 urodzeń. Niemowlęta z całkowitą atrezją przełyku nie są w stanie przełykać, a obfite ślinienie wymagające systematycznego odsysania zalegającej wydzieliny jest jednym z wczesnych objawów wady. W 50% przypadków wada jest izolowana; w pozostałej połowie występują inne wady, w większości wchodzące w skład asocjacji VACTERL (wady kręgów, odbytnicy i odbytu, serca, nerek i kończyn).
Etiologia nie jest poznana; uważa się, że jest ona wieloczynnikowa. Zwierzęce modele atrezji przełyku sugerowały nieprawidłową ekspresję genu Sonic hedgehog ("Shh") jako jedną z przyczyn, ale jak dotąd nie potwierdzono roli ludzkiego homologu tego genu w patogenezie malformacji. Zidentyfikowano przynajmniej trzy zespoły wad wrodzonych o zbadanym podłożu genetycznym, w których obrazie klinicznym stwierdza się atrezję przełyku. Zdecydowana większość przypadków OA jest jednak sporadyczna, a ryzyko wystąpienia wady w kolejnej ciąży wynosi około 1%. Możliwa jest diagnoza prenatalna wady na podstawie badania USG płodu, począwszy od 18. tygodnia ciąży. Prawdopodobieństwo wystąpienia atrezji przełyku u noworodka jest zwiększone w przypadku wielowodzia. Potwierdzenie rozpoznania stawiane jest na podstawie zdjęcia rentgenowskiego klatki piersiowej i brzucha dziecka. Leczenie wady jest chirurgiczne; rokowanie bezpośrednio zależy od masy urodzeniowej dziecka i od ewentualnej obecności towarzyszących wad serca. Przed wprowadzeniem chirurgicznych metod leczenia wada była letalna.
Historia.
Angielski lekarz William Durston w 1670 roku opublikował doniesienie „A Narrative of a Monstrous Birth in Plymouth” na łamach "Philosophical Transactions of Royal Society", w którym znajdowała się obserwacja niedrożności przełyku u jednego z bliźniąt syjamskich. Pierwszy dobrze udokumentowany przypadek atrezji przełyku potwierdzonej badaniem "post mortem" pochodzi z roku 1697 roku i jest autorstwa Thomasa Gibsona. Lekarz zapisał: „Około listopada 1696 roku zostałem wezwany do niemowlęcia które nie chciało przełykać. Dziecko wyglądało na bardzo głodne i chciwie jadło pokarm podawany mu łyżką, ale kiedy miało go przełknąć, wyglądało jakby się krztusiło, a to co miało być połknięte i powinno pójść w dół, wracało do ust i nosa (...)”. Następny przypadek opisał Thomas Hill w 1840 roku. Niemowlę prezentowało takie same objawy jak pacjent Gibsona; Hill zaproponował, że „delikatna stymulacja odbytnicy może usunąć problem”, ale okazało się, że „nie było śladu odbytu”; tym samym Hill był pierwszym, który stwierdził istnienie innej wady wrodzonej skojarzonej z atrezją przełyku.
Thomas Holmes w 1869 roku zasugerował możliwości leczenia chirurgicznego wady, ale jednocześnie odradzał próby w tym kierunku. Pierwszej próby operacji udrożnienia przełyku narzędziem przez wytworzoną gastrostomię dokonał Thomas Steele 20 listopada 1888 roku; wysiłki połączenia obu końców cewy przełyku były jednak bezowocne, dziecko zmarło 24 godziny po zakończeniu operacji. Dopiero w 1913 roku Harry Richter zaproponował plan operacji wady, polegający na połączeniu przetoki i anastomozy na obu końcach przełyku: u dwóch noworodków z dostępu przeopłucnowego podwiązał przetokę oskrzelową i założył gastrostomię. Kolejne próby poczynił Lanman w 1936 roku. Jego pacjent przeżył 3 godziny; gdy w 1940 roku opublikował pracę przeglądową dokumentując swoje doświadczenia, żadne z 30 zoperowanych przez niego dzieci nie przeżyło operacji. Pierwsze sukcesy w operacyjnym leczeniu atrezji przełyku odnotowali Leven i Ladd w 1939 roku. Cameron Haight pierwszy na świecie w 1941 roku przeprowadził jednoetapową operację polegającą na połączeniu niedrożnych odcinków metodą „koniec do końca”; 12-dniowy noworodek płci żeńskiej przeżył, mimo poważnych pooperacyjnych powikłań. Wkrótce przeżywalność dzieci z wadami wrodzonymi typu OA/TEF uległa spektakularnej poprawie; we wczesnych latach 50. wynosiła ona 57,6%. W połowie lat 80. śmiertelność spadła do 15%, a w niektórych ośrodkach do poniżej 10%.
W Polsce pionierskie operacje wad przełyku wykonali pod koniec lat 50., niezależnie od siebie, Adam Michejda i Wanda Poradowska z ośrodków wrocławskiego i warszawskiego.
Epidemiologia.
OA/TEF są stosunkowo częstymi malformacjami, występując z częstością 1:2500–1:3500 żywych urodzeń. Zdecydowana większość przypadków OA jest sporadyczna (nie wchodzi w skład zespołów wad wrodzonych), chociaż mała część tych nie występujących rodzinnie przypadków spowodowana jest aberracjami chromosomowymi. Rodzinne występowanie OA/TEF jest niezwykle rzadkie, stanowiąc mniej niż 1% ogółu. OA występuje 2 do 3 razy częściej u bliźniąt. Stwierdzono niewielkie różnice geograficzne w występowaniu OA/TEF; w jednym z badań częstość w Norwegii wynosiła 1,82:10.000 urodzeń, a w Szwecji 2,67:10.000. Częstość OA/TEF jest wysoka szczególnie w Finlandii, wynosząc 4:10.000. Stwierdzono malejącą częstość tych wad na przestrzeni ostatnich lat w Europie. Gdy wykluczyć przypadki OA/TEF towarzyszące aberracjom chromosomalnym, nie ma związku między wiekiem matki a ryzykiem wady u dziecka.
Patogeneza.
Przyczyną malformacji typu atrezji przełyku i przetok między tchawicą a przełykiem jest zaburzenie różnicowania prajelita w kierunku przełyku i dróg oddechowych w okresie embriogenezy.
Zawiązek układu oddechowego powstaje około 4. tygodnia z uwypuklenia brzusznej ściany jelita przedniego, poniżej kieszonek skrzelowych, z początku jako bruzda krtaniowo-tchawicza, a następnie jako zachyłek krtaniowo-tchawiczy (respiratory diverticulum). Światło zarodkowych dróg oddechowych i przełyku oddziela przebiegająca w płaszczyźnie czołowej ciała przegroda tchawiczo-przełykowa (esophagotracheal septum), mająca powstać w klasycznym modelu embriogenezy z krawędzi (oesophagal ridges) wyrastających ze ścian bocznych światła i spotykających się w linii pośrodkowej. Model ten jest kwestionowany przez niektórych autorów, według których separacja przełyku i tchawicy zachodzi wskutek zapadnięcia się światła jelita przedniego w płaszczyźnie czołowej, fuzji ścian bocznych i apoptozie powstałej przegrody; hipotezę tę potwierdza stwierdzenie ciałek apoptotycznych w miejscu separacji przełyku i tchawicy.
Etiologia.
Dane z ciąż bliźniaczych i rzadkość rodzinnego występowania sugerują niewielkie znaczenie czynników genetycznych w patogenezie malformacji przełyku. W grupie pacjentów z atrezją przełyku stanowiącą element zespołu wad wrodzonych znajdują się chorzy z aberracjami chromosomalnymi, rzadkimi zespołami wad wrodzonych o dziedziczeniu jednogenowym, asocjacja VACTERL i szereg zespołów o nakładających się fenotypach.
OA/TEF w zespołach aberracji chromosomalnych.
W około 10% przypadkach OA/TEF stwierdza się trisomię albo niezrównoważoną translokację chromosomów. Wydaje się, że trisomia 18 (zespół Edwardsa) jest większym czynnikiem ryzyka malformacji tego typu niż trisomia 21 (zespół Downa), gdyż mimo znacznie rzadszego występowania tej pierwszej aneuploidii, w dużych badaniach epidemiologicznych pacjentów z OA/TEF liczba noworodków z trisomią 18 była wyższa niż tych z trisomią 21.
Obok trisomii, istnieje pojedyncze doniesienie o malformacji przełyku u dziecka z zespołem delecji 22q11.
Ponadto stwierdzono związek delecji 17q22q23.3 z OA/TEF.
Ekspozycja na teratogeny.
Odnotowano kilka przypadków zespołu wad wrodzonych obejmującego atrezję przełyku u dzieci matek przyjmujących metimazol w pierwszym trymestrze ciąży.
Zespoły wad wrodzonych o dziedziczeniu jednogenowym.
Znane są przynajmniej trzy zespoły wad wrodzonych, w których obrazie klinicznym stwierdza się OA/TOF:
Klasyfikacja.
Podział Vogta z 1929 roku wciąż jest używany; zmodyfikowane klasyfikacje Ladda i Grossa również są spotykane, podobnie jak rozbudowana i skomplikowana klasyfikacja Klutha, obejmująca kazuistyczne warianty malformacji, takie jak przetoka przełykowo-oskrzelowa i duplikacja przełyku.
Anatomiczne relacje przełyku i tchawicy przedstawiają się następująco (warianty od najczęstszych do najrzadszych, częstości za Spitz, 2007):
Objawy i przebieg.
Najwcześniejszym objawem wady jest wielowodzie, wynikające z faktu, że płód nie połyka wód płodowych. USG może ujawnić obecność malformacji (uwidocznienie przepływu płynu w obu kierunkach w obrębie górnej, ślepo zakończonej „kieszeni” przełyku). W wariancie bez przetoki widoczny jest także niedostatek płynu w żołądku i dwunastnicy. Noworodek z całkowitą atrezją przełyku rodzi się z dusznością i sinicą, może wystąpić kaszel, czkawka i tachypnoe. Noworodek nie może przełykać śliny, której nadmiar wydostaje się przez nos. Po odśluzowaniu jamy nosowej i ustnej dziecka, objawy ustępują, by powrócić po krótkim czasie, co jest pierwszym sygnałem wady. Przy podejrzeniu niedrożności dziecka nie wolno karmić, zanim wada nie zostanie wykluczona. Gdy założenie zgłębnika 10-12 F jest niemożliwe z powodu oporu, istnienie wady jest niemal pewne. Standardowym działaniem po rozpoznaniu jest natychmiastowe założenie przez nos lub usta sondy Replogle’a służącej odsysaniu śliny i zapobiegającej jej aspiracji do dróg oddechowych przez dziecko. Przed zabiegiem chirurgicznym konieczne jest określenie typu malformacji.
Towarzyszące anomalie.
Ponad 50% niemowląt obok OA ma jedną lub więcej towarzyszących wad wrodzonych. Najczęstsze z nich to:
Rozpoznanie.
W dwóch spośród sześciu typów TEF, w których brak jakiegokolwiek połączenia między tchawicą a żołądkiem, w prenatalnym USG nie można uwidocznić żołądka płodu. W pozostałych typach wady żołądek może być mały albo prawidłowej wielkości. Diagnostyka różnicowa ultrasonograficznego objawu braku widocznego żołądka obejmuje situs inversus, przepuklinę przeponową albo czasowe fizjologiczne opróżnienie żołądka.
Wadę można też wykryć na podstawie zwiększonej objętości płynu owodniowego lub wielowodzia w trzecim trymestrze ciąży.
W przypadku podejrzenia OA/TEF płód powinien zostać poddany badaniom w referencyjnym dla podobnych wad ośrodku pod kątem potwierdzenia rozpoznania i wykluczenia innych wad. Zaleca się badanie kariotypu płodu.
Leczenie.
Przeciwwskazaniem do leczenia operacyjnego jest sekwencja Potter (obustronna agenezja nerek) i zespół Pataua – w 90% przypadków dzieci z tymi zespołami wad wrodzonych nie przeżywają okresu niemowlęcego. Leczenie zachowawcze nieoperacyjne jest też wskazane u noworodków z niemożliwymi do korekcji chirurgicznej wadami serca i krwawieniem dokomorowym IV stopnia.
Leczenie malformacji przełyku i tchawicy polega na chirurgicznym odtworzeniu ciągłości przełyku i (lub) usunięciu przetoki. Wydzielenie przetoki wymaga szczególnej ostrożności, należy uważać, aby nie uszkodzić gałązek naczyniowych nerwu błędnego. W trakcie operacji podwiązuje się przetokę nitką lnianą blisko ściany tchawicy, aby nie pozostał zachyłek od strony dróg oddechowych, który mógłby powodować stany zapalne.
Zespalanie przełyku polega na wycięciu na obu ślepo zakończonych końcach otworów średnicy równej światłu przełyku, które zszywa się następnie szwami jedwabnymi. Po utworzeniu zespolenia sprawdza się jego szczelność, nalewając do niego płyn fizjologiczny.
Przygotowanie przedoperacyjne.
Odpowiednie przygotowanie noworodka do zabiegu operacyjnego jest jednym z czynników wpływających na pomyślny wynik operacji. Składa się na nie zapewnienie dziecku komfortu cieplnego i odpowiedniej wilgotności otoczenia przez umieszczenie go w inkubatorze transportowym lub inkubatorze otwartym z promiennikiem ciepła; stałe lub doraźne odsysanie wydzieliny z jamy ustnej i górnego odcinka przełyku; ułożenie dziecka na boku lub z uniesieniem górnej połowy ciała; tlenoterapia (wentylacja mechaniczna w razie potrzeby) i założenie stałego dostępu do żyły. Zabieg operacyjny przeprowadzany jest po uzyskaniu stabilizacji podstawowych funkcji życiowych.
Metody leczenia operacyjnego.
Pierwotne zespolenie „koniec do końca”.
Metodę można zastosować, gdy odległość między drożnymi odcinkami przełyku nie jest duża i wynosi do 2,5–3 cm. Jest to najkorzystniejsze rozwiązanie zarówno z czynnościowego, jak i anatomicznego punktu widzenia. Noworodek do zabiegu układany jest na lewym boku z uniesioną i lekko odwiedzioną kończyną górną prawą; pod klatkę piersiową podkładany jest niewielki wałek. Działanie to ma na celu uzyskanie lepszego dostępu do przestrzeni międzyżebrowych. Operację wykonuje się zazwyczaj z jednego z dwóch cięć: poprzecznego biegnącego pod kątem łopatki od linii pachowej przedniej do przedniego brzegu mięśnia najszerszego grzbietu, albo z wertykalnego biegnącego od podstawy dołu pachowego do poziomu VI-VII żebra, między linią pachową środkową i tylną. Z obydwu cięć dostęp do klatki piersiowej uzyskuje się drogą IV przestrzeni międzyżebrowej. W drugim przypadku można zastosować dostęp przezopłucnowy bądź pozaopłucnowy.
Wydłużenie przełyku przez ponadśluzówkowe okrężne nacięcie błony mięśniowej (technika Livadisa).
Technika ta pozwala na wydłużenie górnego odcinka przełyku niezależnie od jego mobilizacji; w metodzie tej wykonuje się najpierw okrężne ponadśluzówkowe jedno- lub wielokrotne nacięcie górnego odcinka, następnie nacięcie spiralne błony mięśniowej z jednoczesnym zbliżeniem nacięć, i w końcu wytworzenie płata z przedniej powierzchni górnego odcinka.
Zabiegi odraczane.
W metodzie tej szereg działań powoduje wydłużenie dystalnego odcinka przełyku kosztem krzywizny mniejszej żołądka; chirurg podwiązuje i przecina lewą tętnicę żołądkową, wykonuje poprzeczne przecięcie żołądka, fundoplikację, pyloroplastykę, i ostatecznie zespolenie w obrębie klatki piersiowej albo nawet na szyi.
Technika ta polega na przeprowadzeniu nylonowej nitki przez niedrożny kikut przełyku. Końce nitek wyprowadza się na zewnątrz przez gastrostomię i jamę ustną. Pociąganie nitek zakończonych metalowymi oliwkami prowadzi do stopniowego zbliżenia kikutów przełyku, utworzenia zrostu i udrożnienia przełyku. Wytworzony w ten sposób kanał jest wąski i wymaga poszerzenia lub, w przyszłości, wycięcia i wykonania zespolenia. Nitki można założyć bez otwierania klatki piersiowej, metodą endoskopową.
Technikę wprowadzoną przez Kimurę i Sopera ulepszyli Takamizawa i wsp. z ośrodka w Kobe. Chirurdzy najpierw mobilizowali górny ślepo zakończony odcinek ślepo przełyku z cięcia poprzecznego powyżej prawego obojczyka i wykonywali tunel podskórny na klatce piersiowej poniżej, po czym zespalali przełyk ze skórą z utworzeniem przetoki ślinowej. Po kilku miesiącach ezofagostomię mobilizowano i wszywano ponownie kilka centymetrów niżej na klatce piersiowej. Kolejne przemieszczenie ezofagostomii wykonywano po upływie następnych 2-3 miesięcy. Procedurę kontynuuje się aż do uzyskania odpowiedniej długości przełyku, umożliwiającej zespolenie z jego obwodowym odcinkiem. Podczas definitywnej operacji chirurdzy mobilizowali przełyk do wysokości chrząstki pierścieniowatej i przemieszczali poprzez tunel pomiędzy tchawicą i kręgami szyjnymi do klatki piersiowej. Zespolenie obu odcinków sposobem koniec do końca wykonywane jest z prawostronnego dostępu przez klatkę piersiową.
Zabiegi wytwórcze.
W metodzie tej chirurg uwalnia wpierw zrosty między lewym płatem wątroby a żołądkiem i zamyka gastrostomię; następnie moblizuje krzywiznę większą i mniejszą podwiązując naczynia sieci i lewą tętnicę żołądkową. Kolejnym etapem jest wypreparowanie dystalnego kikuta przełyku, jego odcięcie i zamknięcie powstałego ubytku. Po wykonaniu pyloromiotomii zakłada się w najwyższym punkcie żołądka dwa szwy kierunkowe zapobiegające skręceniu żołądka podczas jego przeprowadzania przez śródpiersie. Następnie chirurg wypreparowuje przetokę szyjną i przygotowuje do zespolenia górny ślepo zakończony koniec przełyku
W technice tej wytwarzany jest płat rurowaty pobrany w sposób izoperystaltyczny, unaczyniony przez prawą tętnicę żołądkowo-sieciową ("arteria gastroepiploica dextra") lub antypersytaltyczny, unaczyniony przez tętnicę żołądkowo-sieciową lewą ("arteria gastroepiploica sinistra").
W technice tej wykorzystuje się najczęściej prawą albo lewą część okrężnicy; przedtem należy wykluczyć schorzenia jelita grubego, złe unaczynienie brzeżne oraz towarzyszące wady wrodzone tego odcinka przewodu pokarmowego. Przygotowanie jelita do zabiegu polega na wlewach płuczących i antybiotykoterapii. Odcinek o odpowiedniej długości jest przecinany między zaciskami, po czym odtwarzana jest ciągłość jelita, a dolny segment okrężnicy zespalany jest z przednią lub tylną ścianą żołądka. Po wykonaniu pyloromiotomii jelito przeprowadzane jest przez uprzednio wytworzony tunel pod mostkiem i dwuwarstwowo zespalane z przełykiem.
W metodzie tej wykorzystuje się uszypułowany lub wolny segment jelita cienkiego. Operacja polega na wykonaniu cięcia brzuszno-piersiowego po stronie lewej, otwarciu dostępu do klatki piersiowej drogą VII międzyżebrza, szerokim nacięciu przepony od rozworu przełykowego wzdłuż brzegu żebrowego; następnie odcinek jelita odpowiedniej długości (zwykle 25 cm, począwszy od 5 cm za więzadłem Treitza) jest wycinany ze szczególnym zwróceniem uwagi na jego unaczynienie. Ciągłość jelita cienkiego jest odtwarzana, a przeszczepiany fragment przemieszczany poza okrężnicę poprzeczną i tylną ścianę żołądka do klatki piersiowej. W następnej kolejności wykonuje się zespolenie jelita z kikutem dolnym i górnym przełyku lub żołądkiem i kikutem górnym w obrębie klatki piersiowej lub szyi. Wykonanie pyloromiotomii lub pyloroplastyki i zamknięcie klatki piersiowej kończy zabieg.
Należy się liczyć z szeregiem powikłań pooperacyjnych: nawracającymi zapaleniami dolnych dróg oddechowych, nadreaktywnością oskrzeli, objawami tracheomalacji i zaburzeniami motoryki przełyku. Powikłania pooperacyjne można podzielić na wczesne i późne.
Powikłania wczesne.
Możliwe wczesne powikłania operacji obejmują przeciek przez zespolenie, nawracającą TEF i zwężenie w miejscu zespolenia, a także zakażenie rany, zapalenie śródpiersia, odmę opłucnową, ropniaka opłucnej i zaburzenia połykania.
Nieszczelność zespolenia.
Przeciek przez anastomozę (anastomotic leak) zwykle powstaje 3 lub 4 dni po operacji. Donoszono o 15-20% częstości tego powikłania. Objawia się bólem, często dochodzi do posocznicy. Leczenie jest podtrzymujące; wdraża się antybiotykoterapię, dziecku nie podaje się nic doustnie, drenuje się śródpiersie i odsysa ślinę. Operacja nie jest wskazana, nawet przy dużym przecieku. Jeżeli przeciek się utrzymuje, może być wskazana ezofagoskopia z użyciem rozpuszczalnego w wodzie środka kontrastowego. Przyjęte postępowanie polega na oczekiwaniu na samoistne zamknięcie przecieku. Jeżeli operację przeprowadzono z dojścia pozaopłucnowego, dziecko jest w stosunkowo lepszym stanie niż przy innych metodach dojścia operacyjnego; przetoka przełykowo-skórna zamyka się w ciągu kilku dni. Jeżeli operację przeprowadzono z dojścia przezopłucnowego, stan dziecka jest cięższy, a powikłanie może przebiegać z powstaniem ropniaka wymagającego dalszego leczenia i zdrenowania. Nie dowiedziono pewnego związku między pooperacyjnym przeciekiem a zwężeniem w miejscu zespolenia.
Nawrotowa przetoka.
Nawrotowa TEF może wystąpić w ciągu kilku dni od operacji, ale najczęściej następuje to w kilka tygodni po niej. Częstość tego powikłania szacuje się na 3-14%. Pierwszym objawem nawracającej TEF może być zapalenie płuc, a także kaszel i niewydolność oddechowa podczas jedzenia. Rozpoznanie stawiane jest na podstawie wyniku ezofagografii z rozpuszczalnym w wodzie środkiem kontrastowym przeprowadzonej u leżącego na brzuchu dziecka pod fluoroskopią. Środek kontrastowy powoli podaje się przez cewnik do przełyku i stopniowo wycofuje przewód, a obrazy boczne otrzymuje się metodą wideofluoroskopii.
Nawrotowa przetoka objawia się jako smuga środka kontrastowego nagle krzyżująca cień tchawicy. Ta tzw. ezofagografia „pull-back” (pull-back tube esophagoscopy, PBTE) jest metodą z wyboru w diagnostyce nawrotowej przetoki. Bronchoskopia i ezofagoskopia mogą być badaniami komplementarnymi, dostarczającymi dodatkowych informacji. Jedna z technik endoskopowych polega na iniekcji 0,5 ml błękitu metylenowego do rurki dotchawiczej i stwierdzenie ewentualnego przecieku płynu przez przetokę w obrazie z ezofagoskopu. Historycznie, uważano pooperacyjne nawrotowe przetoki za wskazanie do zabiegu chirurgicznego, jednak okazało się, że przetoka ulegała z powodzeniem samoistnemu zamknięciu przy zaleceniu nie podawania dziecku niczego doustnie i przy jednotygodniowej antybiotykoterapii. Donoszono również o sukcesach terapeutycznych metod kauteryzacji endoskopowej i przy użyciu kleju fibrynowego.
Zwężenie w miejscu zespolenia.
Zwężenie w miejscu zespolenia stwierdzano w 30-40%, a nawet 50% przypadków, ale wskaźnik ten zależy w pewnym stopniu od zdefiniowania „zwężenia”. Średnica przełyku jest zmniejszona w miejscu zespolenia zasadniczo u wszystkich dzieci, ale nie zawsze ma to znaczenie kliniczne. W przypadkach gdy zwężenie wydaje się być czynnościowo znaczące (co sprawdza się metodami diagnostycznymi z doustnym podaniem środka kontrastowego), poszerzenie przełyku pod kontrolą fluoroskopii i przy użyciu balonu Grüntziga jest metodą bezpieczną i najskuteczniejszą. Procedura ta powinna być przeprowadzana przez doświadczonego radiologa. Uważa się, że u małych dzieci zabieg powinien być odroczony, dopóki dziecko nie skończy 6 tygodni i nie miną 4 tygodnie od operacji zespolenia.
Inne metody poszerzania przełyku obejmują zastosowanie specjalnych poszerzadeł różnych typów (np. poszerzadło Tuckera albo Maloneya). Farmakologiczna blokada receptorów H2 powinna być wdrożona, ponieważ refluks żołądkowo-przełykowy może być zarówno czynnikiem zaostrzającym, jak i powodującym tworzenie się zwężenia.
Innymi czynnikami są metoda operacji, rodzaj założonych szwów, odległość dzieląca zespalane końce przełyku, niedokrwienie dystalnego odcinka, i, przypuszczalnie, ewentualne wystąpienie przecieku w miejscu zespolenia. Zwężenia oporne na powtarzane zabiegi poszerzenia wymagają bardziej agresywnego leczenia, takiego jak operacja antyrefluksowa i (lub) resekcja zwężenia. Rzadko niezbędne jest protezowanie przełyku. Używano stentów, ale jedynie eksperymentalnie. Rodzice mogą być przyuczeni w kierunku przeprowadzania poszerzeń przy użyciu poszerzadła Maloneya samodzielnie w warunkach domowych.
Późne powikłania.
Późne powikłania operacji OA/TEF mogą obejmować refluks żołądkowo-przełykowy, zaburzenia perystaltyki przełyku (esophageal dysmotility) i tracheomalację (rozmiękanie tchawicy). Niektóre z nich mogą wystąpić stosunkowo wcześnie.
Refluks żołądkowo-przełykowy (GER) jest szczególnie problematyczny u pacjentów z atrezją przełyku z powodu wrodzonych zaburzeń w motoryce przełyku, dysfunkcją naturalnych mechanizmów fizjologicznych zapobiegających refluksowi, możliwej przypadkowej częściowej wagotomii podczas operacji, lub istotnej dysfunkcji nerwu błędnego prowadzącej do opóźnionego opróżniania żołądka. Praktycznie wszystkie dzieci z atrezją przełyku mają wykrywalny refluks żołądkowo-przełykowy; należy starannie wybrać pacjentów wymagających leczenia.
Wszystkie dzieci z OA powinny profilaktycznie przyjmować ranitydynę zanim ukończą 6 miesięcy. Niechęć do ssania, kaszel, krztuszenie się, występowanie świstów i astmy, nawracające zapalenia płuc, wymioty, sinica, ślinotok i wyraźna dysfagia u pacjenta są wskazaniami do zbadania stopnia nasilenia refluksu. Dokonuje się tego podając doustnie środek kontrastowy i przeprowadzając endoskopię. pH-metria może być pomocna, o ile próbnik uda się umieścić poniżej zwężenia. Test opróżniania żołądka również jest wskazany.
Metody chirurgiczne leczenia GER obejmują operację antyrefluksową ("antireflux operation"). Częściowa fundoplikacja ("partial-wrap fundoplication") jest zazwyczaj preferowana ze względu na zaburzenia motoryki zoperowanego przełyku. Nierzadka jest dysfagia po fundoplikacji, nawet przy bardzo luźnym utworzeniu fałdu. Jeżeli żołądek opróżnia się z opóźnieniem, metodą do rozważenia jest pyloroplastyka balonowa albo chirurgiczna. Część specjalistów preferuje farmakologiczne leczenie refluksu blokadą receptorów H2 albo podając inhibitory pompy protonowej (PPI). Mimo dobrych wyników, część pacjentów kwalifikuje się do leczenia chirurgicznego.
Zaburzenia motoryki przełyku.
Zaburzenia motoryki przełyku (ang. "esophageal dysmotility") są przewlekłym powikłaniem, dającym różnorodne objawy dysfagii. Dzieci z czasem przyzwyczajają się do dokładnego przeżuwania pokarmów i ich popijania. U małych dzieci, nawet bez wyraźnego zwężenia przełyku, nierzadko dochodzi do zatrzymania kęsa pokarmu w świetle przełyku (ang. "food bolus obstructions"). Rodzice pacjentów muszą być uświadomieni co do możliwości takiego zdarzenia i powinni wybierać odpowiednie pokarmy dla dzieci. Pomocne mogą być leki prokinetyczne, takie jak domperidon.
Rozmiękanie tchawicy.
Tracheomalacja jest manifestacją zaburzenia w embriogenezie. W ciężkiej postaci dotyczącej około 10% pacjentów objawy są dramatyczne, z niemożnością odstawienia dziecka od respiratora i klasycznymi napadami anoksemicznymi włącznie; pacjent staje się blady i bezwładny, zazwyczaj pozostaje w bezdechu i sinicy przez krótki czas. Dzieci z tracheomalacją wymagają dokładnego zbadania i leczenia. Łagodniejsze przypadki tracheomalacji wiążą się z nawracającymi zapaleniami płuc i napadami astmy; inne dolegliwości ze strony układu oddechowego również są częstsze u tych pacjentów.
Bronchoskopia przeprowadzona u pacjenta samodzielnie oddychającego uwidacznia tchawicę znacząco zapadającą się, wiotką, zwężającą się lub zamykającą swoje światło przy wydechu. Leczenie polega na wykonaniu aortopeksji, czyli przemieszczeniu łuku aorty poniżej mostka, przez co aorta podtrzymuje przednią ścianę tchawicy od przodu, zapobiegając jej zapadaniu się. Jeżeli ta metoda nie skutkuje, proponuje się stentowanie tchawicy, chociaż budzi to kontrowersje wśród specjalistów. Metodą ostateczną jest tracheotomia. Na szczęście, tracheomalacja zazwyczaj łagodnieje z czasem, wraz ze wzrostem i dojrzewaniem pacjenta.
Rokowanie.
W 1962 Waterston i wsp. podzielili pacjentów z malformacjami przełyku na trzy grupy rokownicze, biorąc pod uwagę masę urodzeniową, obecność towarzyszących wad wrodzonych i zapalenia płuc.
Spitz w 1994 roku podzielił pacjentów na trzy grupy rokownicze, za kryteria przyjmując masę urodzeniową i skojarzone wady wrodzone serca. Wyniki były następujące:

</doc>
<doc id="1049164" url="https://pl.wikipedia.org/wiki?curid=1049164" title="Fregaty typu Knox">
Fregaty typu Knox

Fregaty typu Knox – seria amerykańskich okrętów klasyfikowanych początkowo jako eskortowce oceaniczne, a następnie od czerwca 1975, po reformie klasyfikacji okrętów, jako fregaty. Zbudowano 46 okrętów, które pozostawały w służbie w US Navy w latach 1969–1994.
Historia.
W celu zastąpienia niszczycieli eskortowych, budowanych masowo podczas II wojny światowej, po wojnie powstało kilka typów nowoczesnych okrętów eskortowych przeznaczonych głównie do zwalczania okrętów podwodnych. Do tego typu okrętów należały eskortowce typu "Bronstein" i "Garcia". Przez modernizację i ulepszenia tych okrętów powstał projekt fregat typu "Knox". Zamówienie na pierwszą partię 10 okrętów zostało uwzględnione w budżecie na rok 1964. Kolejne 36 okrętów zamówiono w roku 1968. Koszt zbudowania okrętu wynosił 18 milionów dolarów, a całościowa cena jednego okrętu kształtowała się w granicach 30 milionów dolarów. Łączny koszt całego programu fregat typu "Knox" wyniósł 1,42 miliarda dolarów.
W latach 1972–1976 okręty zostały poddane modernizacji, w wyniku której mogły przyjmować na lądowisku śmigłowce Kaman SH-2 Seasprite przystosowane do zwalczania okrętów podwodnych. Od 1972 Hiszpania zbudowała 5 fregat, które były wersją fregat typu "Knox". Okręty zaczęto zastępować w służbie przez fregaty rakietowe typu "Oliver Hazard Perry". Koniec zimnej wojny przyczynił się do szybszego wycofania pozostających w służbie okrętów, z których ostatni został wycofany w 1994.
12 fregat wycofanych ze służby w US Navy zostało sprzedanych do Turcji, osiem do Tajwanu, 4 do Meksyku, dwa do Egiptu, Grecji i Tajlandii.
Stępkę pod pierwszy okręt serii USS „Knox” położono 5 października 1965. Wodowanie nastąpiło 19 października 1966, a wejście do służby 12 kwietnia 1969.

</doc>
<doc id="1049165" url="https://pl.wikipedia.org/wiki?curid=1049165" title="The Visitors">
The Visitors

The Visitors – album studyjny zespołu ABBA wydany w 1981 roku. "The Visitors" był pierwszym materiałem muzycznym grupy wydanym na płycie kompaktowej, co miało miejsce 17 sierpnia 1982 roku. Wydała ją wytwórnia PolyGram.

</doc>
<doc id="1049167" url="https://pl.wikipedia.org/wiki?curid=1049167" title="Domek Chiński w Żywcu">
Domek Chiński w Żywcu

Domek Chiński – zabytkowa altana położona w żywieckim parku, wybudowana w drugiej połowie XVIII wieku przez Wielopolskich, zbudowana w formie Domku Chińskiego, z uwidocznionym ponad dachem herbem Wielopolskich - Starykoń. Domek jest pozostałością dawnej architektury ogrodowej, murowany na rzucie ośmioboku i dwukondygnacyjny. Na parterze budynku urządzono kawiarnię, a na piętrze znajduje się galeria.

</doc>
<doc id="1049171" url="https://pl.wikipedia.org/wiki?curid=1049171" title="Skład Kancelarii Prezydenta Lecha Kaczyńskiego">
Skład Kancelarii Prezydenta Lecha Kaczyńskiego

Kancelaria Prezydenta Lecha Kaczyńskiego
Szefowie Kancelarii Prezydenta
Zastępcy szefa Kancelarii Prezydenta
Szefowie Gabinetu Prezydenta
Rzecznicy Prezydenta
Sekretarze stanu
Podsekretarze stanu
Doradcy Prezydenta
Rady przy Prezydencie Rzeczypospolitej Polskiej

</doc>
<doc id="1049173" url="https://pl.wikipedia.org/wiki?curid=1049173" title="Polana Zwierówka">
Polana Zwierówka

Polana Zwierówka (słow. "Zverovka") – polana w słowackich Tatrach Zachodnich w leśnej osadzie Zwierówka (wschodnia część Zuberca). Położona jest na wysokości 1037 m n.p.m. w miejscu, w którym Dolina Zuberska rozgałęzia się na Dolinę Rohacką i Łataną. Jest to płaski teren, wielka terasa morenowa. Nazwa pochodzi od dawnych łąk, które w tym miejscu się znajdowały i w XVIII w. należały do mieszkańców gminy Niżna, a w 1803 r. stanowiły już własność odległej o 20 km miejscowości Podbiel. Pasterstwo w rejonie Doliny Zuberskiej ma dobrze udokumentowaną historię sięgającą 1615 r. Gdy w 1925 r. Zwierówkę włączono do latyfundium tzw. Państwa Orawskiego, zniesiono na niej pasterstwo i wybudowano bitą drogę służącą do wywozu drzewa.
Obecnie na polanie Zwierówka znajdują się:
W lesie obok polany należące do schroniska domki kempingowe. Ok 600 m w kierunku wschodnim od polany, przy szlaku turystycznym znajduje się płytki Stawek pod Zwierówką.

</doc>
<doc id="1049174" url="https://pl.wikipedia.org/wiki?curid=1049174" title="Taśma izolacyjna">
Taśma izolacyjna

Taśma izolacyjna (elektroizolacyjna) – rodzaj taśmy klejącej służącej do izolowania przewodów elektrycznych i innych obiektów przewodzących prąd elektryczny. Wykonana zwykle z PCW, dzięki czemu jest elastyczna i posiada dobre własności izolacyjne.
Kod kolorów.
Dla taśm izolacyjnych stosowane są podobne zasady kodowania jak dla przewodów zgodnie z obowiązująca normą. Od 2004 obowiązująca jest dla przewodów norma PN-EN 60446:2004 "Zasady podstawowe i bezpieczeństwa przy współdziałaniu człowieka z maszyną, oznaczanie i identyfikacja - Oznaczenia identyfikacyjne przewodów barwami albo cyframi".
Zastosowanie.
Taśma izolacyjna zwykle stosowana jest do:

</doc>
<doc id="1049176" url="https://pl.wikipedia.org/wiki?curid=1049176" title="Wybuch gazu w wieżowcu w Gdańsku">
Wybuch gazu w wieżowcu w Gdańsku



</doc>
<doc id="1049180" url="https://pl.wikipedia.org/wiki?curid=1049180" title="Miasta w Wielkiej Brytanii">
Miasta w Wielkiej Brytanii

Według danych oficjalnych pochodzących z 2008 roku Wielka Brytania posiadała 196 miast o ludności przekraczającej 50 tys. mieszkańców. Stolica kraju Londyn i miasto Birmingham liczyły ponad milion mieszkańców; 1 miasto z ludnością od 500 tys. do miliona; 65 miast z ludnością 100÷500 tys.; 126 miasta z ludnością 50÷100 tys. oraz reszta miast poniżej 50 tys. mieszkańców.
W Wielkiej Brytanii miasta posiadają status "city" lub "town". Status miasta "city" w Wielkiej Brytanii jest przyznawany przez monarchę brytyjskiego pewnej określonej grupie miast. Miasta nieposiadające tego statusu noszą nazwę "town". Prawo używania nazwy "city" łącznie z nazwą miasta jest sprawą wyłącznie prestiżu i nie daje żadnych dodatkowych przywilejów. Niemniej tytuł "city" jest dla miast cenny, stąd też wiele z nich stara się o jego zdobycie. Statusu tego nie uzyskuje się automatycznie po spełnieniu określonych kryteriów. W Anglii i Walii tytuł ten przyznawano tradycyjnie miastom posiadającym katedrę i będącym siedzibami diecezji. Zasadę tę złamano dopiero w roku 1888, przyznając status Belfastowi z przyczyn pozareligijnych. Obecnie o przyznaniu statusu miasta decydują przede wszystkim czynniki geograficzno-historyczne, w tym wielkość populacji.

</doc>
<doc id="1049182" url="https://pl.wikipedia.org/wiki?curid=1049182" title="Narodny Partyzan Łužica">
Narodny Partyzan Łužica

Narodny Partyzan Łužica (NPŁ) – założona 13 grudnia 1946 w Radworze przez grupę młodych narodowców łużyckich organizacja partyzancka. W jej skład weszli nauczyciele, którzy poznali się w Instytucie Nauczycielskim w Radworze: Hinc Šewc, Achim Brankačk, Jan Rawp oraz Jan Wukaš. Początkowo organizacja prowadziła akcje propagandowe zmierzające do równouprawnienia Serbołużyczan w Niemczech. W czerwcu 1946 r. uczestniczyli w przygotowaniach do mającego się odbyć na terenie Saksonii referendum ludowego. Prowadzili kolportaż samodzielnie wykonywanych ulotek oraz rozlepiali plakaty w serbołużyckich osadach. Początkowo członkowie grupy swe materiały przygotowywali własnoręcznie. Jednak wkrótce część z nich wydrukowano w serbołużyckiej drukarni w czeskim Rumburku. Członkowie NPŁ domagali się równouprawnienia ludności serbołużyckiej w zakresie szkolnictwa, języka urzędowego oraz napisów w miejscach publicznych. W wyniku otwarcie okazywanej wrogości wobec tych postulatów ze strony Niemców zradykalizowali swoje roszczenia. Domagali się odłączenia Łużyc od Niemiec i „zrzucenia niemieckiego jarzma”. W jednej z ulotek zapowiedzieli wyzwolenie metodami partyzanckimi. To ściągnęło na organizację represje ze strony tajnej policji niemieckiej oraz radzieckiej administracji wojskowej. Organizację rozwiązano, a jej uczestnicy zostali deportowani z Łużyc.

</doc>
<doc id="1049184" url="https://pl.wikipedia.org/wiki?curid=1049184" title="XI Korpus Wielkiej Armii">
XI Korpus Wielkiej Armii

XI Korpus Wielkiej Armii – jeden z korpusów Wielkiej Armii I Cesarstwa Francuskiego.
Skład w sierpniu 1813.
Kwatera główna XI Korpusu Wielkiej Armii mieściła się w Löwenberg (pol. Lwówek Śląski).

</doc>
<doc id="1049192" url="https://pl.wikipedia.org/wiki?curid=1049192" title="Kościół Przemienienia Pańskiego w Żywcu">
Kościół Przemienienia Pańskiego w Żywcu

Kościół Przemienienia Pańskiego – kościół położony w Żywcu na terenie cmentarza Przemienienia Pańskiego w dzielnicy Śródmieście. 
Świątynia została wzniesiona w 1701 roku z inicjatywy wójta żywieckiego Andrzeja Komonieckiego i jego żony Zofii Kalfasowiczównej jako niewielka, drewniana kaplica, rozbudowana na kościół w 1704 r. W latach 1850–1856 kościół ten został zastąpiony nową, murowaną budowlą. Świątynię wzniesiono z funduszy pochodzących ze składek żywieckich mieszczan.
W kościele znajdowały się zabytkowe obrazy, relikwiarze, a także epitafium Andrzeja Komonieckiego, zostały jednak przeniesione do Muzeum Miejskiego w Żywcu.

</doc>
<doc id="1049201" url="https://pl.wikipedia.org/wiki?curid=1049201" title="Wydział Nauk Geograficznych i Geologicznych Uniwersytetu im. Adama Mickiewicza w Poznaniu">
Wydział Nauk Geograficznych i Geologicznych Uniwersytetu im. Adama Mickiewicza w Poznaniu

Wydział Nauk Geograficznych i Geologicznych Uniwersytetu im. Adama Mickiewicza w Poznaniu ("WNGiG UAM") – jeden z 20 wydziałów Uniwersytetu im. Adama Mickiewicza w Poznaniu, kształcący studentów w ośmiu kierunkach zaliczanych do nauk geograficznych, na studiach stacjonarnych (dziennych) oraz niestacjonarnych (zaocznych). Mieści się on w dwóch budynkach na poznańskim Kampusie Morasko: w Collegium Geographicum (ul. Krygowskiego) oraz w Collegium Geologicum (ul. Krygowskiego).
W roku akademickim 2010/2011 na wydziale kształciło się 4321 studentów, co daje mu szóste miejsce wśród wydziałów uczelni.
Kierunki studiów.
Studia 2° i 3°.
Po trzyletnich studiach licencjackich lub 3,5 – letnich inżynierskich (1°) można kontynuować naukę na dwuletnich magisterskich studiach uzupełniających (2°), których absolwenci uzyskują tytuł magistra. "WNGiG" umożliwia również kontynuowanie pięcioletniego cyklu nauczania na czteroletnich studiach doktoranckich (3°), po których uzyskać można stopień naukowy doktora.
Władze Wydziału.
W kadencji 2020–2024:
Budynek "Collegium Geographicum".
Budowa.
Budowa obiektów dydaktyczno-badawczych była współfinansowana przez Unię Europejską, w ramach Europejskiego Funduszu Rozwoju Regionalnego. Część środków pochodziła z budżetu państwa (ze środków Zintegrowanego Programu Operacyjnego Rozwoju Regionalnego).
Budowę "Collegium Geographicum" rozpoczęto w listopadzie 2002 r. Zakończono ją w listopadzie 2005 r. Opracowaniem dokumentacji projektowo-kosztorysowej zajmowała się Architektoniczna Pracownia Autorska "ARPA" Jerzego Gurawskiego.
Czasopisma.
"WNGiG UAM" wydaje następujące czasopisma:

</doc>
<doc id="1049202" url="https://pl.wikipedia.org/wiki?curid=1049202" title="WNGiG">
WNGiG



</doc>
<doc id="1049205" url="https://pl.wikipedia.org/wiki?curid=1049205" title="Bitwa pod Kobyłką">
Bitwa pod Kobyłką

Bitwa pod Kobyłką – bitwa stoczona w okolicy Kobyłki 26 października 1794 roku podczas insurekcji kościuszkowskiej pomiędzy wojskami litewskimi generała Mokronowskiego a jazdą ze składu rosyjskiego korpusu pod wodzą Suworowa.
Po klęsce pod Maciejowicami armia litewska dowodzona przez generała Mokronowskiego rozpoczęła odwrót znad górnej Narwi do Warszawy. Morale armii litewskiej, choć ta zachowała zdolność bojową, znacznie ucierpiało; żołnierze cierpieli również głód, byli przemęczeni i słabo uzbrojeni, a znaczną część stanu osobowego stanowili chorzy. Wojska Mokronowskiego ścigał rosyjski korpus generała Derfeldena. Ponadto z Brześcia wyruszył korpus generała Suworowa, który zamierzając odciąć Mokronowskiemu drogę do Warszawy, zagroził litewskiemu lewemu skrzydłu. Na prawym skrzydle cofających się sił litewskich stał pruski korpus nadnarwiański.
Mokronowski umiejętnie przeprowadzał odwrót swych sił, które przeprawił przez Bug pod Popowem. Po przeprawie armia ruszyła prosto na Warszawę, a jej odwrót osłaniała dywizja generała Meyena (około 3800 żołnierzy) wspólnie z dywizją generała Arnolda Byszewskiego (około 1700 żołnierzy). By osłonić cofającego się Mokronowskiego przed idącym od wschodu Suworowem obie dywizje zajęły 25 października stanowiska pod Kobyłką.
Suworow o 5:00 uderzył na litewskie dywizje osłonowe (łącznie 5560 żołnierzy, w tym 1103 jazdy i 9 dział) grupą generała Pawła Potiomkina liczącą 7000 jazdy i 12 dział. W czasie walki siły litewskie zostały zmuszone do odwrotu, przy czym część wojsk litewskich została otoczona.
W bitwie poległo 450 żołnierzy litewskich, a 850 dostało się do niewoli. Mimo klęski, opór wojsk litewskich pod Kobyłką umożliwił reszcie wojsk litewskich wycofanie się na Pragę. Wkrótce po bitwie dotarły tam także pozostałości obu dywizji Meyena.
Niesłusznie oskarżany o przegranie bitwy Mokronowski wkrótce po niej zrzekł się dowództwa.
Straty.
Wojska litewskie straciły w boju 450 zabitych. Okoliczni mieszkańcy pochowali ich w zbiorowej mogile na uroczysku Kąpiel, na terenie którego z czasem założono Stary cmentarz w Kobyłce. W kilka lat po bitwie nad mogiłą żołnierzy usypano kurhan, który jednak nie dotrwał do współczesności.
Do niewoli rosyjskiej dostało się 800 żołnierzy i 44 oficerów, w tym Arnold Byszewski i płk Wolan.

</doc>
<doc id="1049209" url="https://pl.wikipedia.org/wiki?curid=1049209" title="U Pana Boga w ogródku">
U Pana Boga w ogródku

U Pana Boga w ogródku – polski film fabularny z 2007 w reżyserii Jacka Bromskiego, druga część tetralogii filmowej mieszczącej również "U Pana Boga za piecem" (1998) i "U Pana Boga za miedzą" (2009) i "U Pana Boga w Królowym Moście" (2023).
Zdjęcia do filmu realizowano od sierpnia do października 2006, przede wszystkim w Królowym Moście, Białymstoku, Tykocinie, Supraślu, Wierzchlesiu i Sokółce. Premiera odbyła się 26 sierpnia 2007 w Tykocinie, na pl. Stefana Czarnieckiego i w tym samym dniu wszedł do kin.
W latach 2007–2009 został zrealizowany dwunastoodcinkowy serial "U Pana Boga w ogródku".
Fabuła.
Do miasteczka Królowy Most dostaje przydział Marian Cielęcki, który jest najgorszym absolwentem szkoły policyjnej. Agenci CBŚ przywożą gangstera Józefa Czaplę, świadka koronnego w procesie przeciwko mafii. W ramach programu ochrony świadków zmieniono mu nazwisko i adres. Szczegóły sprawy zna tylko Henryk - komendant policji, który boryka się z wieloma problemami - brakuje mu podwładnych, nie może też znaleźć męża dla córki, Luśki, która ma nieślubne dziecko.

</doc>
<doc id="1049214" url="https://pl.wikipedia.org/wiki?curid=1049214" title="Życie w Hollyoaks">
Życie w Hollyoaks

Życie w Hollyoaks (ang. "Hollyoaks") – brytyjska opera mydlana. Pierwszy odcinek został wyemitowany 23 października 1995 na Kanale 4 brytyjskiej telewizji. W Polsce kilkaset odcinków serialu wyemitowała stacja BBC Entertainment. W 2008 roku w programie wystąpił Basshunter z utworem „Now You’re Gone”.
Opis fabuły.
Serial opowiada o problemach zwyczajnych ludzi mieszkających na przedmieściach Liverpoolu. Porusza problemy dorastania, aborcji, alkoholizmu, narkotyków, epilepsji, heteroseksualizmu, homoseksualizmu i anoreksji. 
Serial był nominowany i zdobył wiele nagród brytyjskiej telewizji.
Od początku emisji budził wiele kontrowersji.

</doc>
<doc id="1049216" url="https://pl.wikipedia.org/wiki?curid=1049216" title="Comédie Française">
Comédie Française



</doc>
<doc id="1049217" url="https://pl.wikipedia.org/wiki?curid=1049217" title="Bogusław Morka">
Bogusław Morka

Bogusław Morka (ur. 1959) – polski śpiewak tenor, w latach 1984–2002 solista Teatru Wielkiego – Opery Narodowej oraz Teatru Muzycznego Roma w Warszawie.
Życiorys.
Swoją karierę wokalną rozpoczynał jako student Akademii Muzycznej w Warszawie w klasie śpiewu profesora Michała Szopskiego, debiutując w 1984 roku na scenie Teatru Wielkiego – Opery Narodowej w Warszawie, rolą Artura w "Łucji z Lamermoor". Z Teatrem Narodowym związany do 2005 roku.
Specjalizując się w repertuarze operowym nie stroni od innych gatunków wykonując oratoria, pieśni, a także partie operetkowe i musicalowe. Koncertuje i nagrywa z orkiestrami w Polsce i za granicą.

</doc>
<doc id="1049219" url="https://pl.wikipedia.org/wiki?curid=1049219" title="David Bennent">
David Bennent

David Bennent (ur. 9 września 1966 w Lozannie) – szwajcarski aktor.
Życiorys.
Pochodzi ze związanej ze sceną rodziny. Jego ojciec Heinz Bennent jest aktorem, także starsza siostra Anne pracuje w tym zawodzie. Płynnie posługuje się językiem francuskim i niemieckim. Studiował w Max-Reinhardt-Seminar w Wiedniu. Występował na prestiżowych europejskich scenach teatralnych, m.in. Comédie-Française.
Najbardziej znaną kreację filmową stworzył w "Blaszanym bębenku" Volkera Schlöndorffa, ekranizacji powieści Güntera Grassa. W zrealizowanym w 1979 filmie zagrał Oskara, chłopca, który „nie chce rosnąć”. Jako że miał wówczas zaledwie 12 lat, sceny erotyczne z jego udziałem wzbudziły kontrowersje.
W 2018 Alice Rohrwacher powierzyła mu rolę szwajcarskiego inżyniera w nagradzanej tragikomedii "Szczęśliwy Lazzaro".

</doc>
<doc id="1049221" url="https://pl.wikipedia.org/wiki?curid=1049221" title="Goolman">
Goolman

Goolman − marka piwa produkowanego przez browar Perła Browary Lubelskie.

</doc>
<doc id="1049223" url="https://pl.wikipedia.org/wiki?curid=1049223" title="Kaplica Świętokrzyska">
Kaplica Świętokrzyska



</doc>
<doc id="1049224" url="https://pl.wikipedia.org/wiki?curid=1049224" title="Kaplica św. Trójcy">
Kaplica św. Trójcy



</doc>
<doc id="1049225" url="https://pl.wikipedia.org/wiki?curid=1049225" title="Łoboda połyskująca">
Łoboda połyskująca



</doc>
<doc id="1049227" url="https://pl.wikipedia.org/wiki?curid=1049227" title="Atriplex patula">
Atriplex patula



</doc>
<doc id="1049230" url="https://pl.wikipedia.org/wiki?curid=1049230" title="Port lotniczy Padang">
Port lotniczy Padang

Port lotniczy Padang – port lotniczy położony 23 km na północ od Padang, na wyspie Sumatra, w Indonezji. W 2006 obsłużył 1,6 mln pasażerów.

</doc>
<doc id="1049231" url="https://pl.wikipedia.org/wiki?curid=1049231" title="Choroba Olliera">
Choroba Olliera

Choroba Olliera (chrzęstniakowatość śródkostna, enchondromatoza, ang. Ollier disease, enchondromatosis, Ollier type) – choroba, w której rozwijają się liczne guzy o charakterze chrzęstniaków. Chrzęstniaki rozwijają się przede wszystkim w sąsiedztwie chrząstki wzrostowej kości długich. Częstość choroby Olliera ocenia się na 1:100 000. Objawy choroby ujawniają się zwykle w pierwszej dekadzie życia. Zmiany rozmieszczone są asymetrycznie i są bardzo zmienne względem kształtu, rozmiarów i liczby. Zmienne są również rokowanie i przebieg choroby. Powikłania choroby obejmują deformacje szkieletowe, nierównomierny wzrost kości długich i nowotwór złośliwy kości, mogący się rozwijać na podłożu chrzęstniaka, chrzęstniakomięsak ("chondrosarcoma"). Stan, w którym licznym chrzęstniakom towarzyszą zmiany typu naczyniaków tkanek miękkich określa się jako zespół Maffucciego. Obydwa schorzenia, choroba Olliera i zespół Maffucciego, występują sporadycznie, a nie rodzinnie. Nie jest jasne czy choroby wywołują mutacje w pojedynczych genach czy jest to wyraz kombinacji mutacji germinalnych i (lub) somatycznych. W jednej pracy stwierdzono związek choroby z mutacjami w genie "PTHR1" kodującym receptor PTH/PTHrP typu 1, ale w innym badaniu na dużej grupie pacjentów nie stwierdzono związku choroby z mutacjami w tym genie . Rozpoznanie opiera się na badaniu klinicznym i standardowych zdjęciach radiologicznych. Badanie histologiczne wymagane jest gdy podejrzewa się transformację złośliwą guza. Nie ma możliwości leczenia przyczynowego choroby. Metody chirurgiczne wskazane są w przypadku powikłań (patologicznych złamań, nieprawidłowego wzrostu, transformacji złośliwej). Chorobę opisał w 1890 roku francuski chirurg Louis Xavier Édouard Léopold Ollier. Włoski patolog Angelo Maffucci opisał współwystępowanie chrzęstniaków i naczyniaków w 1881 roku.

</doc>
<doc id="1049232" url="https://pl.wikipedia.org/wiki?curid=1049232" title="Kaplica Mariacka">
Kaplica Mariacka



</doc>
<doc id="1049236" url="https://pl.wikipedia.org/wiki?curid=1049236" title="Kaplica Mariacka na Wawelu">
Kaplica Mariacka na Wawelu

Kaplica Mariacka na Wawelu zwana także "kaplicą Batorego, kaplicą Mansjonarską" lub "kaplicą Cyborialną" – kaplica pw. Narodzenia NMP, znajdująca się w katedrze na Wawelu w Krakowie. Kaplica jest położona na osi katedry, za prezbiterium.
Pierwsza gotycka kaplica zbudowana została około lat 1380-1390 z fundacji biskupa Jana Radlicy. Z około 1400 roku, a więc czasów panowania Władysława Jagiełły, pochodzą fragmenty ruskich malowideł (zachowały się po obu stronach kaplicy - w aneksach ze schodami, prowadzącymi na galerię). 
Kaplica w latach 1594-1595 przebudowana została z polecenia Anny Jagiellonki na kaplicę grobową jej męża, króla Stefana Batorego. Powtórnie przebudowana została w połowie wieku XVII przez kanonika Wojciecha Serebryskiego, sekretarza królewskiego, o czym informuje napis na drzwiach wejściowych. Podczas tej przebudowy ściany zostały pokryte czarnymi, marmurowymi okładzinami, dodano też marmurowe stalle, portale wejściowe oraz hebanowe cyborium. W wieku XVII ustawiono w kaplicy wczesnobarokową emporę, z którą łączy się przejście do zamku królewskiego. 
W 1945 roku została uszkodzona na skutek zrzucenia bomby przez lotnictwo radzieckie. Po zakończeniu wojny została odnowiona w latach 1946-1951.
Sklepienie gotyckie trójpodporowe ozdobione zostało zapewne w r. 1594 późnorenesansową polichromią sławiącą Batorego przez malarza Kaspra Kurcza (odnowioną w latach 1947-1950 przez R. Kozłowskiego). Na framugach okiennych zachowały się resztki starszych, gotyckich malowideł z przełomu w. XIV i XV, fundacji Władysława Jagiełły. Architekt Santi Gucci, przebudowując kaplicę na królewskie mauzoleum Batorego umieścił naprzeciwko ołtarza ławę królewską, włączywszy do niej przedpiersie stalli królewskiej z kaplicy Zygmuntowskiej i budując przy ścianie północnej okazały nagrobek Batorego (zm. 1586) z piaskowca, marmuru i alabastru. W narożu cokołu nagrobka widnieje napis upamiętniający miejsce pochowania Elżbiety z Pilicy Granowskiej (zm. 1420), trzeciej żony Władysława Jagiełły. 
W barokowym ołtarzu znajduje się tabernakulum w kształcie kopułowej świątyńki z lat 1647-1650. Wśród naściennych płyt nagrobnych marmurowa tablica Wojciecha Serebryskiego (zm. 1649).

</doc>
<doc id="1049238" url="https://pl.wikipedia.org/wiki?curid=1049238" title="Port lotniczy Nur-Sułtan">
Port lotniczy Nur-Sułtan

Port lotniczy Nur-Sułtan im. Nursułtana Nazarbajewa, dawniej Port lotniczy Astana (1998–2019), Port Lotniczy Akmoła (1992–1998), Port lotniczy Celinograd (do 1992) (IATA: NQZ (do 2019 TSE), ICAO: UACC) – międzynarodowy port lotniczy położony 14 km od Astany. Jest drugim co do wielkości portem lotniczym w Kazachstanie.
Historia.
Lotnisko Astana zostało wybudowane w 1931.
Po przeniesieniu stolicy kraju do Astany w 1997 roku, lotnisko przeszło szereg poważnych modernizacji, które doprowadziły go do standardów międzynarodowych. Nowy terminal pasażerski zaprojektowany przez japońskiego architekta Kisho Kurokawa został oficjalnie otwarty w lutym 2005 roku.
W 2017 roku lotnisko zostało nazwane imieniem ówczesnego prezydenta Kazachstanu, Nursułtana Nazarbajewa. W 2019 roku po zmianie nazwy miasta z "Astana" na "Nur-Sułtan" lotnisko zostało przemianowane na lotnisko Nur-Sułtan. 8 czerwca 2020 lotnisko oficjalnie zmieniło swój trzyznakowy kod lotniska IATA z TSE na NQZ.
Obecnie port lotniczy Astana akceptuje wszystkie typy statków powietrznych bez ograniczeń masy startowej.
Terminale.
Istnieją dwa terminale na lotnisku, po jednym dla lotów krajowych i inny do lotów międzynarodowych.

</doc>
<doc id="1049243" url="https://pl.wikipedia.org/wiki?curid=1049243" title="Hamdanidzi">
Hamdanidzi

Hamdanidzi (arab.: حمدانيون) – arabska dynastia szyicka rządząca w latach 890–991 w Dżezirze i w latach 944–1003 w Syrii.
Założycielem dynastii był Hamdan Ibn Hamdun, który w 890 r. został rządcą miasta Mardin w kalifacie Abbasydów.
Hamdanidzi w Mosulu.
W 905 r. syn Hamdana Ibn Hamduna, Abdallah, zostaje rządcą Mosulu, a w 914 Bagdadu.
Dżezirą Hamdanidzi rządzą do 991 r. Po 990 władza na tym terenie dzielą się inne dynastie (m.in. Marwanidzi).
Hamdanidzi w Aleppo.
W 944 r. Sajf ad-Daula z pomocą brata Nasira ad-Dauli, który włada Mosulem, rusza na Syrię. W 947 r. zdobywa Aleppo, które staje się stolicą państwa niezależnego od Abbasydów. Sajf ad-Daula był poetą, mecenasem nauki i literatury. Na jego dworze gościli najwybitniejsi przedstawiciele ówczesnej arabskiej nauki i kultury (m.in. filozof al-Farabi i poeta Al-Mutanabbi). Toczyć on musiał walki z Bizantyjczykami, którzy próbowali odzyskać na zajętym przez niego terenie swoje wpływy. W 962 r. traci na ich rzecz Aleppo.
W 969 r. Said ad-Daula nawraca się na szyizm. W 987 r. odzyskuje on Aleppo i oddaje się w zależności egipskich Fatymidów. W 1003 r. dynastia ta pozbawia Hamdanidów w Syrii jakiejkolwiek władzy.
Emirowie Aleppa i Homs w Syrii:
Emirowie Mosulu w Iraku:

</doc>
<doc id="1049246" url="https://pl.wikipedia.org/wiki?curid=1049246" title="Semestr (ujednoznacznienie)">
Semestr (ujednoznacznienie)



</doc>
<doc id="1049249" url="https://pl.wikipedia.org/wiki?curid=1049249" title="Kevon Pierre">
Kevon Pierre

Kevon Pierre (ur. 30 marca 1982) – trynidadzko-tobagijski, sprinter.
Półtora miesiąca przed X Mistrzostwami Świata w Lekkoatletyce (2005) ustanowił podczas mistrzostw kraju swoje rekordy życiowe w biegu na 100 i 200 metrów (10,22 i 20,47s), dzięki czemu zakwalifikował się do kadry na najważniejszą imprezę sezonu. Podczas mistrzostw świata startował indywidualnie w biegu na 200 metrów, jednak odpadł w eliminacjach. Życiowy sukces odniósł za to w sztafecie 4 x 100 metrów, gdzie razem z kolegami z reprezentacji sięgnął po srebrny medal. Rok później Pierre zdobył srebro Igrzysk Ameryki Centralnej i Karaibów (sztafeta 4 x 400 m, Cartagena de Indias).

</doc>
<doc id="1049253" url="https://pl.wikipedia.org/wiki?curid=1049253" title="WampServer">
WampServer

WampServer – darmowy pakiet typu WAMP, umożliwiający instalację, uruchamianie oraz obsługę w systemie MS Windows serwera WWW opartego na serwerze Apache, interpretera skryptów PHP oraz serwera baz danych MySQL.
Opis.
WampServer 2 (do listopada 2007 nazywany WAMP5) jest projektem opartym na licencji GPL. Jego głównym twórcą jest Francuz Romain Bourdon, wspierany przez społeczność portalu phpteam.net.
WampServer 2 rozprowadzany jest w postaci instalatora stworzonego przy pomocy oprogramowania INNO Setup.
W jego skład w wersji 2.2a z 26 września 2011 wchodzą:
Całość zajmuje 24 MB
Dodatkowo możliwe jest doinstalowanie pakietów ze starszymi wersjami Apache, MySQL i PHP (jak również wersji testowych, np. PHP6 i MySQL 6.0).

</doc>
<doc id="1049256" url="https://pl.wikipedia.org/wiki?curid=1049256" title="Księżniczka">
Księżniczka



</doc>
<doc id="1049263" url="https://pl.wikipedia.org/wiki?curid=1049263" title="Joanna de Penthievre">
Joanna de Penthievre

Joanna (ur. 1319, zm. 10 września 1384), hrabina de Penthievre, księżna Bretanii, jedyne dziecko Gwidona, hrabiego de Penthievre, młodszego brata księcia Bretanii Jana III, i Joanny, córki Henryka IV, pana d'Avaugour.
Życiorys.
4 czerwca 1337 r. poślubiła w Paryżu Karola de Blois (1319 - 29 września 1364), syna Gwidona I, hrabiego Blois, i Małgorzaty, córki Karola I, hrabiego de Valois. Małżonkowie mieli razem trzech synów i dwie córki:
W 1341 r. zmarł książę Jan III. Nie pozostawił po sobie potomstwa wskutek czego doszło do wojny o sukcesję bretońską. Zbiegła się ona z początkiem wojny stuletniej między Anglią i Francją. Joanna i jej mąż zyskali poparcie króla Francji Filipa VI (wuja Karola de Blois), natomiast Anglicy poparli Jana de Montfort, młodszego brata przyrodniego ojca Joanny. Wojna trwała przez ponad 20 lat. W 1364 r. Karol zginął w bitwie pod Auray. Rok później Joanna, na mocy traktatu w Guérande, zrzekła się praw do Bretanii na rzecz Jana V, syna Montforta.
Od śmierci ojca w 1331 r. była "suo iure" hrabiną Penthievre.
Zmarła w 1384 r.

</doc>
<doc id="1049265" url="https://pl.wikipedia.org/wiki?curid=1049265" title="Zwierzyniec (piwo)">
Zwierzyniec (piwo)

Zwierzyniec – marka piwa produkowana przez spółkę Perła – Browary Lubelskie S.A.
Historia.
Początkowo piwo marki Zwierzyniec było produkowane przez browar w Zwierzyńcu. Po wprowadzeniu na rynek marki piwa "Zwierzyniec Premium" produkcja odbywała się również w Lublinie. Od tego czasu w Zwierzyńcu wytwarzano wyłącznie piwo "Zwierzyniec Pils" w charakterystycznych dla tej marki butelkach 0,33 litra.
W 2008 roku w związku ze zmianą polityki spółki Perła – Browary Lubelskie S.A. produkcja w browarze w Zwierzyńcu została całkowicie wstrzymana.
Marka Zwierzyniec do roku 2013 produkowana była w browarze Nr 1 w Lublinie. Po remoncie browaru w Zwierzyńcu, piwo ponownie warzone jest w browarze Zwierzyniec. 
Marki piwa Zwierzyniec.
Pils

</doc>
<doc id="1049268" url="https://pl.wikipedia.org/wiki?curid=1049268" title="Daniel Patalas">
Daniel Patalas

Daniel Patalas (ur. 11 sierpnia 1979 w Wolsztynie) – polski gitarzysta, w latach 2007–2020 muzyk zespołu Lombard. Pochodzi ze Zbąszynia, gdzie w 2000 r. ukończył Państwową Szkołę Muzyczną I stopnia im. S. Moniuszki. Poza grą w zespole zajmuje się także serwisem sprzętu estradowego, przede wszystkim lampowymi wzmacniaczami gitarowymi.

</doc>
<doc id="1049270" url="https://pl.wikipedia.org/wiki?curid=1049270" title="Pułapka (informatyka)">
Pułapka (informatyka)



</doc>
<doc id="1049272" url="https://pl.wikipedia.org/wiki?curid=1049272" title="Blok Łytwyna">
Blok Łytwyna

Blok Łytwyna (, BL) – koalicja wyborcza ukraińskich partii politycznych powołana przez przewodniczącego Rady Najwyższej Ukrainy w latach 2002–2006 Wołodymyra Łytwyna, biorąca udział w wyborach w 2006 jako Ludowy Blok Łytwyna (ukr. Народний блок Литвина) i w przedterminowych wyborach w 2007.
Historia.
Wybory parlamentarne 2006.
Blok powstał z inicjatywy Wołodymyra Łytwyna pod koniec 2005, gdy okazało się, że nie dojdzie do wspólnego startu z silniejszymi ugrupowaniami (zwłaszcza Blokiem Nasza Ukraina). Koalicję utworzyły kierowana przez przewodniczącego parlamentu Partia Ludowa, powstała z przekształcenia partii agrarnej, a także dwa małe ugrupowania w 2004 wspierające Wiktora Janukowycza: PWOL „Sprawiedliwość” i Ukraińska Partia Chłopsko-Demokratyczna.
W pierwszej trójce kandydatów na liście wyborczej znaleźli się:
Na wysokich miejscach umieszczono także sporą grupę posłów-oligarchów (do 2004 wspierających Łeonida Kuczmę), m.in. partnerów biznesowych Wiktora Pinczuka. Blok w sondażach przez pewien czas uzyskiwał wyniki powyżej wynoszącego 3% progu wyborczego, jednak w wyborach otrzymał niespełna 2,5% głosów i nie wprowadził żadnych deputowanych.
Wybory parlamentarne 2007.
W sierpniu 2007 Partia Ludowa podpisała porozumienie z Partią Pracy Ukrainy, twórcy ukraińskiej konstytucji Mychajło Syroty. Koalicja przyjęła nazwę Blok Łytwyna, a czołowe miejsca objęli liderzy pierwszej z nich. Lista osiągnęła wynik wyborczy na poziomie niespełna 4%, co dało blokowi 20 deputowanych (13 z NP i 7 z TPU). Jesienią 2008 ugrupowanie weszło w skład koalicji tworzącej rząd Julii Tymoszenko, a jego lider stanął na czele parlamentu. Po wyborach prezydenckich w 2010 blok wszedł w koalicję z Partią Regionów, tworząc większość parlamentarną i rządową.

</doc>
<doc id="1049273" url="https://pl.wikipedia.org/wiki?curid=1049273" title="Leszno Grzybowo">
Leszno Grzybowo

Leszno Grzybowo – przystanek kolejowy i posterunek odgałęźny znajdujący się na Grzybowie przy ulicy Osieckiej.
W roku 2017 przystanek obsługiwał 0–9 pasażerów na dobę.
Historia.
Do 1 stycznia 1976 pełnił funkcję dworca towarowego oraz posterunku bocznicowego szlakowego. W tymże roku otwarta została tutaj pierwsza w kraju baza montażowa rozjazdów kolejowych oraz zakład napraw pojazdów szynowych i drezyn jako "Odcinek Robót Zmechanizowanych PKP". Pozwoliło to na maksymalne skrócenie cyklu wymiany rozjazdów, bo wszelkie prace przygotowawcze i montażowe odbywały się na miejscu w tej wysoce zmechanizowanej bazie. Dzięki temu przyczyniło się to także do mechanizacji samej wymiany rozjazdów na trasie. Skróciło to kilkakrotnie czas pracy w torach.
W latach 1941–1944 niemieccy okupanci rozbudowali go na potrzeby wojenne, zatrudniając polskich robotników skierowanych przez urzędy pracy.
Do potrzeb pasażerskich przystosowany został w 1989 r. Zbudowane zostały wtedy 2 perony z dwoma krawędziami peronowymi. Na przystanku zamontowano oświetlenie i wybudowano murowany budynek, w którym znajdowała się kasa i poczekalnia. Aktualnie okienko kasowe jest zamurowane, a cały budynek opuszczony i zamknięty. Obok peronów znajduje się przejazd kolejowo-drogowy.
Obecnie przez jego teren przebiegają ścieżki rowerowe.
Komunikacja.
Z centrum miasta połączona jest liniami autobusowymi nr:

</doc>
<doc id="1049274" url="https://pl.wikipedia.org/wiki?curid=1049274" title="Urojeniowe zespoły błędnej identyfikacji">
Urojeniowe zespoły błędnej identyfikacji

Urojeniowe zespoły błędnej identyfikacji (ang. delusional misidentification syndromes, DMS) – grupa ksobnych zaburzeń urojeniowych towarzyszących różnym chorobom psychicznym i neurologicznym. Głównym objawem jest przekonanie, że osoby, przedmioty lub miejsca z otoczenia chorego straciły lub zmieniły swą tożsamość. Termin wprowadził George N. Christodoulou w 1985 roku.
Do DMS zalicza się następujące zaburzenia:

</doc>
<doc id="1049275" url="https://pl.wikipedia.org/wiki?curid=1049275" title="Władcy Penthievre">
Władcy Penthievre



</doc>
<doc id="1049281" url="https://pl.wikipedia.org/wiki?curid=1049281" title="Babcię przejechały renifery">
Babcię przejechały renifery

Babcię przejechały renifery lub Świąteczna przygoda z saniami Świętego Mikołaja (ang. "Grandma Got Run Over by a Reindeer") – amerykański film animowany, emitowany corocznie w grudniu w czasie świątecznego Kina Cartoon Network. Film miał premierę w Polsce w sobotę, 20 grudnia 2003 roku o godz. 18:00 w Cartoon Network (Polska).
Wersja polska.
Opracowanie i udźwiękowienie wersji polskiej: Studio Sonica
Dialogi polskie: Dariusz Dunowski
Reżyseria: Olga Sawicka
Dźwięk i montaż: Ilona Czech
Organizacja produkcji: Elżbieta Kręciejewska
Występują:
oraz:
i inni
Kierownictwo muzyczne: Tadeusz Wacławski
Teksty piosenek: Jan Kazimierz Siwek
Śpiewają: Dorota Chotecka, Beata Kawka i Krzysztof Pietrzak
Lektor: Krzysztof Kołbasiuk

</doc>
<doc id="1049284" url="https://pl.wikipedia.org/wiki?curid=1049284" title="Miscela">
Miscela

Miscela - roztwór oleju roślinnego w rozpuszczalniku (benzyna, heksan i inne), półprodukt w procesie otrzymywania oleju w olejarniach metodą ekstrakcji.

</doc>
<doc id="1049285" url="https://pl.wikipedia.org/wiki?curid=1049285" title="Tapir amerykański">
Tapir amerykański

Tapir amerykański, tapir anta, tapir grzywiasty ("Tapirus terrestris") – gatunek ssaka nieparzystokopytnego z rodziny tapirowatych (Tapiridae).
Charakterystyka ogólna.
Duży, zwalisty ssak z charakterystycznym, zagiętym do dołu nosem (tworzącym małą trąbę) i grzebieniastym wierzchem głowy. Głowa, grzbiet, boki i kończyny o kolorze czarnobrązowym, brzuch jaśniejszy. Końce uszu białe. Zmysł wzroku słabo rozwinięty. Ogon krótki, szczątkowy. Tylne kończyny z trzema palcami zakończonymi kopytami, kończyny przednie z trzema dużymi i jednym małym palcem. Ciężar ciała skupia się głównie na środkowych palcach. Na głowie i szyi ciemna, sztywna grzywa. Na ciele występują krótkie, sztywne włosy. Młode osobniki ubarwione maskująco w charakterystyczne żółtawe lub białawe pręgi i rzędy plamek.
Występowanie.
Tropikalne i subtropikalne rejony Ameryki Południowej, na wschód od Andów, od północnej Kolumbii do północnej Argentyny. Liczny w amazońskich lasach deszczowych, poza tym obszarem rozproszony.
Środowisko życia.
Żyje w tropikalnych lasach deszczowych, nad brzegami rzek, bagien i obszarach zalewowych. Spotyka się go również na otwartych sawannach z wystarczająco dużymi zbiornikami wodnymi i gęstą roślinnością. Dochodzi do wysokości 1700 m n.p.m.
Tryb życia.
Tapiry są aktywne głównie nocą, lecz na niektórych obszarach można je też spotkać za dnia. Poruszają się po stałych, wydeptanych ścieżkach, które mogą przetrwać kilkadziesiąt lat. Prowadzą samotniczy tryb życia. Areały osobnicze mogą się ze sobą wzajemnie pokrywać. Tapiry są dobrymi pływakami i nurkami, przed niebezpieczeństwem chronią się głównie w wodzie. Głównym zmysłem jest wrażliwy słuch. Żywią się roślinnością przybrzeżną, dzikim ryżem i innymi podobnymi roślinami. Zjadają też owoce i rośliny uprawne. Żerują głównie nad brzegami rzek. Nos służy jako organ chwytny, rośliny zrywa ostrymi siekaczami i rozciera zębami bocznymi o szerokich koronach. Ze względu na drapieżniki większość dnia spędza w ukryciu. Mimo sporej wagi dobrze wspina się na strome brzegi. Gruba skóra chroni tapira przed skaleczeniami podczas przedzierania się przez gęstą roślinność. Są płochliwe i zachowują się bardzo cicho. Podobnie jak spokrewnione z nimi konie jedzą dużo pokarmu, lecz nie trawią go całkowicie. W odchodach zostawianych przy brzegach rzek stwierdzono niestrawione nasiona. Występują na odludnych terenach lub w dobrze chronionych rezerwatach.
Rozród.
Ciąża u tapira trwa 390–400 dni. Najczęściej rodzi się jedno młode (rzadziej bliźnięta) o masie ok. 5 kg. U tapirów okres rozwoju młodocianego wynosi ok. 420 dni (w tym okresie młode przebywa z matką). Dojrzałość płciową uzyskują ok. 2,5 do 3 lat.
Wrogowie.
Na dorosłe tapiry polują duże koty: puma płowa i jaguar amerykański. Dla młodych zagrożeniem są kajmany oraz duże węże np. anakonda. Na tapiry poluje człowiek dla mięsa i skór.

</doc>
<doc id="1049293" url="https://pl.wikipedia.org/wiki?curid=1049293" title="RJ-14">
RJ-14

RJ-14 (6P4C) (ang. Registered Jack – type 14) - typ wtyku modularnego czterostykowego sześciopozycyjnego stosowanego do połączenia telefonu np. systemowego z centralą telefoniczną PABX. Wtyczka jest tego samego rozmiaru co RJ-11 i RJ-12, lecz posiada 4 styki zamiast odpowiednio 2 czy 6 (6P4C zamiast 6P2C czy 6P6C). Oznaczenie RJ odnosi się do typu i rozmiaru wtyku, a następująca po tych literach liczba określa liczbę pinów i rodzaj sygnałów. Więcej informacji znajduje się na stronie opisu wtyku RJ-11 jako najczęściej spotykanego z tego typoszeregu.

</doc>
<doc id="1049296" url="https://pl.wikipedia.org/wiki?curid=1049296" title="Bajan I">
Bajan I

Bajan I – kagan Awarów, twórca potęgi awarskiej w II połowie VI wieku. Pierwsza wzmianka o Bajanie w źródłach bizantyjskich pochodzi z 562 roku. Zdaniem części historyków panował do 602 roku.
Życie.
Początkowe lata panowania.
W związku z ekspansją Kaganatu Starotureckiego na zachód, Awarowie emigrowali poza jego zasięg, pojawiając się w 557 roku na przedgórzu Kaukazu. Stamtąd nawiązali stosunki dyplomatyczne z Konstantynopolem prosząc o zgodę na osiedlenie się w granicach Cesarstwa Bizantyjskiego i uznanie ich sprzymierzeńcami cesarza, co dawało także widoki na uzyskiwanie rocznego trybutu. Posłujący do Konstantynopola w tej sprawie Kandich bywa czasami uważany za poprzednika Bajana.
W latach następnych Awarowie, mimo że uznani przez cesarza za sprzymierzeńców prowadzili nad Morzem Czarnym własną, niezależną od Cesarstwa politykę. Wprawdzie najechali w zamian za uzyskany trybut huńskich Barsilów i Sabirów, jednak wkrótce potem rozbili też bułgarskie plemiona Utigurów i Kutigurów, niszcząc korzystną dla Cesarstwa równowagę sił w tym rejonie. Po podbiciu terytorium Kutigurów utworzyli z nimi federację plemienną w skład której weszli też częściowo Utigurowie, Barsilowie i Sabirowie. W 561 roku Bizantyjczycy sprowadzili federację awarsko-kutigurską nad dolny Dunaj dla obrony przed najazdami słowiańskich Sklawinów. Wtedy po raz pierwszy źródła greckie mówią o Bajanie, który wysłał kolejne poselstwo do Konstantynopola, ponawiające prośbę o zgodę na osiedlenie w granicach Cesarstwa, a konkretnie o zgodę na przekroczenie Dunaju i zajęcie Dobrudży. Kiedy cesarz Justynian zwlekał z odpowiedzią Bajan podjął kroki, by zająć Dobrudżę siłą. Poinformowany o przygotowaniach awarskich cesarz przetrzymał posłów awarskich a w tym czasie uzbroił przeprawę przez Dunaj. Bajan szalał z wściekłości musiał się jednak zadowolić jedynie trybutem. 
W 562 roku zachęcony przez Bizantyjczyków Bajan z ordą odkoczowali przez północne Karpaty nad górną Łabę, gdzie pokonał ich frankijski król Austrazji Sigebert I. Po porażce Awarowie powrócili nad dolny Dunaj. W (566) roku Awarowie najechali Turyngię. Tym razem pokonali Sigeberta i wzięli go do niewoli musieli jednak wypuścić jeńca z powodu głodu, który zajrzał im w oczy na spustoszonej ziemi i w zamian za żywność w trzy dni opuścili Turyngię.
Zajęcie Panonii.
Awarowie jako koczownicy koniecznie potrzebowali schronienia i strawy dla swoich trzód, ale droga do Panonii była zamknięta przez nieprzebyte góry porośnięte gęstym lasem, jakimi były Karpaty. Zimą 566-567 Alboin, wódz Longobardów oraz szwagier Sigeberta wysłał do Bajana posłów, z misją przekonania go do wspólnych działań przeciw Gepidom, zamieszkującym wschodnią część Niziny Węgierskiej w dorzeczu Cisy. W zamian za 1/10 bydła longobardzkiego i udział w łupach po połowie Awarowie zdecydowali się podjąć akcję wspomagającą Longobardów na prawym brzegu Dunaju. W roku 567 królestwo Kunimunda najechano z dwóch stron: z zachodu zaatakowali Longobardowie, od południa przeprawiwszy się przez Dunaj za zgodą Bizancjum, Awarowie. Po rozbiciu Gepidów koczownicy awarscy nie wrócili już nad dolny Dunaj. W roku 568 Alboin oraz jego Longobardowie, wsparci przez oddziały skonfederowanych z Awarami Kutigurów, najechaliItalię. Longobardowie zawarli z kaganem awarskim traktat, zgodnie z którym Awarowie mogą zająć opuszczoną przez nich Panonię, z tym zastrzeżeniem że w ciągu 200 lat Longobardowie zachowają prawo powrotu do Panonii i Noricum, gdyby tak postanowili w przyszłości.
Już w 569 Bajan zażądał wznowienia wypłaty trybutu zawieszonego w 565 roku oraz wydania Awarom Sirmium, oddanego przez Gepidów w obliczu wojny z Longobardami Cesarstwu. Gdy cesarz zwlekał z odpowiedzią Bajan wysłał 10 tysięcy Kutigurów na Dalmację. W 570 roku, po nowych starciach, cesarz zawarł z kaganem pokój, w którym uznawał osiedlenie się Awarów na Nizinie Węgierskiej. W tym czasie Sklawini mieszkający nad dolnym Dunajem i uznający dotąd zwierzchnictwo Awarów, podburzeni przez jednego ze swych wodzów Dobrętę, odmówili dalszego płacenia trybutu Awarom a posłów awarskich zamordowali. W 575 Bajan podjął się w zamian za roczny trybut w wysokości 80 tysięcy sztuk złota bizantyjskiego spacyfikować Sklawinów nękających również ziemie Cesarstwa. W 578 roku, przepuszczeni przez terytorium bizantyńskie, Awarowie uderzyli w sile obliczanej przez kronikarzy na 100 000 wojowników na ziemie sklawińskie. Wydaje się, że Awarom nie udało się trwale podporządkować sobie Sklawinów. Nie to zresztą było głównym celem ich wodza w tym czasie. Pod pozorem wyprawy na Słowian rozpoczął budowę mostu przez Sawę na wysokości Sirmium. Zażądał nawet statków bizantyńskich do przeprawy, ale cesarz przezornie odmówił. Kiedy ukończono most zażądał wprost poddania Sirmium, po czym przystąpił do oblężenia. Mimo zabiegów bizantyńskich po dwóch latach oblężenia w 582 roku wygłodzona załoga poddała miasto. W 584 roku Awarowie opanowali ponadto Singidunum i Viminacium na prawym brzegu Dunaju. Kagan uzyskał swobodny dostęp do ziem Cesarstwa.
Najazdy na Bizancjum.
W 584 roku Bajan zażądał podwyższenia trybutu o kolejne 80 tysięcy sztuk złota, a kiedy cesarz Maurycjusz odmówił, Awarowie przypuścili w następnym roku atak na ziemie Cesarstwa w kierunku Morza Czarnego aż po Anchialos. Po podwyższeniu trybutu do 100 tysięcy, kagan zgodził się w 585 roku zawrzeć pokój. Już jednak w następnym roku podjął przygotowania do kolejnego najazdu, co nie przeszkodziło mu wysłać posła Targitesa po trybut. Oburzony cesarz kazał uwięzić wysłannika. W 586 roku Awarowie wspólnie ze Słowianami oblegli Tesalonikę. Zaraza, która wybuchła w mieście, spadła również na oblegających i ostatecznie zmusiła ich do odstąpienia od oblężenia. W 592 roku cesarz Maurycjusz wykorzystując pokój z Persją przerzucił armię nad Dunaj i podjął, w przymierzu z Antami, działania zmierzające do wyparcia Sklawinów za Dunaj. W odpowiedzi Bajan w 593 lub 595 roku poprowadził wielką wyprawę na wschodnie Bałkany docierając do Anchilaos i Heraklei. Ziemie Cesarstwa po raz kolejny zostały złupione, większe miasta albo się wybroniły albo wykupiły. Główne siły bizantyjskie pod dowództwem generała Priskosa zostały oblężone w twierdzy Tzurulon. Ostatecznie dzięki podstępowi udało się skłonić Awarów do odstąpienia od oblężenia i zawarcia pokoju.
Niepowodzenia.
W następnych latach Bajan doświadczył szeregu niepowodzeń. W 596 roku cesarz podjął rokowania z Frankami na temat przymierza antyawarskiego. W odpowiedzi Awarowie najechali Turyngię. Pozwoliło to jednak generałowi Priskosowi na przeniesienie działań za Dunaj i zwycięską kampanię na ziemiach sklawińskich. Bajan zażądał podziału łupów zdobytych na sprzymierzonych z Awarami Sklawinach, którego jednak nie otrzymał. Jeszcze w 596 roku kagan rzucił swe wojska na Dalmację. Awarowie splądrowali wiele miast, w drodze powrotnej byli jednak nękani przez Bizantyjczyków i w końcu pozbawieni całej zdobyczy, co na półtora roku powstrzymało ich aktywność. W 598 roku Awarowie, zgłaszający pretensje do ziem położonych na prawym brzegu Dunaju, zadali armii bizantyjskiej dotkliwe straty w Dobrudży. Jednocześnie zaraza po raz kolejny zebrała wielu Awarów. Zmarło 7 synów kagana i Bajan poprosił o zawarcie pokoju. Ustalono podniesienie wysokości trybutu o kolejne 20 tysięcy sztuk złota oraz uznano Dunaj za rzekę graniczną pomiędzy obydwu państwami. W 599 lub 600 roku armia bizantyjska w kilku bitwach pokonała Awarów, przeprawiła się przez Dunaj i dotarła w rejon Cisy i Temeszu, w samo sercu Panonii. Zginęło podobno aż 30 tysięcy Awarów, w tym kolejnych 4 synów Bajana. Bizantyjczycy wzięli jeńców i zdobycz.
Zastąpienie generała Priskosa nieudolnym Petrosem, a następnie bunt Fokasa przeciwko Maurycjuszowi i jego śmierć w r. 602 uratowały Awarów. Ponieważ ostatnia wzmianka bizantyjska wymieniająca imię Bajana pochodzi z kampanii w roku 600, a w 602 roku wojska awarskie były dowodzone przez wodza Apsicha, część historyków uznaje, zważywszy na okres panowania Bajana, że zmarł w 602 roku, sukcesy Awarów w następnych latach przypisując jego następcom.
Imię Bajan jest jednym znanym nam imieniem kagana Awarów. Poza tym znamy jeszcze tylko imię chrzestne ostatniego kagana Abrahama. Ciekawym spostrzeżeniem lingwistycznym jest, że w kaukaskim języku awarskim imię Bajana istnieje jako "Behun", co oznacza "bogaty, potężny" i używane jest także jako imię własne. (Makkai i Mócsy 2001).
Podsumowanie.
Możemy się jedynie domyślać, lecz są to domysły uzasadnione, że sukcesy, imponujących nie tyle liczbą, co zdeterminowaniem uciekinierów z Azji, jakimi byli w początkach swej historii Awarowie, wynikają w zasadniczej swej części z indywidualności ich wodza. Doskonała orientacja w stosunkach panujących na obrzeżach cesarstwa, zręczne mieszanie się w konflikty między różnymi plemionami, błyskawicznie przeprowadzane rajdy wojenne, ofiarowanie swych usług Bizancjum za opłatę wskazują na wybitne walory osobiste władcy, których następcom Bajana wyraźnie zabrakło. Szczęśliwie dla kagana siły jego głównego i zarazem najbardziej atrakcyjnego, przeciwnika były związane na różnych teatrach działań, kiedy bowiem zostały pod koniec VI wieku przerzucone na Bałkany, Bizantyjczycy zaczęli odnosić zdecydowane sukcesy.

</doc>
<doc id="1049298" url="https://pl.wikipedia.org/wiki?curid=1049298" title="VBI">
VBI

VBI (ang. "Verified by Intel") – projekt firmy Intel dotyczący składanych notebooków na bazie kadłubków firm Quanta, ASmobile (marka ASUSTek), Compal i Mitac.
Platforma VBI pozwala resellerom konfigurować komputery przenośne zgodnie z oczekiwaniami konkretnych klientów przy jednoczesnym zapewnieniu wsparcia serwisowego ze strony firmy Intel (aktualnie serwisem zajmuje się firma Brightpoint). Intel - "W połowie 2007 r. postanowiliśmy zakończyć program VBI i pozwolić rozwijać się samodzielnie idei Common Building Blocks. Nie jesteśmy gwarantem notebooków składanych na bazie kadłubków CBB. To nie jest sprzęt przez nas wyprodukowany." W świetle prawa Intel musi się zająć serwisem wyłącznie tych notebooków VBI, które sprzedano przed połową 2007 r. (crn 27703)
Zaletą tego standardu jest najlepszy stosunek mocy do ceny. Większość laptopów VBI wyposażona jest w karty graficzne z rodziny mobilnych układów graficznych Nvidia GeForce serii 8 oraz serii 9. Oprócz tego ich płyty główne umożliwiają instalację najnowszych procesorów mobilnych firmy Intel z rodziny T8xx i T9xx.
VBI jest jeszcze młodym standardem, który cały czas się rozwija, co w niedalekiej przyszłości może zaowocować 100% możliwością samodzielnej konfiguracji laptopa tak, jak ma to miejsce w komputerach stacjonarnych (procesor, pamięć, dysk twardy, karta graficzna, obudowa).

</doc>
<doc id="1049299" url="https://pl.wikipedia.org/wiki?curid=1049299" title="Flogging Molly">
Flogging Molly

Flogging Molly – składająca się z siedmiu osób irlandzko-amerykańska grupa muzyczna grająca muzykę określaną mianem celtic punk rock, czyli punk z elementami muzyki celtyckiej. Zespół został założony w Los Angeles w 1997 przez irlandzkiego imigranta, gitarzystę i wokalistę Dave'a Kinga oraz amerykańską skrzypaczkę, Bridget Regan (w latach późniejszych żonę Kinga).
Historia.
Będąc w Los Angeles Dave King poznaje skrzypaczkę, Bridget Regan, z którą postanawia wspólnie pomuzykować - na ich repertuar składają się przeważnie standardy muzyki irlandzkiej oraz szanty. King, mający wcześniejsze doświadczenie w kapelach heavymetalowych i hardrockowych, zaprosił do wspólnego grania innych muzyków, co było początkiem Flogging Molly.
Zespół szybko zyskał popularność dzięki licznym koncertom na terenie Los Angeles, a także dzięki nietypowemu repertuarowi, który stanowią irlandzkie utwory połączone z punkrockową energią. Albumem, który udokumentował pierwsze lata działalności formacji, była płyta "Alive Behind The Green Door" zawierający zapis koncertu z pubu "Molly Malone's" w którym grupa regularnie występowała. Wydany w niskim nakładzie i wyprodukowany tanim kosztem album zainteresował wytwórnię Side One Dummy, z którą zespół podpisał kontrakt na wydanie albumu długogrającego.
Debiutancka płyta studyjna Flogging Molly pt. "Swagger" została wiosną 2000 roku. Płyta zawierała największe przeboje grupy z wczesnego okresu, z "Salty Dog", "Selfish Man" czy rozbudowanym "Black Friday Rule". W tekstach prócz opisów dramatycznych dziejów Irlandii, czy jak we wspomnianym "Black Friday Rule" autobiograficznej spowiedzi Dave'a Kinga, zespół prezentował refleksyjne opowieści i rozmyślania na temat życia. Pozytywny odbiór albumu przełożył się w niedługim czasie na to, że formacja zaczęła koncertować w wielu miejscach w USA.
Wiosną 2002 roku grupa wydała drugi krążek długogrający zatytułowany "Drunken Lullabies". Na płycie znajdywało się 12 utworów: od szybkich, folk-punkowych kompozycji w stylu "The Killburn Highroad", "Swagger" czy utworu tytułowego, poprzez bardziej rozbudowane utwory takie jak "What's Left Of The Flag" aż po refleksyjne, nastrojowe ballady ("The Son Never Shine (On Closed Doors)"). 
Na kolejną płytę sygnowaną nazwą Flogging Molly trzeba było czekać kolejne dwa lata. 14 września 2004 roku ukazał się trzeci album studyjny Flogging Molly, zatytułowany "Within A Mile Of Home". Płyta, mimo iż zachowana była w stylu dwóch poprzednich albumów, ukazywała ewolucję zespołu, o czym świadczyć mogły bardziej rozbudowane, wielowątkowe kompozycje ("Tobacco Island" czy łączące się dwa utwory "The Spoken Wheel" i "With A Wonder And The Wild Desire") które zdecydowanie wyróżniały się na tle szybkich i utrzymanych w starym stylu piosenek takich jak otwierający płytę "Screaming At The Wailing Wall" czy "Seven Deadly Sins". 
W międzyczasie zespół zaczął grać samodzielne trasy, które ściągały fanów w wielu różnych miejscach na świecie - zespół koncertował już nie tylko w Stanach, ale także w Europie czy Ameryce Południowej. Następnie zespół nawiązał współpracę z reżyserem i producentem filmowym, Jimem Dziurą, której efektem był wydany w 2006 roku film dokumentalny o Flogging Molly zatytułowany "Whiskey On A Sunday". Film ukazał się jako ekskluzywnie wydany album digipack z dwoma płytami: DVD i CD, na której znalazło się 11 nigdy nie publikowanych utworów grupy, a także kilka wersji akustycznych i koncertowych piosenek znanych z wcześniejszych płyt formacji.
13 marca 2007 r. zespół zamieścił na portalu iTunes album EP zatytułowany "Complete Control Sessions". EP zawierał dwa premierowe utwory zapowiadające kolejny, długogrający album, a także akustyczne wersje utworów nagranych już wcześniej.
"Float", czwarty album studyjny Flogging Molly, ukazał się w marcu 2008 roku i zawierał materiał znacznie bardziej stonowany niż na poprzednich albumach zespołu. Co prawda nie zabrakło na nim piosenek utrzymanych w starym stylu ("Lightning Storm", "Requiem For A Dying Song"), ale całej płycie znacznie bliżej było do dokonań Johnny Casha niżeli The Clash. Mimo to album spotkał się z bardzo pozytywnym odbiorem, czego dowodem jest jego trafienie na 4. miejsce listy Billboardu. Trasa promująca "Float" objęła również Polskę - 9 czerwca 2009 zespół zagrał koncert w Warszawie.
Koncertowali na Warped Tour, festiwalu American Fléadh Larry'ego Kirwana i uczestniczyli w projekcie Rock Against Bush.
Podsumowaniem dekady był dwupłytowy album koncertowy "Live At The Greek Theatre" wydany został 2 Marca 2010. Ostatnim dotychczas wydanym albumem Flogging Molly pozostaje "Speed Of Darkness" który ukazał się 31 maja 2011 roku.
Styl.
Grupa gra muzykę punk rocka z elementami muzyki celtyckiej. Do głównych inspiracji zespołu należą The Pogues, The Dubliners, The Clash, Sex Pistols oraz Johnny Cash.
Tematem piosenek zazwyczaj są: Irlandia i jej historia, bieda, picie alkoholu, polityka, miłość i śmierć oraz zawierają odniesienia do Kościoła katolickiego.
Dyskografia.
Flogging Molly wydało pięć studyjnych albumów, jeden minialbum, trzy albumy koncertowe oraz jeden album kompilacyjny. 

</doc>
<doc id="1049300" url="https://pl.wikipedia.org/wiki?curid=1049300" title="Kadłubek (informatyka)">
Kadłubek (informatyka)

Kadłubek – niekompletna wersja komputera niezawierająca procesora, pamięci operacyjnej oraz urządzeń wejścia-wyjścia. Takie wersje komputerów spotyka się najczęściej w przypadku laptopów. Brakujące elementy użytkownik montuje samodzielnie.

</doc>
<doc id="1049301" url="https://pl.wikipedia.org/wiki?curid=1049301" title="Not of This Earth">
Not of This Earth

Not of This Earth – pierwszy album studyjny amerykańskiego gitarzysty Joe Satrianiego. Wydawnictwo ukazało się w 1986 roku nakładem wytwórni muzycznej Relativity Records. Oryginalna szata graficzna użyta przy pierwszym tłoczeniu tego albumu zaginęła i została zastąpiona nową wersją, której użyto do wszystkich wydań CD. 
Lista utworów.
Opracowano na podstawie materiału źródłowego

</doc>
<doc id="1049305" url="https://pl.wikipedia.org/wiki?curid=1049305" title="Zespół Szkół w Sławnie im. Jana Henryka Dąbrowskiego">
Zespół Szkół w Sławnie im. Jana Henryka Dąbrowskiego

Zespół Szkół w Sławnie im. Jana Henryka Dąbrowskiego jest placówką powiatową, w skład której wchodzi I Liceum Ogólnokształcące i I Liceum Ogólnokształcące dla Dorosłych.
Motto szkoły to: "Non scholae, sed vitae discimus" ("Uczymy się nie dla szkoły, ale dla życia", Seneka Młodszy).
Oferta edukacyjna.
W Zespole Szkół im. Jana Henryka Dąbrowskiego w Sławnie kandydaci do klas pierwszych mogą podjąć naukę w:
Liceum Ogólnokształcącym (3-letni cykl nauki) w klasach:
Dodatkowo w każdej z tych klas nauczany jest: język angielski lub język niemiecki na poziomie rozszerzonym (5 godzin tygodniowo). Grupa z fizyki realizuje autorski program nauczania według innowacji pedagogicznej pt.: Fizyczne podstawy mikroelektroniki i telekomunikacji.
Liceum Uzupełniającym (2 letni cykl nauki) w klasie: o poszerzonym programie nauczania z języka polskiego i historii.
Dodatkowo szkoła oferuje swoim uczniom m.in.: kursy języków obcych, badania przyrodniczo-ekologiczne, edukację teatralną (warsztaty teatralne), filmową, muzyczną (Zespół Wokalny) i informatyczną, zajęcia dziennikarskie (pisma: "PARNAS" i "VENA"), wymianę grup młodzieżowych z Rinteln i Bad Doberan, zajęcia sportowo-rekreacyjne, wycieczki programowe. Tradycję szkoły określają także: Turniej Teatralny, konkurs europejski i ekologiczny, wystawy tematyczne, działalność Stowarzyszenia Absolwentów, Stowarzyszenia Twórczego "Parnas".
Historia szkoły.
W lutym 1878 roku miasto przekazało teren pod budowę szkoły. We wrześniu rozpoczęto budowę, a 18 października odbyła się uroczystość wmurowywania kamienia węgielnego. Dopiero w roku 1928 został całkowicie wybudowany budynek szkolny. Prócz niego placówka dysponowała budynkiem mieszkalnym dyrektora, a także budynkiem gospodarczym. Do roku 1930 szkoła w Sławnie to progimnazjum, później gimnazjum. W roku 1936 przekształcono je w szkołę średnią typu licealnego.
9 września 1945 utworzone zostało Państwowe Gimnazjum i Liceum (4 lata liceum oparte na siedmioletniej szkole podstawowej, dwa lata liceum). Od początku istnienia szkoła zajmuje budynek przy ulicy Cieszkowskiego 4, wybudowany w 1928 na potrzeby niemieckiego progimnazjum. Rok szkolny 1945/46 rozpoczęło 14 uczniów, zakończyło 146, z których 13 złożyło egzamin maturalny. Była to pierwsza matura w Sławnie. Szkołą kierował Edmund Krzykowski.
25 września 1965 roku szkole nadano imię Jana Henryka Dąbrowskiego i odbył się I-wszy Zjazd Absolwentów. 22 czerwca 1985 roku odbył się II Zjazd Absolwentów Liceum w 40-lecie powstania szkoły. Z okazji jubileuszu 40-lecia istnienia Liceum Ogólnokształcącego wydane zostało opracowanie dotyczące historii szkoły: "40-lecie Liceum Ogólnokształcącego im. Jana Henryka Dąbrowskiego w Sławnie 1945-1985. Kartki z kronik szkoły – 22 VI 1985."
W roku szkolnym 1990/91 przywrócono naukę religii, zajęcia prowadził ks. Marian Dziemianko. Ponadto wprowadzona została sześciostopniowa skala oceniania wiadomości i umiejętności uczniów, oraz ponownie rozpoczęto naukę języka angielskiego. Rozpoczęła się trwająca do dziś współpraca ze średnią szkołą w Rinteln. Od roku szkolnego 1992/93 języka angielskiego zaczęli uczyć wolontariusze ze Stanów Zjednoczonych, w następnych latach w szkole gościli wolontariusze z Niemiec. Z okazji 50-lecia, w dniach 16-17 czerwca 1995, Liceum Ogólnokształcącego im. Jana Henryka Dąbrowskiego odbył się III Zjazd Absolwentów.
Od września 2004 roku w Zespole Szkół funkcjonuje I Liceum Ogólnokształcące i I Liceum Ogólnokształcące dla Dorosłych. Wszystkie dokumenty archiwalne znajdują się w siedzibie szkoły.
Współpraca międzynarodowa.
Historia kontaktów Liceum Ogólnokształcącego im. Jana Henryka Dąbrowskiego z Gimnazjum Ernestinum sięga roku 1992. Wymiana została zainicjowana w 1991 roku przez nauczycielkę języka niemieckiego Marię Simon i dyrektora szkoły Stanisława Cioska. Wymiana z Gimnazjum Ernestinum rozpoczęła się od wizyty polskich uczniów w Rinteln. Grupa niemiecka gościła polskich uczniów przez tydzień od 7-14 września 1991. Pierwsza wymiana szkolna zorganizowana została z polskiej strony przez panią Marię Simon a z niemieckiej przez pana Waltera Schlame. Obecnie zajmują się nią panowie Rolf Schulz i Klaus Schmidt.
W ciągu 15 lat wymiany szkolnej z Gymnazjum Ernestinum z polskiej strony zajmowało się nią wielu nauczycieli. Od 1992 do 1995 odpowiedzialna za nią była Maria Simon. Później krótko zajmowały się tym Carmen Dausch i Anna Bielecka. Od roku 1997 wymianę prowadził Sebastian Dereń, a dwa lata później dołączyła Dominika Maj.
Do tej pory w roku szkolnym odbywały się dwie imprezy, jedna w Sławnie w Polsce a druga w Niemczech. Uczniowie i nauczyciele mieszkają u swoich niemieckich kolegów, a następnie w ramach rewizyty przyjmują ich w swoich domach.
Turniej Teatralny.
Historia turnieju zaczęła się na zajęciach pozalekcyjnych. Członkowie koła polonistycznego zaproponowali utworzenie turnieju wiedzy na temat Stanisława Wyspiańskiego. Od tamtego czasu tradycja konkursu teatralnego klas trzecich (dzisiaj drugich) jest przekazywana z roku na rok. Zaś pierwsze sztuki teatralne uczniowie przy pomocy nauczycieli organizują już od lat 70.
Na początku były to turnieje wiedzy o Stanisławie Wyspiańskim, organizowane przez klasy trzecie. Wystawiano wtedy głównie sceny z "Wesela" Wyspiańskiego, a scenę teatralną stanowił cały gmach szkoły. Od przeszło dziesięciu lat inicjatywę dotyczącą wyboru sztuki do wystawienia pozostawiono uczniom.

</doc>
<doc id="1049307" url="https://pl.wikipedia.org/wiki?curid=1049307" title="Karol de Blois">
Karol de Blois

Karol de Blois (ur. 1319, zm. 29 września 1364 pod Auray) − książę Bretanii w prawach swojej żony Joanny, młodszy syn Gwidona I, hrabiego Blois, i Małgorzaty, córki Karola I, hrabiego de Valois. Siostrzeniec króla Francji Filipa VI. Tercjarz franciszkański, błogosławiony Kościoła katolickiego.
4 czerwca 1337 r. w Paryżu poślubił Joannę, hrabinę de Penthievre (1319 - 10 września 1384), córkę Gwidona de Penthievre, i Joanny, córki Henryka IV, pana d'Avaugour. Karol i Joanna mieli razem trzech synów i dwie córki:
Karol był człowiekiem dewocyjnie pobożnym. Często umartwiał swoje ciało, nawet włożył sobie do butów kamienie. Co wieczór spowiadał się, gdyż nie chciał spać w grzechu.
Poza tym Karol był zapalonym rycerzem. Małżeństwo z Joanną dało mu prawa do księstwa Bretanii (ojciec Joanny był młodszym bratem Jana III). Po bezpotomnej śmierci tamtejszego księcia Jana III w 1341 r. Karol i Joanna wystąpili z pretensjami do księstwa. Poparł ich wuj Karola, Filip VI Francuski. Był to początkowy okres wojny stuletniej, więc swojego kandydata mieli również Anglicy. Był nim młodszy brat Jana III i Gwidona, Jan de Montfort.
Wojna o sukcesję bretońską rozpoczęła się od sukcesów Montforta, teraz już księcia Jana IV. W ciągu kilku miesięcy opanował on prawie całą Bretanię. Wtedy do kontrakcji przystąpił Karol zajmując większość księstwa. W 1342 r. pokonał Jana pod Champtoceaux. Jego konkurent do władzy dostał się wkrótce do niewoli. W 1343 r. został z niej wypuszczony i kontynuował wojnę z Karolem. W 1344 r. Karol obległ miasto Quimper. Pobożność Karola nie przeszkodziła mu dokonać masakry ok. 2000 mieszkańców Quimper po zdobyciu miasta. W 1345 r. Jan uciekł do Anglii. Powrócił kilka miesięcy później i obległ Quimper. Karol przerwał jednak oblężenie i zmusił Jana od odwrotu. Jan IV zmarł 16 września 1345 r.
Jego pretensje odziedziczył jego 4-letni synek, Jan V, w imieniu którego wojnę prowadziła jego matka, Joanna Flandryjska. Kolejne lata to okres drobnych bitew i potyczek, które nie przynosiły trwałego sukcesu żadnej ze stron. W 1347 r. w bitwie pod La Roche-Derrien Karol dostał się do angielskiej niewoli, skąd został wykupiony w 1356 r. za sumę pół miliona ecú. Był więziony w Tower of London. Wolność odzyskał 10 sierpnia 1356 r. Po odzyskaniu wolności kontynuował on wojnę z Janem V.
Do decydującej bitwy doszło 29 września 1364 r. pod Auray. Wspierani przez Anglików stronnicy Jana V odnieśli zwycięstwo. Karol został zabity przez angielskiego żołnierza wbrew przedbitewnym rozkazom, które nakazywały brać wodzów przeciwnika żywcem.
W XIV w. podejmowano próby kanonizacji księcia, czemu sprzeciwił się nowy władca Bretanii Jan V. Ostatecznie Karol de Blois został w 1904 ogłoszony błogosławionym przez papieża Piusa X.

</doc>
<doc id="1049309" url="https://pl.wikipedia.org/wiki?curid=1049309" title="Reprezentacja Iranu w piłce siatkowej mężczyzn">
Reprezentacja Iranu w piłce siatkowej mężczyzn

Reprezentacja Iranu w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.
Na Mistrzostwach Azji w 2011 roku Iran osiągnął najlepszy wynik w historii, zostając Mistrzem Azji. Zespół pięciokrotnie brał udział w Mistrzostwach Świata.
Kadra w 2014 roku.
Skład na Mistrzostwach Świata 2014.

</doc>
<doc id="1049310" url="https://pl.wikipedia.org/wiki?curid=1049310" title="Reprezentacja Libanu w piłce siatkowej mężczyzn">
Reprezentacja Libanu w piłce siatkowej mężczyzn

Reprezentacja Libanu w piłce siatkowej mężczyzn to narodowa reprezentacja tego kraju, reprezentująca go na arenie międzynarodowej
Największym sukcesem zespołu jest start na Mistrzostwach Świata w 1952 roku, gdzie drużyna zajęła 9. miejsce. W Mistrzostwach Azji zespołowi nie udało się do tej pory wywalczyć medalu.

</doc>
<doc id="1049312" url="https://pl.wikipedia.org/wiki?curid=1049312" title="Gaya (Niger)">
Gaya (Niger)

Gaya – miasto w Nigrze; 52 486 mieszkańców (2013). Przemysł spożywczy, włókienniczy.

</doc>
<doc id="1049313" url="https://pl.wikipedia.org/wiki?curid=1049313" title="Bitwa pod Słonimem (1794)">
Bitwa pod Słonimem (1794)

Bitwa pod Słonimem – bitwa stoczona w dniach 1-2 sierpnia 1794 roku podczas insurekcji kościuszkowskiej. Była to zwycięska 2-dniowa potyczka wojsk Rzeczypospolitej Obojga Narodów z wojskami rosyjskiej dywizji generała majora Maurycego (Borysa) de Lassy, wchodzącej w skład korpusu Wilhelma Derfeldena.
Dywizja generała Karola Sierakowskiego, licząca 4890 żołnierzy i 23 działa, wysłana została z Warszawy na Litwę za rosyjskim korpusem Derfeldena (około 10 000 żołnierzy). Po dotarciu do Zelwy 30 lipca połączyła się z litewską dywizją generała Antoniego Chlewińskiego, liczącą 3900 żołnierzy i 13 dział. Obie dywizje otrzymały rozkaz uniemożliwienia Derfeldenowi marszu na Wilno, któremu zagrażał rosyjski korpus generała Bohdana Knorringa.
Korpus połączonych pod Zelwą wojsk Rzeczypospolitej Obojga Narodów (RON), wyruszył 31 lipca z Zelwy za Rosjanami, zmierzającymi w kierunku stolicy powstańczej Litwy, Wilna. Najwyższy Naczelnik Tadeusz Kościuszko oraz komendant litewski generał Michał Wielhorski nakazali generałowi Sierakowskiemu oraz generałowi Chlewińskiemu zaatakowanie operujących między Bugiem a Niemnem Rosjan.
Polsko-litewski korpus przed bitwą pod Słonimem miał następujący skład:
Wojska litewskie składały się z doświadczonych żołnierzy, ale prowadziły również liczne tabory, w których znajdowały się kobiety, a ich poziom dyscypliny pozostawiał wiele do życzenia.
Generał Sierakowski miał do pomocy 2 generałów majorów:
Generał Sierakowski miał także do pomocy Jana Horaina, pełnomocnika Rady Najwyższej Narodowej przy swoim korpusie oraz pełnomocnika do spraw pospolitego ruszenia (od 4 lipca, kiedy dołączył do Sierakowskiego). Oddziały koronne były prowadzone mocną ręką generała Sierakowskiego, który często musztrował młode regimenty piechoty, ucząc je zasad dyscypliny wojskowej, gdyż żołnierz mało doświadczony łatwo wpadał w popłoch.
W Słonimie stanął osłonowy korpus rosyjski generała Borisa O’Brien de Lassy, mający do dyspozycji 3000 żołnierzy (4 bataliony jegrów i muszkieterów oraz 6 szwadronów regularnej kawalerii rosyjskiej oraz chyba 3-4 armaty). Pułki te składały się z ostrzelanych i doświadczonych weteranów walk z armią RON, między innymi uczestniczyli w wygranej dla Rosjan bitwie pod Chełmem.
Generał Lassy ze swoim korpusem miał osłaniać maszerujący na Wilno swój korpus macierzysty dowodzony przez generała Derfeldena (7000 szabli, spis i bagnetów) przed atakiem ze strony podążającego z zachodu korpusu Sierakowskiego.
Zgodnie z rozkazem podążające za Rosjanami wojska polskie dotarły pod Słonim 31 lipca około godziny 17, spędzając placówki rosyjskie należące do liczącej 3000 żołnierzy dywizji generała Lassy’ego, którą Derfelden zostawił za Szczarą.
Na widok przewagi (9000 do 3000) generał Lassy wycofał swoje wojska za rzekę Szczarę, na przedmieście o nazwie Zamoście (leżące w widłach Szczary, Issy i Kopanicy), gdzie znajdował się duży młyn oraz tartak, obsadzając je żołnierzami 2-batalionowego pułku muszkieterów starooskolskich pod wodzą pułkownika Piotra Konownicyna. Reszta Rosjan, z całą ich artylerią, stanęła pod lasem, po prawej stronie doliny Szczary.
Rzeka Szczara miała wtedy (według prof Herbsta) 30 m szerokości, 2 m głębokości, ale liczne brody dawały możliwość przekroczenia rzeki, zwłaszcza jeździe. Przedmieście Zamoście znajdowało się w widłach wpadającej do Szczary rzeki Issy i jej prawego ramienia Kopanicy.
Sierakowski nie chciał zaatakować wstępnym bojem Lassy’ego, a jedynie ściągnąć pod Słonim siły Derfeldena. Wojska RON rozwinęły się na wysokim lewym brzegu doliny Szczary, Koroniarze przed miastem, a Litwini na lewo od nich aż po potok Walabienka. Mając przed frontem Słonim, Sierakowski umieścił w nim 20 dział.
Następnego dnia, 1 sierpnia, na rozkaz generała Sierakowskiego, artyleria wojsk koronnych ostrzeliwała pozycje wojsk rosyjskich za rzeką Szczara leżące na tzw. Zamościu słonimskim. Żadna ze stron nie podjęła akcji zaczepnej – zarówno Polacy, jak i Rosjanie ograniczyli się jedynie do wymiany ognia działowego.
Wojska RON podjęły działania zaczepne 2 sierpnia – ustawiono 2 działa na błoniu, przed Litwinami, 2 działa na grobli prowadzącej do Zamościa oraz jedno nad stawem gdzie Kopanica wpadała do Szczary.
O 8.30 rano artyleria RON zaczęła razić obwarowanych w tartaku i w wielkim młynie muszkieterów. Jednocześnie na prawym skrzydle konni ochotnicy przeszli Szczarę oraz Kopanicę i spędzili flankujące placówki rosyjskie.
Po 8 godzinach utarczek konnych i kanonady ostrzeliwani Rosjanie z tartaku oraz młyna – 2-batalionowy pułk muszkieterów starooskolskich pod wodzą pułkownika Konownicyna – ruszyli około godziny 16 do ataku przez rzekę Szczarę na pozycje RON, mając naprzeciwko piechotę koronną. Pomimo krzyżowego ognia artylerii RON Rosjanie dopadli jednak lewego brzegu i wdarli się do miasta. Na widok muszkieterów mało doświadczony batalion piechoty Królikowskiego zaczął się cofać w popłochu, przez co odsunął się od rzeki. W tej sytuacji Rosjanie bez kłopotu obsadzili przybrzeżne domy, zajmując mocne pozycje obronne.
Generał Sierakowski doskoczył do uchodzących piechurów, zatrzymał część cofającego się batalionu przy pomocy podoficerów oraz ściągnął 2 batalion V regimentu fizylierów. Tak zgrupowane oddziały koronne skutecznie zaatakowały Rosjan, których wyparto za rzekę. Następnie wojska koronne zdobyły wielki młyn oraz tartak, które spalono, żeby nie dawały schronienia Rosjanom, a na koniec obsadziły zdobyte Zamoście.
Dalszej akcji z udziałem piechoty koronnej nie prowadzono. Tymczasem Litwini przeszli kawalerią Szczarę, zmuszając Rosjan do odwrotu w górę doliny na skraj lasów, po czym zdobyli uszkodzoną ogniem artylerii armatę rosyjską.
Na prawym skrzydle, około godziny 19, ochotnicy konni, wzmocnieni 4 szwadronem gwardii konnej koronnej pod majorem Szottem, przeszli rzekę i zaatakowali stojące pod wsią Pietralewicze 2 szwadrony jegrów kijowskich. Ochotnicy oczyścili przedpole z flankierów, po czym z rozkazu majora Szotta ruszyli do szarży. Szarża gwardii koronnej z wolontariuszami zmiotła jegrów, którzy poszli w rozsypkę i uciekli w kierunku wzgórza znajdującego się przed lasem na lewym skraju doliny rzeki Szczary. Kiedy gwardia koronna weszła na szczyt wzgórza za uchodzącymi jegrami, ukazał jej się widok ustawionej reszty korpusu generała Lassy z 2 działami i piechotą. Pędzący jegrzy kijowscy zostali przywitani salwą z armat oraz broni ręcznej własnej armii, w wyniku której pierzchnęli na boki. Rosjanie uniknęli zderzenia własnej kawalerii oraz piechoty, co doprowadziłoby do zmieszania szyku dywizji, a to z kolei groziło rozbiciem całości sił Lassy’ego. Widząc gotowego na wszystko wroga kawalerzyści gwardii koronnej wraz z wolontariuszami zawrócili.
Pokonany, ale nie rozbity generał Lassy cofnął się całymi silami do lasu, leżącego na prawym brzegu doliny rzeki Szczary. Armia RON przerwała jakiekolwiek działania zaczepne oraz zaprzestała ognia artyleryjskiego, po czym udała się na spoczynek. Według raportu do naczelnika napisanego przez generała Sierakowskiego było to około godziny 8 wieczorem 2 sierpnia 1794 roku.
Według raportów, wspomnień Michała Zenowicza, obliczeń Tadeusza Korzona oraz Stanisława Herbsta straty wojsk Rzeczypospolitej wyniosły około 100 rannych i zabitych, natomiast Rosjanie stracili ponad 300 zabitych i rannych.
Korpus RON generała Sierakowskiego (generał Chlewiński odjechał do swoich wojsk litewskich do Wilna 5 sierpnia 1794 roku) stał pod Słonimiem do rana 7 sierpnia 1794 roku, kiedy wycofał się ścigany przez korpus generała Derfeldena, przybyły z pomocą dla swych oddziałów z korpusu generała Lassy.
Excerpt z raportu g(e)n(er)ała Sierakowskiego 5 Sierpnia z pod Słonima.
"Stanąłem tu 31 Lipca, a wkrótce y nieprzyiaciel naprzeciwko nam swóy obóz założył dnia pierwszego sierpnia wystrzały naszych armat cofnyły go pod las, nazajutrz o godzinie 9 zaczęła się kanonada asz do osmey wieczorney trwaiąca, batalion krokowskiego y Fizilierów zabezpieczał przedmioscie, które nieprzyiaciel chciał opanować. Major Szott z kawaleryą y kapitan gwardyi koronney Tymieniecki z milicią drochicką natarł na nich z tyłu y letką konnice moskiewską do nayporządnieyszey w galopie reitirady przymusił. Spaliliśmy młyn , szopey tartak, naywiększe krijówki ich. Strata nasza 2 officierów y 15 żołnierzy ubitych, stata ich do 300 wynosi, straty zaś komendy Chlewińskiego do 80 ludzi liczemy." - rkps Biblioteki Kórnickiej PAN.

</doc>
<doc id="1049314" url="https://pl.wikipedia.org/wiki?curid=1049314" title="Kochleozaur">
Kochleozaur

Cochleosaurus jest nazwą żyjącego w późnym karbonie (moskow, około 310 milionów lat temu) płaza z rzędu temnospondyli. Zamieszkiwał tereny obecnej Europy środkowo-wschodniej. Jego szczątki odkryto na terenie Czech, w pobliżu Nýřan. Był to średniej wielkości drapieżnik, długości 120-160 cm, wiodący lądowo-wodny tryb życia, podobnie jak dzisiejsze krokodyle. Liczne skamieniałości (odkryto około 50 okazów zwierzęcia) wskazują, że był bardzo rozpowszechnionym na tym terenie mięsożercą.

</doc>
<doc id="1049315" url="https://pl.wikipedia.org/wiki?curid=1049315" title="Dogondoutchi">
Dogondoutchi

Dogondoutchi – miasto w Nigrze; 42 821 mieszkańców (2013). Przemysł spożywczy, włókienniczy.

</doc>
<doc id="1049317" url="https://pl.wikipedia.org/wiki?curid=1049317" title="Zespół Capgrasa">
Zespół Capgrasa

Zespół Capgrasa – rzadko występujące zaburzenie psychiczne z grupy DMS polegające na przekonaniu chorego, że jego partner lub inni członkowie rodziny zostali zamienieni na identycznie wyglądające, obce osoby. Zaburzenie to występuje w schizofrenii, otępieniu oraz jako powikłanie po urazach głowy. Może występować w postaci ostrej lub przewlekłej.
Historia.
Zaburzenie to jako pierwszy opisał w 1923 roku Joseph Capgras, francuski psychiatra. W publikacji pt. "L′illusion des sosies" opisał on przypadek pewnej kobiety, która twierdziła, że wszyscy ludzie, których znała zostali zastąpieni przez „sobowtórów”.
W 1991 roku Passer i Warnock opisali przypadek 74-letniej kobiety, u której niedługo po powrocie do domu ze szpitala psychiatrycznego rozpoznano atypową psychozę. Utrzymywała ona, że jej mąż został zastąpiony przez obcego mężczyznę. Odmówiła spania w jednym łóżku z „oszustem” i zamykała się w sypialni na klucz, poprosiła także syna o broń obawiając się „obcego mężczyzny w domu”. Chwilami utrzymywała, że jej mąż to dawno już nieżyjący ojciec. Kobieta ta bez trudu rozpoznawała innych członków rodziny.
Przyczyny.
Uważa się, że przyczyną wystąpienia zespołu Capgrasa jest zerwanie lub uszkodzenie połączenia pomiędzy korą mózgową a układem limbicznym.

</doc>
<doc id="1049318" url="https://pl.wikipedia.org/wiki?curid=1049318" title="Azjatycka Konfederacja Piłki Siatkowej">
Azjatycka Konfederacja Piłki Siatkowej

Azjatycka Konfederacja Piłki Siatkowej "(AVC, Asian Volleyball Confederation)" – organizacja sportowa zrzeszająca związki piłki siatkowej 65. państw Azji i Oceanii. Została założona w 1952 roku. Siedziba AVC znajduje się 
w stolicy Tajlandii Bangkoku.
Strefy.
Federacje piłki siatkowej 65. azjatyckich państw zostały podzielone na 5 stref:
Zobacz też.
Międzynarodowa Federacja Piłki Siatkowej

</doc>
<doc id="1049320" url="https://pl.wikipedia.org/wiki?curid=1049320" title="Michał Kwapisz">
Michał Kwapisz

Michał Kwapisz (ur. 23 maja 1972 w Poznaniu) – polski muzyk, w latach 2006–2018 gitarzysta basowy zespołu Lombard.
Życiorys.
Jest absolwentem poznańskich uczelni – Państwowego Liceum Muzycznego im. Mieczysława Karłowicza i Akademii Muzycznej im. Ignacego Jana Paderewskiego. Jego drugą pasją jest lutnictwo. Naprawia i produkuje kontrabasy.

</doc>
<doc id="1049322" url="https://pl.wikipedia.org/wiki?curid=1049322" title="18 Dywizja Pancerna (III Rzesza)">
18 Dywizja Pancerna (III Rzesza)

18 Dywizja Pancerna (niem. "18. Panzer-Division") – niemiecka dywizja pancerna z okresu II wojny światowej
Historia.
Została zorganizowana rozkazem z dnia 26 października 1940 w Chemnitz z oddziałów 4 i 14 Dywizji Piechoty, wchodziła w skład 11 Armii.
W maju 1941 roku została włączona w skład 2 Grupy Pancernej. W czerwcu 1941 roku w składzie tej armii weszła w skład Grupy Armii „Środek” i wzięła udział w ataku na ZSRR.
Od momentu ataku na ZSRR cały czas walczy w składzie Grupy Armii „Środek” na środkowym odcinku frontu wschodniego. Walczy m.in. Pod Orłem, Briańskiem, Orszą. W listopadzie 1943 roku w czasie w rejonie Kijowa zostaje rozbita, tracąc przy tym większość sprzętu i ludzi. 
Jej resztki wycofany na tyły, a następnie w dniu 29 grudnia 1943 roku oficjalnie dywizję rozwiązano. Z jej sztabu oraz ocalałych pododdziałów tyłowych sformowano 18 Dywizję Artylerii.
Skład.
Latem 1943 dywizja posiadała 72 czołgi

</doc>
<doc id="1049323" url="https://pl.wikipedia.org/wiki?curid=1049323" title="Siemion Wiengierow">
Siemion Wiengierow

Siemion Afanasjewicz Wiengierow (ros. "Семён Афанасьевич Венгеров", ur. 5(17) kwietnia 1855 Łubnie – zm. 14 września 1920 Moskwa) – rosyjski historyk literatury i myśli społecznej, bibliograf.
Absolwent Wydziału Prawa Uniwersytetu Petersburskiego (1879) i Wydziału Historyczno-Filologicznego uniwersytetu w Jurjewie (ob. Tartu, 1880). Autor licznych monografii poświęconych dziejom literatury rosyjskiej, zwłaszcza twórczości klasyków. Był redaktorem działu literatury Słownika Encyklopedycznego Brockhausa i Efrona, redagował również serię „Biblioteka wydawnictwa Swietocz” (1906-08), wydając m.in. dzieła zakazane do czasów rewolucji 1905 r. Opracowywał zaopatrzone komentarzami wydania dzieł Puszkina, Byrona, Moliera, Szekspira, Schillera w serii „Biblioteka wielkich pisarzy” wydawnictwa Brockhaus i Efron. Przygotował pierwsze zbiorowe wydanie dzieł Wissariona Bielinskiego (11 t., 1900-17). Był organizatorem i pierwszym prezesem Rosyjskiej Izby Książki.
Wiengierow jest autorem wielu podstawowych prac biobibliograficznych, które w większości, zakrojone na wielką skalę, pozostały nieukończone. Są to: "Kritiko-biograficzeskij słowar' russkich pisatielej i uczenych" (6 t., 1889-1904; doprowadzony do litery B, wyszła także niewielka liczba haseł zaczynających się na pozostałe litery alfabetu); "Priedwaritielnyj spisok russkich pisatielej i uczenych i pierwyje o nich sprawki" (2 t., 1915-1918, do hasła „Pawłow”); "Istoczniki słowaria russkich pisatielej" (4 t., 1900-1917, do hasła „Niekrasow”); nieukończona rosyjska bibliografia narodowa "Russkije knigi" (3 t., 1895-1899, do hasła „Wawiłow”); "Russkaja poezija" (7 zeszytów, 1893-1901) – najpełniejsza antologia i biobibliograficzny słownik poetów rosyjskich XIX w. Prace te, niezależnie od ich fragmentaryczności, zachowują do dziś znaczenie.
Wiengierow pozostawił po sobie cenne archiwum biobibliograficzne – kartotekę z ok. 2 mln zapisów, 3 500 autobiografii i ok. 35 000 jednostek materiałów ikonograficznych. Spuścizna ta jest przechowywana w Instytucie Literatury Rosyjskiej Rosyjskiej Akademii Nauk.

</doc>
<doc id="1049324" url="https://pl.wikipedia.org/wiki?curid=1049324" title="Roger Mortimer (1. hrabia Marchii)">
Roger Mortimer (1. hrabia Marchii)

Roger de Mortimer (ur. 25 kwietnia 1287, zm. 29 listopada 1330) – 8. baron Wigmore, 1. hrabia Marchii, w latach 1308-1318 lord namiestnik Irlandii z nadania Edwarda II, kochanek królowej angielskiej Izabeli Francuskiej, żony króla Edwarda II.
Życiorys.
Uczestniczył w buncie ligi baronów pod przewodnictwem hrabiów Hereford i Lancaster. Po upadku buntu uwięziony w Tower Mortimer zbiegł do Francji, gdzie na dworze swego brata przebywała królowa Izabela ze swym synem Edwardem III. Razem z Izabellą przeprowadzili udaną inwazję na Anglię w celu obalenia władzy Hugona Despensera, 1. hrabiego Winchester oraz jego syna, faworyta króla Edwarda II, Hugona Despensera Młodszego. Edward II został odsunięty od władzy i po abdykacji stracony, a Mortimer został regentem w imieniu małoletniego Edwarda III.
Rządził Anglią silną ręką jako 1. hrabia Marchii. Taka pozycja Mortimera nie odpowiadała zarówno królowi Edwardowi III, jak i znacznej części angielskiego możnowładztwa (zwłaszcza Henryk Plantagenet, 3. hrabia Lancaster). W 1330 roku Mortimer kazał uwięzić i stracić królewskiego stryja Edmunda Woodstocka, 1. hrabiego Kentu. Edward III zdecydował się działać i w październiku w Nottingham przeprowadził zamach, zakończony uwięzieniem Mortimera, który został przetransportowany do Tyburn i tam 29 listopada – bez sądu – powieszony, włóczony końmi i obdarty ze skóry, zaś wszystkie jego ziemie zostały przejęte przez Koronę.
Dzieje Mortimera, Izabeli, Edwarda II i Edwarda III stanowią kanwę powieści "Wilczyca z Francji", piątej części historycznego cyklu powieściowego Maurice'a Druona "Królowie przeklęci".

</doc>
<doc id="1049326" url="https://pl.wikipedia.org/wiki?curid=1049326" title="Ferenc Berkes">
Ferenc Berkes

Ferenc Berkes (ur. 8 sierpnia 1985 w Baji) – węgierski szachista, arcymistrz od 2002 roku.
Kariera szachowa.
Wielokrotnie zdobywał medale w mistrzostwach Węgier juniorów, w tym czterokrotnie złote: w kategoriach do lat 12 (Paks, 1997), 14 (Paks, 1999), 16 (Balatonlelle, 2001) i 20 (Paks, 2002). W roku 2002 zdobył w Iraklionie tytuł mistrza świata juniorów do lat 18, wyprzedzając Szachrijara Mamediarowa i Pentala Harikrishnę. Po raz drugi w karierze na podium mistrzostw świata juniorów stanął w roku 2005, zajmując w Stambule II miejsce (za Szachrijarem Mamediarowem) w kategorii do lat 20. W latach 2004–2010 czterokrotnie wystąpił w reprezentacji kraju na szachowych olimpiadach (w 2008 r. zdobywając brązowy medal za indywidualny wynik na V szachownicy), natomiast w 2003, 2005, 2007 i 2009 – w drużynowych mistrzostwach Europy. W 2004 zdobył w Budapeszcie tytuł indywidualnego mistrza Węgier, sukces ten powtarzając w 2007 r. (po pokonaniu Adama Horvatha w finale turnieju pucharowego). W 2009 r. w finałowym turnieju zdobył srebrny medal, a w 2010 r. – złoty.
Pierwsze zwycięstwo w międzynarodowym turnieju odniósł w roku 1998, triumfując w otwartym turnieju w Szekszárdzie. W 2000 zajął II miejsce (za Tejmurem Radżabowem) w cyklicznym turnieju "First Saturday" (FS12 GM) w Budapeszcie. W kilka miesięcy później, w kolejnej edycji tego turnieju (FS04 GM, 2001) podzielił I lokatę wraz z Markiem Narciso Dublanem. W 2003 podzielił I lokaty w Hamburgu (wraz z m.in. Jonnym Hectorem) i Oberwart (wraz z m.in. Siemionem Dwojrisem), natomiast w 2004 znalazł się wśród zwycięzców turnieju "Aerofłot Open" w Moskwie (wraz z m.in. Krishnanem Sasikiranem, Loekem van Wely, Konstantinem Sakajewem i Aleksiejem Driejewem), zwyciężył w kołowym turnieju w Zalaegerszeg oraz zajął II miejsce (za Wiktorem Korcznojem) w Paks. W 2006 zajął II lokatę (za Branko Damljanoviciem) w Frascati, podzielił również I miejsca w Harkanach (wraz z Zoltanem Vargą i Ivanem Farago) oraz w Zenicy (wraz z Suatem Atalikiem). W 2011 r. podzielił II m. (za Radosławem Wojtaszkiem, wspólnie z Ilją Smirinem) w memoriale György Marxa w Paksie.
Najwyższy ranking w dotychczasowej karierze osiągnął 1 września 2011 r., z wynikiem 2706 punktów zajmował wówczas 41. miejsce na światowej liście FIDE, jednocześnie zajmując 3. miejsce (za Péterem Lékó i Zoltánem Almásim) wśród węgierskich szachistów.

</doc>
<doc id="1049327" url="https://pl.wikipedia.org/wiki?curid=1049327" title="Józef Sierakowski">
Józef Sierakowski



</doc>
<doc id="1049333" url="https://pl.wikipedia.org/wiki?curid=1049333" title="Trzecieski">
Trzecieski

Trzecieski – polski herb szlachecki, znany z jedynego wizerunku pieczętnego.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Na tarczy dwudzielnej w pas, pole górne barwy niewiadomej, pole dolne dwudzielne w słup, w którym po prawej i po lewej głowa mężczyzny.
Klejnot: dwie trąby myśliwskie.
Najwcześniejsze wzmianki.
Pieczęć J. Trzecieskiego z 1576 roku.
Herbowni.
Ponieważ herb Trzecieski był herbem własnym, prawo do posługiwania się nim przysługuje tylko jednemu rodowi herbownemu:
Trzecieski.

</doc>
<doc id="1049334" url="https://pl.wikipedia.org/wiki?curid=1049334" title="Droga wojewódzka nr 361">
Droga wojewódzka nr 361

Droga wojewódzka nr 361 (DW361) – droga wojewódzka położona w województwie dolnośląskim łącząca DK30 w Radoniowie z Mirskiem, Świeradowem-Zdrój i Czechami.

</doc>
<doc id="1049336" url="https://pl.wikipedia.org/wiki?curid=1049336" title="Puchar Narodów Oceanii 2004">
Puchar Narodów Oceanii 2004

Rozgrywki o Puchar OFC w roku 2004 zostały rozegrane w Honiarze, Apii, Adelaide i Sydney, rozgrywki były jednocześnie eliminacjami do MŚ 2006 (pierwsze dwie rundy, natomiast trzecie rundy obu turniejów rozegrano osobno). W 1 fazie grupowej udział wzięło 10 reprezentacji, Australia i Nowa Zelandia rozpoczęły grę od 2 fazy grupowej.

</doc>
<doc id="1049338" url="https://pl.wikipedia.org/wiki?curid=1049338" title="Dolaczko">
Dolaczko

Dolaczko – polski herb szlachecki z nobilitacji.
Opis herbu.
W polu czerwonym za działem złotym na lawecie czarnej – mąż zbrojny stojący z pióropuszem na hełmie i lontem zapalonym w lewej dłoni. W klejnocie pięć piór strusich.
Najwcześniejsze wzmianki.
Herb nadany 9 lutego 1580 razem z przywilejem nobilitacji Markowi Dolaczko, który pochodził z Siedmiogrodu i przybył do Polski ze Stefanem Batorym. Szlachectwo dla tego rodu potwierdzono 20 grudnia 1794.
Herbowni.
Dolaczko.

</doc>
<doc id="1049343" url="https://pl.wikipedia.org/wiki?curid=1049343" title="Systemy rolnicze">
Systemy rolnicze

System rolniczy, system gospodarowania – sposób zagospodarowania przestrzeni rolniczej w zakresie produkcji roślinnej i zwierzęcej oraz ich przetwarzania, wyceniony kryteriami ekologicznymi i ekonomicznymi. Podstawą wyróżnienia systemów jest stopień uzależnienia rolnictwa od przemysłowych środków produkcji, głównie nawozów mineralnych i pestycydów oraz jego oddziaływanie na środowisko przyrodnicze.
We współczesnym rolnictwie wyróżnia się następujące systemy rolnicze:
Linki zewnętrzne.
Definicje systemów rolniczych

</doc>
<doc id="1049345" url="https://pl.wikipedia.org/wiki?curid=1049345" title="Joan Aiken">
Joan Aiken

Joan Delano Aiken (ur. 4 września 1924, zm. 4 stycznia 2004) – brytyjska pisarka. 
Urodziła się w Rye w hrabstwie East Sussex, w rodzinie o literackich tradycjach: jej ojciec, Conrad Aiken był laureatem Nagrody Pulitzera, zawód pisarki wybrała również jej siostra, Jane Aiken Hodge. 
Joan Aiken zaczęła pisać i publikować już jako nastolatka. Jej twórczość obejmuje głównie książki dla dzieci oraz literaturę grozy.

</doc>
<doc id="1049346" url="https://pl.wikipedia.org/wiki?curid=1049346" title="Józef Sierakowski (działacz)">
Józef Sierakowski (działacz)

Józef Sierakowski (zm. 1814) – mieszczanin warszawski, rzeźnik, działacz insurekcji kościuszkowskiej. 
Życiorys.
Był jednym z przywódców insurekcji warszawskiej 17 kwietnia 1794 roku, był członkiem sprzysiężenia, przygotowującego wybuch powstania kościuszkowskiego

</doc>
<doc id="1049347" url="https://pl.wikipedia.org/wiki?curid=1049347" title="Bitwa pod Polanami">
Bitwa pod Polanami

Bitwa pod Polanami – zbrojne starcie, które miało miejsce 7 maja 1794 roku pod Polanami (miejscowość na Białorusi w obwodzie grodzieńskim, 7 km na północ od Oszmiany) w czasie insurekcji kościuszkowskiej.
Oddziały rosyjskie wycofując się po bitwie pod Niemenczynem w kierunku Michaliszek, pod dowództwem płk. Kirijewa i ppłk. Luiza (1170 żołnierzy), złożone z niedobitków rosyjskiego garnizonu Wilna, połączyły się z idacym z Rygi przez Druję pułkiem muszkieterów płk. Diejewa oraz przybyłym z Postaw 1 baonem Estlandzkiego Korpusu Jegrów ppłk. Szilinga. Diejew, objąwszy dowództwo nad oddziałami (ok. 3,3 tys. żołnierzy), skierował wojska w kierunku Oszmiany. Komendant Wilna płk. Jakub Jasiński, chcąc zlikwidować zagrażające Wilnu oddziały rosyjskie, wyruszył 5 maja z częścią swej dywizji (ok. 3 tys. żołnierzy, w tym ok. 700 pikinierów i kosynierów) przeciw Diejewowi i 7 maja uderzył na jego obóz pod Polanami. Po kilkugodzinnym przygotowaniu artyleryjskim oddziały litewskie ruszyły do ataku. Diejew, na skutek zbytniego rozczłonkowania wojsk litewskich, zdołał odeprzeć ataki. Pod koniec trwającej ok. 6 godzin bitwy wycofała się część brygady Sulistrowskiego. Pod ogniem rosyjskim załamało się także natarcie piechoty tzn. pikinierów i kosynierów. Diejew, wykorzystując zamieszanie w ugrupowaniu litewskim, przeszedł do kontrataku, przerwał linie jego oddziałów i zdobył 3 działa. Płk. Jasiński cofnął się na trakt wileński i wycofał się do Wilna. Diejew nie podjął pościgu.
Straty litewskie ok. 90 żołnierzy i 3 działa, straty rosyjskie większe.

</doc>
<doc id="1049349" url="https://pl.wikipedia.org/wiki?curid=1049349" title="Aaron Cleare">
Aaron Cleare

Aaron Clearke (ur. 31 stycznia 1983) - bahamski lekkoatleta specjalizujący się w biegu na 400 metrów.

</doc>
<doc id="1049352" url="https://pl.wikipedia.org/wiki?curid=1049352" title="Savé">
Savé

 
Savé – miasto w Beninie, w departamencie Collines. Położone jest około 160 km na północ od stolicy kraju, Porto-Novo. W spisie ludności z 11 maja 2013 roku liczyło 31 444 mieszkańców.

</doc>
<doc id="1049354" url="https://pl.wikipedia.org/wiki?curid=1049354" title="Nikki">
Nikki

Nikki – miasto w Beninie, w departamencie Borgou. Położone jest około 380 km na północny zachód od stolicy kraju, Porto-Novo. W spisie ludności z 11 maja 2013 roku liczyło 66 109 mieszkańców.

</doc>
<doc id="1049355" url="https://pl.wikipedia.org/wiki?curid=1049355" title="Zespół Fregoliego">
Zespół Fregoliego

Zespół Fregoliego – rzadkie zaburzenie urojeniowe, polegające na przekonaniu chorego, że różne osoby, które spotyka to w rzeczywistości jedna i ta sama osoba zmieniająca swój wizerunek. Nierzadko współwystępuje z innymi typami urojeń, jak np. urojenia prześladowcze.
Nazwa schorzenia wywodzi się od nazwiska włoskiego aktora Leopoldo Fregoliego, słynącego z nadzwyczajnych umiejętności zmieniania wizerunku.
Zaburzenie to zostało opisane po raz pierwszy w 1927 przez P. Courbona i G. Faila. Opisali przypadek 27-letniej kobiety, która utrzymywała, że jest prześladowana przez dwóch mężczyzn, przybierających postaci różnych ludzi, których spotyka.

</doc>
<doc id="1049359" url="https://pl.wikipedia.org/wiki?curid=1049359" title="Francis Adams (lekkoatleta)">
Francis Adams (lekkoatleta)

Francis Adams (ur. 29 października 1953, zm. 11 listopada 1987 w Port-of-Spain) – trynidadzko-tobagijski sprinter specjalizujący się w biegu na 100 metrów.
Dwukrotnie brał udział w igrzyskach olimpijskich. W 1976 w Letnich Igrzyskach Olimpijskich 1976 w Montrealu osiągnął półfinał w sztafecie 4x100 m razem z Christopherem Brathwaitem, Anthonym Husbandsem i Charlesem Josephem.
Francis Adams zginął w wieku 34 lat od rany postrzałowej w Port-of-Spain.

</doc>
<doc id="1049361" url="https://pl.wikipedia.org/wiki?curid=1049361" title="Tapirus terrestris">
Tapirus terrestris



</doc>
<doc id="1049362" url="https://pl.wikipedia.org/wiki?curid=1049362" title="Molecular Structure of Nucleic Acids">
Molecular Structure of Nucleic Acids

Molecular Structure of Nucleic Acids: A Structure for Deoxyribose Nucleic Acid – artykuł autorstwa Jamesa D. Watsona i Francisa Cricka, opublikowany w czasopiśmie „Nature” 25 kwietnia 1953 roku. Była to pierwsza publikacja opisująca strukturę podwójnej helisy DNA.
Opis.
Praca Watsona i Cricka była krótkim doniesieniem, opisującym wnioski płynące z analizy obrazów rentgenograficznych sodowej soli DNA. Większość danych, na których się oparli pochodziła od Maurice’a Wilkinsa i Rosalind Franklin z King’s College w Londynie (Crick i Watson podziękowali im w ostatnim akapicie artykułu), którzy po zapoznaniu się z pierwszym szkicem poprosili o zawarcie w artykule informacji o rozważaniu łączenia się zasad za pomocą wiązań wodorowych przez R. D. B. Frasera przed podjęciem badań przed Watsona i Cricka. Najważniejsze obserwacje Wilkinsa, Franklin i ich współpracowników opublikowano w tym samym numerze „Nature”. Watson i Crick z doświadczeń Erwina Chargaffa dowodzących stałych proporcji zasad azotowych w DNA wywnioskowali, że zasady tworzą pary (adenina-tymina, guanina-cytozyna), a wysokiej rozdzielczości fotografie dyfrakcji promieni X na kryształach sodowej soli DNA prawidłowo zinterpretowali jako dowody na helikalną naturę cząsteczki DNA. Obok odkrycia alfa-helisy białka przez Paulinga, uczonych zainspirował helikalny model DNA zaproponowany przez Svena Furberga; w tym błędnym modelu zasady zostały umieszczone na zewnątrz cząsteczki DNA, a nie, jak w prawidłowym modelu, do wewnątrz.
Uczeni zdecydowali się na publikację, ponieważ badania nad strukturą DNA prowadził równocześnie Linus Pauling z California Institute of Technology, który o wynikach badań dowiedział się z listu Maxa Delbrücka (Delbrück zignorował prośbę Watsona o nieinformowaniu Paulinga, o czym poinformował Watsona w liście z 18 marca 1953). Pauling wcześniej uprzedził zespół z Cavendish Laboratory w odkryciu struktury helisy alfa białka. W przypadku DNA, na podstawie słabej jakości zdjęć rentgenowskich, założył strukturę potrójnej helisy, z grupami fosforanowymi znajdującymi się wewnątrz cząsteczki i zasadami na zewnątrz. Podobną budowę DNA rozważali początkowo Watson i Crick, jednak dzięki nowym, wysokiej jakości zdjęciom zorientowali się, że helisa jest podwójna, a zasady nukleinowe znajdują się wewnątrz cząsteczki i tworzą komplementarne pary A-T/G-C. Pauling pozostał przy koncepcji helisy potrójnej, publikując tę propozycję struktury w lutym 1953; Crick i Watson, podobnie jak szef Cavendish Laboratory, Sir William Lawrence Bragg (przekazał artykuł wraz z listem polecającym redakcji „Nature”), byli zdania, że Pauling jest blisko odkrycia dokonanego przez Cricka i Watsona. Uczeni zapowiedzieli rozwinięcie hipotezy i rok później w publikacji na łamach „Proceedings of the Royal Society” struktura podwójnej helisy oraz wnioski płynące z reguły parowania zasad zostały szerzej omówione.
Aby zastrzec swoje pierwszeństwo w odkryciu znaczących implikacji dokonanego przez nich odkrycia pod koniec artykułu zamieścili słynne zdanie (zaproponowane przez Cricka, który pierwotnie planował poświęcić implikacjom więcej tekstu):
"It has not escaped our notice that the specific pairing we have postulated immediately suggests a possible copying mechanism for the genetic material". 
("Nie uszło naszej uwadze, że zaproponowane przez nas specyficzne parowanie [zasad] natychmiast sugeruje możliwy mechanizm kopiowania materiału genetycznego") 
Ostateczna wersja "Molecular Structure of Nucleic Acids" powstała pod koniec marca 1953, która została przepisana na maszynie przez Elizabeth Watson, siostrę Watsona. 1 kwietnia rękopis przekazano Braggowi, zaś następnego dnia wysłany do redakcji czasopisma. Artykuł otwiera zdanie:
"Pragniemy zaproponować pewną strukturę soli kwasu deoksyrybonukleinowego (DNA). Struktura ta wykazuje nowe cechy mające istotne znaczenie dla biologii".
Recepcja.
Praca Watsona i Cricka jest jedną z najczęściej cytowanych prac naukowych na świecie. Liczba cytowań przewyższa m.in. liczbę cytowań artykułu Alberta Einsteina z 1905 roku ("Ist die Trägheit eines Körpers von seinem Energieinhalt abhängig?"). W oparciu o Science Citation Index podano, że między 1961 a 2002 rokiem praca Watsona i Cricka była cytowana 2061 razy, co dawało średnio 49 cytowań rocznie. Autorzy pracy wskazali na bardzo niski wskaźnik „autocytowań” (ang. self-citations) – Watson i Crick tylko dwukrotnie powoływali się na swój artykuł z 1953 roku, podczas gdy normą jest 10% wskaźnik w przypadku prac innych naukowców.
Inne publikacje.
Historię dwuletnich badań prowadzonych w Cavendish Laboratory i współpracy z Wilkinsem i Franklin obaj autorzy pracy przedstawili w autobiograficznych książkach. Pierwszy dokonał tego James D. Watson w ksiące "Podwójna helisa" ("The Double Helix", 1968, wyd. pol. 1975, 1995). Francis Crick swoje spojrzenie na odkrycie zawarł w artykule w Nature w 1974 roku i w książce "Szalona pogoń" ("What Mad Pursuit: A Personal View of Scientific Discovery", 1988, wyd. pol. 1996).

</doc>
<doc id="1049364" url="https://pl.wikipedia.org/wiki?curid=1049364" title="Międzynarodowe Forum Niezależnych Filmów Fabularnych im. Jana Machulskiego">
Międzynarodowe Forum Niezależnych Filmów Fabularnych im. Jana Machulskiego

CINEMAFORUM - Międzynarodowe Forum Niezależnych Filmów Fabularnych im. Jana Machulskiego, dawniej Międzynarodowe Forum Niezależnych Filmów Fabularnych Oskariada – festiwal filmów niezależnych, który odbywa się od 2001 roku, na przełomie marca/kwietnia, w Warszawie, do 2006 w Kinoteatrze „Bajka” a od 2007 w Kinotece znajdującej się w Pałacu Kultury i Nauki.
W 2009 po śmierci Jana Machulskiego, komitet organizacyjny zdecydował o nadaniu festiwalowi jego imienia.
Główna nagroda GRAND PRIX przyznawana jest w dwóch kategoriach: filmy studenckie oraz filmy amatorskie.
Podczas festiwalu odbywają się imprezy towarzyszące takie jak:

</doc>
<doc id="1049369" url="https://pl.wikipedia.org/wiki?curid=1049369" title="Mrówczan amonu">
Mrówczan amonu

Mrówczan amonu, HCOONH4 - związek organiczny, sól kwasu mrówkowego i amoniaku.
Właściwości.
Mrówczan amonu jest białym ciałem stałym, rozpuszczalnym w wodzie. Ma właściwości higroskopijne. pH jego wodnych roztworów waha się między 5,5 a 7,5. W podwyższonej temperaturze rozkłada się zgodnie z równaniem: 
Otrzymywanie.
Można go otrzymać w reakcji kwasu mrówkowego i amoniaku: 
Toksyczność.
Przy kontakcie z oczami i skórą występują podrażnienia. W wypadku spożycia występują objawy podrażnienia błon śluzowych jamy ustnej, gardła, przełyku oraz przewodu pokarmowego. Przy wdychaniu jego par może wystąpić podrażnienie górnych dróg oddechowych.
Pierwsza pomoc.
W wypadku kontaktu z oczami lub skórą należy je przemyć dużą ilością wody. Po spożyciu mrówczanu amonu należy podać choremu dużą ilością wody i spowodować wymioty. Należy również skontaktować się z lekarzem.

</doc>
<doc id="1049370" url="https://pl.wikipedia.org/wiki?curid=1049370" title="Brian Baker (muzyk)">
Brian Baker (muzyk)

Brian Baker (ur. 25 lutego 1965) – jeden z założycieli Minor Threat oraz Dag Nasty. Od 1994 roku członek Bad Religion.
Dyskografia.
Z Bad Religion
 Z Dag Nasty
Z Minor Threat
Z Junkyard

</doc>
<doc id="1049371" url="https://pl.wikipedia.org/wiki?curid=1049371" title="Kościół Wniebowzięcia Najświętszej Maryi Panny w Kłodawie">
Kościół Wniebowzięcia Najświętszej Maryi Panny w Kłodawie

Kościół Wniebowzięcia Najświętszej Maryi Panny w Kłodawie – świątynia rzymskokatolicka w Kłodawie. Kościół wybudowany został w II połowie XVIII wieku. Jest to świątynia trzynawowa, utrzymana w stylu późnobarokowym. Wyposażenie wnętrza pochodzi z XVIII wieku. Do kościoła przylega barokowy dawny klasztor karmelitów trzewiczkowych z 1623 roku.
Kościół.
Kłodawski późnobarokowy kościół parafialny Wniebowzięcia NMP wybudowany został w XVIII wieku. Jego budowę ukończono w 1755 roku, a wieże dobudowano w 1765 roku. Świątynię konsekrowano w 1766 roku. 
W latach 1818–1844 i od 1878 pełni funkcję kościoła parafialnego. Zdewastowany w 1806 roku, restaurowany dwukrotnie w latach 1847–1854 i w roku 1954. Świątynia trzynawowa. Bazylikowy korpus czteroprzęsłowy z dwiema wieżami w fasadzie zachodniej. Prezbiterium dwuprzęsłowe, równej szerokości z nawą główną, nieco niższe, zamknięte ścianą prostą. Wewnątrz w prezbiterium i nawie głównej sklepienia żaglaste na koszowych gurtach. Nawy boczne otwarte do głównej półkolistymi arkadami filarowymi, sklepione kolebką krzyżową na gurtach. W zakrystii i skarbczyku poprzeczna kolebka na gurtach. Otwór tęczowy o łuku odcinkowym. Chór muzyczny wsparty na trzech arkadach koszowych, podsklepionych kolebką na gurtach, z faliście wygiętym parapetem, na którym umieszczony jest herb wielkopolskiej prowincji karmelitów i data 1755. W przyziemiu wież dwie wydzielone lokalności z lożami na piętrze, otwartymi do naw bocznych otworami o wygiętych przedpiersiach. Ściany rozczłonkowane pilastrami. Zewnątrz elewacje opilastrowane. Okna zamknięte półkoliście i łukiem odcinkowym. Wieże dwukondygnacyjne, w górnej partii o narożach zaokrąglonych, nakryte hełmami baniastymi z latarniami. Dachy dwuspadowe, kryte dachówką.
Ołtarz główny rokokowy, trójdzielny o bogatej architekturze. W ołtarzu obraz Matki Boskiej Szkaplerznej w sukienkach srebrnych. Ołtarze boczne analogicznie parami - rokokowe. Ambona rokokowa w kształcie łodzi. Prospekt organowy z rzeźbami muzykujących aniołków i króla Dawida. Balustrada oddzielająca prezbiterium również rokokowa. Stalle z rzeźbami aniołków na zwieńczeniach i czternastoma obrazkami z przedstawieniami świętych. Trzy konfesjonały intarsjowane z obrazami zakonnika męczennika i Świętej Teresy. 
Na przykościelnym dziedzińcu:
Dawny klasztor.
Klasztor karmelitów trzewiczkowych ufundowany został w 1623 roku przez Franciszka Krzykowskiego. Wybudowany w stylu barokowym. Restaurowany gruntownie w latach 1851–1854 i 1900–1902. Piętrowy, podpiwniczony. O trzech skrzydłach, z których zachodnie wysunięte jest nieco przed lico fasady kościoła. Wewnątrz na obu kondygnacjach korytarz z dwoma traktami pomieszczeń sklepionych na parterze kolebką krzyżową. Dachy dwuspadowe, kryte dachówką.

</doc>
<doc id="1049376" url="https://pl.wikipedia.org/wiki?curid=1049376" title="Derek Hansen">
Derek Hansen

Derek Hansen (ur. Londyn, 1944) – pisarz. Urodził się w Anglii, wychował w Nowej Zelandii, a obecnie mieszka w Sydney w Australii.

</doc>
<doc id="1049378" url="https://pl.wikipedia.org/wiki?curid=1049378" title="Lucyna Talejko-Kwiatkowska">
Lucyna Talejko-Kwiatkowska

Lucyna Talejko-Kwiatkowska (ur. 1964 w Poznaniu) – polska ilustratorka i graficzka.
Życiorys.
Absolwentka Wydziału Grafiki Akademii Sztuk Pięknych w Poznaniu, gdzie w 1988 roku obroniła dyplom w pracowni ilustracji i typografii u Grzegorza Marszałka. Od 1988 roku jest wykładowcą na macierzystej uczelni, a od roku 2015 także kierownikiem studiów doktoranckich na Wydziale Grafiki i Komunikacji Wizualnej.
Zaprojektowała okładki do kilkuset książek, wydawanych przeważnie w ramach serii wydawniczych "Salamandra" (wydawnictwo Rebis), "Kameleon" (Zysk i S-ka), "Ziemski dom" (Muza), a także w wydawnictwach Media Rodzina i W.A.B. Jest też autorką ilustracji m.in. do "Alicji w Krainie Czarów" Lewisa Carrolla oraz "Przygód Sindbada Żeglarza" i "Klechd sezamowych" Bolesława Leśmiana.

</doc>
<doc id="1049379" url="https://pl.wikipedia.org/wiki?curid=1049379" title="Skrajny Salatyn">
Skrajny Salatyn

Skrajny Salatyn lub Przedni Salatyn (słow. "Predný Salatín") – północno-wschodni grzbiet Brestowej w słowackiej części Tatr Zachodnich, opadający w widły Salatyńskiego Potoku i Małego Salatyńskiego Potoku. Na słowackich mapach zaznacza się w nim niewybitny szczyt Przedni Salatyn (1624 m). 
Skrajny Salatyn oddziela od siebie dwie boczne doliny: Dolinę Salatyńską (na wschodzie) od Salatyńskiego Żlebu (na zachodzie). Od kulminacji Skrajnego Salatyna w kierunku wschodnim odgałęzia się krótkie ramię Spaleńskiego Upłazu (Spalonego Upłazu). Pomiędzy ramieniem tym, a głównym ciągiem Skrajnego Salatyna znajduje się Spaleński Żleb ("Spaleny žľab"). Poprowadzono nim niebieski szlak turystyczny.
Skrajny Salatyn jest w partii wierzchołkowej stosunkowo równy i, wraz ze swoimi zboczami – w górnej ich części, przeważnie trawiasty. Czerwieniejące już w połowie lata pędy situ skuciny nadają mu rude zabarwienie. W przeszłości był wypasany, podobnie jak całe Salatyny.
Na rozległym i płaskim zakończeniu grzbietu są ławki i stół dla turystów. Dzięki temu, że grzbiet jest odsłonięty na całej długości, roztaczają się z niego rozległe widoki. Szczególnie dobrze prezentują się stąd pobliskie szczyty Osobitej i Siwego Wierchu, dobrze widać też potężny masyw Kominiarskiego Wierchu, Ciemniaka, Bobrowiec, wierzchołek Giewontu, liczne szczyty Tatr Zachodnich i Wysokich i całą Dolinę Zuberską i Rohacką.
Na stokach Skrajnego Salatyna uprawiane jest narciarstwo pozatrasowe, a w Skrajnej Dolinie Salatyńskiej znajduje się wyciąg narciarski. 

</doc>
<doc id="1049381" url="https://pl.wikipedia.org/wiki?curid=1049381" title="Porphyrio mantelli">
Porphyrio mantelli



</doc>
<doc id="1049384" url="https://pl.wikipedia.org/wiki?curid=1049384" title="Nadajnik iskrowy">
Nadajnik iskrowy

Nadajnik iskrowy – rodzaj nadajnika służącego wytwarzaniu fal radiowych, który wykorzystywany był szczególnie przy telegrafie bezprzewodowym w pierwszych dwóch dekadach rozwoju radia, szczególnie przy praktycznych demonstracjach. Nadajnik iskrowy jest najstarszym typem nadajnika radiowego. Były głównym typem używanym w erze telegrafii bezprzewodowej, pierwszych trzech dekadach radia, od 1887 do końca I wojny światowej.
Podstawa cecha nadajników iskrowych.
Podstawowym cechą nadajników iskrowych jest to, że generują one serię krótkich przejściowych impulsów fal radiowych. Nie są w stanie wytworzyć ciągłych fal używanych do przenoszenia dźwięku we współczesnej transmisji radiowej AM lub FM. W związku z tym nadajniki iskrowe nie mogły być wykorzystywane do przesyłać dźwięku.Były wykorzystywane do przysłania informacji drogą radiotelegraficzną. Nadajnik włączany i wyłączany był przy pomocy klucza telegraficznego, wytwarzając impulsy fal radiowych. Dzięki temu możliwe było przeliterowanie wiadomości tekstowej alfabetem Morse’a.
Rys historyczny.
Teorią dotyczącą Istnienie fal elektromagnetycznych zajmował się Clarka Maxwella. Opracował on układ równań opisujących rozchodzenie się fal. Swoją teorię ustalił w 1864 r. Doświadczeniami wykazujące istnienie fal radiowych i badania ich właściwości prowadził Henryk Hertz. Hertz chciał tylko udowodnić udowodnienie słuszności teorii Maxwella i nie przewidywał dla swojego odkrycia żadnego praktycznego zastosowania. Próbami transmisji radiowych w latach 1890-tych zajmował się Guglielmo Marconi. W 1898 r. przeprowadził on udaną transmisję sygnałów radiowych pomiędzy Anglią i Irlandią, w 1899 – poprzez kanał La Manche, a w 1901 r. na odległość 175 km między Francją a Korsyką. Pierwszy telegram drogą radiową z Anglii do Australii przęsła Marconi w 1918 r. W latach 1890–1896 równolegle prowadził doświadczenia brazylijski duchowny katolicki Roberto Landell De Moura. Udało mu się nawet przeprowadzić transmisję głosu i muzyki na odległość 8 km w latach 1893–1894. Dzięki temu otrzymał trzy patenty w USA (nadajnik, system transmisji głosu i system transmisji telegraficznej) oraz patenty w Brazylii. Na polecenie władz kościelnych musiał przerwać swoje doświadczenia. Stanowisko Kościoła zmieniło się potem diametralnie i w 30 lat później Marconi uruchomił stację nadawczą radia watykańskiego. Nieco później niż Landell de Moura bo w 1904 r. próbne transmisje mowy i muzyki przeprowadzał na Politechnice w Grazu Austriak Otto Nussbaumer (1876-1930). Marconi przeprowadził pierwszą łączność transatlantycką pomiędzy Poldhu w Kornwalii i Nową Funlandią Transmisja ta odbyła się 12 grudnia 1901 r. Odległość na jaką transmitował sygnał to ok. 3540 km. Nadajnik o mocy 20 kW pracował na częstotliwości 300 kHz. Antenę nadawczą składna się z siatki 50 przewodów rozciągniętych pomiędzy nadajnikiem a wierzchołkami 4 masztów drewnianych o wysokości 49 m. Maszty były umieszczone w rogach kwadratu a nadajnik znajdował się w jego środku. Antenę odbiorczą był przewód, który za pomocą latawca był wyniesiony w górę.
Aparatura Hertza.
Henryk Hertz przeprowadzał pierwsze doświadczenia z falami elektromagnetycznymi przy pomocy nadajnika iskrowego oraz dipola odbiorczego wyposażonego w iskrownik. Wynalazek Hertza zbudowany był z iskrownika połączonego z anten nadawczą. Antena ta wykonana była z przewodu miedzianego którego długość wynosiła 2,6 m a średnica 2 mm. Na końcach anteny zamontowane było obciążenie pojemnościowe. Kiedy butelka lejdejska (kondensator) została rozładowana, następował przeskok iskry. Iskra przeskakiwała między kuleczkami znajdującymi się pośrodku anteny. Do odbioru służyła antena ramowa o długości boku ok. 75 cm. Wykonana była z przewodu miedzianego o średnicy 2 mm. Przeskok iskry w nadajniku powodował zaindukowanie się prądu w antenie odbiorczej i w konsekwencji przeskok iskry w iskrowniku odbiorczym. Doświadczenie to stanowiło dowód na przekazywanie energii za pośrednictwem fal elektromagnetycznych.
Zasada działania.
Nadajnik iskrowy zasilany był źródłem prądu stałego. Zwarcie lub rozwarcie klawisza telegraficznego, powodowało zmianę prądu w uzwojeniu pierwotnym cewki indukcyjnej transformatora, czego konsekwencją był wzrost lub zanik prądu w obwodzie pierwotnym i indukowanie wysokiego napięcia w jego uzwojeniu wtórnym. Gdy napięcie osiągało wartość dostateczną dla przeskoku iskry w iskierniku, wówczas następowało pobudzenie układu antenowego i wyładowanie drgające związane z wypromieniowaniem w przestrzeń energii elektromagnetycznej. Impulsy generowane przez nadajnik iskrowy miały charakter sinusoidalnych drgań tłumionych. Impulsy charakteryzowały się małą mocą. W celu zwiększenia mocy układ zmodyfikował Ferdynanda Brauna, dzieląc układ na dwa obwody: zamknięty oraz otwarty. W obwodzie zamknięty znajdował się iskiernik, a w obwodzie otwartym znajdowała się antena generująca energię elektromagnetyczną. Po tej modyfikacji układ ten zasilany poprzez transformator ze źródła prądu przemiennego. Dodanie do obwodu z iskiernikiem, kondensatora spowodowało powstanie obwodu rezonansowego. Umożliwiło to generowanie iskier przy niższych napięciach. W antenie sprzężonej indukcyjnie z obwodem iskry, powstawały drgania, które mogły rozchodzić się na znacznie większe odległości, ponieważ usunięty został z jej obwodu wpływ iskry.
Budowa nadajnika iskrowego.
Nadajnik iskrowy składa się z:
Nadajnik z iskrą gaszoną.
Zastosowanie w układzie dwóch sprzężonych indukcyjnie obwodów rezonansowych, powodowało generowanie drgań dwóch częstotliwości. Efektem tego było zwiększenie zakłóceń w odbiorze innych radiostacji i nieefektywnym wykorzystaniem mocy nadajnika. Mimo wszystko nadajnik generował dobrej jakości sygnał. Jego widmo było ograniczone przez selektywne obwody. Przebieg sygnału uzyskiwany przy pomocy nadania Brauna był podobny do tzw. przebiegu dudnień. Było to spowodowane oddziaływaniem dwóch drgań o zbliżonych częstotliwościach. Zastosowani iskierników z i skrą gaszoną oraz iskierników obrotowych eliminowało te wady. Konstruktorem iskierników z i skrą gaszoną był Max Wien. Zastąpił jeden iskiernik kilka iskierników generujących bardzo krótkie iskry. Dzięki takiemu rozwiązaniu iskry gasną bardzo szybko, przerywając w ten sposób wzbudzający obwód nadajnika. Dzięki takiemu rozwiązaniu usunięto niekorzystne oddziaływanie obu obwodów.Poprzez umieszczenie w iskierniku dodatkowych tarcz, których zadaniem było obniżenie temperatury zjonizowanego powietrza przez pierwotną iskrę, uniemożliwiało powstawanie iskier wtórnych i pozwalało na odpowiednie częste generowanie sygnałów w przestrzeń z częstotliwością źródła. Nadajniki pracujące z odpowiednio dużą częstotliwością powtarzania iskry zyskały miano nadajników z iskrą dźwięczącą. Ponieważ obwód pierwotny nie pobierał energii z obwodu antenowego przebieg był słabiej tłumiony.
Nadajnik z iskiernikiem wirującym.
Iskiernik z iskrą gaszoną ulepszył Guglielmo Marconi poprzez zastosowanie innego systemu gaszenia iskier. Skonstruował tzw. iskiernik wirujący. Zrezygnował z tarcz obniżających temperaturę powietrza. W przerwie iskrowej umieścił szybko obracające się koło palczaste. Dzięki takiemu rozwiązaniu iskra gasła wskutek zwiększenia się odległości między palcem a elektrodą.

</doc>
<doc id="1049388" url="https://pl.wikipedia.org/wiki?curid=1049388" title="Leonard Torwirt">
Leonard Torwirt

Leonard Torwirt (ur. 28 listopada 1912 w Wilnie, zm. 9 listopada 1967 w okolicach Ciechanowa) – polski artysta malarz, konserwator zabytków, scenograf, docent UMK w Toruniu.
Leonard Waldemar Torwirt, syn Wilhelma i Pauliny z Romejków. W latach 1927-1931 uczył się w wileńskiej Szkole Rzemiosł i Przemysłu Artystycznego kierowanej przez prof. Jerzego Hoppena ze specjalizacją w dziedzinie malarstwa dekoracyjnego. Następnie do 1936 pracował tam jako wykładowca technologii i technik malarskich. Studia malarskie uzupełnił na Wydziale Sztuk Pięknych Uniwersytetu Stefana Batorego w latach 1938-1939. Współpracując m.in. z Bronisławem Jamonttem i Jerzym Hoppenem brał udział w konserwacji i wykonywaniu nowych malowideł na Wileńszczyźnie oraz w ewangelickim kościele garnizonowym w Warszawie. Od 1945 był związany z Uniwersytetem Mikołaja Kopernika w Toruniu. Był twórcą i kierownikiem Katedry Technologii i Technik Malarskich, gdzie uzyskał stanowisko docenta, pełnił funkcje prodziekana i dziekana Wydziału Sztuk Pięknych. Od 1951 współpracował również z Pracowniami Konserwacji Zabytków. W 1955 został współautorem nowoczesnej metody konserwacji szkła witrażowego (wraz z Wiesławem Domasłowskim i Edwardem Kwiatkowskim).
Leonard Torwirt zasłynął jako doskonały kopista obrazu Matki Boskiej Częstochowskiej. W 1957 na zlecenie prymasa Wyszyńskiego wykonał dwie repliki cudownego obrazu - jedną przeznaczoną dla papieża Piusa XII i drugą - tzw. Obraz Nawiedzenia, który w tym samym roku, mimo sprzeciwów władz PRL, rozpoczął peregrynację po polskich parafiach w ramach przygotowania duchowego polskiego Kościoła do Jubileuszu Tysiąclecia Chrztu Polski.
Leonard Torwirt jest również autorem kopii obrazu Matki Boskiej Częstochowskiej znajdujących się w "Amerykańskiej Częstochowie" w Doylestown, w katedrach w Gnieźnie i we Włocławku, kościele paulinów w Warszawie, łącznie ok. 15.
W okresie wileńskim i w pierwszych powojennych latach toruńskich był również scenografem. Wiele prac, w tym malowidła ścienne w kościołach m.in. w Witkowie, Pobiedziskach i Powidzu koło Gniezna, w Kcyni, w farze w Złotowie, kościele śś. Piotra i Pawła w Toruniu Podgórzu i u Paulinów w Warszawie, projekty ołtarzy (kościół św. Mikołaja w Grudziądzu), konserwacja malowideł ściennych w Polsce (m.in. kościół św. Jana w Toruniu) i w Bułgarii, jak również projekty teatralne wykonywał wraz z żoną, Anną Torwirt z d. Rudak (1916-1992), również absolwentką wileńskiej uczelni, która następnie z powodzeniem kontynuowała działalność męża w dziedzinie kopiowania obrazu jasnogórskiego (także ok. 15 kopii, w tym w kaplicy polskiej bazyliki św. Piotra w Rzymie). Obecnie czyni to również ich córka, Anna Maria Torwirt (m.in. kopie w kościele św. Jacka w Chicago i w kościele Mariackim w Toruniu).
Leonard Torwirt zginął w wypadku samochodowym jadąc do rozpoczętych prac nad polichromią wnętrza kościoła w Janowie k. Sokółki. Został pochowany na Cmentarzu św. Jerzego w Toruniu.

</doc>
<doc id="1049389" url="https://pl.wikipedia.org/wiki?curid=1049389" title="Akt powszechnie obowiązujący">
Akt powszechnie obowiązujący



</doc>
<doc id="1049390" url="https://pl.wikipedia.org/wiki?curid=1049390" title="Morzewo (województwo warmińsko-mazurskie)">
Morzewo (województwo warmińsko-mazurskie)



</doc>
<doc id="1049391" url="https://pl.wikipedia.org/wiki?curid=1049391" title="Anna Torwirt">
Anna Torwirt



</doc>
<doc id="1049392" url="https://pl.wikipedia.org/wiki?curid=1049392" title="Wszyscy święci">
Wszyscy święci



</doc>
<doc id="1049393" url="https://pl.wikipedia.org/wiki?curid=1049393" title="Leon Bemke">
Leon Bemke

Leon Bemke (ur. 18 lutego 1897 w Tupadłach, zm. 25 maja 1984 w Wadowicach) – polski ksiądz pallotyn, kapelan załogi Westerplatte, duszpasterz Polonii, przełożony francuskiej Regii Miłosierdzia Bożego.
Życiorys.
Ksiądz Leon Bemke urodził się w Tupadłach w diecezji chełmińskiej. Do Stowarzyszenia Apostolstwa Katolickiego (Księży Pallotynów) wstąpił w Wadowicach w roku 1919. Święcenia kapłańskie otrzymał w Krakowie w roku 1925. Od 1928 pełnił obowiązki rektora i dyrektora wadowickiego Collegium Marianum. W 1935 przybył do Gdańska, gdzie był katechetą oraz nauczycielem języka niemieckiego w Polskiej Szkole Handlowej, kapelanem załogi polskiej Wojskowej Składnicy Tranzytowej na Westerplatte, kierownikiem bursy dla młodzieży polskiej w Oliwie. 1 września 1939 został aresztowany przez Niemców, lecz dzięki immunitetowi dyplomatycznemu, po sześciu dniach został odtransportowany na granicę litewską. Po kilku nieudanych próbach przekroczenia granicy oraz po wielu staraniach otrzymał zastępczy paszport brytyjski i udał się do Sztokholmu, a stamtąd do Paryża. We Francji został mianowany kapelanem 2 Dywizji Strzelców Pieszych. W 1940 ks. Bemke przekroczył wraz ze swoją Dywizją granicę Szwajcarii, gdzie przebywał do roku 1945.
Po wojnie ks. Leon Bemke był osobistym sekretarzem generała pallotynów ks. Wojciecha Turowskiego, superiorem (przełożonym) Regii Francuskiej, proboszczem w Oignies we Francji (1959–1962), administratorem domu w North Tonawanda w Stanach Zjednoczonych.
W 1976 ks. Leon Bemke powrócił do Polski. Zmarł w Wadowicach w wieku 87 lat. Spoczywa na cmentarzu przy wadowickim Collegium Marianum.

</doc>
<doc id="1049395" url="https://pl.wikipedia.org/wiki?curid=1049395" title="Ołeksandr Zinczenko (polityk)">
Ołeksandr Zinczenko (polityk)

Ołeksandr Ołeksijowycz Zinczenko, ukr. Олександр Олексійович Зінченко (ur. 16 kwietnia 1957 w Sławucie, zm. 9 czerwca 2010 w Kijowie) – ukraiński polityk.
Życiorys.
Z wykształcenia fizyk. Od 2002 do 2005 pełnił rolę wiceprzewodniczącego Rady Najwyższej. Należał do bliskich współpracowników Wiktora Medwedczuka. W 2003 związał się z Naszą Ukrainą. Jesienią 2004 został szefem sztabu wyborczego Wiktora Juszczenki. Po jego zwycięstwie wyborczym objął urząd szefa administracji prezydenckiej. Konflikt z prezydenckim ministrem Ołeksandrem Tretiakowem i wysunięte w następstwie insynuacje co do powiązań korupcyjnych, zapoczątkowały konflikt prowadzący w efekcie do dymisji obu tych urzędników, a także rządu Julii Tymoszenko.
Opuścił Ludowy Związek "Nasza Ukraina", nie porozumiał się jednak co do startu z listy BJuT. W efekcie w wyborach parlamentarnych w 2006 kandydował (po uprzednim objęciu stanowiska przewodniczącego) z listy Partii Patriotycznych Sił Ukrainy, która uzyskała poniżej 0,5% głosów. Kilka miesięcy później porozumiał się z prezydentem, obejmując stanowisko jego doradcy. Od 2008 związany z BJuT, został doradcą Julii Tymoszenko i radnym Kijowa.

</doc>
<doc id="1049396" url="https://pl.wikipedia.org/wiki?curid=1049396" title="Brando Giorgi">
Brando Giorgi

Brando Giorgi, właśc. Lelio Sanità di Toppi (ur. 21 maja 1966 w Rzymie) – włoski aktor telewizyjny, teatralny i filmowy i model.
Życiorys.
Dorabiał jako model, zanim w 1992 odniósł sukces na scenie Scuola d'Arte Drammatica. Studiował aktorstwo w Conservatorio Teatrale G. Diotajuti – Acting Training B. Bracco. Po raz pierwszy wystąpił na dużym ekranie w filmie "Złośliwe dziewczyny" ("Cattive ragazze", 1992) u boku Anity Ekberg. Potem zagrał w filmie "Abbronzatissimi 2 – un anno dopo" (1993) z Marią Grazią Cucinottą, operze mydlanej "Vivere" (1999) i serialu "Incantesimo 3" (2000). Występował w spektaklach: "L'Orgasmo della mia migliore amica" M. Milazzo, "The man I love" R. Castagnari, "Maestri ed allievi" G. Paternesi i "Vivere sul lago di Como" F. Mazzari.
Ze związku z Danielą Battizzocco ma córkę Camillę (ur. 2002) i syna Niccolò (ur. 2004).
W 2007 wystąpił w reality show Rai 1 "Notti sul ghiaccio".

</doc>
<doc id="1049397" url="https://pl.wikipedia.org/wiki?curid=1049397" title="B.E.T.H (album)">
B.E.T.H (album)

B.E.T.H – debiutancka płyta zespołu hardrockowego o tej samej nazwie z Warszawy wydany w 2006 roku. Pierwszym singlem promującym jest utwór "Nie Przemocy". Album zajął trzecie miejsce w kategorii "Płyta roku 2006" według Antyradia.

</doc>
<doc id="1049398" url="https://pl.wikipedia.org/wiki?curid=1049398" title="Przepraszam (film)">
Przepraszam (film)

Przepraszam – polski offowy komediodramat z 2006 roku w reżyserii Huberta Gotkowskiego, wyprodukowany przez DDN.
Fabuła.
Film jest zawiłą opowieścią o młodych ludziach i niedojrzałych uczuciach. Ukazuje relacje między grupą znajomych z osiedla.

</doc>
<doc id="1049399" url="https://pl.wikipedia.org/wiki?curid=1049399" title="Victor Ciocaltea">
Victor Ciocaltea



</doc>
<doc id="1049401" url="https://pl.wikipedia.org/wiki?curid=1049401" title="Grand Stage">
Grand Stage

Shanghai Grand Stage, Shanghai Indoor Stadium (上海体育馆) − zbudowana w roku 1975, otwarta w 1976 hala widowiskowo-sportowa, znajdująca się w centrum Szanghaj (Chiny), otwarta po rekonstrukcji w 1999 roku. Maksymalnie może pomieścić ponad 10 000 osób.
Od roku 2007 w Grand Stage rozgrywany jest snookerowy turniej rankingowy, Shanghai Masters.
W hali Grand Stage odbywają się liczne koncerty rodzimych, azjatyckich wykonawców. Grały tam również uznane na całym świecie zespoły, m.in. The Rolling Stones, The Black Eyed Peas, Roger Waters oraz Elton John. Grand Stage gościło w listopadzie 2005 roku widowisko muzyczne MTV Style Gala.
W pobliżu hali znajduje się Shanghai Stadium, często mylony z "Indoor Stadium" ze względu na podobne nazewnictwo.

</doc>
<doc id="1049406" url="https://pl.wikipedia.org/wiki?curid=1049406" title="Hrabstwo Clearwater (Minnesota)">
Hrabstwo Clearwater (Minnesota)

Hrabstwo Clearwater ze stolicą w Bagley znajduje się w północno-zachodniej części stanu Minnesota, USA. Według danych z roku 2005 zamieszkuje je 8476 mieszkańców, z czego 89.26% stanowią biali. Nazwa hrabstwa pochodzi od rzeki Clearwater.
Warunki naturalne.
Hrabstwo zajmuje obszar 2667 km² (1030 mi²), z czego 2576 km² (995 mi²) to lądy, a 91 km² (35 mi²) wody. Graniczy z 6 innymi hrabstwami:
Demografia.
Według spisu z 2000 roku hrabstwo zamieszkuje 8423 osób, które tworzą 3330 gospodarstw domowych oraz 2287 rodzin. Gęstość zaludnienia wynosi 3osób/km². Na terenie hrabstwa jest 4114 budynków mieszkalnych o częstości występowania wynoszącej 2budynki/km². Hrabstwo zamieszkuje 89,26% ludności białej, 0,19% ludności czarnej, 8,58% rdzennych mieszkańców Ameryki, 0,25% Azjatów, 0,01% mieszkańców Pacyfiku, 0,24% ludności innej rasy oraz 1,47% ludności wywodzącej się z dwóch lub więcej ras, 0,77% ludności to Hiszpanie, Latynosi lub inni. Pochodzenia norweskiego jest 43,6% mieszkańców, 15,6% niemieckiego, a 6,5% szwedzkiego.
W hrabstwie znajduje się 3330 gospodarstw domowych, w których 30,6% stanowią dzieci poniżej 18. roku życia mieszkający z rodzicami, 56,8% małżeństwa mieszkające wspólnie, 7,5% stanowią samotne matki oraz 31,3% to osoby nie posiadające rodziny. 27,9% wszystkich gospodarstw domowych składa się z jednej osoby oraz 14,5% żyję samotnie i jest powyżej 65. roku życia. Średnia wielkość gospodarstwa domowego wynosi 2,48 osoby, a rodziny 3,02 osoby.
Przedział wiekowy populacji hrabstwa kształtuje się następująco: 26% osób poniżej 18. roku życia, 7,6% pomiędzy 18. a 24. rokiem życia, 24,6% pomiędzy 25. a 44. rokiem życia, 24,3% pomiędzy 45. a 64. rokiem życia oraz 17,5% osób powyżej 65. roku życia. Średni wiek populacji wynosi 40 lat. Na każde 100 kobiet przypada 101,1 mężczyzn. Na każde 100 kobiet powyżej 18. roku życia przypada 100,3 mężczyzn.
Średni dochód dla gospodarstwa domowego wynosi 30 517 dolarów, a średni dochód dla rodziny wynosi 39 698 dolarów. Mężczyźni osiągają średni dochód w wysokości 29 338 dolarów, a kobiety 20 417 dolarów. Średni dochód na osobę w hrabstwie wynosi 15 694 dolarów. Około 11% rodzin oraz 15,1% ludności żyje poniżej minimum socjalnego, z tego 18,9% poniżej 18 roku życia oraz 18,2% powyżej 65. roku życia.

</doc>
<doc id="1049407" url="https://pl.wikipedia.org/wiki?curid=1049407" title="Agustín Gamarra">
Agustín Gamarra

Agustín Gamarra Messia (ur. 27 sierpnia 1785 w Cuzco, Peru, zm. 18 listopada 1841 w Ingavi, Boliwia) – peruwiański polityk, żołnierz. Prezydent Peru od 1 września 1829 do 30 grudnia 1833 oraz od 25 sierpnia 1838 do śmierci.
Studiował teologię na uniwersytecie w San Buenaventura, ale zrezygnował przed ukończeniem studiów by jako ochotnik służyć w armii hiszpańskiej. Służył w Boliwii, Argentynie, awansowany do stopnia podpułkownika.
W 1821 roku dostał przydział w Limie gdzie był dowódca 2 Batalionu Pułku Cuzco. Już jako niezależny wojskowy został awansowany na stopień pułkownika, a następnie generała brygady. Do 1824 roku służył pod Simónem Bolivarem i Antonio José de Sucre.
Był prefektem Cuzco. W roku 1828 stanął na czele armii w walkach w Boliwii. Po powrocie do Limy, stanął przeciwko ówczesnemu prezydentowi Peru José de La Mar. W 1829 roku został wybrany prezydentem Peru.
W 1839 roku po powrocie z zesłania z Boliwii został ponownie wybrany na urząd prezydenta Peru.
Podczas bitwy pod Ingavi w dniu 18 listopada 1841 Gamarra zginął w walce.

</doc>
<doc id="1049408" url="https://pl.wikipedia.org/wiki?curid=1049408" title="Mój brat niedźwiedź 2">
Mój brat niedźwiedź 2

Mój brat niedźwiedź 2 (ang. "Brother Bear 2", 2006) – amerykański film animowany. Kontynuacja filmu z 2003 roku – "Mój brat niedźwiedź".
Film został wydany w Polsce na DVD 4 września 2006 roku przez Imperial CinePix.
Fabuła.
Kenai i Koda obudzili się właśnie ze snu zimowego. Kenaia dręczą wspomnienia z czasów, gdy był człowiekiem. Zaprzyjaźnił się wówczas z Nitą, dziewczyną z innego plemienia. Gdy chce ona wyjść za mąż, okazuje się, że nie może, ponieważ w dzieciństwie otrzymała od Kenaia amulet, który połączył ich na zawsze. Jedynym rozwiązaniem jest spalenie amuletu razem z Kenaiem przy wodospadzie, gdzie go otrzymała. Nita otrzymuje dar, dzięki któremu będzie mogła porozumieć się z Kenaiem. Odnajduje go w lesie, jednak Kenai nie ma ochoty jej pomóc, ale zmienia zdanie, gdy Nita mówi mu, że duchy mogą zmienić go z powrotem w człowieka. Kenai zgadza się pójść z nią do wodospadu. Podczas wyprawy szop Bering kradnie amulet, lecz Nita, Kenai i Koda go odzyskują. W trakcie podróży Koda zauważa, że Nita i Kenai zakochują się w sobie i przestają go zauważać (wcześniej bardzo polubił Nitę). Słyszy ich rozmowę, w której Kenai mówi, że czasami chciałby być znowu człowiekiem. Koda ucieka na lodowiec, gdzie znajduje go Nita i prawie giną, ale na szczęście ratuje ich Kenai. Nita spala amulet i traci swój dar. Więc nie może już rozmawiać z Kenaiem i Kodą. Nita wraca do swojego plemienia, gdzie czuje, że kocha Kenaia, a Kenai czuje to samo. Koda prosi w nocy duchy, żeby zmieniły Kenaia z powrotem w człowieka, następnie idzie po Nitę. Gdy Kenai się budzi, Rutt i Tuke mówią mu, że Koda poszedł do Nity. Kenai idzie tam, bojąc się, że ludzie zabiją Kodę. W wiosce Nity zostaje zaatakowany przez mieszkańców i ledwo uchodzi z życiem. Nita wyznaje mu, że go kocha i zmienia się w niedźwiedzia. Następnego dnia biorą ślub.
Wersja polska.
Wersja polska: Sun Studio A/S - Oddział w Polsce
Reżyseria: Joanna Wizmur
Dialogi: Jan Jakub Wecsile
Kierownik muzyczny: Marek Klimczuk
Teksty piosenek: Marek Robaczewski
Dźwięk i montaż: Michał Skarżyński
Kierownictwo produkcji: Beata Jankowska
Koordynator produkcji: Agnieszka Zwolińska
W wersji polskiej udział wzięli:
Wykonanie piosenek:

</doc>
<doc id="1049409" url="https://pl.wikipedia.org/wiki?curid=1049409" title="Michał Morayne">
Michał Morayne

Michał Aleksander Morayne (ur. 28 stycznia 1958 we Wrocławiu) – polski matematyk. Profesor zwyczajny, doktor habilitowany zatrudniony w Katedrze Fizyki Teoretycznej na Wydziale Podstawowych Problemów Techniki Politechniki Wrocławskiej, gdzie zajmuje się analizą i teorią funkcji rzeczywistych.
Rozprawa habilitacyjna: "Hierarchie i algebry funkcji borelowsko mierzalnych", Instytut Matematyczny PAN, 1995.
Autor twierdzenia mówiącego, że na gruncie teorii ZF, hipoteza continuum jest równoważna ze stwierdzeniem, że istnieje taka funkcja
że
oraz dla każdego formula_3 przynajmniej jedna z pochodnych formula_4 istnieje.
Autor książki dla dzieci pod tytułem "Kapitan Sztorm i książę Wenecji".

</doc>
<doc id="1049411" url="https://pl.wikipedia.org/wiki?curid=1049411" title="Eduard Flottwell">
Eduard Flottwell



</doc>
<doc id="1049412" url="https://pl.wikipedia.org/wiki?curid=1049412" title="Neutrina słoneczne">
Neutrina słoneczne

Neutrina słoneczne (ang. "Solar Neutrinos") – neutrina wytwarzane i emitowane przez Słońce. Neutrina te powstają w procesach termojądrowej syntezy jąder lekkich pierwiastków oraz w rozpadach β+, zachodzących w centrum Słońca.
Rozbieżność pomiędzy mierzoną liczbą neutrin docierających do Ziemi ze Słońca, a przewidywaną przez teoretyczny model wnętrza Słońca (SSM Standardowy Model Słońca) stanowi tzw. problem neutrin słonecznych. Obecnie szacuje się, że masa neutrin mieści się w zakresie od 0,7kg do 5,3kg, czyli jest ponad milion razy mniejsza od masy elektronu.
Powstawanie neutrin we wnętrzu Słońca.
We wnętrzu Słońca powstaje ogromna liczba neutrin, ponieważ w procesie fuzji jąder wodoru w hel występuje szereg etapów pośrednich, w tym rozpady beta. Na jeden cykl przemiany czterech jąder wodoru w jedno jądro helu (plus dwa neutrina i dwa pozytony) zostaje wyzwolona energia około 26 MeV.

</doc>
<doc id="1049416" url="https://pl.wikipedia.org/wiki?curid=1049416" title="Ulica Ozimska w Opolu">
Ulica Ozimska w Opolu

Ulica Ozimska (niem. "Malapaner Strasse") – jedna z najdłuższych ulic Opola, zaczyna się na skrzyżowaniu (rondzie) z ul. Krakowską oraz Mozarta, biegnąc na wschód przechodzi przed skrzyżowaniem z al. Witosa i ul. Tysiąclecia w ulicę Częstochowską. Na odcinku od ul. Reymonta do ul. Wiejskiej jest drogą jednojezdniową czteropasmową; stanowi fragment trasy wojewódzkiej 423.
Pierwotna nazwa ulicy pochodziła od huty "Mała Panew" w Ozimku; zapewnienie dogodnej komunikacji między zakładem a odrzańskim portem było powodem wybrukowania ulicy w 1820 roku. Wiadomo, że w 1838 roku w miejscu obecnego gmachu PZU istniał już zajazd lub oberża, na bazie której powstał później hotel "Monopol" - po II wojnie światowej "Bristol". Według planów urbanistycznych z początku lat 70. XX wieku północna strona ulicy aż do ul. Katowickiej miała zostać przekształcona na ciąg kulturalno-handlowy, co wiązało się z wyburzeniem najstarszych kamienic, tj. budynków między ulicą Krakowską a Reymonta, począwszy od wspomnianego wyżej hotelu. 
Nie wszystkie zamierzenia spełniono: rozpoczęto budowę biurowca "Społem", domu handlowego "Opolanin", bloków mieszkalnych przy pl. Teatralnym, a także gmachu Teatru Dramatycznego, gdzie do tej pory znajdowało się miejskie targowisko, jednak kilka zabytkowych kamienic udało się zachować od rozbiórki. W miejscu po wyburzonych kamienicach w latach 90. XX wieku funkcjonowało małe targowisko, nazywane "placem Balcerowicza", później istniał parking. Obecnie stoi tam reprezentacyjny biurowiec PZU.
Oprócz Galerii Opolanin i Teatru, przy ul. Ozimskiej ma siedzibę Wydział Ekonomiczny Uniwersytetu Opolskiego (w "białym domu" - dawnej wojewódzkiej siedzibie PZPR), Wyższa Szkoła Zarządzania i Administracji oraz pływalna "Akwarium". 9 lipca 2008 r. otwarto galerię handlową ze sklepem Tesco, nieopodal skrzyżowania z ul. Horoszkiewicza, na terenie dawnej fabryki mebli. Przy ulicy może powstać obecnie drapacz chmur.

</doc>
<doc id="1049420" url="https://pl.wikipedia.org/wiki?curid=1049420" title="Rasputin (utwór)">
Rasputin (utwór)

„Rasputin” (autorzy: Frank Farian, Fred Jay, George Reyam) – piosenka w stylu disco zespołu Boney M. wydana w 1978 na singlu i na trzecim albumie grupy pt. "Nightflight to Venus". Piosenka przywołuje postać demonicznego Grigorija Rasputina, zaufanego rodziny cara Mikołaja II.
W warstwie muzycznej „Rasputin” czerpie z folkloru rosyjskiego oraz tureckiego.
W Polsce w okresie PRL piosenka była zakazana jako godząca w ZSRR. W 1979 roku, gdy na festiwalu w Sopocie wykonała ją grupa Boney M, transmisja telewizyjna została nadana z jednodniowym poślizgiem, a samą piosenkę wycięto.
Wersja Turisas.
24 września 2007 roku grupa Turisas wydała singiel z coverem utworu Boney M. Był to drugi singiel grupy wydany przez Century Media Records. Utwór pojawił się również w wersji limitowanej albumu The Varangian Way wydanego 3 października 2007 roku, wydaniu DVD A Finnish Summer With Turisas oraz jako jeden z utworów bonusowych wersji albumu Stand Up and Fight wydanej na rynku japońskim.
Lista utworów.
Limitowana wersja wydana na płycie gramofonowej 7".

</doc>
<doc id="1049421" url="https://pl.wikipedia.org/wiki?curid=1049421" title="Dope Stars Inc">
Dope Stars Inc



</doc>
<doc id="1049422" url="https://pl.wikipedia.org/wiki?curid=1049422" title="Joanna Rajkowska">
Joanna Rajkowska

Joanna Rajkowska (ur. w 1968 w Bydgoszczy) – artystka współczesna tworząca instalacje, przede wszystkim w przestrzeni publicznej. Jest autorką projektów, m.in.: "Pozdrowienia z Alej Jerozolimskich", którego głównym elementem jest sztuczna palma na rondzie Charles’a de Gaulle’a w Warszawie i "Dotleniacz" na placu Grzybowskim, którego głównymi elementami były: wzbogacony tlenem sztuczny staw wkomponowany w trawnik miejski i futurystyczne ławki opodal.
Laureatka artystycznej Nagrody Sztuki im. Marii Anto i Elsy von Freytag-Loringhoven w 2022.
Życiorys.
Urodziła się w 1968 w Bydgoszczy. W 1987 rozpoczęła studia wyższe na historii sztuki na Uniwersytecie Jagiellońskim, które trwały do 1992. Równolegle w latach 1988–1993 studiowała malarstwo na Akademii Sztuk Pięknych w Krakowie w pracowni prof. Jerzego Nowosielskiego. Odbyła Semestralny Program Studyjny na jednym z kampusów State University of New York w stanie Nowy Jork w roku akademickim 1994-1995.
W 2022 tygodnik "Polityka" uznał "Pozdrowienia z Alej Jerozolimskich" za jedno z dziesięciu najważniejszych dzieł sztuki ostatniego trzydziestolecia.
Mieszka i pracuje w Warszawie.

</doc>
<doc id="1049425" url="https://pl.wikipedia.org/wiki?curid=1049425" title="Makaira błękitna">
Makaira błękitna

Makaira błękitna, marlin błękitny, marlin niebieski, makajra błękitna, makaira niebieska oraz (jako "M. mazara") – makaira smugowa i marlin smugowy ("Makaira nigricans") – gatunek ryby okoniokształtnej z rodziny żaglicowatych (Istiophoridae). Jedyny przedstawiciel rodzaju "Makaira".
Morfologia.
Średnia masa ciała makairy błękitnej to około 100 kg. Największe osobniki mogą natomiast dorastać do 5,5 m długości ciała przy ciężarze do 820 kg. Często padają one jednak ofiarą silniejszych ryb, a także wędkarzy przez co tak duże osobniki są rzadkością.
Mają niebieski grzbiet i srebrzysty brzuch, które są od siebie wyraźnie oddzielone linią biegnącą wzdłuż ciała. Na skórze mogą występować pionowe pasy, podobnie jak u marlina pasiastego, są one jednak mniej widoczne i zanikają po śmierci ryby.
Cechą charakterystyczną są dwie płetwy grzbietowe i 2 płetwy odbytowe oraz silnie wydłużona górna szczęka przekształcona w długi szpic. Przedni płat pierwszej płetwy grzbietowej jest bardziej wystający, natomiast w części tylnej płetwa jest znacznie niższa. Posiada wiele cech przypominających włócznika, różni się jednak kształtem wyrostka na pysku (o okrągłym przekroju, a nie jak u włócznika – płaskim) oraz obecnością dwóch płetw brzusznych. Samce są większe od samic.
Występowanie.
Zasiedla tropikalne i subtropikalne wody Atlantyku pomiędzy szerokościami geograficznymi 45°N a 35°S. Ryba żyje w morzach otwartych, rzadko zbliża się do wybrzeży.
Zachowanie i pożywienie.
Makaira błękitna cechuje się zamiłowaniem do bardzo ciepłych wód. Sprawia to, że przepływa równik w celu wykorzystania dwóch pór letnich: na północy i południu. Oprócz migracji w poszukiwaniu ciepła, makairy wędrują także na tarliska oraz w poszukiwaniu pożywienia. Polują w ciągu dnia, a ich główny pokarm stanowią bonito, a także makrele, tuńczyki oraz kałamarnice i inne głowonogi
Makairy są samotnikami. Poruszają się szybko (ok. 80 km/h). Charakteryzują się również dużą wytrwałością podczas wędrówek. Ryba ta co jakiś czas efektownie wyskakuje ponad powierzchnię wody.
Rozmnażanie.
Tarło ma miejsce między majem a listopadem. Dorosła samica składa wówczas kilka milionów jaj o średnicy 0,3–0,6 mm. Jaja są koloru białego lub żółtawego. Tempo rozwoju zarodków jest zależne od temperatury. Larwy wykluwają się z jaj po około 7 dniach, po czym wchodzą w skład planktonu. Większość z nich staje się pokarmem dla innych zwierząt i jedynie niewielki procent przekształca się w narybek. Młode ryby pozostają w grupie do 8 roku życia i wspólnie zdobywają pokarm.
Ochrona gatunku.
W wielu miejscach mięso makairy uważane jest za niesmaczne i łowi się ją tylko jako trofeum wędkarskie. Jednak niektóre kraje, jak np. Kuba, wyławiają duże ilości tej ryby. Następuje powolny spadek liczebności tego gatunku.

</doc>
<doc id="1049429" url="https://pl.wikipedia.org/wiki?curid=1049429" title="Data Circuit-Termination Equipment">
Data Circuit-Termination Equipment



</doc>
<doc id="1049430" url="https://pl.wikipedia.org/wiki?curid=1049430" title="X-Lite">
X-Lite

X-Lite – darmowe oprogramowanie VoIP, które używa protokołu SIP i obsługuje SRTP. Oprogramowanie jest opracowywane przez firmę CounterPath.
Obecnie istnieją dwie różne wersje oprogramowania. X-Lite 2.0 dla Linuksa, które używa starej wersji kodu bazowego X-Pro, oraz X-Lite 3.0 dla Windows i OS X, które używa kodu bazowego eyeBeam. X-Lite 2.0 może być wykorzystywany tylko do rozmów głosowych, natomiast nowa wersja X-Lite 3.0 posiada zarówno funkcję rozmów głosowych jak i video, a także komunikator internetowy.
X-Lite 3.0 obsługuje kodeki G.711, GSM, DVI4, iLBC, Speex.
Ostatnia wersja programu to wersja 4.5.

</doc>
<doc id="1049433" url="https://pl.wikipedia.org/wiki?curid=1049433" title="Czułek">
Czułek



</doc>
<doc id="1049434" url="https://pl.wikipedia.org/wiki?curid=1049434" title="Kwêvoël">
Kwêvoël

Kwêvoël – opancerzony południowoafrykański samochód ciężarowy, z dużą odpornością na wybuchy min lądowych, bazujący na podwoziu SAMIL 100. Pojazd służył do przewozu zaopatrzenia między bazami. Kabina kierowcy jest chroniona najgrubszym pancerzem, a reszta pojazdu jest ze zwykłej stali. Przestrzeń ładunkowa jest odkryta.

</doc>
<doc id="1049438" url="https://pl.wikipedia.org/wiki?curid=1049438" title="Metal kolorowy">
Metal kolorowy



</doc>
<doc id="1049439" url="https://pl.wikipedia.org/wiki?curid=1049439" title="Piotr Matwiejczyk">
Piotr Matwiejczyk

Piotr Matwiejczyk (ur. 28 kwietnia 1980 w Trzebnicy) – polski filmowiec niezależny. Przy produkcjach filmowych pełni najczęściej funkcje reżysera, scenarzysty i montażysty, czasem także operatora, aktora, kierownika produkcji oraz producenta.
Życiorys.
Filmem zajmuje się od 1992 roku. Z bratem Dominikiem stworzyli serię horrorów "Videomania".
Współpracował przy ponad sześćdziesięciu produkcjach. Wyreżyserował co najmniej trzydzieści filmów – krótko- i pełnometrażowych.
W 2001 roku wspólnie z osobami ze Studium Filmowego we Wrocławiu założył wytwórnię Muflon Pictures (obecnie wszystkie filmy Matwiejczyka są przez nią firmowane). Jednym z początkowych filmów tej wytwórni było pełnometrażowe, wydane na rynek video "Chinacity" (2001), gdzie sam reżyser, zakładając stary kapelusz ojca, wcielił się w głównego bohatera – Jacka Nicholsona.
Matwiejczyk wyreżyserował również inne komedie: "Koszmar minionej zimy" (2002; parodia "Koszmaru minionego lata"), "Łasice i borsuki" (2002), "Emilia" (2005) i wiele filmów krótkometrażowych.
Po roku 2005 Matwiejczyk porzucił filmy komediowe na rzecz dramatów obyczajowych i społecznych; powstały m.in. "Homo Father" (2005), "Beautiful" (2006), "Wstyd" (2006), "Pamiętasz mnie?" (2007) oraz "Na boso" (2007). W 2009 powrócił do konwencji parodii kina grozy, realizując czarną komedię "Piotrek trzynastego".
Matwiejczyk w 2011 wyreżyserował film, dla którego akcji tłem jest katastrofa polskiego Tu-154 w Smoleńsku, "Prosto z nieba". Praca na planie produkcji ruszyła na początku lutego 2011. Premiera odbyła się 27 maja 2011 roku. Film nie został pozytywnie odebrany przez publikę i Matwiejczyk został za niego nominowany do Węży za najgorszą reżyserię.

</doc>
<doc id="1049441" url="https://pl.wikipedia.org/wiki?curid=1049441" title="Architecture in Helsinki">
Architecture in Helsinki

Architecture in Helsinki – australijski zespół twee popowy założony w Melbourne w 2000 roku. Członkowie zespołu znani są przede wszystkim ze swojej multiinstrumentalności (w swojej muzyce wykorzystują wiele instrumentów – od różnego rodzaju syntezatorów po gitary i bębny). Architecture in Helsinki zagrali na Off Festival w Mysłowicach w sierpniu 2007 roku.

</doc>
<doc id="1049452" url="https://pl.wikipedia.org/wiki?curid=1049452" title="Kulazuch">
Kulazuch

Kulazuch ("Koolasuchus") – rodzaj drapieżnego płaza z podgromady labiryntodontów, rzędu temnospondyli, nazwanego na cześć odkrywcy, Lesleya Koola – "Koolasuchus" znaczy „krokodyl Koola”. Żył we wczesnej kredzie (około 110-106 milionów lat temu) na terenie obecnej Australii, wchodzącej w owym czasie w skład superkontynentu Gondwany i znajdującej się w pobliżu Bieguna Południowego, co rzutowało na jej klimat. Być może żył też na terenie obecnej Antarktydy, która była bezpośrednio połączona z terenem Australii.
Historia odkrycia.
Odkrycia pary szczęk zwierzęcia dokonano w roku 1989 w pobliżu San Remo w stanie Wiktoria. Pełny wygląd czaszki odtworzono na podstawie skamieniałości innego labiryntodonta o nazwie "Siderops". Waga odkrycia była ogromna z powodu panującego wcześniej przekonania, że ostatnie temnospondyle wymarły 100 milionów lat przed czasem występowania kulazucha. Uważa się, że wiązało się to z pojawieniem się konkurencji ze strony fitozaurów, a następnie krokodyli. Kulazuch mógł przetrwać dłużej na terenach, których z powodu niesprzyjającego klimatu nie zamieszkały wspomniane grupy gadów.
Behawior i etologia.
Uważa się, że podstawę pożywienia kulazucha stanowiły żółwie, skorupiaki, morskie mięczaki, ryby i jamochłony. Kształt i duże rozmiary jego głowy sugerują, że mógł on kryć się w wodzie i zasysać swoje ofiary na sposób żyjących współcześnie skrytoskrzelnych. Wspomniane wyżej rozmieszczenie oczu świadczyć może, że był on drapieżnikiem polującym z zasadzki na kręgowce lądowe, tak jak czynią to krokodyle, których rolę przejął na terenach arktycznych. Jego łupem mogły więc padać niewielkie ssaki i dinozaury, jak "Leaellynasaura".
Można przypuszczać, że z zimnym klimatem radził sobie zapadając w stan hibernacji, tak jak robi to dzisiaj większość płazów.
Kulazuch w kulturze masowej.
Zwierzę przedstawione zostało w odcinku serialu "Wędrówki z dinozaurami" pt. "Duchy milczących kniei" jako zagrożenie dla lielynazaur, małych ornitopodów.

</doc>
<doc id="1049456" url="https://pl.wikipedia.org/wiki?curid=1049456" title="Bernardo Gui">
Bernardo Gui



</doc>
<doc id="1049459" url="https://pl.wikipedia.org/wiki?curid=1049459" title="Guantánamo (zatoka)">
Guantánamo (zatoka)

Guantánamo (ang. "Guantánamo Bay", hiszp. "Bahía de Guantánamo") – zatoka w prowincji Guantánamo na południowym wschodzie Kuby. Część zatoki znajduje się od 1903 roku pod administracją USA (Baza wojskowa Guantanamo), pomimo że rząd kubański twierdzi, iż teren jest okupowany przez USA, argumentując swoje stanowisko tym, że umowa zawarta w 1903 roku między Kubą a USA została zawarta niezgodnie z prawem.
Nazwę zatoce nadali Tainowie, Krzysztof Kolumb nazwał ją "Puerto Grande".

</doc>
<doc id="1049460" url="https://pl.wikipedia.org/wiki?curid=1049460" title="Autostrada Interoceaniczna">
Autostrada Interoceaniczna

Autostrada Interoceaniczna (hiszp. "La Carretera Interoceánica") - projektowana oś drogowa łącząca Brazylię i Peru poprzez terytorium Boliwii. Autostrada Interoceaniczna jest pomyślana jako stymulator rozwoju ekonomicznego wspomnianych już krajów. Jest strategicznym porozumieniem pomiędzy tymi dwoma krajami (Boliwia pełni tutaj minimalną rolę), który da im dostęp do dwóch oceanów. Całkowity koszt przedsięwzięcia przekracza 1, 3 miliarda dolarów. Pozwoli tym krajom uzyskać dostęp do nowych rynków zbytu. Peru uzyska bardziej bezpośredni dostęp do Afryki i Europy, podczas gdy Brazylia otrzyma bardziej bezpośredni kontakt z Ameryką Środkową i Azją. Zakończenie budowy jest przewidziane na 2009 rok.
Historia.
Pierwsza unia drogowa.
Jako początek Autostrady rząd brazylijski zaczął budowę mostu na rzece Acre, który połączy peruwiańskie Iñapari z brazylijskim Assiz. Otwarcie budowy nastąpiło pod koniec listopada 2005 roku w obecności prezydentów Alejandra Toledo, Inácia Lula da Silvy i Eduarda Rodrígueza Veltzé.
Historyczne znaczenie.
Budowa tej Autostrady oznacza pierwszą pracę drogową Ameryki Południowej i pierwsze trójstronne dzieło między członkami Unii Narodów Południowoamerykańskich. Według byłego kancelarza peruwiańskiego Manuela Rodrígueza Cuadrosa (który pracował nad zarządzaniem na początku budowy, aż do zastąpienia go przez Fernanda Oliverę), jest konkretnym dziełem, które odzwierciedla doskonałe stosunki między Brazylią i Peru. Wspomniał on także, że pomysł ten czekał 30 lat na realizację, której przeszkadzały problemy polityczne Peru.
Odcinki.
Projekt budowy został podzielony na pięć odcinków:
Krytyka.
Według niektórych analityków obydwa kraje nie przewidziały możliwego zgubnego wpływu Autostrady na środowisko naturalne (m.in. Cusco i Płaskowyż Boliwijski).
Wiele organizacji pozarządowych wyraziło zaniepokojenie podjęciem niewielkiego wysiłku nad pracami badającymi wpływ inwestycji na środowisko (deforestacja, nielegalne polowania i połowy, erozja gleby, utrata bioróżnorodności) i społeczeństwo (szkody, które będą wyrządzone tubylcom, nielegalne uprawy, handel narkotykami i bronią, niewolnictwo, prostytucja).

</doc>
<doc id="1049467" url="https://pl.wikipedia.org/wiki?curid=1049467" title="Tokaj">
Tokaj

 

</doc>
<doc id="1049468" url="https://pl.wikipedia.org/wiki?curid=1049468" title="Ut2k3">
Ut2k3



</doc>
<doc id="1049469" url="https://pl.wikipedia.org/wiki?curid=1049469" title="UT2003">
UT2003



</doc>
<doc id="1049470" url="https://pl.wikipedia.org/wiki?curid=1049470" title="Anthriscus sylvestris">
Anthriscus sylvestris



</doc>
<doc id="1049472" url="https://pl.wikipedia.org/wiki?curid=1049472" title="Rm">
Rm

Skrót rm, RM lub Rm może oznaczać:

</doc>
<doc id="1049473" url="https://pl.wikipedia.org/wiki?curid=1049473" title="Aleja Gwiazd Festiwalu Polskiej Piosenki">
Aleja Gwiazd Festiwalu Polskiej Piosenki

Aleja Gwiazd Polskiej Piosenki – aleja znajdująca się w Opolu, między ratuszem a kamieniczkami po wschodniej stronie rynku, od 2004 roku. Jej inicjatorami są: Jerzy Golczuk, Janusz Kowalski i Joanna Wanot-Stauffer z Fundacji Stolicy Polskiej Piosenki.

</doc>
<doc id="1049474" url="https://pl.wikipedia.org/wiki?curid=1049474" title="Klubowe Mistrzostwa Oceanii w Piłce Nożnej 1987">
Klubowe Mistrzostwa Oceanii w Piłce Nożnej 1987

Klubowe Mistrzostwa Oceanii w piłce nożnej 1987 zostały rozegrane w Adelaide. Wystartowało 9 drużyn, każda reprezentowała swoje państwo, Vanuatu i Palau były reprezentowane przez reprezentacje narodowe.
Faza Eliminacyjna.
Finał.
"Ba FSC" awansowało do turnieju finałowego

</doc>
<doc id="1049477" url="https://pl.wikipedia.org/wiki?curid=1049477" title="Shanghai Grand Stage">
Shanghai Grand Stage



</doc>
<doc id="1049478" url="https://pl.wikipedia.org/wiki?curid=1049478" title="Daniel Clark">
Daniel Clark

Daniel Allen Clark (ur. 14 października 1985 w Chicago) – amerykańsko-kanadyjski aktor. Jest znany głównie z serialu młodzieżowego "", w którym gra Seana. Jego pseudonim to "Gator".
Jest starszym bratem Roberta Clarka.

</doc>
<doc id="1049481" url="https://pl.wikipedia.org/wiki?curid=1049481" title="RM">
RM



</doc>
<doc id="1049483" url="https://pl.wikipedia.org/wiki?curid=1049483" title="Jefferson (proponowany stan)">
Jefferson (proponowany stan)

Jefferson – proponowany stan, obejmujący południową część Oregonu i północną Kalifornii. Kilkukrotnie pojawiała się propozycja wyodrębnienia nowego stanu, ale do dziś nie została ona zrealizowana.
W październiku 1941 burmistrz Port Orford w Oregonie, Gilbert Gable zaproponował by hrabstwa Oregonu: Curry, Josephine, Jackson i Klamath razem z kalifornijskimi hrabstwami Del Norte, Siskiyou i Modoc stworzyły nowy stan (Jefferson).
Plany nowego stanu wróciły do debaty publicznej w XXI wieku, głównie w Kalifornii. Jest to region, którego mieszkańcy głosują za Partią Republikańską, lecz Kalifornia ogólnie jest bastionem Partii Demokratycznej. Z racji istniejącego w kraju systemu wyborczego głosy mieszkańców mają małą wartość, zwłaszcza w wyborach prezydenckich. Czasami pada pomysł przyjęcia Jeffersonu jako przeciwwagę dla demokratycznej wyspy Portoryko. 
Nazwa stanu byłaby hołdem wobec jednego z "ojców założycieli" - Tomasza Jeffersona.

</doc>
<doc id="1049484" url="https://pl.wikipedia.org/wiki?curid=1049484" title="Bitwa pod Orzechowem">
Bitwa pod Orzechowem

Bitwa pod Orzechowem – bitwa stoczona 13 września 1769 roku w trakcie konfederacji barskiej.
Antoni Pułaski, Franciszek Ksawery Pułaski oraz Kazimierz Pułaski maszerowali na Kobryń z zamiarem aktywizacji działań powstańczych na obszarze Wielkiego Księstwa Litewskiego. Na wieść o idących od wschodu wojskach rosyjskich Aleksandra Suworowa i od południowego zachodu sił Karola Augusta von Rönnego konfederaci przystąpili do odwrotu na południe. Pod Orzechowem dogonił Polaków Suworow. Konfederaci, nie zdając sobie sprawy ze słabości sił Suworowa, prowadzili jedynie walki odwrotowe, przeważnie za pomocą ognia piechoty korzystającej z ciaśnin w terenie obfitującym w lasy i bagna.
Suworow oskrzydlił wojska polskie z pomocą jegrów i kozaków, dwukrotnie zmuszając ich do opuszczenia zajmowanych pozycji. Po 7 godzinach marszu przerywanego walką Pułascy zdołali się wreszcie oderwać od Rosjan. Podczas przeprawy przez Bug dotarła do konfederatów wieść o zbliżających się wojskach Rönnego, w związku z czym ruszyli nocą na północ w kierunku Włodawy.
We Włodawie doszło wśród powstańców do zamieszania, w wyniku którego część ruszyła na zachód w kierunku Łomaz, a reszta pozostała na miejscu. Niespodziewany atak Rönnego od północy doprowadził do rozbicia stacjonujących we Włodawie powstańców. Podobny los spotkał grupą idącą na Łomazy, która została zawrócona przez część jazdy Suworowa.

</doc>
<doc id="1049492" url="https://pl.wikipedia.org/wiki?curid=1049492" title="Korekty granic Polski">
Korekty granic Polski



</doc>
<doc id="1049495" url="https://pl.wikipedia.org/wiki?curid=1049495" title="Bitwa pod Widawą">
Bitwa pod Widawą

Bitwa pod Widawą – bratobójcza bitwa stoczona pod Widawą podczas konfederacji barskiej 23 czerwca 1771 roku pomiędzy oddziałami konfederatów dowodzonymi przez Józefa Zarembę a wojskami królewskimi pod wodzą Franciszka Ksawerego Branickiego. Zakończona rozbiciem wojsk królewskich. 

</doc>
<doc id="1049500" url="https://pl.wikipedia.org/wiki?curid=1049500" title="John Thomas (lekkoatleta)">
John Thomas (lekkoatleta)

John Curtis Thomas (ur. 3 marca 1941 w Bostonie, zm. 15 stycznia 2013 w Brockton) – amerykański lekkoatleta, skoczek wzwyż.
30 kwietnia 1960 w Filadelfii ustanowił rekord świata w skoku w wzwyż z wynikiem 2,17 m. W tym samym roku poprawiał ten rekord jeszcze dwukrotnie: na 2,18 m (24 czerwca w Bakersfield i na 2,22 m (1 lipca w Stanford).
Był faworytem konkursu skoku w wzwyż na igrzyskach olimpijskich w 1960 w Rzymie, jednak musiał zadowolić się brązowym medalem ulegając zawodnikom radzieckim Robertowi Szawłakadze i Walerijowi Brumelowi. Cztery lata później na igrzyskach olimpijskich w 1964 w Tokio zdobył srebrny medal, ponownie przegrywając z Brumelem (który w międzyczasie odebrał mu rekord świata), a wyprzedzając swego kolegę z reprezentacji USA Johna Rambo.
Był mistrzem Stanów Zjednoczonych (AAU) na otwartym stadionie w 1960 i 1962 oraz w hali w 1959, 1960, 1962, 1964 i 1966. Był również akademickim mistrzem USA (NCAA) w 1960 i 1961.

</doc>
<doc id="1049502" url="https://pl.wikipedia.org/wiki?curid=1049502" title="Joe Hill (związkowiec)">
Joe Hill (związkowiec)

Joe Hill, właśc. Joel Emanuel Hägglund (ur. 7 października 1879 w Gävle, zm. 19 listopada 1915) – amerykański pieśniarz, działacz związkowy, członek Robotników Przemysłowych Świata (IWW), poeta, dramaturg.
Wczesne lata życia.
Urodził się w Gävle w środkowej Szwecji. Ojciec pracował jako konduktor kolejowy i gdy zmarł w 1887 na matkę spadł ciężar utrzymania dziewięciorga dzieci. Po śmierci matki w 1902 Joel wyjechał do Ameryki wraz ze starszym o 2 lata bratem. Był to okres masowej emigracji zarobkowej ze Szwecji. Pracował jako doker i robotnik sezonowy. W 1910, kiedy pracował w dokach Los Angeles, wstąpił do związku Robotników Przemysłowych Świata. Jako działacz IWW rozwinął swoje talenty muzyczne, tworzył pieśni w których opisywał niedolę robotników i wzywał do walki o swoje prawa. Jego najbardziej znane piosenki to: "The Preacher and the Slave", "The Tramp", "There Is Power in a Union", "Rebel Girl" i "Casey Jones-Union Scab".
Joe Hill podróżował z nimi po całych Stanach Zjednoczonych, parając się dorywczymi pracami po drodze. Piosenki Hilla przyniosły wielką popularność IWW i przyczyniły się do wzrostu liczebności jego członków.
Proces i egzekucja.
Pod koniec 1913 Hill zatrudnił się jako pracownik fizyczny w mieście Park City, koło Salt Lake City. 10 stycznia dwóch zamaskowanych bandytów zastrzeliło właściciela sklepu rzeźniczego w Salt Lake City, Johna Morrisona i jego syna. Podczas napadu nic nie ukradziono, policja podejrzewała, że motywem bandytów była zemsta, gdyż John Morrison był wcześniej policjantem i miał wielu wrogów. Podczas ucieczki jeden z bandytów został postrzelony.
Tego samego dnia z raną postrzałową zgłosił się do lekarza Joe Hill, twierdził, że został ranny podczas kłótni o kobietę, jednak odmówił podania jej nazwiska. Policja początkowo nie wiązała Hilla z zabójstwem Morrisonów, aresztowała za to kilku innych podejrzanych. Niespodziewanie jednak, parę dni później został on aresztowany pod zarzutem morderstwa. W czasie przeszukania domu Hilla, policjanci znaleźli czerwoną chustę, podobną do tej jaką maskowali się przestępcy podczas napadu. Zarekwirowano również płaszcz Hilla, który został przedziurawiony przez kulę.
Hill twierdził, że został postrzelony, gdy miał ręce podniesione ponad głową. Potwierdził to eksperyment na sali sądowej – dziura w płaszczu była wyżej niż jego rana. Obrona podnosiła, że Hill nie znał Morrisona i nie miał żadnego powodu, aby go zabijać. Obrońcy zwracali uwagę na to, że w tym samym dniu w Salt Lake City, zgłosiło się do szpitala czterech innych mężczyzn z ranami postrzałowymi.
Początkowo główni świadkowie, żona Morrison Merlin, oraz jego brat, twierdzili z całą stanowczością, że żaden z bandytów nie przypominał Hilla. Niespodziewanie podczas procesu zmienili zeznania, wskazująca na Hilla, jako sprawcę napadu. Ława przysięgłych po kilku godzinach ogłosiła wyrok skazujący. Proces stał się najważniejszym wydarzeniem medialnym. Rząd Szwecji i prezydent USA Woodrow Wilson zaapelowali do władz stanu o łaskę dla skazanego.
W czasie procesu apelacyjnego Orrin N. Hilton, prawnik reprezentujący Hilla stwierdził, że "„jedną rzecz jaką państwo ma na Hilla jest fakt, że jest on członkiem IWW, i dlatego może on być pewny, że zostanie uznany winnym”". W sądzie apelacyjnym podtrzymano orzeczenie.
19 listopada 1915 Joe Hill stanął przed plutonem egzekucyjnym.
Jak się później okazało do skazania Hilla dążyli bogaci właściciele fabryk, tzw. Miedziowi Bossowie ze stanu Utah. Naciskali oni prokuratora, by zrobił wszystko, żeby Hill został skazany. Po drugiej wojnie światowej władze stanu Utah uznały, że proces Hilla nie był uczciwy i według standardów prawa nie powinien on zostać skazany na podstawie takich dowodów.
Joe Hill jako symbol.
Po egzekucji Joe Hill stał się symbolem walki związkowej, jego portrety zdobią ściany lokali związkowych w całych Stanach Zjednoczonych.
W 1930 amerykański poeta Alfred Hayes napisał wiersz "I Dreamed I Saw Joe Hill Last Night", w 1936 z muzyką Earla Robinsona, stał się on popularną pieśnią. Była wykonywana m.in. przez Joan Baez i Paula Robesona. W latach 60. pieśń zainspirowała Boba Dylana, który napisał utwór "I Dreamed I Saw St. Augustine".
Piosenkę poświęconą procesowi Hilla, pt. "By and By" w 2005 nagrał zespół Chumbawamba.
Sprawę Hilla opisał w swojej książce "1919" John Dos Passos.
Joe Hill był wzorem dla wybitnych piosenkarzy folkowych i działaczy związkowych – Woody’ego Guthriego i Pete’a Seegera.
Chris #2, który walczy o prawa człowieka, często jest widywany w koszulce z podobizną Hilla. Zespół, w którym gra – Anti-Flag – wspomina Joego w piosence "1915".

</doc>
<doc id="1049509" url="https://pl.wikipedia.org/wiki?curid=1049509" title="Dwight Stones">
Dwight Stones

Dwight Edwin Stones (ur. 6 grudnia 1953 w Los Angeles) – amerykański lekkoatleta - skoczek wzwyż.
Kariera.
Dwukrotny brązowy medalista olimpijski (Monachium 1972, Montreal 1976), 3-krotny rekordzista świata (do 2,32 m w 1976). Pierwszy zawodnik, który w skoku wzwyż osiągnął wysokość 2,30 metra. Wielki rywal Jacka Wszoły w początkach jego kariery sportowej.
Po zakończeniu kariery wielokrotnie pełnił funkcję telewizyjny komentatora zawodów lekkoatletycznych.

</doc>
<doc id="1049510" url="https://pl.wikipedia.org/wiki?curid=1049510" title="System Software 6">
System Software 6

System Software 6 – wersja systemu operacyjnego Mac OS, wydana w kwietniu 1988 roku przez Apple Computer. Następcą systemu jest System Software 7.

</doc>
<doc id="1049515" url="https://pl.wikipedia.org/wiki?curid=1049515" title="Szczeciog">
Szczeciog



</doc>
<doc id="1049516" url="https://pl.wikipedia.org/wiki?curid=1049516" title="Sudbury Neutrino Observatory">
Sudbury Neutrino Observatory

Sudbury Neutrino Observatory (SNO) – podziemny detektor neutrin, znajdujący się w pobliżu Sudbury w Kanadzie w prowincji Ontario. W SNO prowadzono między innymi eksperyment badający neutrina słoneczne od maja 1999 do listopada 2006 roku. Od 2008 r. trwa przekształcenie SNO w eksperyment SNO+, mający poszukiwać m.in. podwójnego bezneutrinowego rozpadu beta.
Detektor neutrin SNO zbudowano w kopalni niklu na głębokości 2073 m (lokalizacja pod ziemią redukuje „szum” tworzony przez promienie kosmiczne zatrzymywane w skałach, przez które przelatują neutrina). Obiektem badawczym jest zbiornik ciężkiej wody (D2O) o średnicy 12 m i masie 1000 ton. Zbiornik obserwowany jest przez 9456 sensorów światła (fotopowielaczy), rozmieszczonych na otaczającej go sferze o średnicy 17 metrów. Zbiornik ciężkiej wody wykonany jest ze szkła akrylowego i znajduje się w cylindrycznym zbiorniku o średnicy 22 i wysokości 34 metrów, wypełnionym czystą wodą, dzięki której można było określić liczbę elektronowych neutrin słonecznych. Natomiast reakcje zachodzące w ciężkiej wodzie pozwalają stwierdzić zarówno, ile do nas dociera neutrin elektronowych, jak i tych o dowolnym zapachu.
W detektorze SNO rejestrowano następujące reakcje neutrin (wszystkie z nich to oddziaływania słabe):
Pierwszy wynik SNO opierał się na pomiarach strumienia neutrin słonecznych w reakcjach CC i ES, przy czym dla ES wykorzystano tu znacznie precyzyjniejszy wynik eksperymentu Super-Kamiokande. Porównanie strumienia neutrin elektronowych zmierzonego w reakcji CC i w reakcji ES (przy założeniu, że wszystkie oddziaływania ES pochodzą od neutrin elektronowych) wskazało na dużą niezgodność, dowodząc, że w strumień neutrin słonecznych zawiera nie tylko neutrina elektronowe.
W kolejnych wynikach wykorzystano również reakcje NC, dzięki czemu zmierzono całkowity strumień neutrin słonecznych o wszystkich zapachach, który okazał się zgodny z przewidywaniami opartymi na standardowym modelu Słońca. Za deficyt neutrin słonecznych odpowiada głównie efekt Mikheyeva-Smirnova-Wolfensteina (wpływ obecności materii na mieszanie stanów masowych i zapachowych neutrin) wewnątrz Słońca.

</doc>
<doc id="1049517" url="https://pl.wikipedia.org/wiki?curid=1049517" title="Wyspa Muzeów">
Wyspa Muzeów

Wyspa Muzeów w Berlinie (niem. "Museumsinsel") – północna część "Spreeinsel", wyspy leżącej na rzece Sprewie w centrum Berlina, gdzie znajduje się jeden z najważniejszych kompleksów muzealnych świata, obejmujący: Muzeum im. Bodego (niem. "Bodemuseum"), Muzeum Pergamońskie (niem. "Pergamonmuseum"), Nowe Muzeum (niem. "Neues Museum"), Starą Galerię Narodową (niem. "Alte Nationalgalerie") oraz Stare Muzeum (niem. "Altes Museum"). W zbiorach Wyspy Muzeów znajdują się głównie eksponaty archeologiczne oraz dzieła sztuki z XIX w.
W 1999 r. Wyspa Muzeów, jako unikatowy zespół architektoniczny i kulturalny, została wpisana na listę dziedzictwa kulturowego UNESCO.
Historia.
Północny kraniec "Spreeinsel" był w średniowieczu bagnistą łąką. Podczas gdy w nieco wyżej położonej, południowej części wyspy rozwinęło się w XIII w. miasto "Cölln", północna część przez wieki pozostawała nieużytkiem i została dopiero zagospodarowana pod ogrody Zamku Berlińskiego (niem. "Berliner Schloss").
W XVII w. lewa odnoga Sprewy została skanalizowana. Wykopano też rów "Kupfergraben", który odwodnił północną część wyspy. Pomiędzy Sprewą a "Kupfergraben" powstał ostrów "Cöllnische Werder", na którym w poł. XVII w. założono zespół ogrodowy" Lustgartenanlage". W 1748 r. przekształcono część ogrodu, tzw. "Pomeranzhof" (oranżerię), w magazyn, który służył do obsługi stale rosnącego handlu drogą rzeczną. Wkrótce wybudowano kolejne składy mąki i soli.
W 1797 r. król Fryderyk Wilhelm II pozytywnie odniósł się do propozycji profesora archeologii i sztuki Aloisa Hirta, by wybudować muzeum dla zbiorów sztuki antycznej i współczesnej. W 1810 r. król Fryderyk Wilhelm III wydał bezpośredni rozkaz, w którym zlecił stworzenie publicznej, dobrze dobranej kolekcji dzieł sztuki. Tym samym, król spełnił żądania obywateli publicznego dostępu do zgromadzonych na terenie Prus dzieł sztuki.
W 1822 r. Karl Friedrich Schinkel zaproponował plan budowy, który drastycznie zmienił wygląd północnej części wyspy "Spreeinsel". Poza wzniesieniem muzeum, plan Schinkela przewidywał konstrukcję wielu mostów oraz wyrównanie "Kupfergraben". Kierownikiem komisji do spraw budowy muzeum został Wilhelm von Humboldt.
Jako pierwszy powstał budynek Starego Muzeum, wzniesiony w 1830 r. był zarazem pierwszym publicznym muzeum na terenie Prus. W 1859 r. otwarto dla zwiedzających Królewskie Muzeum Pruskie (dzisiejsze Nowe Muzeum). W 1876 r. powstała galeria narodowa (dzisiejsza Stara Galeria Narodowa), a w 1904 r. Muzeum Cesarza Fryderyka (obecnie Muzeum im. Bodego, które nową nazwę otrzymało w 1960 r., by uczcić niemieckiego historyka sztuki Wilhelma von Bode). W 1930 r. otwarto Muzeum Pergamońskie.
Pod koniec lat 70. XIX w. zaczęto używać nazwy Wyspa Muzeów dla określenia obszaru, na którym powstawały kolejne muzea.
W 1880 r. na konferencji dyrektorów muzeów podjęto decyzję o wystawianiu w salach "Museumsinsel" wyłącznie eksponatów sztuki wysokiej, które w owych czasach pochodziły głównie z obszaru Europy i Bliskiego Wschodu.
W czasie II wojny światowej muzea zostały zniszczone w ponad 70%. Ich odbudowa rozpoczęła się w 1950 r., ale nie objęła najbardziej zniszczonego Nowego Muzeum, którego ruiny straszyły przez ponad 40 lat. Dopiero w 1987 r. podjęto decyzję o podjęciu niezbędnych prac zabezpieczających oraz restauracyjnych. Kompleksową renowację Wyspy Muzeów zaplanowano jeszcze przed 1989 r. Nie podjęto jednak żadnych prac z uwagi na ogromne koszty przedsięwzięcia. Dopiero po zjednoczeniu Niemiec, pod koniec lat 90. XX w. rozpoczęto kompleksowe prace restauracyjne oraz połączono kolekcje, rozdzielone przed 1989 r. W 1999 r. rada Fundacji Pruskiego Dziedzictwa Kulturowego uchwaliła tzw. "Masterplan" dla Wyspy Muzeów. Plan ten przewiduje odrestaurowanie wszystkich budynków, nadanie muzeom charakteru spójnego kompleksu muzealnego oraz uporządkowanie zbiorów podzielonych przed 1989 r. – realizacja planu potrwa do 2025 r.
Wyspa Muzeów.
Północny kraniec Wyspy Muzeów łączy z obydwoma brzegami Sprewy most "Monbijoubrücke". Most jest zamknięty dla ruchu kołowego i tworzy wejście do otwartego ponownie w 2006 r. Muzeum im. Bodego – neobarokowej trójkątnej budowli, której wielka kopuła dominuje nad architektonicznym krajobrazem tej części wyspy. W muzeum można podziwiać obiekty sztuki bizantyńskiej z okresu od III do XIX w., zbiory rzeźby włoskiej i niemieckiej z czasów od średniowiecza do XVIII w., serie monet z okresu od VII w. p.n.e. do czasów współczesnych, a także część kolekcji malarstwa starych mistrzów (XIV-XVIII w.).
Na południe od Muzeum im. Bodego, wyspę przecina linia berlińskiej kolei średnicowej, za którą znajduje się Muzeum Pergamońskie, przyciągające największą liczbę zwiedzających ze wszystkich muzeów berlińskich. Podziwiać tu można imponujące zbiory sztuki hellenistycznej z Wielkim Ołtarzem Zeusa (pergamońskim ołtarzem; z lat 180-160 p.n.e.) oraz bramą targową z Miletu, obiekty sztuki babilońskiej: Bramę Isztar, Drogę Procesyjną oraz fasadę Sali Tronowej z Babilonu (z okresu panowania Nabuchodonozora II, z VI w. p.n.e.), a także zbiory sztuki islamskiej (z czasów od VIII do XIX w.). W planowanym czwartym skrzydle będą wystawione eksponaty kolekcji sztuki egipskiej: Brama Kalabsza, Sala Kolumnowa króla Sahure oraz azjatyckiej: fasada Tell-Halaf, która od czasów wojny znajduje się w magazynie muzealnym.
Na południe od Muzeum Pergamońskiego znajdują się Nowe Muzeum (odbudowane i udostępnione zwiedzającym w 2009) oraz Stara Galeria Narodowa, mieszcząca się w budynku formą naśladującą antyczną świątynię. Nowe Muzeum mieści zbiory sztuki egipskiej wraz z kolekcją papirusów. Do jego najcenniejszych eksponatów należy popiersie egipskiej królowej Nefertiti oraz liczne obiekty z okresu panowania Echnatona. W muzeum znajdują się również znaleziska archeologiczne, głównie z epoki kamienia.
Przy wejściu do Starej Galerii Narodowej wisi ogromny obraz przedstawiający Fryderyka Wilhelma IV, który przygotował pierwsze szkice budowli. Kolekcja galerii obejmuje rzeźbę i malarstwo XIX w. od prac Caspara Davida Friedricha, przez francuskich impresjonistów po freski działających w Rzymie Nazareńczyków. Przed wejściem do muzeum znajduje się plac, ograniczony od południa i wschodu kolumnadą dorycką, na którym rozmieszczono liczne rzeźby ze zbiorów muzealnych. Latem odbywają się tu koncerty oraz pokazy kinowe.
Na południe od Nowego Muzeum i Starej Galerii Narodowej biegnie ulica" Bodestraße", przejezdna w odcinku zachodnim a zamknięta dla ruchu kołowego w części wschodniej (łącznie z mostem "Friedrichbrücke"). Dalej na południe od Bodestraße, w zachodniej części Wyspy Muzeów, znajdują się Stare Muzeum oraz "Lustgarten", a we wschodniej katedra berlińska. W Starym Muzeum obejrzeć można część kolekcji antycznej: rzeźby, broń, biżuterię oraz srebra z terenów Grecji, reprezentujące okres od epoki kultury cykladzkiej do czasów rzymskich. W latach 2005–2009 Stare Muzeum mieściło również zbiory Muzeum Egipskiego, które wcześniej znajdowały się w Charlottenburgu, i które powróciły do Nowego Muzeum.
Pomiędzy częścią wschodnią i zachodnią przebiega mała ulica "Am Lustgarten" łącząca "Bodestraße" z kluczową osią ulic "Unter den Linden" – "Schloßplatz" – "Karl-Liebknecht-Straße", wyznaczającą południową granicę Wyspy Muzeów.
Masterplan Museumsinsel.
Uchwalony w 1999 r. przez radę Fundacji Pruskiego Dziedzictwa Kultury "Masterplan" był rezultatem ogłoszonego w 1993 r. konkursu architektonicznego na odbudowę Nowego Muzeum. Faworyzowany przez dyrektorów muzeów amerykański architekt Frank Gehry przegrał z Włochem Giorgiem Grassim. Grassi jednak wycofał się z projektu w 1996 r. Zlecenie odbudowy Nowego Muzeum oraz budowy nowego budynku administracyjnego wspólnego dla wszystkich muzeów otrzymał Brytyjczyk David Chipperfield. Nowy budynek administracyjny ma służyć jako wspólne wejście do kompleksu muzealnego, którego poszczególne obiekty (poza Starą Galerią Narodową) mają być połączone podziemną Promenadą Archeologiczną (niem. "Archäologische Promenade").
W 1999 r. powstał "Masterplan II", autorstwa dyrektora generalnego Muzeów Państwowych w Berlinie Petera-Klausa Schustera, który proponował wzniesienie nowego budynku w miejscu "Engels-Kaserne" na potrzeby kolekcji Muzeum im. Bodego. Z powodu ograniczonej powierzchni muzealnej nie można pokazać zaplanowanej wcześniej zintegrowanej wystawy dzieł malarstwa i rzeźby z okresu od późnego antyku do oświecenia. Propozycja Schustera przewiduje podzielenie kolekcji: część obejmująca okres od antyku do renesansu byłaby pokazywana w Muzeum im. Bodego, a eksponaty z epok późniejszych przeniesiono by do nowego budynku.
W 2001 r. prezydent Fundacji Pruskiego Dziedzictwa Kultury, Klaus-Dieter Lehmann, zgłosił "Masterplan III", by przenieść zbiory muzeów etnograficznego, sztuki wschodnioazjatyckiej i indyjskiej oraz kultury europejskiej z Dahlem, gdzie znajdowały się od czasów powojennych, z powrotem do centrum miasta. Zbiory miałyby być wystawiane w centrum kultury, planowanym w ramach odbudowy Zamku Berlińskiego. Centrum miałoby być również siedzibą zbiorów kultur pozaeuropejskich berlińskiej Biblioteki Głównej oraz części kolekcji Uniwersytetu Humboldta.
Poprzez realizację wszystkich etapów Masterplanu (I-III) Fundacja Pruskiego Dziedzictwa Kultury przewiduje stworzenie największego na świecie uniwersalnego muzeum sztuki i kultury światowej. Jednak kwestia finansowania nowej galerii oraz odbudowy Zamku Berlińskiego pozostaje nadal otwarta. Koszty odbudowy zamku szacowane są na ok. 670 milionów Euro. Ich pokrycie miałoby nastąpić ze środków publicznych, datków oraz sprzedaży akcji.
Dotychczasowe prace objęły restaurację Starej Galerii Narodowej (otwarta ponownie w 2001) oraz "Bodemuseum" (2006). Stare Muzeum ma zostać całkowicie wyremontowane. Remont i rozbudowa Muzeum Pergamońskiego, które otrzyma nowe, czwarte, skrzydło, potrwa do 2025 r. W 2009 r. rozpoczęto prace nad budową gmachu James-Simon-Galerie, który ma stanowić wspólne wejście na teren kompleksu muzealnego.

</doc>
<doc id="1049518" url="https://pl.wikipedia.org/wiki?curid=1049518" title="Chaiturus">
Chaiturus



</doc>
<doc id="1049522" url="https://pl.wikipedia.org/wiki?curid=1049522" title="Kazuar hełmiasty">
Kazuar hełmiasty

Kazuar hełmiasty ("Casuarius casuarius") – gatunek ptaka z podrodziny kazuarów (Casuariinae) w rodzinie kazuarowatych (Casuariidae) zamieszkujący północno-wschodnią Australię, Nową Gwineę, Wyspy Aru, a także Seram, gdzie prawdopodobnie został introdukowany. Nie wyróżnia się podgatunków.
Morfologia.
Długość ciała 130–170 cm; masa ciała samic 58 kg, samców 29–34 kg.
Tryb życia.
W Australii zamieszkuje tereny stanu Queensland, które porośnięte są dżunglą, w której występują zbiorniki słodkiej wody, gdzie cały rok panują podobne warunki klimatyczne i okres wegetacyjny roślin trwa cały rok.
Kazuar jest samotnikiem. Często można usłyszeć jego głos, lecz jest bardzo płochliwy. Jego terytorium znajduje się w pobliżu zbiornika wodnego. Ptak ten jest doskonałym pływakiem. Ma on doskonały słuch. Potrafi wyskoczyć na wysokość 1,5 m. Zmuszony do walki jest bardzo agresywny.
Opadłe z drzew orzechy i owoce, sporadycznie ryby, jaszczurki i żaby. W niewoli zjada 2-9 kg owoców dziennie.
W czasie godów samiec wydaje dźwięki wabiące partnerkę. Samica po złożeniu 2–8 jaj oddala się od gniazda, którym jest zagłębienie w ziemi. Za ich wysiadywanie odpowiedzialny jest samiec. Inkubacja jaj trwa 52 dni. Pisklęta zaraz po wykluciu podążają za ojcem, który opiekuje się nimi do uzyskania samodzielności.
Status.
Międzynarodowa Unia Ochrony Przyrody (IUCN) od 2017 roku uznaje kazuara hełmiastego za gatunek najmniejszej troski (LC – "Least Concern"). Wcześniej – od 1994 roku – klasyfikowała go jako gatunek narażony (VU – "Vulnerable"). W 2016 roku liczebność światowej populacji ostrożnie szacowano na 20–50 tysięcy dorosłych osobników. BirdLife International ocenia trend liczebności populacji jako spadkowy.
Rdzenni mieszkańcy Nowej Gwinei łapią młode kazuary i hodują je dla mięsa, które stanowi dla nich przysmak. Z ich kości wyrabiają sztylety i ostrza do strzał. Kazuary trzymane w klatkach są bardzo niebezpieczne dla człowieka.

</doc>
<doc id="1049523" url="https://pl.wikipedia.org/wiki?curid=1049523" title="Gazociąg Transkaraibski">
Gazociąg Transkaraibski

Gazociąg Transkaraibski ("Gasoducto Transcaribeño", nazywany też wcześniej "Gasoducto Binacional") - gazociąg, którego powstanie zostało zainicjowane 8 lipca 2006 przez prezydentów Hugo Cháveza z Wenezueli, Alvaro Uribe z Kolumbii i Martína Torrijosa z Panamy. Budowa potrwa dwa lata, będzie kosztować ponad 300 milionów dolarów.
Średnica rury będzie wynosić 64 cm, jej długość - 225 km pomiędzy Punta Ballenas w kolumbijskiej części półwyspu Guajira a wschodnim wybrzeżem Jeziora Maracaibo (stan Zulia) w Wenezueli. Na początku będzie transportował dziennie 4,25 milionów m³ gazu w kierunku Wenezueli, aby w 2013 zmienić kierunek transportując gaz z Wenezueli do Kolumbii.
Prace konstrukcyjne są wykonywane przez państwowe firmy naftowe: wenezuelską PDVSA i kolumbijski Ecopetrol.
Inwestycja jest przejawem integracji latynoamerykańskiej (na razie południowoamerykańskiej) w ramach Unii Narodów Południowoamerykańskich.
Na początku gazociąg miał nazywać się transguajirskim, ale po rozszerzeniu inwestycji o Panamę zmieniono nazwę na Gazociąg Transkaraibski.

</doc>
<doc id="1049525" url="https://pl.wikipedia.org/wiki?curid=1049525" title="Lawrence Bragg">
Lawrence Bragg



</doc>
<doc id="1049529" url="https://pl.wikipedia.org/wiki?curid=1049529" title="Mistrzostwa Świata w piłce siatkowej mężczyzn 1949">
Mistrzostwa Świata w piłce siatkowej mężczyzn 1949



</doc>
<doc id="1049532" url="https://pl.wikipedia.org/wiki?curid=1049532" title="Bitwa pod Sołami">
Bitwa pod Sołami

Bitwa pod Sołami – bitwa powstania kościuszkowskiego stoczona 26 czerwca 1794 roku, zakończona porażką wojsk polskich.
Do starcia doszło, gdy polskie oddziały (ok. 4000 ludzi, pod dowództwem gen. J. Jasińskiego, maszerujące na Oszmiany, napotkały na siły rosyjskie rozłożone obozem pod . Rosjanie rozmieścili siły w dwóch obozach, na przeciwległych brzegach rzeki Oszmianki. Główne siły polskie odrzuciły rosyjską straż przednią, wysuniętą pod Żuprany, w kierunku na Soły, a następnie uderzyły na większy obóz rosyjski, znajdujący się na lewym brzegu. Po zażartej walce, gen. Jasiński zdobył Soły. Tymczasem wydzielony oddział płk. S. Grabowskiego (pułk kosynierów, 200 kawalerzystów i 2 działa), przeprawił się na prawy brzeg rzeki i zaatakował mniejszy z obozów rosyjskich. Rosjanie wycofali się pod naporem Jasińskiego, przeszli na drugi brzeg, niszcząc za sobą przeprawy i uderzyli na siły Grabowskiego. Odcięty gen. Jasiński nie mógł przyjść wydzielonemu oddziałowi z pomocą, w wyniku czego siły Grabowskiego zostały rozbite i straciły działa.
Wieczorem Polacy wycofali się do Słobótki, a następnego dnia do Szumska.

</doc>
<doc id="1049534" url="https://pl.wikipedia.org/wiki?curid=1049534" title="Ulica Krakowska w Opolu">
Ulica Krakowska w Opolu

Ulica Krakowska (niem. "Krakauerstrasse", "Krakauer Vorstadt", w latach 30. XX wieku "Hindenburgstrasse") - reprezentacyjna ulica w centrum Opola, zaczyna się na Rynku i biegnie na południe, aż do skrzyżowania z ul. Korfantego i 1 Maja, w pobliżu Dworca PKP. Od ul. Damrota do pl. Wolności stanowi deptak.
Początkowo ulica nosiła nazwę "Bytomska", od Bramy Bytomskiej, znajdującej się w obrębie murów miejskich. W XIX wieku nadano jej współczesną nazwę - "Krakowska/Krakauerstrasse". Po dojściu do władzy nazistów w 1933 przemianowano ją na "Helmut-Brücknerstrasse", na cześć nadprezydenta prowincji Górny Śląsk z ramienia NSDAP Helmuta Brücknera. Już rok później popadł on w niełaskę u Adolfa Hitlera i nazwę zmieniono na "Hindenburgstrasse".
Po włączeniu Opola w granice Polski powrócono do historycznej nazwy "Krakowska", aby w 1949 nadać jej imię Józefa Stalina. Kolejny powrót do tradycyjnej nazwy nastąpił w 1956.
Przy ul. Krakowskiej znajduje się m.in.:

</doc>
<doc id="1049535" url="https://pl.wikipedia.org/wiki?curid=1049535" title="Zespół urojeniowy">
Zespół urojeniowy



</doc>
<doc id="1049539" url="https://pl.wikipedia.org/wiki?curid=1049539" title="Dietmar Mögenburg">
Dietmar Mögenburg

Dietmar Mögenburg (ur. 15 sierpnia 1961 w Leverkusen) – zachodnioniemiecki lekkoatleta skoczek wzwyż, mistrz olimpijski z Los Angeles.
Przebieg kariery.
Był razem z Carlo Thränhardtem najbardziej znanym zachodnioniemieckim skoczkiem wzwyż w latach 80. Rozpoczął międzynarodową karierę wygrywając mistrzostwa Europy juniorów w 1979 w Bydgoszczy. 16 maja 1980 w Rehlingen-Siersburg wyrównał wynikiem 2,35 m rekord świata Jacka Wszoły ustanowiony dzień wcześniej. Zajął trzecie miejsce w zawodach Olympic Boycott Games 1980 w Filadelfii.
Został złotym medalistą mistrzostw Europy w 1982 w Atenach. Na pierwszych mistrzostwach świata w 1983 w Helsinkach zajął 4. miejsce.
Zwyciężył podczas igrzysk olimpijskich w 1984 w Los Angeles. Zajął 4. miejsce na mistrzostwach Europy w 1986 w Stuttgarcie oraz na mistrzostwach świata w 1987 w Rzymie. Na igrzyskach olimpijskich w 1988 w Seulu był szósty, a na mistrzostwach Europy w 1986 w Splicie zajął ponownie 4. miejsce. Na swych trzecich igrzyskach olimpijskich w 1992 w Barcelonie nie zakwalifikował się do finału.
Mögenburg odnosił wiele sukcesów w zawodach halowych. Był srebrnym medalistą halowych mistrzostw świata w 1989 Budapeszcie, pięciokrotnym złotym medalistą halowych mistrzostw Europy (1980, 1982, 1984, 1986, 1989), srebrnym (1988) i brązowym (1981, 1990) medalistą HME.
Zdobył mistrzostwo RFN na otwartym stadionie w 1980, 1981, 1982, 1983, 1984, 1985, 1987, 1988, 1989 i 1990 oraz w hali w 1979, 1980, 1981, 1984 i 1989.
Jego syn – Jonas i córka – Katarina także uprawiają lekkoatletykę, reprezentują barwy Norwegii.
Rekordy życiowe.
źródło:

</doc>
<doc id="1049540" url="https://pl.wikipedia.org/wiki?curid=1049540" title="Alfons Rebane">
Alfons Rebane

Alfons Vilhelm Robert Rebane (ur. 24 czerwca 1908 w miejscowości Valga w Estonii, zm. 8 marca 1976 w Augsburgu) – estoński wojskowy (kapitan), dowódca 658 Wschodniego Batalionu, a następnie 47 Pułku Grenadierów SS podczas II wojny światowej, powojenny współpracownik zachodnich służb specjalnych.
Urodził się w rodzinie urzędnika kolejowego. Od 1920 r. uczęszczał do rosyjskiej szkoły średniej w Narwie. Od 1926 do 1929 r. uczył się w akademii wojskowej w Tondi. Ukończył ją z dyplomem absolwenta I klasy w stopniu podporucznika. Dostał przydział do pociągu pancernego "Captain Irv" wchodzącego w skład 1 Pułku Pociągów Pancernych. 24 lutego 1933 r. został awansowany do stopnia porucznika. Od 1935 do 1939 r. służył jako młodszy instruktor w Pułku Terytorialnym Viljandi, a do 1940 r. w Pułku Terytorialnym Lääne. Do czerwca 1940 r. pełnił funkcję komendanta miasta Lihula. Po zajęciu Estonii przez Sowietów i rozwiązaniu estońskiej armii w poł. czerwca, został zwolniony ze służby wojskowej. Podjął pracę jako robotnik budowlany w Tallinnie. Przed masowymi deportacjami Estończyków, rozpoczętymi w poł. 1941 r., zdołał uciec do lasu. W północnej części Estonii w rejonie Virumaa zorganizował partyzancki oddział, który walczył z istriebitielnymi batalionami NKWD, terroryzującymi lokalną ludność. Po wkroczeniu na obszar Estonii armii niemieckiej wstąpił we wrześniu 1941 r. do Wehrmachtu. Służył jako kapitan w 184 Oddziale Bezpieczeństwa. Od końca października 1942 r. dowodził w stopniu majora 658 Wschodnim Batalionem, walcząc z Armią Czerwoną w północno-zachodniej części ZSRR. W lutym 1944 r. 658 Wschodni Batalion został przeniesiony w rejon Narwy i przydzielony do niemieckiego XXVI Korpusu Armijnego. 27 kwietnia A. Rebane przeszedł wraz ze swoim oddziałem do nowo formowanej 20 Dywizji Grenadierów SS. Został dowódcą 47 Pułku Grenadierów SS w stopniu pułkownika. Walczył pod Narwą i Tannenbergstellung, broniąc granic Estonii przed Sowietami. We wrześniu Dywizja została wycofana do Niemiec na odpoczynek, po czym wiosną 1945 r. powróciła na front wschodni. W marcu lub kwietniu awansował na Waffen-Standartenführera der SS. Objął funkcję zastępcy dowódcy Dywizji. W ostatnim okresie wojny A. Rebane znalazł się wśród niewielkiej grupy estońskich żołnierzy, którzy uniknęli sowieckiej niewoli i poddali się zachodnim aliantom. W 1947 r. przeniósł się do Wielkiej Brytanii, gdzie zwerbował go wywiad MI6. Pośredniczył w kontaktach z Leśnymi Braćmi walczącymi w Estonii i innych krajach bałtyckich z Sowietami. W latach 50. kierował estońską grupą w operacji wywiadowczej pod kryptonimem "Jungle", wymierzonej przeciw KGB. W 1961 r. przeprowadził się do RFN, gdzie mieszkał aż do śmierci 8 marca 1976 r.
Jego szczątki w 1999 r. zostały przeniesione do Estonii i uroczyście pochowane.
Alfons Rebane był odznaczony wieloma odznaczeniami wojskowymi, m.in. estońskim Białym Krzyżem 3 klasy, łotewskim Krzyżem Chwały Aizsargi, niemieckim Żelaznym Krzyżem 1 i 2 klasy, Medalem Frontu Wschodniego, Krzyżem Rycerskim z liśćmi dębu (jako jeden z 2 obcokrajowców).

</doc>
<doc id="1049544" url="https://pl.wikipedia.org/wiki?curid=1049544" title="Pola Dwurnik">
Pola Dwurnik

Pola Dwurnik (ur. 12 stycznia 1979 w Warszawie) – polska malarka, rysowniczka, graficzka i kuratorka.
Życiorys.
Uczyła się malarstwa w pracowniach rodziców – Edwarda Dwurnika oraz Teresy Gierzyńskiej. Studiowała w latach 1998–2003 historię sztuki na Uniwersytecie Warszawskim, gdzie była współzałożycielką i pierwszą redaktorką naczelną pisma „Sekcja” oraz prowadziła Galerię Zakręt. W latach 2004–2005 pobyt rezydencjonalny ("artist in residence") w Stiftung Laurenz Haus w Bazylei w Szwajcarii. W 2008 była nominowana w międzynarodowym finale Henkel Art Award 2008 for Contemporary Drawing w Wiedniu za serię rysunkową Unnatural Death Series. Autorka trzech książek z rysunkami: "Świetlicy" (2003, Galeria Raster), "Living in Basel" (2007, Christoph Merian Verlag), "Kroniki Towarzyskiej" (2008, Centrum Sztuki Współczesnej Zamek Ujazdowski). W 2013 wydała "Girl on Canvas. Dziewczyna na płótnie", książkę artystyczną poświęconą malarstwu i jego recepcji. Jest autorką ilustracji do książki poetyckiej Tomasza Majerana pt. "Koty. Podręcznik użytkownika" (Wydawnictwo Wolno, 2017). 
Uprawia też sztukę poczty (Mail Art) w ramach Message from Edie S. Mail Art Series.
Pola Dwurnik ma dwie pracownie – w Berlinie i Warszawie.
Girl on Canvas. Dziewczyna na płótnie.
W 2013 Pola Dwurnik wydała autorską książkę artystyczną "Girl on Canvas. Dziewczyna na płótnie", do której współtworzenia zaprosiła ponad trzydzieści piszących osób, m.in. Olgę Tokarczuk, Marię Poprzęcką, Andrzeja Depkę, Oskara Ziętę. Teksty zaproszonych autorów odnoszą się do wybranych obrazów artystki. Książka została zaprojektowana przez studio Moonmadness. W 2014 "Dziewczyna na płótnie" została uhonorowana wyróżnieniem w 54. Konkursie Polskiego Towarzystwa Wydawców Książek „Najpiękniejsze Książki Roku 2013”.

</doc>
<doc id="1049550" url="https://pl.wikipedia.org/wiki?curid=1049550" title="Piotr Wysocki (aktor)">
Piotr Wysocki (aktor)

Piotr Wysocki (ur. 13 kwietnia 1936 w Toruniu, zm. 26 marca 2023 w Trzcińcu) – polski aktor filmowy, teatralny i telewizyjny.
Życiorys.
Absolwent Państwowej Wyższej Szkoły Teatralnej im. Ludwika Solskiego w Krakowie (rok ukończenia 1964). W latach 1964–1969 występował w Teatrze im. Wilama Horzycy w Toruniu. W latach 1969–2001 był aktorem Teatru im. Juliusza Osterwy w Lublinie. Sprawował mandat radnego Lublina z ramienia Konfederacji Polski Niepodległej.
Dwukrotnie żonaty, ojciec muzyka Piotra Wysockiego. Zginął w pożarze swojego domu w Trzcińcu.

</doc>
<doc id="1049553" url="https://pl.wikipedia.org/wiki?curid=1049553" title="Tokaj (góra)">
Tokaj (góra)

Góra Tokaj (węg. "Tokaji hegy", także "Kopasz hegy") - samotna góra pochodzenia wulkanicznego w północno-wschodnich Węgrzech, stanowiąca południowy kraniec pasma Gór Tokajsko-Slańskich. Wysokość - 512 m n.p.m. 
U podnóża góry Tokaj leży miasto Tokaj i tokajski region winiarski. Jest to miejsce, w którym Bodrog uchodzi do Cisy. W tym miejscu graniczą ze sobą regiony geograficzne Bodrogköz (na północy), Nyírség (na wschodzie) i dolina Cisy (na południu).

</doc>
<doc id="1049556" url="https://pl.wikipedia.org/wiki?curid=1049556" title="Bug Wyszków">
Bug Wyszków

Miejski Związkowy Klub Sportowy Bug Wyszków (wcześniej również jako Nadbużańskie Towarzystwo Piłkarskie w Wyszkowie) – polski klub piłkarski z siedzibą w Wyszkowie. Klub został założony 8 kwietnia 1922 roku. Swoje mecze domowe rozgrywa na Stadionie Miejskim WOSiR w Wyszkowie. Od sezonu 2018/2019 występuje w klasie okręgowej (w grupie warszawskiej I). Najwyższym osiągnięciem klubu był udział w II lidze w sezonie 1993/1994.
Historia.
24 kwietnia 1922 – to bardzo szczególna data w dziejach, z pewnością nie tylko sportowego życia Wyszkowa. Tego właśnie dnia, niedługo po odzyskaniu przez Polskę niepodległości, grupa pracowników najstarszego wyszkowskiego zakładu przemysłowego – Huty Szkła Wyszków, założyła piłkarski klub „Bug”. Dziś, kiedy dzięki szerokiemu i bardzo powszechnemu dostępowi do wszelakich środków masowego przekazu, możemy bez większych trudności pochylić się i zaczytać nad historią dowolnego klubu piłkarskiego w Polsce. Tym większy podziw, uznanie i szacunek musi budzić historia i tradycja MZKS Bug Wyszków, bowiem wertując piłkarską mapę Polski bez większego patosu możemy stwierdzić, że wyszkowski klub należy do jednego z najstarszych w Polsce, a już na pewno na terenie historycznego Mazowsza. Właściwie dłuższe historie mają tylko śląskie kluby, pochodzące z ziem dawnej Galicji. Tam bowiem gra w piłkę nożną najwcześniej zyskała popularność.
Rozbudowany w latach trzydziestych wyszkowski stadion stał się areną zawodów na skalę krajową.
W okresie międzywojennym Bug stał się najpopularniejszym klubem w mieście. Uprawiali w nim sport ludzie z różnych środowisk, również ci, których nie stać było na przynależność do elitarnych towarzystw cyklistycznych, czy tenisowych. Bug szybko również zaczął uzyskiwać dobre wyniki w rywalizacji sportowej. Wygrywał w spotkaniach z istniejącymi w Wyszkowie klubami żydowskimi – „Heagulem”, „Macabi”, „Gwiazdą”, zwyciężał także z Katolickim Klubem Sportowym „Victoria”.
Niestety po niedługim czasie kataklizm II wojny światowej (miasto zostało zniszczone w 80 procentach), wyniszczenie ludności wyszkowskiej, migracje, kazały zapomnieć o uprawianiu sportu.
Po zakończeniu działań wojennych wyszkowski sport odrodził się jednak szybko dzięki swym dawnym aktywistom. Wznowiono działalność „Bugu”, zapełniły się boiska i bieżnie. Wprawdzie przez jakiś czas zapałowi ludzi nie towarzyszyły wielkie sukcesy sportowe, jednakże nadzieje i ambicje odżyły wraz z podniesieniem Wyszkowa do rangi stolicy powiatu w 1956 r. Lecz gdy pojawiły się pierwsze oznaki ożywienia, kolejne zmiany administracyjno-nakazowe przyhamowały rozwój klubu. Był to wynik przyłączenia Wyszkowa do powstałego w 1975 r. województwa ostrołęckiego. Pieniądze na sport lokowano w nową stolicę województwa. Przyhamowanie nie oznacza jednak zastoju. Rozwój trwał. I w końcu sport wyczynowy doczekał się przejścia na nowy, wyższy wymiar, Bug Wyszków awansował w 1983 r. do III ligi piłkarskiej. Już w pierwszym sezonie zajął 3. miejsce. W następnych latach wyszkowski klub zasilili m.in. Józef Kawałko z Ursusa Warszawa, bracia Andrzej i Witold Sikorscy z Legii, Włodzimierz Siudek z Wisły Kraków. Tak silny skład musiał dać wyniki. W sezonie 87/88 Bug zajął 2. miejsce, a rok później wygrał grupę warszawsko-mazurską. Był to jednak rok baraży. W dwumeczu wyszkowianie przegrali ze Stilonem Gorzów 0:0 i 2:6. Renomowani i doświadczeni piłkarze zakończyli kariery i przez 4 lata Bug był typowym średniakiem III ligi.
Po rundzie jesiennej sezonu 92/93 Bug prowadził przed MZKS Wasilków tylko jednym punktem. Ostatecznie rok 1993 przyniósł Bugowi tak bardzo upragniony i oczekiwany awans na zaplecze ekstraklasy.
Po krótkim okresie euforii pojawiły się pytania, czy klub dotrzyma kroku nowym wyzwaniom. Sukces był niespodziewany, klub nie był przygotowany organizacyjnie i finansowo. Nie wzmocniono drużyny a umiejętności III-ligowe nie wystarczyły na dorównanie najlepszym.
Ku rozpaczy kibiców, pobyt wyszkowian za zapleczu ekstraklasy trwał tylko jeden sezon, obnażając przy okazji braki kadrowe, organizacyjne, a przede wszystkim finansowe klubu. Od tej pory „Bug” staczał się już tylko po równi pochyłej. Już po dwóch latach Wyszków musiał rywalizować tylko na IV froncie. Coraz większe tarapaty finansowe, a w szczególności reorganizacja rozgrywek IV ligi w sezonie 1998/1999 sprawiły, że „Bug” musiał pożegnać się i z tymi rozgrywkami. Był to przysłowiowy „gwóźdź do trumny”, który ostatecznie przyczynił się do upadku klubu.
Grupa zapalonych działaczy i piłkarzy jeszcze z czasów „Bugu” sprawiła jednak, że już po dwóch latach udało się wskrzesić w Wyszkowie rozgrywki na platformie rozgrywek ligowych. Kontynuator starych tradycji, niestety ze względów formalno-prawnych zmuszony był przyjąć nową nazwę Nadbużańskiego Towarzystwa Piłkarskiego. Stary-nowy klub w błyskawicznym tempie awansował od C-Klasy do Ligi Okręgowej. Sezon 2003/2004 przyniósł nawet awans do V ligi, w której przygoda trwała tylko dwa lata.
Nadbużańskie Towarzystwo Piłkarskie w Wyszkowie (tak brzmiała poprzednia nazwa klubu) zostało zarejestrowane w Sądzie Okręgowym w Ostrołęce w styczniu 2000 roku i od tego czasu zajmuje się szkoleniem grup młodzieży i seniorów w sekcji piłki nożnej. NTP Wyszków było od sezonu 2001/2002 kontynuatorem tradycji dawnego MZKS „Bug Wyszków”, klubu założonego w 1922 r., a rozwiązanego z powodu bankructwa w 1999 roku.
28 lipca 2007 r. wybrany został nowy Zarząd klubu, który za cel postawił sobie m.in. przywrócenie dawnej, historycznej nazwy „Bug Wyszków”, jak również, w perspektywie, awans do III ligi. 5 listopada 2007 r., Krajowy Rejestr Sądowy w Ostrołęce wydał ostateczną decyzję, zezwalającą oficjalnie na powrót do historycznej nazwy „Bug” Wyszków.
Od momentu reaktywacji klubu, w sezonie 2001/2002, NTP Wyszków rozpoczęło rywalizację od A-Klasy. W związku z zasługami, które klub miał dla rozwoju i popularyzacji piłkarstwa w województwie mazowieckim, Mazowiecki Związek Piłki Nożnej zezwolił spadkobiercy Bugu rywalizację rozpocząć nie od najniższej klasy rozrywkowej- czyli wówczas C-Klasy, a dwie klasy wyżej. NTP potrzebowało dwóch sezonów aby przebić się szczebel wyżej, do ligi okręgowej. Kolejny awans, to dwuletnie występy w V lidze, zwanej wówczas Mazowiecką Ligą Seniorów. Po dwóch sezonach NTP spadło z powrotem do „Okręgówki”, aby zagościć w niej na kolejne trzy lata. Wspaniały sezon 2008/2009, w którym już Bug, a nie NTP, w 30 meczach stracił tylko 8 punktów został zwieńczony powrotem do V ligi, choć wówczas, jak i do dziś nazywana jest czwartą. I taki stan rzeczy trwał przez dziewięć kolejnych sezonów. Wyszkowianie co rok byli w czołówce ligi, trzy razy byli bardzo blisko wywalenia awansu. Za każdym razem ligę wygrywała jednak któraś z zasłużonych stołecznych ekip. Czy to GKP Targówek, czy Hutnik, a w końcu reaktywowana po spadku z Ekstraklasy Polonia Warszawa. W sezonie 2017/2018 – najgorszym pod względem sportowym od momentu reaktywacji klubu. Bug, po przegranym barażu o utrzymanie, ponownie został zdegradowany do „okręgówki”. Sezon 2018/2019 to występy w warszawskiej Lidze Okręgowej. Sezon ten można by było zaliczyć do bardzo udanych, gdyby nie… ostatni mecz. Wyszkowianie w przypadku wygranej z Mazurem II Karczew wygraliby ligę i po roku wrócili szczebel wyżej. Mimo prowadzenia 2:0 lepsi okazali się ostatecznie goście, co spowodowało, że klub skończył sezon dopiero na 4. miejscu w tabeli. Sezon 2019/2020 Bug rozpoczął zatem ponownie w „okręgówce”. I to już pod historyczną nazwą MZKS „Bug” Wyszków (bez rozwinięcia skrótu), co oczywiście zostało prawnie usankcjonowane przez zarząd klubu.
Warto wspomnieć, że po drodze kilkukrotnie zakładana i wycofywana z rozgrywek była druga drużyna. Największy sukces rezerwy Bugu odniosły w sezonie 2016/2017, kiedy to awansowały do ligi okręgowej, czyli tej ligi, w której obecnie występuje wyszkowska „jedynka”. Obecnie klub nie prowadzi drugiej seniorskiej drużyny.
Prócz seniorów, warto wspomnieć, że w klubie trenuje coraz więcej dzieci, a z sezonu na sezon przybywa drużyn młodzieżowych. Jesienią 2019 roku do rozgrywek prowadzonych przez Mazowiecki Związek Piłki Nożnej zgłoszonych zostało 10 drużyn, prócz tego funkcjonuje kilka grup selekcyjnych, które na razie skupiają się na treningach. Ogółem klub szkoli prawie trzy setki dzieci, w zdecydowanej większości z terenu gminy Wyszków. Obecnie pierwsza drużyna reprezentuje Wyszków na arenie Klasy okręgowej. Wszystkie swoje mecze drużyna rozgrywa na Stadionie Miejskim Wyszkowskiego Ośrodka Sportu i Rekreacji.

</doc>
<doc id="1049558" url="https://pl.wikipedia.org/wiki?curid=1049558" title="Kontakty (tygodnik)">
Kontakty (tygodnik)

Kontakty – regionalny tygodnik ukazujący się w województwie podlaskim, części województwa mazowieckiego, Nowym Jorku, Chicago i Toronto.
Czasopismo wydawane jest od 1980 roku, a jego siedziba mieści się przy Al. Legionów 7 w Łomży. Redaktorem naczelnym jest Władysław Tocki, który jest jednocześnie współwłaścicielem Wydawnictwa „Kontakty”, wydającego tygodnik.
Tygodnik jest ponadto organizatorem licznych imprez sportowych, m.in. dorocznych Mikrolotowych Mistrzostw Podlaskiego oraz .

</doc>
<doc id="1049559" url="https://pl.wikipedia.org/wiki?curid=1049559" title="Ulica Rybnicka w Wodzisławiu Śląskim">
Ulica Rybnicka w Wodzisławiu Śląskim

Ulica Rybnicka w Wodzisławiu Śląskim – ważny ciągi komunikacyjny, który łączy miasto z Rybnikiem i dalej Gliwicami, a w kierunki południowym za pośrednictwem ulic Witosa i Bogumińskiej z granicą z Czechami w Chałupkach. Jej początek wyznacza Rondo Karviny, które jest w kształcie nerki, na skrzyżowaniu ulic Jana Pawła II, Dworcowej, oraz Wincentego Witosa, a koniec – granica miasta. Ulicę tę przecina rzeka Leśnica. Nazwa ulicy od początku jest niezmieniana. Przy ulicy dominuje zabudowa jednorodzinna, poza trzema kamienicami wybudowanych przez kolej jeszcze na początku XX w. Poza tym jest dużo punktów usługowych związanych z transportem kołowym. Do 1 stycznia 1997 roku ulica ta mierzyła 4,6 km. Jednak w wyniku odłączenia się Radlina, obecna długość tej ulicy wynosi 1,9 km.

</doc>
<doc id="1049560" url="https://pl.wikipedia.org/wiki?curid=1049560" title="Zhu Jianhua">
Zhu Jianhua

Zhu Jianhua (; ur. 29 maja 1963 w Szanghaju) – chiński lekkoatleta, skoczek wzwyż.
Brązowy medalista mistrzostw świata w Helsinkach (1983) i Igrzysk Olimpijskich w Los Angeles (1984). Wielokrotny złoty medalista Mistrzostw Azji w lekkoatletyce oraz igrzysk azjatyckich. 3-krotny rekordzista świata (do 2.39 w 1984).

</doc>
<doc id="1049562" url="https://pl.wikipedia.org/wiki?curid=1049562" title="Wrzeciono eukariotyczne">
Wrzeciono eukariotyczne



</doc>
<doc id="1049564" url="https://pl.wikipedia.org/wiki?curid=1049564" title="Mönglik">
Mönglik

Mönglik – możny mongolski z rodu Kongoktan żył na przełomie XII i XIII wieku. Według niektórych źródeł trzeci mąż Höelün, matki Czyngis-chana. Ojciec Kököczü Teb-Tengriego, wielkiego szamana Mongołów.
Życiorys.
W latach 60. XII wieku był blisko związany z Jesügejem Baaturem ojcem Temudżyna, zwanego później Czyngis-chanem. Gdy Jesügej umiera to właśnie Mönglik jedzie odebrać Temudżyna z domu jego teścia Deja Mądrego, jemu też Jesügej powierza opiekę nad swoją rodziną. Mönglik nie ujawnia Dejowi prawdziwego charakteru swej misji mówiąc jedynie, że Jesügej pragnie zobaczyć syna. Prawdopodobnie obawiał się on, że Dej zechce wykorzystać nagłe kłopoty rodu Jesügeja i uwięzi Temudżyna by sprzedać go wrogom. W późniejszych latach, tak jak i inni poddani, porzucił Temudżyna. W tym czasie przyłączył się do Dżamuki. Lecz już w 1182 roku po tym jak Dżamuka i Temudżyn, po okresie wspólnego obozowania rozstają się, wraz z synami przechodzi do obozu Temudżyna i jest wśród pierwszych poddanych, którzy ogłaszają go Czyngis-chanem. Być może tytuł ten został nadany Temudżynowi, przez syna Mönglika – Kököczü. W dalszych latach Mönglik pozostaje w dobrych relacjach z Czyngis-chanem, jednak chyba nie przebywa na jego dworze ani nie bierze udziału w kampaniach wojennych. W roku 1203 Czyngis-chan zatrzymuje się u niego w drodze na przyjęcie zaręczynowe swego syna Dżocziego z córką wodza Kereitów – Ong-chana. Mönglik ostrzega chana przed zasadzką Kereitów, dzięki czemu ratuje mu życie. W 1206 podczas wielkiego kurułtaju, za dotychczasowe zasługi, zostaje stałym gościem dworu Czyngis-chana, który obiecuje, że nie zapomni o nagradzaniu go każdego miesiąca. Wtedy też zostaje dowódcą minganu. Mönglik miał 7 synów, którzy pod przywództwem Kököczü Teb-Tengriego zorganizowali w następnych latach silne stronnictwo polityczne i usiłowali podporządkować sobie najważniejszych ludzi w Imperium Mongolskim, w tym rodzinę Czyngis-chana. Po początkowych sukcesach, Kököczü został zabity i stronnictwo Kongoktanów upadło. Nie wiadomo, czy Mönglik miał jakiś wpływ na te działania swoich dzieci, choć Czyngis-chan mocno mu to zarzucał jednak zgodnie z wcześniejszą obietnicą nie ukarał Mönglika, ani pozostałych jego synów. Według Raszyda ad-Dina był trzecim mężem matki Czyngis-chana – Höelün. W "Tajnej historii Mongołów" nazywany jest zazwyczaj "Ojcem Mönglikiem".

</doc>
<doc id="1049565" url="https://pl.wikipedia.org/wiki?curid=1049565" title="Piotrcovia Piotrków Trybunalski (piłka nożna)">
Piotrcovia Piotrków Trybunalski (piłka nożna)

Piotrcovia Piotrków Trybunalski – polski klub piłki nożnej z Piotrkowa Trybunalskiego.
Sukcesy.
Juniorzy Młodsi

</doc>
<doc id="1049567" url="https://pl.wikipedia.org/wiki?curid=1049567" title="Transformers (film)">
Transformers (film)

Transformers – amerykański fantastycznonaukowy film akcji z 2007 roku w reżyserii Michaela Baya. W rolach głównych wystąpili Shia LaBeouf, Jon Voight i Megan Fox. Film powstał na podstawie zabawek z serii "Transformers" produkowanych przez Metro-Goldwyn-Mayer oraz Hasbro.
Fabuła.
Kilka tysięcy lat temu na planecie Cybertron wybuchła wojna między Autobotami dowodzonymi przez Optimusa Prime′a a Deceptikonami z Megatronem na czele. Optimus wystrzelił mityczny artefakt – Wszechiskrę – w kosmos, która przyniosła życie na Ziemię. W pościg za nią wyruszył Megatron, który rozbił się na kole podbiegunowym, gdzie zamarzł. W 1895 odkrył go badacz Archibald Witwicky. Nieumyślnie uruchomił on system nawigacyjny Transformera, który zapisał położenie artefaktu w okularach odkrywcy. Akcja filmu przenosi się do czasów współczesnych, a okulary są w posiadaniu Sama Witwicky′ego. Chłopak kupuje swój pierwszy samochód, rdzewiejącego Chevroleta Camaro, który okazuje się być Autobotem.
Decepticon Blackout niszczy bazę wojskową Stanów Zjednoczonych i włamuje się do wojskowej sieci, aby zdobyć informacje na temat Megatrona i Wszechiskry. Grupa komandosów pod dowództwem kapitana Williama Lennoxa ucieka przez pustynię ścigana przez Scorponoka, Transformera przypominającego skorpiona. W trakcie walki między nimi Amerykanie odkrywają, że Transformery można pokonać ładunkami zapalającymi. W Pentagonie sekretarz John Keller prowadzi śledztwo w sprawie ataku. Autoboty rozpoczynają poszukiwania Wszechiskry, aby zdążyć przed Megatronem.
Historia.
Film jest adaptacją serialu "Transformers" z 1984 roku i niemalże wszystkie występujące w nim postacie mechaniczne są nowymi wersjami robotów z serialu. Także nazwisko Witwicky pochodzi z serialu. W trakcie filmu wypowiadanych jest wiele kwestii zapożyczonych z serialu i filmu kinowego z lat osiemdziesiątych.
Obecnie jest 6 części filmu "Transformers".
Produkcja.
Film jest pierwszą produkcją, która miała pozwolenie na kręcenie zdjęć w Pentagonie po zamachu na World Trade Center.
Głos Optimusa Prime'a podłożył Peter Cullen, który dubbingował również pierwszego Optimusa z lat osiemdziesiątych. Planowano, by Frank Welker również podłożył głos Megatrona, ale reżyser uznał, że głos lidera Decepticonów z G1 nie pasuje do ogromnego Megatrona z 2007 roku i zdecydował o udziale Hugo Weavinga.
Pierwotnie zamiast Ironhide'a miała pojawić się Autobotka Arcee zmieniająca się w motocykl, twórcom brakło jednak czasu na wyjaśnienie, skąd w całkowicie mechanicznej rasie różnice płciowe. Arcee była najmniejsza z całej grupy.
Większość aut prezentowanych w filmie zostało wyprodukowanych przez General Motors (product placement).
Według Michaela Baya w filmie pierwszy raz wykorzystano wizerunek amerykańskich F-22 Raptor.
Premiera.
Twórcy zorganizowali konkurs pt. „Spraw, by Prime przemówił”, w którym to fani głosowali na to, jaką kwestię ma wypowiedzieć Prime w filmie. Wybór padł na „Wolność jest prawem wszystkich czujących istot”.
Odbiór.
Wątek z Wszechiskrą został również wykorzystany w kreskówce "Transformers Animated".
Hasbro na podstawie filmu stworzyło, dużo repaintów w figurkach które nazwano potem „Allspark Power” czyli m.in. Starscreama w barwach Thundercrackera i G1 Starscreama, offroad Ironhide'a czyli Ironhide'a przemalowanego na niebiesko, Blackouta w barwach Evaca, oraz Bumblebee w barwach Cliffjumpera i stealch Bumblebee, oraz wiele innych.

</doc>
<doc id="1049573" url="https://pl.wikipedia.org/wiki?curid=1049573" title="Olej wiesiołkowy">
Olej wiesiołkowy

Olej wiesiołkowy ("Oleum Oenotherae", "olej z wiesiołka dwuletniego") sporządzany z nasion jest stosowany w lecznictwie i do wyrobu kosmetyków, zwykle dostępny w formie doustnych kapsułek, poza tym jest to ważny składnik suplementów diety.
Wiesiołek dwuletni jest rośliną rodzimą dla Ameryki Północnej, ale występuje zdziczały w wielu rejonach świata, także w Polsce. Młode liście, pędy, zielone strąki oraz korzenie są jadalne. Wiesiołek był ważnym składnikiem diety rdzennych mieszkańców Ameryki, wykorzystywali go oni także w ziołolecznictwie. Nasiona zawierają 15-20% olejów, w tym 7-10% kwasu gamma linolenowego, który jest rzadki u roślin (spotykany poza tym w oleju z ogórecznika lekarskiego). 
Zastosowanie.
Pomimo faktu, że olej z wiesiołka jest powszechnie stosowany w leczeniu różnych dolegliwości, np. skórnych, brak jest jednoznacznych dowodów klinicznych na skuteczność doustnej suplementacji olejem z wiesiołka, przy leczeniu lub wspomaganiu jakichkolwiek przypadłości zdrowotnych. Możliwe, że ma on działanie przeciwzapalne i antyalergiczne.
Olej z wiesiołka jest nieskuteczny przy leczeniu egzemy, nie łagodzi on objawów zespołu napięcia przedmiesiączkowego.
Niejednoznaczne są badania dotyczące wpływu oleju na bóle piersi, wydaje się on łagodzić objawy u niektórych pacjentek, stosowany w dawce 3 g dziennie przez okres 6 miesięcy.
Ograniczone dowody wskazują na możliwą skuteczność oleju w następujących dolegliwościach:
Ponadto jako dodatkowa suplementacja, olej z wiesiołka wraz z innymi wielonienasyconymi kwasami tłuszczowymi i witaminą E (400 mg oleju z ryb, 100 mg oleju z wiesiołka, 29 mg DHA, 10 mg kwas gamma-linolenowy, 1,8 mg witamina E) łagodzi objawy ADHD u dzieci w wieku 12 lat. 
Dawkowanie.
Dzieci powyżej 12. roku życia, dorośli i starsi: pojedyncza dawka doustna 2 g oleju, dzienna dawka 4-6 g. 
Interakcje z lekami.
Możliwe negatywne interakcje z lekami przeciwpłytkowymi. Zaleca się ostrożność przy stosowaniu fenotiazyny.
Skutki uboczne.
Olej z wiesiołka jest zwykle dobrze tolerowany, stosowany w krótkich okresach czasu. Nie zaleca się stosować go dłużej niż rok, w związku ze zwiększonym ryzykiem stanów zapalnych, zakrzepicy i immunosupresji. Brak zanotowanych poważnych skutków ubocznych. Z zanotowanych:

</doc>
<doc id="1049574" url="https://pl.wikipedia.org/wiki?curid=1049574" title="American Arrogance">
American Arrogance

American Arrogance jest pierwszym albumem zespołu Flaw. Zespół wydał go bez wydawcy i rozpowszechniał na kasetach magnetofonowych.

</doc>
<doc id="1049576" url="https://pl.wikipedia.org/wiki?curid=1049576" title="Flaw (album)">
Flaw (album)

Flaw jest drugim albumem zespołu Flaw. Zespół wydał go bez wydawcy.

</doc>
<doc id="1049577" url="https://pl.wikipedia.org/wiki?curid=1049577" title="Ulica marsz. Józefa Piłsudskiego w Wodzisławiu Śląskim">
Ulica marsz. Józefa Piłsudskiego w Wodzisławiu Śląskim

Ulica marsz. Józefa Piłsudskiego w Wodzisławiu Śląskim to ulica pamiętająca okres średniowiecza. Już w 1810 r. była traktem w kierunku Żor i nosiła nazwę ulica Żorska. Leżała w tzw. Dzielnicy Żorskiej. W czasach PRL-u nadano jej nazwę "Ulica gen. Karola Świerczewskiego". Znajdowała się przy niej wówczas restauracja PIAST. W latach 90. ulicę przemianowano na "Marszałka Józefa Piłsudskiego" i tak jest do dziś. Jest to jedna z niewielu ulic, która nie jest wyłączona z ruchu kołowego w okolicach Wodzisławskiej Starówki. Jej początek wyznacza płyta Rynku, a koniec Rondo Alanya na skrzyżowaniu ulic 26 Marca, Daszyńskiego oraz Placu Gladbeck. Długość tej ulicy wynosi 193 m.

</doc>
<doc id="1049578" url="https://pl.wikipedia.org/wiki?curid=1049578" title="V Korpus Wielkiej Armii ks. Józefa Poniatowskiego">
V Korpus Wielkiej Armii ks. Józefa Poniatowskiego

V Korpus "(Polski)" Wielkiej Armii – największa polska formacja wojskowa w wojnie z 1812 roku powołana dekretem Napoleona z 3 maja 1812.
Korpus liczył około 32 000 żołnierzy "(inne źródła 36 tys.)" i posiadał ok. 70 dział.
Struktura organizacyjna.
Sztab:
Oddziały:
Trzy ww. brygady jazdy utworzyły następnie dywizję jazdy, której dowództwo powierzono gen. Michałowi Ignacemu Kamieńskiemu.
Działania zbrojne.
V Korpus uczestniczy w operacjach prawego skrzydła Wielkiej Armii, zdobyciu Grodna i źle zorganizowanym pościgu za rosyjską 2 Armią księcia Bagrationa. Straty marszowe korpusu sięgają ⅓ stanów osobowych. Jego oddziały osiągają jednak Dniepr i reorganizują się pod Mohylewem.
W sierpniu 1812 maszerując na Smoleńsk korpus polski (bez dywizji Dąbrowskiego przegrupowanej w rejon Bobrujska) stanowi prawą boczną kolumnę marszową. W bitwie smoleńskiej 17 sierpnia z armią Barclaya korpus wykonuje atak ze skrzydła i odcina Rosjan od mostów. W walce o miasto ginie gen. Grabowski, a gen. Zajączek jest ranny. W nocy piechota polska jako pierwsza wchodzi do płonącego Smoleńska.
W marszu na Moskwę korpus polski stanowi nadal prawą kolumnę. 5 września wychodzi na lewe, wysunięte skrzydło armii rosyjskich, dowodzonych przez Kutuzowa. Wojska przeciwnika przyjęły ugrupowanie bojowe i stały gotowe do bitwy pod wsią Borodino.
7 września Napoleon postawił Poniatowskiemu zadanie obejścia ugrupowania rosyjskiego starym traktem smoleńskim przez wieś Utica i wyjścia na tyły lewego skrzydła przeciwnika.
Po krótkim odpoczynku w Moskwie V Korpus rozpoczął pościg za armiami Kutuzowa. Te, wycofując się, zeszły z traktu riazańskiego na kałużski stwarzając zagrożenie odcięcia dróg zaopatrzenia i odwrotu dla całej Wielkiej Armii. Napoleon zlecił V korpusowi przegrupować się pod Podolsk i tym samym zmusić Rosjan do walnej bitwy. Pod Czyrykowem miała miejsce "druga polska bitwa" (po smoleńskiej).
W następnych dniach bił się korpus w bitwie pod Winkowem (Tarutinem), gdzie 2 pułk piechoty uratował od niechybnej niewoli "cara francuskiej jazdy" króla Joachima Murata.
W odwrocie rola wojsk polskich jeszcze wzrasta. Biją się one pod Wiaźmą i pod Krasnem. Nad Berezyną szczątki korpusu (800 ludzi, ale prawie cała artyleria) łączą się z dywizją Dąbrowskiego, która to na próżno usiłowała pod Borysowem zatrzymać uderzającą na tyły Wielkiej Armii mołdawską armię Cziczagowa.

</doc>
<doc id="1049580" url="https://pl.wikipedia.org/wiki?curid=1049580" title="Drama (album Flaw)">
Drama (album Flaw)

Drama jest ostatnim wydanym niezależnie albumem zespołu Flaw. Wszystkie piosenki z tego albumu pojawiły się na pierwszym studyjnym krążku Through the Eyes.

</doc>
<doc id="1049582" url="https://pl.wikipedia.org/wiki?curid=1049582" title="Through the Eyes">
Through the Eyes

Through The Eyes – pierwszy studyjny album zespołu Flaw, wydany w 2001 roku przez Universal Records.

</doc>
<doc id="1049583" url="https://pl.wikipedia.org/wiki?curid=1049583" title="II bitwa pod Mirem">
II bitwa pod Mirem



</doc>
<doc id="1049584" url="https://pl.wikipedia.org/wiki?curid=1049584" title="Lista przebojów">
Lista przebojów

Lista przebojów, synonim: top (ang. "charts") – pojęcie związane z tzw. popkulturą to zestawienie najbardziej popularnych spraw, rzeczy, utworów w danym okresie.
Najczęściej dotyczy najbardziej ulubionych piosenek i utworów (zwykle wydawanych na singlach), bądź albumów muzycznych.
Składa się z poszczególnych pozycji notowania utworów (pierwsze miejsce – najwyższe, oznacza największą popularność, ostatnie – najmniejszą z zanotowanych).

</doc>
<doc id="1049585" url="https://pl.wikipedia.org/wiki?curid=1049585" title="Kököczü Teb-Tengri">
Kököczü Teb-Tengri

Kököczü Teb-Tengri (zm. ok. 1207) – mongolski szaman i wróżbita.
Życiorys.
Syn Mönglika, wpływowy doradca Czyngis-chana w pierwszym okresie jego rządów. Według Tajnej historii Mongołów pełnił godność "bekiego" – wróżbity. W późniejszym czasie, w źródłach nie spotykamy się już z takiego rodzaju urzędem.
W 1183 roku to prawdopodobnie właśnie Teb-Tengri wybrał dla Temudżina tytuł czyngis-chana i ogłosił go oficjalnie władcą. W początkach XIII wieku przy pomocy 6 braci zbudował sile stronnictwo polityczne i usiłował zdobyć wpływ na najważniejsze osoby w państwie. W 1207 roku Teb-Tengri zorganizował własny niezależny od chańskiego dwór, do którego zaczęli się przenosić liczni dostojnicy. Popadł jednak w konflikt z braćmi Czyngis-chana, najpierw z Kasarem a następnie z Otcziginem. Po pobiciu, przez braci Kököczü, Kasara, Czyngis-chan stanął po stronie szamana, który sugerował, że Kasar zamierza przejąć władzę. Jednak po upokorzeniu Otczigina Czyngis-chan pozwolił mu się zemścić. Teb-Tengri został wezwany do Jurty wielkiego chana i tam Otczigin wyzwał go na pojedynek (walka wręcz, bez użycia broni była tradycyjnym sposobem rozwiązywania konfliktów na dworze mongolskim). Gdy obaj przeciwnicy wychodzili na zewnątrz w przedsionku Jurty, Kököczü Teb-Tengri został schwytany przez służących Otczigina i złamano mu kręgosłup. Po jego śmierci stronnictwo Kongoktanów przestało istnieć. Choć Kököczü Teb-Tengri nazywany jest w źródłach szamanem, badacze wskazują, że poza nazwą, nie miał on wiele wspólnego z właściwymi szamanami. Był raczej kapłanem i prorokiem monoteistycznej, bądź dualistycznej religii.

</doc>
<doc id="1049587" url="https://pl.wikipedia.org/wiki?curid=1049587" title="Endangered Species (album Flaw)">
Endangered Species (album Flaw)

Endangered Species – drugi studyjny album zespołu Flaw, wydany w 2004 roku przez Universal Records.

</doc>
<doc id="1049591" url="https://pl.wikipedia.org/wiki?curid=1049591" title="Inha Babakowa">
Inha Babakowa

Inha Babakowa (ukr. Інга Бабакова; ur. 26 czerwca lub 27 czerwca 1967 w Aszchabadzie) – lekkoatletka, pochodzenia litewskiego, specjalizująca się w skoku wzwyż, która początkowo startowała w barwach ZSRR, a następnie Ukrainy.
Trzykrotna uczestniczka igrzysk olimpijskich – Atlanta 1996 (brązowy medal), Sydney 2000 (5. miejsce) oraz Ateny 2004 (9. miejsce). Pięciokrotna medalistka mistrzostw świata – Sewilla 1999 (złoto), Ateny 1997, Edmonton 2001 (srebro), Tokio 1991, Göteborg 1995 (brąz). Rekord życiowy: 2,05 (15 września 1995, Tokio). Wynik ten jest aktualnym rekordem Ukrainy.

</doc>
<doc id="1049593" url="https://pl.wikipedia.org/wiki?curid=1049593" title="Zakłady Przemysłu Gipsowego „Dolina Nidy”">
Zakłady Przemysłu Gipsowego „Dolina Nidy”

Zakłady Przemysłu Gipsowego „Dolina Nidy” – przedsiębiorstwo działające w latach 1955–2000, zajmujące się wydobywaniem, przetwarzaniem i wyrobem produktów na bazie gipsu naturalnego. Od 2000 r. Dolina Nidy sp. z o.o.
Historia.
W 1952 rozpoczęto budowę zakładu w Gackach koło Pińczowa. O lokalizacji inwestycji w tym miejscu zadecydowały występujące tu duże i łatwo dostępne złoża skał gipsowych, największe ze zbadanych w Polsce. W 1955 powstały Zakłady Przemysłu Gipsowego „Dolina Nidy” – uruchomiono wydobycie i kruszenie kamienia gipsowego, rozpoczęto produkcję. W 1962 nastąpiło zakończenie zaplanowanych i rozpoczętych 10 lat wcześniej prac inwestycyjnych. W tym roku uruchomiono w Gackach pierwszą w Polsce w pełni zmechanizowaną i zautomatyzowaną produkcję prefabrykowanych elementów z gipsu naturalnego dla budownictwa.
Najbardziej znane elementy budowlane wytwarzane w zakładach na bazie gipsu to:
W roku 2000 nastąpiła prywatyzacja Zakładów Przemysłu Gipsowego „Dolina Nidy”. Obecnie Dolina Nidy sp. z o.o.

</doc>
<doc id="1049596" url="https://pl.wikipedia.org/wiki?curid=1049596" title="Elżbieta (ok. 1420–1473)">
Elżbieta (ok. 1420–1473)

Elżbieta (ur. ok. 1420, zm. 7 kwietnia 1473 w Bergen) – księżniczka wołogoska, opatka cysterek w Krumminie i Bergen, córka Warcisława IX, księcia wołogoskiego, bardzkiego i rugijskiego oraz Zofii, najprawdopodobniej pochodzącej z książąt sasko-lauenburskich, a także siostra książąt pomorskich Eryka II i Warcisława X, z dynastii Gryfitów.
Życie.
Elżbieta była urodzoną ok. 1420 r. córką księcia Warcisława IX, rządzącego w Wołogoszczy, a później także w Bardzie i na Rugii, z dynastii Gryfitów (zmarł w 1457 r.) oraz Zofii, najprawdopodobniej wywodzącej się z książąt sasko-lauenburskich (zmarła w 1462 r.). Miała trzech braci, z których najstarszy Eryk II, władał do 1459 r. księstwem wołogoskim, a następnie do swojej śmierci w 1474 r. księstwem słupskim, zmarłego w 1478 r. księcia wołogoskiego Warcisława X oraz Krzysztofa. Nie da się wykluczyć, że była dotknięta jakąś ułomnością fizyczną. Zakonnicą została prawdopodobnie już przed 1435 r. Od 1442 r. dowodnie do 1455 r. występuje w dokumentach jako ksieni krummińskich cysterek, skąd najwcześniej właśnie w tym ostatnim roku mogła przenieść się do klasztoru bergeńskiego. Od 5 stycznia 1460 źródła nazywają ją tamtejszą opatką. Urząd ten pełniła do swojej śmierci w Bergen w środę, 7 kwietnia 1473 r. W kruchcie dawnego kościoła cysterek w Bergen na wykonanej ok. 1473 płycie nagrobnej Elżbiety zachowało się jej, nie mające cech indywidualnych, wyobrażenie.

</doc>
<doc id="1049598" url="https://pl.wikipedia.org/wiki?curid=1049598" title="Henryk Hajduk">
Henryk Hajduk

Henryk Paweł Hajduk (ur. 3 stycznia 1953 w Rydułtowach) – polski polityk i inżynier, poseł na Sejm II kadencji.
Życiorys.
Ukończył w 1980 studia na Wydziale Górniczym Politechniki Śląskiej. W latach 80. i 90. kierował Związkiem Zawodowym „Kadra”. Był też w tym czasie prezesem klubu sportowego Naprzód Rydułtowy. Pełnił funkcję posła II kadencji, wybranego z listy Unii Pracy w okręgu Gliwice. W trakcie kadencji odszedł z UP, w 1997 bezskutecznie ubiegał się o reelekcję z listy SLD.
W 2006 został wybrany na radnego miasta Rydułtowy, obejmując w tym samym roku stanowisko zastępcy burmistrza. W 2010 ponownie został radnym miejskim. W 2014 nie kandydował w wyborach. W 2015 znalazł się na liście Nowoczesnej do Sejmu.

</doc>
<doc id="1049599" url="https://pl.wikipedia.org/wiki?curid=1049599" title="Muzeum Wielkiej Wojny Ojczyźnianej">
Muzeum Wielkiej Wojny Ojczyźnianej



</doc>
<doc id="1049603" url="https://pl.wikipedia.org/wiki?curid=1049603" title="Plac Ignacego Daszyńskiego w Opolu">
Plac Ignacego Daszyńskiego w Opolu

Plac Ignacego Daszyńskiego (do 1945 "Friedrichsplatz") – zlokalizowany w centrum Opola plac, na którym znajduje się mały park oraz fontanna, tzw. opolska Ceres. Plac znajduje się w zachodniej części kwartału ulic: Kościuszki, Reymonta, Damrota i Kołłątaja.
Plac.
W opolskim urbarzu z 1594 roku są zapiski nt. terenów obecnego placu: znajdowało się tu pole lub łąka, a w miejscu fontanny miała znajdować się studnia. W 1819 r. teren obecnego placu i okolice (tzw. "Przedmieście Krakowskie" lub "Bytomskie") został włączony w granice miasta, jednak park powstał prawie 100 lat później.
Według podpisu autora, Edmunda Gomansky’ego, fontanna i rzeźby zostały ukończone już w 1907 roku, jeszcze przed wzniesieniem obecnego gmachu sądu i szkoły. Ścieżki wijące się wśród rabat i strzyżonych głogów, lip i kasztanowców, oraz znajdująca się w centrum placu okazała fontanna uczyniły to miejsce szczególnym. Aż do 1945 roku park nosił nazwę "Friedriechsplatz". Po wojnie patronem tego miejsca został Ernst Thälmann, na początku lat 90. ubiegłego wieku ustąpił on miejsca Ignacemu Daszyńskiemu.
W 1971 roku plac został poddany gruntownej przebudowie: podniesiono niweletę całego terenu o pół metra, dodano schody, murki i gazony, zamiast rabatek utworzono 2 prostokątne trawniki, a resztę wyłożono płytami betonowymi.
W 2007 roku, z okazji 100-lecia placu, skwer miał zostać odnowiony i przebudowany w nawiązaniu do przedwojennego wyglądu, jednak z braku funduszy inwestycję przesunięto na kolejny rok – w lipcu 2008 rozpoczął się gruntowny remont i przebudowa.
Fontanna.
Rzeźby dolne przedstawiają dwóch rybaków z siecią, górnika z kilofem i kobietę ze snopami zboża i kobietę z koszem owoców, symbolizujących opolskie rybactwo, przemysł wapienniczy oraz rolnictwo. Ponad nimi, na kielichowatym postumencie góruje postać Ceres, bogini urodzaju, z dzieckiem na ręku oraz z wrzecionem. Do II wojny światowej wznosił się nad nią ażurowy miedziany baldachim. Fontanna otoczona została cembrowiną, z wyrytą sentencją „DES BÜRGERS TREU MIT FLEISS GEPAART EIN JUNGBORN GUTER DEUTSCHER ART” (Obywatelska wierność z pilnością w parze odmładzającym źródłem dobrej niemieckiej duszy), jednak w latach 70. napis ten został przykryty warstwą tynku. W wyniku konserwacji zabytku przeprowadzonej w 2009 roku odsłonięto ową inskrypcję.

</doc>
<doc id="1049606" url="https://pl.wikipedia.org/wiki?curid=1049606" title="M-84">
M-84

M-84 – zmodernizowany czołg podstawowy II generacji, produkcji jugosłowiańskiej.
Historia konstrukcji.
W latach siedemdziesiątych Jugosłowiańska Armia Ludowa postanowiła stworzyć czołg własnej produkcji. W tym celu zakupiono czołgi T-72, a także licencję do ich produkcji. Przez całe lata siedemdziesiąte czołgi były poddawane próbom celem wykrycia wad.
W 1983 r. stworzono prototyp, a w rok później czołg wszedł do produkcji seryjnej. Świat zobaczył nowy wytwór jugosłowiańskiej myśli technicznej 9 maja 1985 r. w Belgradzie, na defiladzie z okazji Dnia Zwycięstwa. Oprócz podstawowej wersji M-84 i M-84A wyprodukowano także M-84K (wersja dowódcza), M-84AB (wersja eksportowa), M-84ABK (wersja dowódcza czołgu eksportowego), M-84ABN (wersja czołgu eksportowego z systemem nawigacji) i M-84AI (wóz zabezpieczenia technicznego).
Modernizacja.
W 2005 r. zaprezentowano nowy czołg M-84AB1 (M2001), który jest podobny do czołgu wersji M-84AB. Czołg posiada nowy system kierowania ogniem, jak i celowniki laserowe, umożliwiające strzelanie pociskami przeciwczołgowymi na odległość 5 km. Oprócz tego czołg zawiera również nową głowicę opto-elektroniczną i grubsze (730 mm) opancerzenie. Prawie cały sprzęt techniczny w czołgu pochodzi od rosyjskiego T-90.

</doc>
<doc id="1049609" url="https://pl.wikipedia.org/wiki?curid=1049609" title="Muzeum historii Ukrainy w II wojnie światowej">
Muzeum historii Ukrainy w II wojnie światowej

Narodowe Muzeum Historii Ukrainy w II wojnie światowej (ukr. Національний музей історії України у Другій світовій війні) – mieszczący się w Kijowie kompleks muzealny upamiętniający udział Ukraińców w II wojnie światowej, położony w południowej części miasta na prawym brzegu Dniepru. Do 2015 nosił nazwę Narodowe Muzeum Historii Wielkiej Wojny Ojczyźnianej 1941–1945.
Muzeum jest jedną z dziesięciu instytucji muzealnych Ukrainy, bezpośrednio podlegających Ministerstwu Kultury i Turystyki Ukrainy.
Historia.
Muzeum w obecnym kształcie zostało uroczyście otwarte w Dzień Zwycięstwa 9 maja 1981. Na jego ekspozycji znajduje się tu ponad 300 000 eksponatów na powierzchni około 10 hektarów. W zbiorach placówki jest również sprzęt wojskowy z czasów II wojny światowej.
21 czerwca 1996 placówka stała się narodowym muzeum Ukrainy.
Na terenie muzeum znajduje się monumentalny pomnik Matka Ojczyzna o wysokości 102 metrów.
Zmiana nazwy.
Do lipca 2015 oficjalną nazwą muzeum było Narodowej Muzeum Wielkiej Wojny Ojczyźnianej 1941–1945. Po przyjęciu przez Radę Najwyższą Ukrainy ustaw dekomunizacyjnych, 16 maja 2015 ukraiński minister kultury Wjaczesław Kyryłenko oświadczył, że kijowska placówka zmieni swoją nazwę. Dwa miesiące później nadano muzeum obecną nazwę.

</doc>
<doc id="1049611" url="https://pl.wikipedia.org/wiki?curid=1049611" title="Włodzimierz Staszak">
Włodzimierz Staszak

Włodzimierz Staszak (ur. 20 maja 1948) – polski lekkoatleta, średniodystansowiec, halowy mistrz Polski, medalista halowych mistrzostw Europy w 1974.
Kariera sportowa.
Był zawodnikiem Zawiszy Bydgoszcz.
Jego największym sukcesem w karierze był brązowy medal halowych mistrzostw Europy w 1974 w biegu na 1500 m, z wynikiem 3:43.48. Na halowych mistrzostwach Europy w 1973 zajął w tej samej konkurencji 8. miejsce, z wynikiem 3:45,75. W 1974 reprezentował Polskę w jednym meczu międzypaństwowym.
Na halowych mistrzostwa Polski zdobył w biegu na 1500 metrów złoty (1973) i srebrny (1974) medal. Na mistrzostwach Polski seniorów na otwartym stadionie trzykrotnie zajmował miejsce w pierwszej ósemce biegu na 1500 metrów, a najbliżej medalu był w 1973 (4. miejsce).
Rekord życiowy na 1500 m - 3:41.0 (29.07.1973).

</doc>
<doc id="1049613" url="https://pl.wikipedia.org/wiki?curid=1049613" title="Obraz Lauego">
Obraz Lauego

Obraz Lauego (diagram Lauego, dyfraktogram Lauego, lauegram, rentgenogram Lauego, ang. "Laue's diffraction pattern") – obraz powstający wskutek dyfrakcji po przejściu równoległej wiązki promieniowania rentgenowskiego przez nieruchomy monokryształ.
W doświadczeniu, przeprowadzonym po raz pierwszy przez niemieckiego fizyka Maxa von Lauego (1912), promienie Röntgena tworzyły po przejściu przez kolimator, z otworkiem w płycie ołowianej, wąską wiązkę równoległą. Takie promieniowanie, padając na cienką monokrystaliczną płytkę siarczku cynku (ZnS), tworzyło na znajdującej się za kryształem kliszy fotograficznej obraz dyfrakcyjny tego kryształu. Dyfraktogram miał wyraźną plamę pośrodku obrazu i szereg rozrzuconych symetrycznie plamek, odpowiadających promieniom spełniającym tzw. „warunek Lauego”. Za odkrycie i opisanie tych zjawisk Max von Laue otrzymał w roku 1914 Nagrodę Nobla w dziedzinie fizyki.
Metodę tę zaczęto stosować do badania struktury kryształów różnych substancji, ponieważ ułożenie plamek zależy od rodzaju sieci krystalicznej – wzajemnego położenia regularnie powtarzających się płaszczyzn, z regularnie ułożonymi atomami, która jest 3-wymiarową siatką dyfrakcyjną. W tych warunkach zachodzi ugięcie promieni Roentgena i ich interferencja. Postać obrazu dyfrakcyjnego zależy od rodzaju struktury krystalicznej i od kierunku padania promieni rentgenowskich w stosunku do płaszczyzn krystalograficznych. Wzmocnienie fal o określonej długości wskutek interferencji następuje wówczas, gdy płaszczyzny sieciowe spełniają równanie Bragga, a różnica wektorów falowych, "K" = "k’" – "k", jest wektorem sieci odwrotnej (na ilustracji przedstawiono przykład dyfraktogramu kryształu o układzie regularnym, otrzymanego dla kierunku o wskaźniku Millera 100).
Z drugiej strony, jeżeli znana jest budowa kryształu, obraz Lauego pozwala na wyznaczenie długości fali, dlatego metoda Lauego stosowana jest w spektrografii promieniowania rentgenowskiego.

</doc>
<doc id="1049614" url="https://pl.wikipedia.org/wiki?curid=1049614" title="LTU">
LTU



</doc>
<doc id="1049616" url="https://pl.wikipedia.org/wiki?curid=1049616" title="Gustaw Manitius">
Gustaw Manitius

Gustaw Manitius (ur. 7 lutego 1880 w Konstantynowie Łódzkim, zm. prawdopodobnie 28/29 stycznia 1940 w Poznaniu) – duchowny ewangelicko-augsburski, organizator polskiego życia ewangelickiego w Wielkopolsce i na Pomorzu, senior diecezji wielkopolskiej, męczennik II wojny światowej.
Życiorys.
Był synem pastora ks. Zygmunta Ottona Manitiusa i Zofii z d. Ehlert oraz wnukiem ks. Karola Gustawa Manitiusa, generalnego superintendenta Kościoła Ewangelicko-Augsburskiego w Warszawie. Po ukończeniu gimnazjum w Łodzi, w latach 1901-1906 studiował teologię na uniwersytecie w Dorpacie, gdzie był współzałożycielem Koła Teologów Polskich. Ordynowany na duchownego 10 lutego 1907 w Warszawie. Był kolejno wikariuszem w parafii Świętej Trójcy w Łodzi (1907–1909), w Lipnie, Osówce (w 1909) i następnie w parafii ewangelicko-augsburskiej w Zduńskiej Woli, gdzie w 1910 został mianowany administratorem, a w 1911 został wybrany proboszczem. Podlegał mu filialny zbór w Łasku, zaś w latach 1920-1922 dodatkowo zarządzał parafią w Wieluniu. Podczas I wojny światowej organizował pomoc dla społeczeństwa miasta i współdziałał w procesie polonizacji szkolnictwa, wykładając religię ewangelicką i historię w gimnazjum im. Kazimierza Wielkiego. Zaangażowany w życie lokalne, jako radny miejski należał do inicjatorów niezrealizowanego projektu budowy linii tramwajowej do Łodzi. W 1923 został poświęcony parafialny dom starców.
Został wybrany proboszczem polskiego zboru ewangelicko-augsburskiego (od 1937 – parafii) w Poznaniu, który objął 31 października 1924. Nabożeństwa były odprawiane w kościele staroluterańskim. W 1925 współdziałał w organizowaniu filialnego zboru w Lesznie. W latach 1924–1929 wchodził w skład komitetu redakcyjnego tygodnika "Głos Ewangelicki" wydawanego w Warszawie. Od końca lat 20. XX w. był seniorem diecezji poznańsko-pomorskiej – zwierzchnikiem polskich parafii ewangelickich w województwach poznańskim i pomorskim, w 1931 był współzałożycielem zboru w Gdyni. Okresowo pełnił funkcje administratora polskich zborów w Bydgoszczy i w Toruniu, a w 1939 zboru Ostrzeszów-Pawłów. W 1937 został seniorem nowo powstałej diecezji wielkopolskiej i członkiem synodu. Mieszkał przy ul. Siemiradzkiego 8 (obecnie nr 7). W czasie jego urzędowania ewangelickimi kapelanami wojskowymi w Poznaniu byli ks. Józef Mamica, a następnie ks. Karol Świtalski.
Podczas II wojny światowej 9 października 1939 został aresztowany przez gestapo wraz z innymi działaczami Polskiego Związku Zachodniego w Poznaniu i osadzony w więzieniu przy ul. Młyńskiej, a od grudnia w Forcie VII, gdzie został zamordowany przez pijanych strażników prawdopodobnie w nocy 28/29 stycznia 1940. Miejsce pochówku pozostaje nieznane – może to być mogiła zbiorowa na Cmentarzu Górczyńskim w Poznaniu, gdzie grzebano bezimienne ofiary tego miejsca kaźni.
Był żonaty z Marią z d. Kleindienst (zm. 1966 w Gdańsku), córką pastora w Płocku. Mieli synów: Jana (1911-1996, profesor AGH w Krakowie); Leona (ur. 1914) i Zdzisława (1922-1986, docent Politechniki Gdańskiej). W Poznaniu został uczczony w 1953 poprzez umieszczenie tablicy pamiątkowej w kaplicy ewangelicko-augsburskiej (obecnie w nowym kościele Łaski Bożej przy ul. Obozowej) oraz w 2000 poprzez nadanie jego imienia parkowi przy ul. Grunwaldzkiej, gdzie ponadto w 2002 został odsłonięty głaz pamiątkowy zaprojektowany przez prof. Władysława Wróblewskiego.

</doc>
<doc id="1049617" url="https://pl.wikipedia.org/wiki?curid=1049617" title="Obraz lauego">
Obraz lauego



</doc>
<doc id="1049618" url="https://pl.wikipedia.org/wiki?curid=1049618" title="Torcetrapib">
Torcetrapib

Torcetrapib – organiczny związek chemiczny otrzymany przez firmę Pfizer, który miał być rewolucją w leczeniu miażdżycy, jednak wskutek doniesień komisji nadzorującej badanie, został wycofany (2 grudnia 2006) z dalszych badań, wskutek zwiększonej o 60% śmiertelności wśród osób go zażywających.
Firma Pfizer prowadziła badania nad nową substancją, które pochłonęły 1 miliard dolarów, przez 15 lat. Substancja jest antagonistą białka przenoszącego estry cholesterolu (CETP) i jego korzystne działanie miało opierać się na zwiększeniu poziomu cholesterolu HDL, czyli substancji mającej działanie przeciwmiażdżycowe. Według zamysłu Pfizera, lek miał być stosowany w preparacie złożonym, wspólnie z produkowaną również przez Pfizera atorwastatyną, która z kolei obniża poziom cholesterolu LDL. Stało się to przyczyną oskarżeń Pfizera, iż uniemożliwia stosowanie przyszłego leku, z preparatami obniżającymi stężenie LDL produkowanymi przez inne firmy.
W momencie wycofania się z dalszych badań nad torcetrapibem akcje Pfizera spadły na giełdzie o ponad 10%.
Torcetrapib zwiększał poziom HDL o 61% co jak sądzono wpłynie na cofanie się zmian miażdżycowych. Jednakże w badaniach ILLUSTARTE i RADIANCE nie wykazano cofania się tych zmian, a badanie RADIANCE dodatkowo wykazało, że podczas stosowania torcetrapibu dochodzi do podwyższenia wartości ciśnienia tętniczego średnio o 5,1%.
Aktualnie jedyną substancją, która w trakcie badań klinicznych wykazuje działanie powodujące cofanie się zmian miażdżycowych jest apolipoproteina A-I Milano.
Mechanizm.
U człowieka główną drogą przekazywania zestryfikowanego cholesterolu z HDL do wątroby jest tzw. droga pośrednia. Polega ona na przenoszeniu za pomocą CETP cholesterolu z HDL na VLDL, których większość jest następnie internalizowana przez hepatocyty za pomocą receptora apo B/E (i apoliproteiny E), a reszta podlega działaniu HTGL – powstają LDL. 75% LDL jest wyłapywane przez hepatocyty, endocytozowane i hydrolizowane. Pozostała część wychwytywana jest przez tkanki obwodowe.
W przypadku inhibicji CETP przez torcetrapib zahamowaniu ulega główna droga degradacji HDL (co powoduje wzrost stężenia), ale również główna droga oddawania cholesterolu z HDL do wątroby, w związku z czym pomimo wzrostu stężenia HDL w organizmie, traci on swoje właściwości wymiatające cholesterol, przeciwmiażdżycowe i antyoksydacyjne, a stężenie cholesterolu wzrasta (również na skutek braku mechanizmu „down regulation” HMG-CoA). Jest to efekt niepożądany, ponieważ ma działanie aterogenne.

</doc>
<doc id="1049619" url="https://pl.wikipedia.org/wiki?curid=1049619" title="Töregene-katun">
Töregene-katun

Töregene-katun ("Turkiana-katun") (ur. ? zm. 1246) – żona Ugedeja. Po jego śmierci w latach 1241-1246 regentka imperium mongolskiego. Matka Gujuka.
Töregene-katun była żoną Kudu, syna Toktoy, jednego z merkickich wodzów. Po podbiciu Merkitów przez Czyngis-chana została żoną jego syna Ugedeja. Po jego śmierci przez kilka lat sprawowała władzę jako regentka, zasadniczo zmieniając politykę państwa. Wbrew woli męża uczyniła Wielkim Chanem swego syna Gujuka, odsunęła od władzy szefa kancelarii chańskiej Yelü Chucaia, powierzając finanse państwa Abd ar-Rahmanowi, straconemu później za oszustwa. Usunęła także wielu innych urzędników wyniesionych przez męża i teścia. Czinkaj, ujgurski namiestnik zachodnich prowincji i Mahmud Jalawacz – zarządca miast chorezmijskich – popadli w niełaskę i musieli ratować się ucieczką (obaj zostali przywróceni do urzędów za panowania Mongkego). Znaczną władzę zdobyła za jej rządów prostytutka Fatima. W czasie kurułtaju, który wybrał Gujuka na Wielkiego Chana, prawdopodobnie przyczyniła się do otrucia Wielkiego Księcia kijowskiego – Jarosława. Wzmocniła tym samym wroga Gujuka – Batu-chana, który zyskał poparcie synów zamordowanego księcia. Zmarła w pierwszych tygodniach panowania swego syna, być może zabita w starciu z jego żołnierzami, którzy zaatakowali jej dwór, by zatrzymać skazaną na śmierć Fatimę.

</doc>
<doc id="1049621" url="https://pl.wikipedia.org/wiki?curid=1049621" title="Dariusz Podobas">
Dariusz Podobas

Dariusz Podobas (ur. 7 sierpnia 1952) – polski lekkoatleta, który specjalizował się w biegach sprinterskich i płotkarskich. 
Kariera.
Brązowy medalista halowych mistrzostw Europy z Rotterdamu (1973) w biegu na 400 metrów. W latach 1972–1974 brał udział w meczach międzypaństwowych, a w 1973 reprezentował Polskę w pucharze Europy. 
Trzy razy w karierze wystąpił w finale mistrzostw Polski seniorów i zdobył dwa medale tej imprezy – srebro w biegu na 400 metrów (Warszawa 1973) oraz brąz w biegu na 400 metrów przez płotki (Warszawa 1972). 
Rezerwowy na IO w Monachium w 1972 roku. 

</doc>
<doc id="1049626" url="https://pl.wikipedia.org/wiki?curid=1049626" title="Adam Galant">
Adam Galant

Adam Galant (ur. 21 lutego 1952 w Węglińcu) – polski lekkoatleta, płotkarz.
Osiągnięcia.
Zawodnik klubu Górnik Wałbrzych (od 1971). Halowy wicemistrz Europy z Rotterdamu (1973) w biegu na 60 metrów przez płotki (7,76 s.). W tym samym roku został także halowym mistrzem Polski na tym dystansie. Srebrny medalista mistrzostw kraju na otwartym stadionie (bieg na 110 m przez płotki, Warszawa 1972) – razem z pierwszym na mecie Leszkiem Wodzyńskim ustanowili rekord Polski (13,4 s. – czas mierzony ręcznie). Doskonale rozpoczętą karierę zatrzymały kontuzje.
Absolwent Politechniki Warszawskiej.
Jego imię nosi Stadion Miejski w Węglińcu.

</doc>
<doc id="1049630" url="https://pl.wikipedia.org/wiki?curid=1049630" title="Konklawe 1758">
Konklawe 1758

Konklawe 15 maja – 6 lipca 1758 – konklawe, które wybrało Klemensa XIII na następcę Benedykta XIV.
Śmierć Benedykta XIV.
Papież Benedykt XIV zmarł 3 maja 1758 w osiemnastym roku swojego pontyfikatu w wieku 83 lat. Okres jego rządów w Kościele bywa określany mianem chrześcijańskiego oświecenia, był on bowiem otwarty na nowe prądy umysłowe, choć w sprawach zasadniczych twardo bronił ortodoksji katolickiej (m.in. zniósł cenzurę na literaturę heliocentryczną; korespondował z Wolterem, ale potwierdził potępienie masonerii). Jego próby zreformowania i unowocześnienia instytucji kurialnych nie przyniosły jednak trwałych rezultatów. Co więcej, jego poczynania napotykały opór ze strony wielu konserwatywnych duchownych.
Lista uczestników.
Spośród 55 kardynałów w konklawe uczestniczyło 45, ale jeden z nich (Bardi) z powodu choroby opuścił je jeszcze przed zakończeniem:
40 elektorów było Włochami, dwóch Francuzami (Luynes i Gesvres), jeden Niemcem (von Rodt), jeden Hiszpanem (Portocarrero), a Henry Benedict Stuart był synem pretendenta do tronu brytyjskiego Jakuba III Stuarta.
35 elektorów mianował Benedykt XIV, ośmiu Klemens XII, a po jednym Benedykt XIII (Borghese) i Innocenty XIII (A. Albani).
Nieobecni.
10 kardynałów nie uczestniczyło w konklawe:
Po jednym spośród nieobecnych kardynałów mianowali Klemens XI (d’Alsace) i Klemens XII (Lamberg), pozostali byli nominatami Benedykta XIV.
Frakcje w Kolegium Kardynalskim.
Kolegium Kardynalskie podzielone było na następujące ugrupowania:
Kardynał Borghese był ostatnim żyjącym kardynałem mianowanym przez Benedykta XIII i nie zaliczał się do żadnej z wyżej wymienionych frakcji.
Kandydaci na papieża.
Nie było wyraźnego faworyta konklawe. Aż dwudziestu siedmiu elektorów było uważanych za papabile: Borghese, Spinelli, Sacripante, Rezzonico, Passionei, Paolucci, Cavalchini, Oddi, Lante, Crescenzi, Pozzobonelli, Bardi, Tamburini, Delfino, Feroni, Serbelloni, Stoppani, Tempi, Durini, Imperiali, Argenvilliers, Galli, Sersale, Archinto, Rotario, Banchieri i Torregiani.
Przebieg konklawe.
Konklawe rozpoczęło się 15 maja z udziałem zaledwie 27 purpuratów. 20 maja dotarł kardynał Bardi, 26 maja Archinto, 28 maja Argenvilliers, a 31 maja Malvezzi. 1 czerwca przybył kardynał Passionei, 2 czerwca kardynał Rezzonico, 3 czerwca Sersale, 5 czerwca Crescenzi, Serbelloni, Stoppani i Banchieri, 8 czerwca Luynes, 11 czerwca Pozzobonelli i Rotario, 16 czerwca Durini, 18 czerwca Gesvres, 22 czerwca Delfino. 24 czerwca chory kardynał Bardi opuścił konklawe na stałe. 29 czerwca jako ostatni dotarł kardynał von Rodt. W końcowym głosowaniu wzięło udział 44 elektorów.
W pierwszym głosowaniu 16 maja aż jedenaście głosów (osiem w scrutinium i trzy kolejne w fazie akcesu) otrzymał 88-letni dziekan Kolegium Kardynalskiego Raniero d’Elci. Kardynałowie Alessandro Albani i Portocarrero, a także ambasador francuski, obawiając się, że dojdzie do wyboru papieża przed przybyciem zagranicznych kardynałów, zażądali wstrzymania głosowań. Żądanie to zostało zignorowane, a kardynał Corsini zaczął dążyć do szybkiego wyboru kardynała Spinelli, który w poprzednich latach swą bezkompromisową postawą w kwestii kościelnych immunitetów naraził się wszystkim mocarstwom. Akcja Corsiniego została udaremniona przez kardynałów Portocarrero i Orsiniego, przedstawicieli Hiszpanii i Neapolu, którzy wysunęli jako kontrkandydata kardynała Alberico Archinto i zdołali przeciągnąć na swą stronę większość Juniorów. W rezultacie obie te kandydatury wykluczyły się nawzajem.
W międzyczasie do Rzymu zaczęli docierać zagraniczni kardynałowie z instrukcjami swych dworów. 8 czerwca przybył francuski kardynał Luynes, który 10 czerwca ogłosił oficjalnie, że król Ludwik XV mianował kardynała Prospero Colonna di Sciarra nowym protektorem Francji (sam zainteresowany otrzymał list z nominacją dzień wcześniej). Nadal oczekiwano jednak instrukcji z Wiednia.
W następnych dniach Corsini i Portocarrero, do tej pory niewątpliwie główni rozgrywający na tym konklawe, doszli do porozumienia w sprawie kandydatury Carlo Alberto Guidobono Cavalchiniego. 19 czerwca Cavalchini dostał 21 głosów, 21 czerwca – 26 głosów, a 22 czerwca – aż 28, co przy 43 głosujących oznaczało, że zabrakło mu tylko jednego do wygranej. Cavalchiniemu zdecydowanie przeciwna była jednak Francja, w związku z czym po głosowaniu 22 czerwca kardynał Luynes poinformował dziekana Kolegium Kardynalskiego o wecie króla Ludwika XV wobec tej kandydatury i poprosił o jego publiczne ogłoszenie. Weto spotkało się z oburzeniem i protestami, sam Cavalchini przyjął je jednak z ulgą i podziękował za nie francuskim kardynałom.
Po odrzuceniu Cavalchiniego Corsini zerwał sojusz z Portocarrero i wszedł w porozumienie z Francuzami, proponując kandydaturę kardynała Crescenziego. W odpowiedzi Portocarrero wysunął jako kontrkandydata Camillo Paolucciego. 29 czerwca przybył wreszcie von Rodt z instrukcjami dworu cesarskiego. Jego przybycie było poważnym ciosem dla kandydatury Crescenziego, gdyż Wiedeń preferował Paolucciego lub Sacripante. Tych kandydatów odrzuciła jednak Francja. W tej sytuacji von Rodt i Spinelli zaproponowali jako kandydata kompromisowego weneckiego kardynała Carlo Rezzonico, biskupa Padwy. Początkowo Albani, Portocarrero i Francuzi zgłaszali obiekcje wobec Rezzonico, jednak poparcie dla niego stopniowo rosło. W dniach od 2 do 5 lipca największe poparcie wciąż jeszcze otrzymywał Crescenzi, podczas gdy na Wenecjanina głosowało tylko czterech purpuratów, ale już rankiem 6 lipca Rezzonico dostał w sumie dwanaście głosów. W tej sytuacji Francuzi wycofali swoje zastrzeżenia.
Wybór Klemensa XIII.
W głosowaniu wieczorem 6 lipca 65-letni Carlo Rezzonico otrzymał 31 głosów na 44, czyli o jeden więcej niż wymagane 2/3. Pozostałe głosy otrzymali kardynałowie d’Elci (cztery głosy), Durini (trzy), Portocarrero (dwa) oraz Guadagni, Sacripante, Paolucci i Crescenzi (po jednym). Do końca przeciwni wenecjaninowi byli kardynałowie Sacripante, Portocarrero, Passionei, Paolucci, Durini, Malvezzi, Argenvilliers, Galli, Sersale, Mosca, Orsini i Chigi. Sam Rezzonico oddał swój głos na kardynała Crescenziego.
Elekt przyjął wybór i przybrał imię Klemensa XIII, na cześć Klemensa XII, który mianował go kardynałem. W Padwie, gdzie Rezzonico od 15 lat był biskupem, na wieść o wyniku konklawe zorganizowano wielką fetę. Jego stara matka Vittoria Barbarigo doznała tak wielkiego szoku, że zmarła kilka dni później. 16 lipca odbyła się inauguracja pontyfikatu, w trakcie której protodiakon Alessandro Albani koronował nowego papieża.

</doc>
<doc id="1049631" url="https://pl.wikipedia.org/wiki?curid=1049631" title="Carlo Alberto Guidobono Cavalchini">
Carlo Alberto Guidobono Cavalchini



</doc>
<doc id="1049633" url="https://pl.wikipedia.org/wiki?curid=1049633" title="Carlo Guidobono Cavalchini">
Carlo Guidobono Cavalchini



</doc>
<doc id="1049635" url="https://pl.wikipedia.org/wiki?curid=1049635" title="Lipitor">
Lipitor



</doc>
<doc id="1049636" url="https://pl.wikipedia.org/wiki?curid=1049636" title="Mieczysław Bram">
Mieczysław Bram

Mieczysław Bram (jid. מנדל בראַם; ur. 15 czerwca 1922 w Sokołowie Podlaskim, zm. 28 lutego 1986 w Warszawie) – polski aktor teatralny i filmowy żydowskiego pochodzenia. 
Od 1936 pracował w Teatrze Żydowskim w Białymstoku jako statysta oraz pracownik rekwizytorni. W 1941 wraz z zespołem został wywieziony do Azji Środkowej. Tam w Frunze, stolicy Kirgiskiej SRR nawiązał współpracę z grupą teatralną Idy Kamińskiej. Po powrocie do Polski został zaangażowany do Teatru Żydowskiego w Łodzi, a od 1955 do śmierci pracował jako inspicjent i aktor w Teatrze Żydowskim w Warszawie. W 1976 zdał aktorski egzamin eksternistyczny.
Zmarł w Warszawie. Jest pochowany na Cmentarzu Wojskowym na Powązkach (kwatera B21, rząd 3, grób 24).

</doc>
<doc id="1049641" url="https://pl.wikipedia.org/wiki?curid=1049641" title="Danuta Piecyk">
Danuta Piecyk

Danuta Zdzisława Piecyk (ur. 27 września 1950 w Stargardzie Szczecińskim, zm. 13 kwietnia 2011 w Olsztynie) – polska lekkoatletka, sprinterka i płotkarka.
Kariera.
Zawodniczka LKS Pomorze Stargard i Gwardii Olsztyn. Olimpijka z Monachium (1972).
Rekordzistka świata w biegu na 400 m przez płotki - 56.7 (wynik uzyskany 11 sierpnia 1973 w Warszawie). Piąta (1971 - 3:35.28) i czwarta (1974 - 3:26.4) w biegu sztafetowym 4 x 400 m podczas mistrzostw Europy na stadionie. W halowych mistrzostwach Europy wywalczyła dwa brązowe medale w sztafecie 4 x 2 okrążenia (1973 - 3:11.65, 1975 - 2:49.5).
23-krotna rekordzistka Polski w biegach na 400 m, 400 m pł, reprezentacyjnych i klubowych sztafetach 4 x 100 i 4 x 400 metrów. Mistrzyni Polski w biegu na 400 m (1975), 3-krotna mistrzyni kraju w biegu na 400 m pł (1973, 1974, 1975), 2-krotna mistrzyni w biegu na 4 x 400 m (1971, 1973). W hali zdobyła dwa tytuły mistrzowskie na 400 m (1973, 1975). Rekordy życiowe: 100 m - 11.8 (1972), 200 m - 23.8 (1974), 400 m - 52.3 (1972) i 52.62 (1972), 200 m pł - 28.2 (1970), 400 m pł - 56.83 (1974). Po zakończeniu kariery sportowej została policjantką. Mieszkała w Olsztynie.

</doc>
<doc id="1049642" url="https://pl.wikipedia.org/wiki?curid=1049642" title="XIII Korpus Wielkiej Armii">
XIII Korpus Wielkiej Armii

XIII Korpus Wielkiej Armii – jeden z korpusów Wielkiej Armii I Cesarstwa Francuskiego, który przy wsparciu oddziałów duńskich walczył na północy Niemiec przeciwko Armii Północnej i jej oddziałom sojuszniczym.
Skład w sierpniu 1813.
Kwatera główna XIII Korpusu mieściła się w Hamburgu.

</doc>
<doc id="1049647" url="https://pl.wikipedia.org/wiki?curid=1049647" title="Klubowe Mistrzostwa Oceanii w Piłce Nożnej 1999">
Klubowe Mistrzostwa Oceanii w Piłce Nożnej 1999

Klubowe Mistrzostwa Oceanii w piłce nożnej 1999 zostały rozegrane w Nadi i Lautoce na Fidżi. Wystartowało 9 drużyn, każda reprezentowała swoje państwo.

</doc>
<doc id="1049648" url="https://pl.wikipedia.org/wiki?curid=1049648" title="Ruth Kowalska">
Ruth Kowalska

Ruth Taru-Kowalska (jid. רות טאַרו-קאָוואַלסקאַ; ur. 31 grudnia 1909 w Warszawie jako Chaja Rajzla Tuchmacher, zm. 20 listopada 1979 w Warszawie) – polska reżyser, aktorka teatralna i filmowa związana z teatrem jidysz, także działaczka komunistyczna.
Życiorys.
Urodziła się w Warszawie w rodzinie żydowskiej. W latach 1926–1938 była aktorką Żydowskiego Teatru Artystycznego w Warszawie, kierowanego przez Idę Kamińską. W latach 1938–1939 więziona na Pawiaku za działalność komunistyczną; przez wiele lat była członkiem Komunistycznej Partii Polski. Po wybuchu II wojny światowej wyjechała do Wilna, gdzie występowała w miejscowych teatrach. Po ataku III Rzeszy na Związek Radziecki w 1941, uciekła do Kazachstanu.
W 1946 jako repatriantka wróciła do Polski i osiadła we Wrocławiu. W tym samym roku ukończyła kurs dla kierowników teatrów amatorskich i rozpoczęła pracę w Dolnośląskim Teatrze Żydowskim. Od 1950 była aktorką łódzkiej sceny Teatru Żydowskiego w Warszawie, a od 1955 do śmierci występowała na scenie warszawskiej. Pochowana jest na Cmentarzu Wojskowym na Powązkach w Warszawie (kwatera 39B-3-6).
Linki zewnętrzne.
 

</doc>
<doc id="1049652" url="https://pl.wikipedia.org/wiki?curid=1049652" title="Ognisty podmuch">
Ognisty podmuch

Ognisty podmuch – amerykański film sensacyjny z 1991 roku w reżyserii Rona Howarda. Opowiada o strażakach z Chicago, którzy tropią seryjnego podpalacza.
Film otrzymał trzy nominacje do Oscara (najlepsze dźwiękowe efekty specjalne, najlepsze wizualne efekty specjalne, najlepszy dźwięk) i dwie nominacje do MTV Movie Awards (najlepszy film, najlepsza scena akcji).

</doc>
<doc id="1049656" url="https://pl.wikipedia.org/wiki?curid=1049656" title="Czesława Rajfer">
Czesława Rajfer

Czesława Rajfer (ur. w Katowicach) – polska piosenkarka i aktorka teatralna.
Życiorys.
Urodziła się w rodzinie pochodzenia żydowskiego, jest siostrą Zofii i Henryka.
Przez pewien czas była aktorką w Teatrze Żydowskim w Warszawie.
Wraz z siostrą są solistkami cygańskiego zespołu Roma. Od 1999 roku mieszkają w Izraelu. Koncertują także w Stanach Zjednoczonych, Kanadzie, Wielkiej Brytanii, Francji, Grecji, Niemczech, we Włoszech. W swoim repertuarze mają utwory w języku polskim, jidysz, hebrajskim i romskim.

</doc>
<doc id="1049657" url="https://pl.wikipedia.org/wiki?curid=1049657" title="Zofia Rajfer">
Zofia Rajfer

Zofia Rajfer (ur. w Katowicach) – polska piosenkarka i aktorka teatralna.
Życiorys.
Urodziła się w rodzinie pochodzenia żydowskiego, jest siostrą Czesławy i Henryka.
Przez pewien czas była aktorką w Teatrze Żydowskim w Warszawie.
Wraz z siostrą są solistkami cygańskiego zespołu Roma. Od 1999 roku mieszkają w Izraelu. Koncertują także w Stanach Zjednoczonych, Kanadzie, Wielkiej Brytanii, Francji, Grecji, Niemczech, we Włoszech. W swoim repertuarze mają utwory w języku polskim, jidysz, hebrajskim i romskim.

</doc>
<doc id="1049659" url="https://pl.wikipedia.org/wiki?curid=1049659" title="Iosif Wissarionowicz Dżugaszwili">
Iosif Wissarionowicz Dżugaszwili



</doc>
<doc id="1049660" url="https://pl.wikipedia.org/wiki?curid=1049660" title="Estera Kowalska">
Estera Kowalska

Estera Kowalska (jid. אסתר קאָוואַלסקאַ; ur. 3 maja 1905, zm. 11 marca 1980 w Warszawie) – polska aktorka teatralna i filmowa żydowskiego pochodzenia. Wieloletnia aktorka Teatru Żydowskiego w Łodzi, Dolnośląskiego Teatru Żydowskiego we Wrocławiu i Teatru Żydowskiego w Warszawie.
Zmarła w Warszawie. Pochowana na cmentarzu żydowskim przy ulicy Okopowej (kwatera 8, rząd 13).

</doc>
<doc id="1049663" url="https://pl.wikipedia.org/wiki?curid=1049663" title="Noemi Jungbach">
Noemi Jungbach

Noemi Jungbach (jid. נעמי יונגבאַך; ur. 31 sierpnia 1910, zm. 14 maja 1986 w Warszawie) – polska aktorka teatralna żydowskiego pochodzenia. W latach 1976–1986 aktorka Teatru Żydowskiego w Warszawie.
Pochowana jest na cmentarzu żydowskim przy ulicy Okopowej w Warszawie (kwatera 2).

</doc>
<doc id="1049664" url="https://pl.wikipedia.org/wiki?curid=1049664" title="Bad Schmiedeberg">
Bad Schmiedeberg

Bad Schmiedeberg – miasto uzdrowiskowe w Niemczech, w południowo-wschodniej części kraju związkowego Saksonia-Anhalt, w powiecie Wittenberga. Liczy 9 162 mieszkańców (2009). Wokół miasta rozciąga się rezerwat przyrody – Dübener Heide.
Historia.
Pierwsza wzmianka o mieście pochodzi z 1206 roku, prawa miejskie otrzymał zaś w 1350. W 1453 powstał gotycki kościół katolicki, który później uległ nurtowi protestanckiemu.
1 lipca 2009 do miasta przyłączono miasto Pretzsch (Elbe) oraz gminy Korgau, Meuro, Priesitz, Schnellin, Söllichau i Trebitz.
Polityka.
Rada miasta Bad Schmiedeberg składa się z 20 radnych, wybieranych w wyborach powszechnych. Ostatnie jakie przeprowadzono zakończyły się następującymi wynikami:
Burmistrzem od 3 kwietnia 2005 jest Stefan Dammhayn.

</doc>
<doc id="1049667" url="https://pl.wikipedia.org/wiki?curid=1049667" title="Leon Garbarski">
Leon Garbarski

Leon Lejb Garbarski (jid. לייב גאַרבאַרסקי; ur. 10 grudnia 1911, zm. 21 grudnia 1979 w Warszawie) – polski aktor teatralny żydowskiego pochodzenia. W latach 1969–1979 aktor Teatru Żydowskiego w Warszawie.
Pochowany jest na cmentarzu żydowskim przy ulicy Okopowej w Warszawie (kwatera 8).

</doc>
<doc id="1049669" url="https://pl.wikipedia.org/wiki?curid=1049669" title="Zapalenie wyrostka sutkowatego">
Zapalenie wyrostka sutkowatego

Zapalenie wyrostka sutkowatego jest procesem zapalnym obejmującym komórki powietrzne wyrostka sutkowatego z cechami zapalenia kości lub szpiku kości obejmującej wyrostek. Jest to powikłanie ostrego lub przewlekłego zapalenia ucha środkowego.
Etiopatogeneza.
Skomplikowany system pneumatyczny kości skroniowej sprzyja szerzeniu się procesu zapalnego przez ciągłość. W przypadku ostrego zapalenia ucha środkowego zwykle występuje odczyn zapalny nabłonka komórek wyrostka, który ustępuje przy odpowiednim leczeniu zapalenia ucha. Czasami zapalenie komórek wyrostka rozwija się dalej powodując:
W przewlekłym zapaleniu ucha odczyn ze strony wyrostka ma charakter zapalenia kości ("osteitis") lub kości i szpiku ("osteomyelitis"), gdyż sam wyrostek jest zwykle "grubszy"- sklerotyczny. W kości tworzącej wyrostek sutkowaty występuje wtedy nierzadko martwa i zakażona tkanka kostna o słabym unaczynieniu. Ten stan sprzyja szerzeniu się zapalenia w kierunku przyśrodkowym, co może być przyczyną usznopochodnych powikłań wewnątrzczaszkowych.
Czynniki sprzyjające wystąpieniu zapalenia wyrostka sutkowatego w ostrym zapaleniu ucha środkowego:
Mikrobiologia.
W przypadku gdy zapalenie wyrostka sutkowatego występuje jako powikłanie ostrego zapalenia ucha środkowego bakteriami wywołującymi patogenami są bakterie tlenowe:
a także bakterie beztlenowe:
Gdy zapalenie wyrostka sutkowatego towarzyszy przewlekłemu zapaleniu ucha środkowego wywołują je zwykle Gram dodatnie i Gram ujemne bakterie tlenowe:
Objawy kliniczne.
Objawy pojawiają się zwykle w trakcie ostrego zapalenia ucha środkowego lub 2–3 tygodnie po jego leczeniu bądź w trakcie zaostrzenia przewlekłego zapalenia ucha środkowego i obejmują:
Badanie ORL.
Obecnie, w dobie antybiotykoterapii wyżej opisane objawy z utworzeniem ropnia podokostnowego występują rzadko. Zwykle objawy zapalenia wyrostka sutkowatego są bardziej skryte: pobolewanie ucha promieniujące ku tyłowi do potylicy, pogrubienie i obrzęk, często bez zaczerwienienia błony bębenkowej. Niekiedy może występować zaróżowienie błony lub przekrwienie (rozszerzenie) naczyń w okolicy rękojeści młoteczka (nastrzyk młoteczkowy).
Przebieg kliniczny.
Zapalenie kości i ropniak wewnątrz wyrostka mogą powodować tworzenie się ropnia podokostnowego na zewnętrznej powierzchni kości wyrostka. Wytworzenie takiego ropnia powoduje objaw odstawania małżowiny usznej.
Wytworzony ropniak podokostnowy na wyrostku sutkowatym może szerzyć się w różnych kierunkach i powodować rozszerzanie się procesu zapalnego:
Rozwój tych powikłań w znacznej mierze spowodowany jest stopniem upowietrznienia (pneumatyzacji) kości skroniowej – im jest ono większe, tym częściej dochodzi do rozszerzania się procesu zapalnego na sąsiednie tkanki. U małych dzieci ze słabą pneumatyzacją najczęstszym powikłaniem jest ropień zamałżowinowy.
Diagnostyka.
Badaniem potwierdzającym zapalenie wyrostka sutkowatego jest TK kości skroniowych. Obecnie wykonuje się badanie o wysokiej rozdzielczości TK HR kości skroniowych. Innym pomocnym badaniem jest wykonanie badania rentgenowskiego kości skroniowych w projekcji Schüllera. 
Leczenie.
Zapalenie wyrostka sutkowatego z destrukcją kości i wytworzonym ropniem podokostnowym jest bezwzględnym wskazaniem do leczenia operacyjnego. W takich przypadkach wykonuje się antromastoidektomię.
Ponadto antybiotykoterapia obejmująca antybiotyki beta-laktamowe lub makrolidy z metronidazolem przez 14 dni lub dłużej.
Rokowanie.
Pomyślne w przypadku prawidłowego leczenia i przestrzegania wskazań do antromastoidektomii. W przypadku nie podjęcia leczenia operacyjnego (gdy jest ono wskazane) istnieje zagrożenie powikłań wewnątrzczaszkowych.

</doc>
<doc id="1049671" url="https://pl.wikipedia.org/wiki?curid=1049671" title="Away from the Sun">
Away from the Sun

Away from the Sun – drugi album amerykańskiego zespołu 3 Doors Down, wydany 12 listopada 2002.
Album rozszedł się w około 3 milionach egzemplarzy.

</doc>
<doc id="1049677" url="https://pl.wikipedia.org/wiki?curid=1049677" title="Klubowe Mistrzostwa Oceanii w Piłce Nożnej 2001">
Klubowe Mistrzostwa Oceanii w Piłce Nożnej 2001

Klubowe Mistrzostwa Oceanii w piłce nożnej 2001 zostały rozegrane w Papui-Nowej Gwinei. Wzięło udział 11 drużyn z 11 państw.

</doc>
<doc id="1049681" url="https://pl.wikipedia.org/wiki?curid=1049681" title="Eugeniusz Weiss">
Eugeniusz Weiss

Eugeniusz Weiss ps. "Biały" (ur. 12 września 1922, zm. 18 września 1944 w Warszawie) – plutonowy podchorąży, uczestnik powstania warszawskiego w plutonie pancernym batalionu „Zośka” Armii Krajowej.
Życiorys.
W powstaniu warszawskim walczył ze swoim oddziałem na Woli, Starym Mieście i Czerniakowie.
Poległ najprawdopodobniej 18 września 1944 w walkach powstańczych przy ul. Okrąg 2 na Czerniakowie. Miał 22 lata. Pochowany w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie wraz z sanitariuszką Alicją Gołod-Gołębiowską (ps. „Lusia”), Zbigniewem Ocepskim (ps. „Kostrzewa”) i nieznanym żołnierzem (o pseudonimie „Romek”) (kwatera A20-5-10).
Odznaczony Krzyżem Walecznych.

</doc>
<doc id="1049682" url="https://pl.wikipedia.org/wiki?curid=1049682" title="Lockheed F-94 Starfire">
Lockheed F-94 Starfire

Lockheed F-94 Starfire – pierwszy amerykański odrzutowy myśliwiec przechwytujący zaprojektowany do użycia w każdych warunkach atmosferycznych ("all-weather interceptor"), a więc także w nocy.
Historia.
Samolot został zaprojektowany w 1948 w celu zastąpienia szybko starzejących się w obliczu rozwoju technologii silników odrzutowych starszych, tłokowych samolotów myśliwskich Northrop P-61 Black Widow i North American P-82 Twin Mustang, podstawowym zadaniem nowego myśliwca miało być zmniejszenie zagrożenia jakie przedstawiały radzieckie bombowce Tu-4. F-94 bazował na wcześniejszym TF-80C (T-33 Shooting Star) – dwumiejscowej wersji treningowej F-80 Shooting Star z dodanym uzbrojeniem, radarem i systemem kierowania ogniem.
System kierowania ogniem, Hughes E-1, składał się z radaru AN/APG-33 oraz celownika Sperry A-1C. kadłub TF-80C został przedłużony aby zmieścił się w nim radar i dodatkowe urządzenia elektroniczne, modyfikacja istniejącego już samolotu była na tyle prosta, że kontrakt na nowy myśliwiec podpisano na początku 1949, a pierwszy lot F-94 odbył się już w 16 kwietnia tego roku.
Dodatkowa masa ekwipunku elektronicznego i uzbrojenia wymusiła użycie silnika o większej mocy, Allison J33 został zastąpiony Allison J33-A-33 z dopalaczem (F-94 był pierwszym amerykańskim produkcyjnym samolotem z dopalaczem), użycie większego silnika i zajęcie część kadłuba przez elektronikę zmniejszyło z kolei pojemność wewnętrznych zbiorników z paliwem co pociągnęło za sobą konieczność instalacji dodatkowych zbiorników na końcówkach skrzydeł.
Pierwszym modelem produkcyjnym był F-94A uzbrojony w cztery karabiny maszynowe Browning M2 12,7 mm zamontowane w kadłubie. Samolot mógł także przenosić podczepione pod skrzydłami dwie bomby 1000-funtowe (450 kg). Wyprodukowano 109 samolotów w tej wersji. Wersja F-94B weszła do służby w styczniu 1951, została wyposażona w bardziej niezawodną elektronikę i silnik, a także w nowy wówczas system ILS, zbudowano 356 samolotów w tej wersji.
Następny model, pierwszy oficjalnie noszący nazwę "Starfire", F-94C, różnił się od swoich poprzedników na tyle, że początkowo otrzymał on nawet oznaczenie F-97 ale ostatecznie zdecydowano traktować ten samolot jako tylko wersję rozwojową F-94. Początkowo Siły Powietrzne Stanów Zjednoczonych nie były w ogóle zainteresowane tym samolotem i jego rozwój był finansowany prywatnie przez Lockheeda. Aby poprawić osiągi samolotu użyto w nim nowego, znacznie cieńszego skrzydła, silnik J33 został zastąpiony znacznie potężniejszym Rolls-Royce Tay, a system kontroli ognia został zastąpiony nowym Hughes E-5 z radarem AN/APG-40 umieszczonym w znacznie powiększonym nosie samolotu. Zrezygnowano także z działek które zostały zastąpione rakietami FFAR o kalibrze 2,75 cala (70 mm) umieszczonymi w nosie samolotu wokół radaru,
Proponowano także budowę wersji myśliwsko-bombowej – F-94D i zbudowano jeden prototyp tego samolotu, ale nie wszedł on do produkcji. Samolot ten został użyty do testów działka M61 Vulcan, w które w późniejszym czasie było uzbrojonych wiele amerykańskich samolotów.
Służba.
Pierwsza seria myśliwców została wysłana do Korei, gdzie wzięły udział w wojnie koreańskiej zestrzeliwując łącznie cztery myśliwce nieprzyjaciela. W samoloty te został także wyposażony 59 Myśliwski Dywizjon Przechwytujący stacjonujący w Goose Bay. Jedna eskadra dywizjonu służyła w bazie w Thule jako dodatkowa linia obrony systemu DEW-Line (Distant Early warning – system wczesnego ostrzegania) znajdującego się na Grenlandii.
F-94B służyło w USAF do 1954 po czym zostały przeniesione do jednostek powietrznych Gwardii Narodowej (Air National Guard). W służbie ANG niektóre samoloty zostały wyposażone w dodatkowe 4 karabiny maszynowe – po dwa pod każdym skrzydłem.
Pierwsze F-94C zostały dostarczone do dywizjonów w czerwcu 1951, a do maja 1954 zbudowano 387 sztuk tego samolotu. Podstawową wadą tej konstrukcji były montowane w dziobie rakiety FFAR, które w momencie oddawania strzału oślepiały na chwilę własną załogę. W służbie z reguły nie montowano w ogóle rakiet w nosie samolotu, ale używano podczepianych pod skrzydła wyrzutni zawierających po 12 rakiet. F-94C zostały wycofane z dywizjonów USAF w 1959, a z jednostek ANG rok później.
Wersje.
Dwa T-33A zmodyfikowane jako prototypy YF-94.
Dwumiejscowy myśliwiec przechwytujący "all-weather interceptor"
Prototyp drugiej serrii produkcyjnej
Druga seria produkcyjna.
2 prototypy trzeciej serii produkcyjnej
Trzecia wersja produkcyjna
Prototyp wersji myśliwsko-bombowej.
Bibliografia.
1. Lockheed F-94 Starfire, "Lotnictwo" nr 1(2011) s.78-89 ISSN 1732-5323

</doc>
<doc id="1049683" url="https://pl.wikipedia.org/wiki?curid=1049683" title="F-94">
F-94



</doc>
<doc id="1049684" url="https://pl.wikipedia.org/wiki?curid=1049684" title="Starfire">
Starfire



</doc>
<doc id="1049685" url="https://pl.wikipedia.org/wiki?curid=1049685" title="Zbigniew Ocepski">
Zbigniew Ocepski

Zbigniew Ocepski ps. "Kostrzewa" (ur. 8 marca 1921 w Warszawie, zm. 16 września 1944 tamże) – kapral podchorąży, uczestnik powstania warszawskiego jako amunicyjny w dowodzonym przez Wacława Micutę plutonie pancernym batalionu „Zośka” Armii Krajowej. Syn Antoniego, brat Witolda Ocepskiego ps. "Downar".
Życiorys.
Pierwszego sierpnia 1944 nie dotarł do swojej jednostki, 11 batalionu modlińskiego i w powstaniu warszawskim walczył w batalionie „Zośka” na Woli, Starym Mieście i Czerniakowie.
Poległ 16 września 1944 w czasie walk przy ul. Okrąg 2 na Czerniakowie. Miał 23 lata. Pochowany w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie wraz z Eugeniuszem Weissem (ps. „Biały”), sanitariuszką Alicją Gołod-Gołębiowską (ps. „Lusia”) i nieznanym żołnierzem (o pseudonimie „Romek”) (kwatera A20-5-10).
Odznaczony Krzyżem Walecznych.

</doc>
<doc id="1049689" url="https://pl.wikipedia.org/wiki?curid=1049689" title="Alicja Gołod-Gołębiowska">
Alicja Gołod-Gołębiowska

Alicja Gołod-Gołębiowska ps. „Lusia” (ur. 10 października 1922 w Warszawie, zm. 16 września 1944 tamże) – sanitariuszka, harcerka Szarych Szeregów, uczestniczka powstania warszawskiego w batalionie „Zośka” Zgrupowania „Radosław” Armii Krajowej.
Życiorys.
3. dnia powstania warszawskiego została sanitariuszką w II plutonie 3. kompanii „Giewonta”. Później służyła w plutonie pancernym dowodzonym przez por. Wacława Micutę.
Poległa 16 września 1944 przy ul. Okrąg 2 na Czerniakowie. Miała 21 lat.
Została pochowana w kwaterze Harcerskiego Batalionu Armii Krajowej „Zośka” na Cmentarzu Wojskowym na Powązkach w Warszawie (kwatera A20-5-10) wraz z żołnierzami plutonu pancernego: plut. pchor. Eugeniuszem Weissem (ps. „Biały”), kpr. pchor. Zbigniewem Ocepskim (ps. „Kostrzewa”) i nieznanym żołnierzem o pseudonimie „Romek”.
Odznaczona Krzyżem Walecznych oraz pośmiertnie odznaczona Warszawskim Krzyżem Powstańczym.

</doc>
<doc id="1049691" url="https://pl.wikipedia.org/wiki?curid=1049691" title="Tadeusz Gołębiowski (powstaniec warszawski)">
Tadeusz Gołębiowski (powstaniec warszawski)

Tadeusz Gołębiowski ps. "Okrój" (ur. 12 lipca 1916, zm. 13 września 1944 w Warszawie) – sierżant podchorąży (2 września 1944 awansowany do stopnia podporucznika), uczestnik powstania warszawskiego jako dowódca drużyny i zastępca dowódcy plutonu batalionu „Miotła” Armii Krajowej (później walczył w baonie „Czata 49").
Podczas okupacji niemieckiej działał w polskim podziemiu zbrojnym.
Poległ 13 września 1944 w obronie szpitala św. Łazarza przy ul. Książęcej na Czerniakowie. Miał 28 lat. Pochowany w kwaterach żołnierzy i sanitariuszek batalionu „Miotła” na Cmentarzu Wojskowym w Warszawie (kwatera 24A-4-26).
Odznaczony Orderem Virtuti Militari rozkazem dowódcy AK nr 412 z 9 września 1944. Odznaczony również Krzyżem Walecznych.
31 lipca 2013 roku w Muzeum Powstania Warszawskiego w Warszawie, w przeddzień 69. rocznicy powstania, Prezydent RP Bronisław Komorowski przekazał Krzyż Srebrny Orderu Wojennego Virtuti Militari rodzinie podporucznika Tadeusza Gołębiowskiego.

</doc>
<doc id="1049692" url="https://pl.wikipedia.org/wiki?curid=1049692" title="Tadeusz Wuttke">
Tadeusz Wuttke

Tadeusz Konrad Wuttke ps. "Tadzio" (ur. 27 marca 1923 w Warszawie, zm. 8 sierpnia 1944 tamże) – podharcmistrz, podporucznik, uczestnik powstania warszawskiego w szeregach 2. drużyny II plutonu „Alek” 2. kompanii „Rudy” batalionu „Zośka” Armii Krajowej.
Życiorys.
Syn Gustawa Wuttke, brat Jana Wuttke.
Uczęszczał do Gimnazjum im. Stefana Batorego. Harcerz i instruktor 23 Warszawskiej Drużyny Harcerzy „Pomarańczarnia”. Student architektury na tajnej Politechnice Warszawskiej. Członek Grupy „Płomienie”.
Podczas okupacji niemieckiej działał w polskim podziemiu zbrojnym. Był członkiem hufca „Południe” („Sad”), którym dowodził Jan Bytnar. Brał udział w akcjach:
Ukończył II turnus Szkoły Podchorążych Piechoty Agricola.
W powstaniu warszawskim uczestniczył w walkach na Woli m.in. ubezpieczał atak na Gęsiówkę 5 sierpnia 1944. Poległ 8 sierpnia podczas walk na terenie cmentarza ewangelickiego.
Po wojnie jego ciało zostało ekshumowane i przeniesione 12 kwietnia 1947 do kwatery Harcerskiego Batalionu Armii Krajowej „Zośka” na Cmentarzu Wojskowym na Powązkach (kwatera A20-2-23). Jego grób jest jednocześnie symbolicznym grobem jego brata Jana Wuttke, którego ciała nigdy nie odnaleziono.
Odznaczony Krzyżem Walecznych.

</doc>
<doc id="1049693" url="https://pl.wikipedia.org/wiki?curid=1049693" title="Henryk Petryka">
Henryk Petryka

Henryk Petryka ps. "Karol" (ur. 30 stycznia 1921 w Cychrowskiej Woli, zm. 8 sierpnia 1944 w Warszawie) – sierżant podchorąży, żołnierz Armii Krajowej,
podczas powstania warszawskiego w III drużynie II plutonu „Alek” kompanii „Rudy” batalionu „Zośka”. Syn Michała.
Podczas okupacji niemieckiej działał w polskim podziemiu zbrojnym. Brał udział w akcji w Sieczychach. Był w grupie "atak II" pod dowództwem Wiesława Krajewskiego ps. Sem. Ukończył tajną podchorążówkę.
Zginął 8. dnia powstania warszawskiego od kuli niemieckiej podczas walk na terenie cmentarza ewangelickiego na Woli. Próbę ratunku podjął hm. ppor. Tadeusz Maślonkowski, kolega z drużyny. Obaj zginęli w wieku 22 i 23 lat. Pochowani we wspólnej mogile na Powązkach Wojskowych w kwaterach żołnierzy batalionu „Zośka” (kwatera A20-2-26).
Henryk Petryka został odznaczony Krzyżem Walecznych.

</doc>
<doc id="1049695" url="https://pl.wikipedia.org/wiki?curid=1049695" title="Ryszard Klauze">
Ryszard Klauze

Ryszard Klauze ps. "Rysiek", "Ryszard" (ur. 13 maja 1923 w Warszawie, zm. 13 września 1944 tamże) – sierżant, uczestnik powstania warszawskiego jako żołnierz I plutonu „Sad” kompanii „Rudy” batalionu „Zośka” Armii Krajowej. 
Podczas okupacji niemieckiej działał w polskim podziemiu zbrojnym. Brał udział w akcji Wilanów, był w grupie "streifa", dowodzonej przez Andrzeja Romockiego. W powstaniu warszawskim walczył na Woli i Starym Mieście. Poległ 13 września 1944 w walkach powstańczych w obronie budynku ZUS na Czerniakowie. Miał 21 lat. Pochowany w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie (kwatera A20-4-25).
Odznaczony Krzyżem Walecznych.

</doc>
<doc id="1049697" url="https://pl.wikipedia.org/wiki?curid=1049697" title="Jerzy Berowski">
Jerzy Berowski

Jerzy Berowski ps. "Szczerba", "Czesław" (ur. 4 marca 1914, zm. 11 sierpnia 1944 w Warszawie) – podporucznik, oficer sztabu Brygady Dywersji „Broda 53" Armii Krajowej, w powstaniu warszawskim w dowództwie batalionu „Zośka”.
Podczas okupacji niemieckiej działał w polskim podziemiu zbrojnym.
Poległ 11. dnia powstania warszawskiego podczas walk na Woli. Miał 30 lat. Pochowany na Cmentarzu Wojskowym w kwaterach żołnierzy batalionu „Zośka” (kwatera 30A-3-24).

</doc>
<doc id="1049698" url="https://pl.wikipedia.org/wiki?curid=1049698" title="Włodzimierz Rybka">
Włodzimierz Rybka

Włodzimierz Rybka "ps. „Raf”" (ur. 3 października 1922 w Warszawie, zm. 6 sierpnia 1944 tamże) – podporucznik, uczestnik powstania warszawskiego jako żołnierz III plutonu „Felek” 2. kompanii „Rudy” batalionu „Zośka” Armii Krajowej.
Syn Alojzego. Podczas okupacji niemieckiej działał w polskim podziemiu zbrojnym.
Poległ najprawdopodobniej 6 sierpnia 1944 w walkach powstańczych na Woli. Miał 21 lat. Pochowany wraz z bratem Bogdanem (zm. 18 kwietnia 1944) w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie (kwatera A20-6-12).
Odznaczony Krzyżem Walecznych.

</doc>
<doc id="1049699" url="https://pl.wikipedia.org/wiki?curid=1049699" title="Aben Ezra">
Aben Ezra

Aben Ezra, Abraham ben Meir ibn Ezra, hebr. אברהם אבן עזרא lub ראב"ע, znany także jako Abenezra oraz Ibn Ezra (ur. ok. 1092 w Tudeli, zm. 23 stycznia 1167) – żydowski uczony i poeta piszący po hebrajsku. Zajmował się matematyką, astrologią, filozofią i językiem hebrajskim.
Życie.
Aben Ezra urodził się prawdopodobnie w 1093 w Tudeli, która znajdowała się wtedy na północnych rubieżach muzułmańskiej Hiszpanii, przynależąc do emiratu Saragossy (obecnie w hiszpańskiej prowincji Nawarra). Ożenił się w młodym wieku – według przekazu tradycji, z córką innego ważnego uczonego żydowskiego, którym był Juda Ha-Lewi. Miał syna Icchaka, który razem z Ha Lewim podróżował na Bliski Wschód i do Palestyny, a który podczas jednej z podróży pozostał w Bagdadzie, przechodząc na islam; już nigdy nie spotkał się z ojcem – kilka lat później zmarł z powodu choroby. Wydarzenie to wstrząsnęło Aben Ezrą, który opisał je w poemacie, w którym opłakiwał śmierć syna i los ojca pozbawionego podpory na starość.
Jak wielu hiszpańskich Żydów Aben Ezra opuścił swoje rodzinne miasto w wyniku antyżydowskich wystąpień związanych z najazdem Almohadów. Żył w ubóstwie i często podróżował, przynajmniej raz odwiedzając Afrykę Północną, prawdopodobnie także Egipt i Palestynę, być może również rejony położone dalej na wschód. Ostatecznie jednak opuścił Hiszpanię w roku 1140. Większość jego pism powstała właśnie w okresie wędrówek. Znane są imiona jego niektórych przyjaciół, uczniów, opiekunów, korespondentów i rywali z tego okresu; dość dobrze znane są także jego relacje z Judą Halewim – bardzo istotne dla historii średniowiecznej filozofii żydowskiej.
Od momentu opuszczenia Hiszpanii przez trzydzieści lat nieustannie podróżował, odwiedzając początkowo Egipt, Palestynę, a nawet Irak, następnie znaczną część Europy, m.in. Rzym, Londyn, Narbonę, Mantuę, Weronę, Lukkę, Rodez, Rouen i Béziers. Nigdzie nie osiadł na dłużej. Utrzymywał się przeważnie z astrologii. Wspólnoty żydowskie Europy Zachodniej miały utrudniony dostęp do nauki świata muzułmańskiego, a ich znajomość gramatyki hebrajskiej była ograniczona, witały więc Aben Ezrę z entuzjazmem.
Jego pierwszym miejscem pobytu w Europie był Rzym, gdzie społeczność żydowska pod rządami papieskimi cieszyła się dobrobytem i bezpieczeństwem. Następnie podróżował po miastach północnych Włoch i południowej Francji – w Lukce w 1146 lub w Béziers ok. 1147 rozpoczął pisanie większości swoich najważniejszych traktatów astrologicznych, które ukończył w czasie dalszych wędrówek.
W wieku 64 lat, kiedy przebywał w prowansalskim mieście Rodos (prawdopodobnie Rhodez), ciężko zachorował. Wyzdrowiał dzięki wsparciu opiekuna Mosze Bar Meira. Po powrocie do zdrowia natychmiast zabrał się do ponownej redakcji i znacznego poszerzenia swoich komentarzy do Pisma Świętego.
W wieku 70 lat udał się do Londynu, gdzie przebywał w latach 1158-1160. Także tu, dobrze przyjęty przez miejscową społeczność żydowską, pisał swoje dzieła, m.in. przekład na hebrajski Muhammada al-Mataniego.
Zmarł w wieku 75 lat, w Rzymie, w Hiszpanii lub w Anglii.
Dzieło.
Filozofii poświęcił dzieło "Jesod Mora". Napisał wiele pism językoznawczych, poświęconych przede wszystkim gramatyce hebrajskiej, należą do nich "Mosenajim", "Zachot", "Jassot", "Diqduq" i "Sefer-ha Szem". Był także egzegetą Pisma Świętego – uznawał w egzegezie jedynie literalną interpretację tekstu; najwybitniejsze komentarze jego autorstwa to opracowania "Księgi Izajasza", "Pięcioksięgu" i ksiąg historycznych. Komentarze te zdobyły duże uznanie, zostały też przetłumaczone na języki niemiecki i łaciński. Aben Ezra należy do najważniejszych średniowiecznych poetów hebrajskich. Jego twórczość reprezentuje różnorodne gatunki poetyckie. Oto niektóre z jego zbiorów poetyckich: "Diwan", "Szaar ha-Szir", "Iggeret ha Szabbat".
Żydzi w krajach arabskich pisali zazwyczaj i po hebrajsku, i po arabsku (w języku używanym na co dzień). Aben Ezra natomiast, zwyczajem Żydów krajów chrześcijańskich, pisał wyłącznie po hebrajsku – nawet jego poezja nie zdradza większych wpływów stylistyki arabskiej.
Jego pisma naukowe, zazwyczaj zwięzłe, cieszyły się ogromną popularnością. Większość traktatów astrologicznych dotrwała do naszych czasów w kilku wersjach, a manuskrypty są liczne. Pisma naukowe Aben Ezry obejmują bardzo różnorodną tematykę – astrologię i astronomię, matematykę, spekulacje religijne, językoznawstwo i gramatykę, komentarze biblijne. Nieliczne natomiast są współczesne edycje krytyczne jego pism.
Jego imieniem nazwano krater księżycowy Abenezra.

</doc>
<doc id="1049700" url="https://pl.wikipedia.org/wiki?curid=1049700" title="Maria Więckowska">
Maria Więckowska

Maria Elżbieta Więckowska ps. „Marysia” (ur. 20 kwietnia 1925 w Warszawie, zm. 2 września 1944 tamże) – uczestniczka powstania warszawskiego jako sanitariuszka w 2. drużynie plutonu żeńskiego „Oleńka” (dow. Zofia Krassowska), następnie łączniczka w I plutonie „Sad” 2. kompanii „Rudy” batalionu „Zośka” Armii Krajowej. Córka Heleny Więckowskiej z domu Braunstein i Aleksandra Więckowskiego. Siostra Jana Więckowskiego (ps. „Drogosław”).
Podczas okupacji niemieckiej działała w polskim podziemiu zbrojnym. Ukończyła kurs Szkoły Podchorążych Rezerwy Piechoty „Agricola”.
Ciężko ranna 26 sierpnia 1944 przy ul. Sapieżyńskiej, zmarła w szpitalu powstańczym przy ul. Miodowej 23 na Starym Mieście. Miała 19 lat. Pochowana w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie (kwatera A20-4-26).
Odznaczona Krzyżem Walecznych.

</doc>
<doc id="1049702" url="https://pl.wikipedia.org/wiki?curid=1049702" title="Władysław Żwański">
Władysław Żwański

Władysław Żwański h. Rawicz, ps. „Błękit”, „Butrym”, „Iskra” (ur. 10 lipca 1896 w Widziszkach k. Wiłkomierza na Litwie, zm. 1 lipca 1948 w Dąbrowie-Tworkach) – major piechoty Wojska Polskiego i Narodowych Sił Zbrojnych, podpułkownik Narodowego Zjednoczenia Wojskowego, przedostatni komendant Okręgu III NZW Białystok.
Życiorys.
Syn Jana i Joanny z Juszkiewiczów, posiadaczy małego majątku rolnego. W roku 1908 rozpoczął naukę w prywatnym gimnazjum w Wiłkomierzu. Absolwent II Szkoły Realnej w Petersburgu, w której zdał maturę (1915). Od sierpnia 1915 roku odbywał przeszkolenie rekruckie w 178 rezerwowym batalionie piechoty armii rosyjskiej stacjonującym w Starej Russie. Następnie odbył kurs oficerski w I Szkole Chorążych w Oranienbaumie, który ukończył w lecie 1916 roku uzyskując stopień chorążego. W czerwcu 1917 roku trafił na front rosyjsko-niemiecki w Kurlandii jako młodszy oficer 11 kompanii w 14 Syberyjskim Pułku Strzeleckim (wchodzącym w skład 4 Syberyjskiej Dywizji Strzeleckiej). Od sierpnia 1917 r. walczył jako młodszy oficer 3 kompanii w 38 Batalionie Śmierci, stanowiącym oddział uderzeniowy 38 Dywizji Piechoty. Z końcem tego roku (w dniu 19 grudnia) został zdemobilizowany (przed demobilizacją przebywał w szpitalu z powodu rany odniesionej w sierpniu 1917 r. pod Rygą), kończąc służbę w armii rosyjskiej w stopniu chorążego i będąc odznaczonym Krzyżem św. Jerzego IV stopnia z laurem (nadawanym przez zebrania żołnierskie wyróżniającym się w walce oficerom, jako szczególny znak uhonorowania) oraz Orderem św. Stanisława III klasy z mieczami i kokardą.
Działalność niepodległościową rozpoczął jeszcze podczas swej służby w armii carskiej, zostając (w listopadzie 1917 r.) członkiem Związku Wojskowych Polaków w Rosji. Następnie działał, pod okupacją niemiecką, w polskiej konspiracji wojskowej na terenie Połocka. Zagrożony aresztowaniem ze strony Niemców wyjechał z Połocka do rodziny w Rostowie nad Donem, gdzie rozpoczął pracę jako urzędnik biurowy. W końcu listopada 1918 r. zgłosił się ochotniczo w Noworosyjsku do służby w Samodzielnej Brygadzie Strzelców Polskich (stawił się wówczas na stacji zbornej zwanej Kompanią Kadrową), a w styczniu 1919 roku (również jako ochotnik) został w Odessie wcielony do 4 Dywizji Strzelców Polskich gen. Lucjana Żeligowskiego. Jako młodszy oficer kompanii oficerskiej (zwanej Legią Rycerską) oraz dowódca plutonu strzelców, wchodzących w skład I batalionu 14 Pułku Strzelców Polskich, walczył z bolszewikami pod Tyraspolem i nad Dniestrem.
Po powrocie do niepodległej Polski otrzymał, z dniem 30 czerwca 1919 roku, przydział do służby w 14 pułku piechoty (wchodzącym w skład 4 Dywizji Piechoty). W jego szeregach, jako dowódca kompanii strzeleckiej w II batalionie, uczestniczył w wojnach: polsko-ukraińskiej i polsko-bolszewickiej. Walczył w Małopolsce Wschodniej oraz na Wołyniu i Podolu. 16 marca 1920 roku wziął udział w bitwie pod Olewskiem, gdzie zasłużył się w zdobyciu rosyjskiego pociągu pancernego „Komunist”. W czasie radzieckiej kontrofensywy brał udział w walkach odwrotowych od Berezyny po Wisłę, a podczas polskiego kontruderzenia ponownie walczył w Małopolsce Wschodniej. Za wykazane męstwo i odwagę odznaczony został Orderem Virtuti Militari kl. V, nadanym Dekretem Wodza Naczelnego L. 2864 z dnia 13 kwietnia 1921 roku (w uzasadnieniu nadania orderu podano: „Por. Żwański odznacza się niezwykle zimną krwią, podziwu godną brawurą w ogniu i nadzwyczaj umiejętnym prowadzeniem swojej kompanii z nadzwyczaj bystrą orientacją.”).
Na dzień 1 czerwca 1921 roku nadal pełnił, w randze porucznika, służbę w 14 pułku piechoty (z dniem 7 maja 1921 r. objął dowództwo kompanii kadry batalionu zapasowego 14 pp). Pod koniec listopada 1921 r. ogłoszono dekret L. 3355 Wodza Naczelnego o formalnym przyjęciu por. piech. Władysława Żwańskiego do Wojska Polskiego, z zaliczeniem do rezerwy armii i powołaniem do służby czynnej. Dekretem Naczelnika Państwa i Wodza Naczelnego z dnia 3 maja 1922 r. (L. 19400/O.V.) został zweryfikowany w stopniu kapitana ze starszeństwem z dnia 1 czerwca 1919 r. i 1870. lokatą w korpusie oficerów piechoty. W lecie 1923 roku ukończył kurs doszkalający zorganizowany przy warszawskim D.O.K. Nr I. W okresie dwudziestolecia międzywojennego kontynuował swą karierę wojskową. Początkowo nadal w szeregach włocławskiego 14 pp, w którym pełnił między innymi funkcje dowódcy kompanii strzeleckiej i dowódcy kompanii c.k.m. Na rok 1923 zajmował 1725. lokatę pośród kapitanów piechoty, a w roku 1924 była to już 1243. lokata wśród kapitanów korpusu piechoty.
W sporządzonym na przełomie 1926 i 1927 roku przez Szefa Departamentu Piechoty Ministerstwa Spraw Wojskowych płk. Szt. Gen. Józefa Zamorskiego „Wykazie imiennym poruczników i kapitanów – dowódców kompanii i baonów na froncie” – zaliczono kpt. Żwańskiemu 21-miesięczny okres dowodzenia kompanią (czas dowodzenia oddziałami bojowymi na froncie obliczano od dnia 1 czerwca 1919 r. do dnia 1 marca 1921 r.).
Zarządzeniem Prezydenta Rzeczypospolitej Ignacego Mościckiego awansowany został do stopnia majora w korpusie oficerów piechoty, ze starszeństwem z dnia 1 stycznia 1928 roku i 203. lokatą. W marcu 1928 roku oceniany był następująco przez gen. dyw. Władysława Junga inspekcjonującego włocławski pułk: „Bez przydziału w 14 pp – taktycznie dobry. Proponuję wyznaczyć go na dowódcę baonu w 14 pp”. Zarządzeniem Ministra Spraw Wojskowych – marszałka Józefa Piłsudskiego – opublikowanym w dniu 26 kwietnia 1928 r., mjr. Władysław Żwański został przeniesiony macierzyście z 14 pułku piechoty do kadry oficerów piechoty, z równoczesnym przydziałem do Dowództwa Okręgu Korpusu Nr IV w Łodzi na stanowisko referenta. Pod koniec 1928 roku zajmował 202. lokatę wśród majorów korpusu piechoty ze swego starszeństwa i jako nadetatowy oficer 14 pp pełnił nadal służbę w D.O.K. Nr IV. W roku 1930, jako oficer sztabu D.O.K. Nr IV (kierownik Referatu Organizacyjnego), zajmował 570. lokatę łączną na liście starszeństwa majorów piechoty (była to 191. lokata w swoim starszeństwie).
W dniu 26 marca 1931 roku ogłoszono jego przeniesienie z Dowództwa Okręgu Korpusu Nr IV w Łodzi do 71 pułku piechoty w Zambrowie, na stanowisko dowódcy batalionu. Służąc w tym pułku zajmował w 1932 roku – 172. lokatę wśród majorów piechoty w swoim starszeństwie. W Dzienniku Personalnym Ministerstwa Spraw Wojskowych Nr 8 z 1933 roku ogłoszono jego przesunięcie na stanowisko kwatermistrza 71 pułku piechoty (stanowisko to objął w czerwcu 1933 roku). Służąc w tym pułku zajmował na dzień 1 lipca 1933 roku – 407. lokatę łączną pośród majorów korpusu piechoty (była to jednocześnie 166. lokata w swoim starszeństwie). 7 czerwca 1934 roku ogłoszono przeniesienie mjr. Żwańskiego do Powiatowej Komendy Uzupełnień Grodzisk celem odbycia praktyki poborowej. W grudniu 1934 roku został zatwierdzony na stanowisku komendanta PKU Grodzisk (stanowisko to zajmował od września 1934 r.). Piastując tę funkcję zajmował w dniu 5 czerwca 1935 roku – 293. lokatę łączną wśród majorów piechoty (była to jednocześnie 128. lokata w starszeństwie). Na dzień 23 marca 1939 roku nadal pełnił służbę jako komendant KRU Grodzisk Mazowiecki (z dniem 1 lipca 1938 r. przemianowano Powiatową Komendę Uzupełnień Grodzisk Mazowiecki na Komendę Rejonu Uzupełnień Grodzisk Mazowiecki) i zajmował 45. lokatę wśród majorów piechoty w swoim starszeństwie. Po wybuchu II wojny światowej objął stanowisko komendanta garnizonu Grodzisk Mazowiecki. Brał udział w kampanii wrześniowej – wraz z podległą Komendą Rejonu Uzupełnień ewakuował się na wschód unikając niewoli.
Działalność konspiracyjna.
Na terenie powiatu Grodzisk Mazowiecki rozpoczął działalność konspiracyjną w Narodowej Organizacji Wojskowej (organizował oddziały samoobrony NOW w tym powiecie). Poszukiwany przez okupanta niemieckiego przeniósł się na teren powiatu Ostrów Mazowiecka, gdzie się ukrywał. Od listopada 1942 roku działał w Narodowych Siłach Zbrojnych, w których zajmował między innymi stanowisko komendanta Powiatu NSZ Ostrów Mazowiecka (posługiwał się wówczas pseudonimem „Butrym”, a podporządkowane mu oddziały liczyły wiosną 1944 roku 616 żołnierzy zorganizowanych w 5 kompanii). Po wkroczeniu Armii Czerwonej na teren podległego mu powiatu, zakończył działalność podziemną i w dniu 23 września 1944 roku wstąpił do służby w LWP. Z dniem 23 lutego 1945 r. został powołany na stanowisko komendanta Rejonowej Komendy Uzupełnień w Ciechanowie. W tym czasie prowadził jednocześnie działalność konspiracyjną – organizował fałszywe dokumenty, w tym odroczenia od służby wojskowej dla żołnierzy NSZ i AK. Pod koniec marca 1945 roku, po dekonspiracji, zagrożony aresztowaniem przez Informację Wojskową, zdezerterował (został zatrzymany przez grupę operacyjną jednakże udało mu się uciec) i nawiązał kontakt z nowo powstałymi strukturami Narodowego Zjednoczenia Wojskowego. W dniu 10 kwietnia 1945 r. objął stanowisko szefa Wydziału III (operacyjnego) Komendy Okręgu NZW Białystok (kryptonim „Chrobry”). Posługiwał się już wówczas pseudonimem „Iskra”. W tym też okresie został awansowany do stopnia podpułkownika, a od dnia 22 września 1945 roku zajmował stanowisko szefa sztabu Komendy Okręgu NZW Białystok. W dniu 4 kwietnia 1946 roku został mianowany komendantem Okręgu III NZW Białystok i używał od tej pory pseudonimu „Błękit”. Podległe mu siły liczyły wówczas około 6 tysięcy żołnierzy. W swej ówczesnej działalności starał się załagodzić panujące napięte stosunki z białostockimi strukturami WiN, ograniczył również zakres działań zbrojnych na rzecz działalności propagandowej. Podpułkownik Żwański był zdecydowanie przeciwny ujawnianiu się swych podwładnych w związku z ogłoszoną w dniu 22 lutego 1947 r. ustawą amnestyjną. Na przeprowadzonej w dniu 17 marca 1947 roku odprawie komendantów powiatów podjął decyzję o pozostaniu w konspiracji. Efektem ogłoszonej amnestii oraz działań organów aparatu bezpieczeństwa był drastyczny spadek liczebności podległych mu oddziałów, które na początku 1948 roku liczyły zaledwie od 300 do 600 żołnierzy. W tym czasie nie istniały już, zlikwidowane przez służby bezpieczeństwa, Komenda Obszaru i Komenda Główna NZW. Podległymi sobie (w ramach Okręgu III NZW) oddziałami ppłk. Żwański kierował wówczas samodzielnie i w zasadzie jednoosobowo (pozostali członkowie komendy zrezygnowali już wtedy z działalności konspiracyjnej bądź też ujawnili się).
Śmierć.
Podpułkownik Władysław Żwański zginął 1 lipca 1948 roku w wyniku akcji grupy operacyjnej UB-KBW z Białegostoku, podszywającej się pod rozbity szwadron z 6 Wileńskiej Brygady AK. Zwabiony został wraz z trzema podwładnymi do wsi Dąbrowa-Tworki, gdzie doszło do strzelaniny. W akcji po stronie UB uczestniczyło 9 osób: referent powiatowego urzędu bezpieczeństwa publicznego Wysokie Mazowieckie starszy sierżant Tadeusz Krawczuk, agent „Karpiński” (Antoni Plewka „Węgorz” – dezerter z 6 Wileńskiej Brygady AK, współpracujący z UB) oraz 7 żołnierzy KBW. Z miejsca zdarzenia udało się zbiec dwóm ludziom podpułkownika „Błękita”: Tadeuszowi Malinowskiemu pseudonim „Bimbo” oraz Czesławowi Tymińskiemu pseudonim „Mściwy”. W wyniku strzelaniny poległ adiutant Władysława Żwańskiego – N.N. „Zawisza” oraz przypadkowa kobieta. Obecnie w miejscu śmierci pułkownika znajduje się pomnik upamiętniający poległych.
Miejsce pochówku Władysława Żwańskiego jest nieznane. Wiadomo, że jego ciało przewieziono do miejscowości Wysokie Mazowieckie, a stamtąd prawdopodobnie do Białegostoku.
Rodzina.
W dniu 5 lutego 1925 roku zawarł związek małżeński z Jadwigą Łada, z którą mieli syna Zbigniewa Arkadiusza (ur. 14 czerwca 1923 r.) i córkę Hannę Marię (ur. 16 maja 1932 r.). Żona zmarła w roku 1933, a po jej śmierci Władysław Żwański związał się z Lucyną Adrian, z którą mieli syna Janusza. Pierwszy syn Władysława Żwańskiego, porucznik Zbigniew Żwański „Noc”, był dowódcą oddziału NZW w powiecie Ostrów Mazowiecka.

</doc>
<doc id="1049703" url="https://pl.wikipedia.org/wiki?curid=1049703" title="Maria Dziak">
Maria Dziak

Maria Dziak ps. "„Bronka”" (ur. 3 czerwca 1925 w Warszawie, zm. 31 sierpnia 1944 tamże) – członkini Szarych Szeregów, uczestniczka powstania warszawskiego jako sanitariuszka w I plutonie „Włodek” 1. kompanii „Maciek” batalionu „Zośka” Armii Krajowej.
Życiorys.
Córka Feliksa i Marianny z domu Szymborska. Absolwentka Liceum im. Klementyny Hoffmanowej w Warszawie. Przed powstaniem mieszkała na ulicy Hipotecznej 5 w Warszawie. Poległa podczas powstania warszawskiego 31. dnia powstania warszawskiego przy ul. Bielańskiej podczas nocnej akcji przebicia do Śródmieścia. Miała 19 lat. Pochowana w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie (kwatera A20-5-13).
Odznaczona Krzyżem Walecznych.
Jej bratem był Feliks Jan Dziak również poległy w trakcie powstania.

</doc>
<doc id="1049704" url="https://pl.wikipedia.org/wiki?curid=1049704" title="Zbigniew Wojciechowski (żołnierz)">
Zbigniew Wojciechowski (żołnierz)

Zbigniew Wojciechowski ps. „Pion” (ur. 5 stycznia 1924 w Zagożdżonie, zm. ok. 30 sierpnia 1944 w Warszawie) – sierżant, uczestnik powstania warszawskiego w 2. kompanii „Rudy” III plutonie „Felek” batalionu „Zośka” Armii Krajowej. Syn Jakuba.
Życiorys.
Podczas okupacji działał w polskim podziemiu zbrojnym.
Poległ najprawdopodobniej 30 sierpnia 1944 w walkach powstańczych w rejonie ul. Sapieżyńskiej na Starym Mieście. Miał 20 lat. Pochowany w kwaterach żołnierzy i sanitariuszek batalionu „Zośka” na Cmentarzu Wojskowym w Warszawie wraz z sierż. pchor. Stanisławem Findeisenem (ps. „Olszyna”) i plut. Stefanem Wiśniewskim (ps. „Mucha”) (kwatera A20-3-11).
Odznaczony Krzyżem Walecznych.

</doc>
<doc id="1049705" url="https://pl.wikipedia.org/wiki?curid=1049705" title="Mistrzostwa Polski Seniorów w Lekkoatletyce 1982">
Mistrzostwa Polski Seniorów w Lekkoatletyce 1982

58. Mistrzostwa Polski Seniorów w Lekkoatletyce – zawody, które rozgrywane były w Lublinie na stadionie Startu Lublin między 2 a 4 lipca 1982.
Biegi przełajowe.
54. mistrzostwa Polski w biegach przełajowych rozegrano 7 marca w Pile. Kobiety rywalizowały na dystansie 4 kilometrów, a mężczyźni na 9 km.
Półmaraton.
Półmaraton mężczyzn odbył się 4 kwietnia w Brzeszczach. Rywalizowano na dystansie 20 kilometrów.
Maraton.
Rywalizacja w maratonie (kobiet i mężczyzn) miała miejsce 25 kwietnia w Dębnie.
Chód na 50 km.
Zawody mistrzowskie w chodzie na 50 kilometrów mężczyzn rozegrano 25 kwietnia w Warszawie.
Chód na 10 km.
Mistrzostwa w chodzie na 10 kilometrów kobiet rozegrano 11 września w Pile.

</doc>
<doc id="1049706" url="https://pl.wikipedia.org/wiki?curid=1049706" title="Stanisław Findeisen">
Stanisław Findeisen

Stanisław Roman Findeisen ps. "Olszyna" (ur. 7 października 1924 w Toruniu, zm. 30 sierpnia 1944 w Warszawie) – sierżant podchorąży, uczestnik powstania warszawskiego w 2. kompanii „Rudy” III plutonie „Felek” batalionu „Zośka” Armii Krajowej. Syn Stanisława.
Życiorys.
Podczas okupacji działał w polskim podziemiu zbrojnym.
Poległ 30 sierpnia 1944 w walkach powstańczych w budynku „Fiata” przy ul. Sapieżyńskiej. Miał 20 lat. Pochowany w kwaterach żołnierzy i sanitariuszek batalionu „Zośka” na Wojskowych Powązkach w Warszawie wraz z sierż. Zbigniewem Wojciechowskim i plut. Stefanem Wiśniewskim (kwatera A20-3-11).
Odznaczony Krzyżem Walecznych.

</doc>
<doc id="1049707" url="https://pl.wikipedia.org/wiki?curid=1049707" title="Pisces Iscariot">
Pisces Iscariot

Pisces Iscariot – kompilacja stron B, dem i niewykorzystanych piosenek grupy The Smashing Pumpkins, wydana przez Virgin Records 4 października 1994. Znalazła się ona wyżej na liście "Billboardu" niż poprzedni album grupy, "Siamese Dream", zajmując na niej czwarte miejsce. Do dziś w USA sprzedano około 1,3 miliona egzemplarzy albumu.

</doc>
<doc id="1049709" url="https://pl.wikipedia.org/wiki?curid=1049709" title="Ghemical">
Ghemical

Ghemical – program modelowania molekularnego uwzględniający mechanikę kwantową i mechanikę cząsteczkową.
Aplikacja może mieć zastosowanie w chemii obliczeniowej. Pakiety oprogramowania pisane są w C++ i licencjonowane na GNU GPL.
GUI bazuje na GTK+2 i posiada rozbudowane narzędzia wizualizacyjne do optymalizacji geometrii prezentacji molekularnej dynamiki. Kwantowe obliczenia przejmują zewnętrzne moduły. 
Chemiczny ekspert system bazuje na OpenBabel, który dostarcza funkcji do wybierania atomów, generacji rotamerów i IO dla plików danych chemicznych .

</doc>
<doc id="1049710" url="https://pl.wikipedia.org/wiki?curid=1049710" title="Rotten Apples">
Rotten Apples

Rotten Apples to kompilacja największych przebojów grupy The Smashing Pumpkins. W Stanach Zjednoczonych została wydana razem ze składanką Judas 0, do dziś sprzedając się tam w ponad 700 tys. egzemplarzy. Ostatni utwór na albumie, "Untitled", został wydany jako singel.
Ironiczny tytuł kompilacji (z ang. zgniłe jabłka) to również nazwa B-side'a z singla "Tonight, Tonight".
Lista utworów.
Istnieją dwie wersje "Rotten Apples": amerykańska i międzynarodowa. Pierwsza z nich zawiera piosenkę "Landslide", którą w drugiej z nich zastępuje "Try, Try, Try".

</doc>
<doc id="1049711" url="https://pl.wikipedia.org/wiki?curid=1049711" title="Mk 4/Mk 40 Folding-Fin Aerial Rocket">
Mk 4/Mk 40 Folding-Fin Aerial Rocket

Mk 4 Folding-Fin Aerial Rocket (FFAR), amerykańska rakieta kalibru 70 mm, początkowo używana jako podstawowa broń niektórych myśliwców przechwytujących, w późniejszym okresie opracowano także modularną wersję tego pocisku jako rakietę typu powietrze-ziemia.
Już w końcowym okresie II wojny światowej okazało się, że używane wówczas powszechnie karabiny maszynowe 12,7 mm były niewystarczającą bronią do szybkiego zestrzelenia powstających wówczas samolotów, a problem ten powiększył się jeszcze po pojawieniu się szybszych i większych samolotów odrzutowych. Działka większego kalibru, których pociski miały większą siłę niszczącą, nie miały zazwyczaj odpowiedniego zasięgu i miały stosunkowo niską szybkostrzelność. W czasie wojny niekierowane pociski rakietowe powietrze-ziemia, takie jak amerykański HVAR Holy Moses, okazały się być niezwykle skuteczną bronią, a doświadczenie Luftwaffe w użyciu rakiet powietrze-powietrze takich jak R4M pokazało jak skuteczne mogą być salwy składające się z dużej liczby tych rakiet do zwalczanie dużych formacji bombowców.
Pierwsza rakieta typu FFAR (dosłownie - rakieta powietrzna ze składanymi statecznikami) została opracowana w zakładach Naval Ordnance Test Center należących do Marynarki Wojennej Stanów Zjednoczonych i firmy North American Aviation, bazowały właśnie na niemieckiej rakiecie R4M. 
Pierwsza wersja rakiet, Mk 4, mierzyła ok. 1,2 m długości i ważyła 8,4 kg z głowicą o masie 2,7 kg. Rakieta miała cztery stateczniki które były złożone w wyrzutni i rozkładały się po jej opuszczeniu przez rakietę w celu ustabilizowanie jej lotu. Maksymalny zasięg rakiety wynosił ok. 3400 m. Z powodu bardzo prostej konstrukcji rakiety tego typu były bardzo niecelne i strzelano z nich w bardzo dużych salwach, niektóre samoloty uzbrojone były aż w 104 rakiety tego typu.
FFAR stanowiły główne uzbrojenie większości myśliwców przechwytujących USAF z początku lat 50. takich jak F86, F-89 i F-94, a także dodatkowe uzbrojenie myśliwca F-102 Delta Dagger.
Mk 4 znane były jako "The Mighty Mouse" od postaci rysunkowej o tym samym imieniu. "Potężna Mysz" była raczej nieudaną bronią, o ile do zestrzelenia samolotu wystarczało uderzenie jednej rakiety, to z powodu dużego rozrzutu salwa 24 rakiet pokrywała powierzchnię ok. 100 m na 50 m. Z powodu tej wady rakiety zostały wycofane z użycia jako broń powietrze-powietrze pod koniec lat 50., a zastąpione zostały kierowanymi rakietami powietrze-powietrze, niemniej w zmodyfikowanej wersji Mk 40 z mocniejszym silnikiem rakietowym pozostały na uzbrojeniu lotnictwa jako rakieta powietrze-ziemia, a na jej podstawie opracowano będącą ciągle w użyciu rakietę Hydra 70.

</doc>
<doc id="1049712" url="https://pl.wikipedia.org/wiki?curid=1049712" title="FFAR">
FFAR



</doc>
<doc id="1049713" url="https://pl.wikipedia.org/wiki?curid=1049713" title="Hydra-70">
Hydra-70



</doc>
<doc id="1049714" url="https://pl.wikipedia.org/wiki?curid=1049714" title="Mk 40 Folding-Fin Aerial Rocket">
Mk 40 Folding-Fin Aerial Rocket



</doc>
<doc id="1049715" url="https://pl.wikipedia.org/wiki?curid=1049715" title="Mk 4 Folding-Fin Aerial Rocket">
Mk 4 Folding-Fin Aerial Rocket



</doc>
<doc id="1049717" url="https://pl.wikipedia.org/wiki?curid=1049717" title="Judas 0">
Judas 0

Judas Ø – druga, po "Pisces Iscariot", kolekcja stron B, dem i rzadkich piosenek grupy The Smashing Pumpkins, rozpowszechniana jako dodatkowa płyta w limitowanej edycji zbioru największych przebojów zespołu, "Rotten Apples". Większość utworów zawartych na albumie pochodzi z sesji nagraniowych do "Mellon Collie and the Infinite Sadness", "Adore" oraz "Machina/The Machines of God", a niektóre można znaleźć w wydawnictwie "Machina II/The Friends &amp; Enemies of Modern Music" oraz w box secie "The Aeroplane Flies High".

</doc>
<doc id="1049720" url="https://pl.wikipedia.org/wiki?curid=1049720" title="Modelowanie (informatyka)">
Modelowanie (informatyka)



</doc>
<doc id="1049722" url="https://pl.wikipedia.org/wiki?curid=1049722" title="Narodowy Uniwersytet Kolumbii">
Narodowy Uniwersytet Kolumbii

Narodowy Uniwersytet Kolumbii (hiszp. "Universidad Nacional de Colombia") – kolumbijski uniwersytet w Bogocie. Jest to największy i najważniejszy uniwersytet w kraju. Prowadzi badania naukowe we wszystkich dziedzinach wiedzy i przewodzi wyższemu szkolnictwu w Kolumbii.
Narodowy Uniwersytet Kolumbii to główny uniwersytet Kolumbii, w którym studiuje ok. 43 000 uczniów, z tego ok. 39 000 bez stopnia naukowego i ok. 4 000 ze stopniem. Ośrodki uniwersytetu mieszczą się w Bogocie, Medellin, Manizales, Palmirze, Letici, Arauce. Uniwersytet prowadzi 103 programy studiów w różnych dziedzinach wiedzy.
Uniwersytet prowadzi blisko 90% badań naukowych w kraju.

</doc>
<doc id="1049723" url="https://pl.wikipedia.org/wiki?curid=1049723" title="Rarities and B-Sides">
Rarities and B-Sides

Rarities and B-Sides to niemal kompletna kompilacja wszystkich wydanych oficjalnie wydanych B-side'ów, dem i niewydanych piosenek grupy The Smashing Pumpkins. Jest ona dostępna tylko za pośrednictwem muzycznych sklepów internetowych, między innymi iTunes.

</doc>
<doc id="1049725" url="https://pl.wikipedia.org/wiki?curid=1049725" title="Michał Jurijewicz">
Michał Jurijewicz

Michał I Jurijewicz (zm. 1176) – wielki książę włodzimierski (1174-1176), syn Jerzego Dołgorukiego, brat Andrzeja I Bogolubskiego.
Objął władzę w Wielkim Księstwie Włodzimierskim po śmierci brata, wybrany na życzenie bojarów kilku księstw.
Przyłączył bez wojny Księstwo Suzdalskie i Rostowskie, a później Riazańskie. Jego panowanie spotkało się z powszechnym zadowoleniem poddanych, jednak nie trwało długo, gdyż nie cieszył się dobrym zdrowiem, i wkrótce zmarł.

</doc>
<doc id="1049731" url="https://pl.wikipedia.org/wiki?curid=1049731" title="Browar na Jurze">
Browar na Jurze

Browar na Jurze − regionalny browar w Zawierciu.
Historia.
Browar został założony w 1997 roku pod nazwą Browar Jurajski przez rodzinę Piątków. Pierwotnie właściciele zakładu zamierzali prowadzić mleczarnię zrezygnowali jednak z tego planu i zajęli się piwowarstwem.
W ramach zabudowań browaru od 1999 roku istnieje restauracja "Karczma U Stacha". Od kilku lat w budowie jest hotel i spa.
Od 2011 roku z właścicielami zakładu piwowarskiego współpracuje kontraktowy Browar Pinta, który okazjonalnie wynajmuje instalację browarniczą Browaru na Jurze i produkuje w Zawierciu piwa pod własną marką Pinta.
Charakterystyka.
Browar na Jurze został zbudowany na bazie dawnej mleczarni. Posiada własne ujęcie wody. Woda bez zanieczyszczeń bakteriologicznych pochodzi z podziemnych formacji wapienia muszlowego leżących na głębokości 125 metrów. Każde z piw jest odrębnie warzone, fermentowane i odpowiednio leżakowane. Zakład specjalizuje się w warzeniu piw typu pilzneńskiego oraz górnej fermentacji. Wszystkie produkty są warzone tradycyjną metodą, piwa typu lager są pasteryzowane i dojrzewają w niskich temperaturach. Browar wytwarza rocznie około 20 tysięcy hektolitrów piwa, które jest sprzedawane w szklanych butelkach i w beczkach typu keg.
W ofercie browaru są zarówno piwa pasteryzowane jak i niepasteryzowane.
Dawne marki.
Lager
Ale

</doc>
<doc id="1049733" url="https://pl.wikipedia.org/wiki?curid=1049733" title="AVCHD">
AVCHD



</doc>
<doc id="1049734" url="https://pl.wikipedia.org/wiki?curid=1049734" title="Tomasz Bąk (generał)">
Tomasz Bąk (generał)

Tomasz Bąk (ur. 25 stycznia 1966 w Warszawie) – generał brygady Wojska Polskiego, doktor nauk wojskowych, Kawaler Orderu Odrodzenia Polski.
Wykształcenie.
Jest absolwentem Wyższej Szkoły Oficerskiej Wojsk Zmechanizowanych we Wrocławiu w specjalności rozpoznawczej (1989). W latach 1995-1997 ukończył Akademię Obrony Narodowej w Warszawie z pierwszą lokatą, natomiast w 2002 roku uzyskał stopień naukowy doktora na podstawie rozprawy traktującej o udziale wojsk polskich w międzynarodowej misji pokojowej na terenie Kosowa. W Akademii Obrony Narodowej odbył również studia podyplomowe (1999). Posiada znajomość języka angielskiego i rosyjskiego.
Służba wojskowa.
Na pierwsze stanowisko – dowódcy plutonu rozpoznawczego – został skierowany do 18 batalionu desantowo-szturmowego w Bielsku-Białej. Następnie był dowódcą kompanii szturmowej oraz oficerem operacyjnym w sztabie 18 batalionu desantowo-szturmowego. W okresie od 1993 do 1995 roku przebywał na Misji Obserwacyjnej Sił Narodów Zjednoczonych ds. Nadzoru Rozdzielenia Wojsk na Wzgórzach Golan w Syrii (UNDOF), gdzie pełnił kolejno funkcje zastępcy dowódcy kompanii piechoty i dowódcy kompanii piechoty. Przez krótki okres w 1997 roku zajmował stanowisko starszego oficera specjalisty w dowództwie 6 Brygady Desantowo-Szturmowej im. gen. bryg. Stanisława Sosabowskiego w Krakowie, po czym powrócił do 18 bielskiego batalionu desantowo-szturmowego im. kpt. Ignacego Gazurka. W latach 1997–1999 był szefem sztabu – zastępcą dowódcy, a następnie szefem szkolenia – zastępcą dowódcy tej jednostki wojskowej. W 2000 roku został dowódcą 18 bielskiego batalionu desantowo-szturmowego im. kpt. Ignacego Gazurka i brał udział w Siłach Utrzymania Pokoju NATO w Kosowie (KFOR). Od 2002 roku przebywał na misji Sił Stabilizacyjnych NATO w Bośni i Hercegowinie (SFOR), zajmując stanowiska szefa Wydziału Operacji Specjalnych Kwatery Głównej SFOR oraz szefa Sztabu Polsko-Nordyckiej Grupy Bojowej. W 2003 roku wyznaczono go szefem sztabu 21 Brygady Strzelców Podhalańskich im. gen. bryg. Mieczysława Boruty-Spiechowicza w Rzeszowie. Dwa razy uczestniczył w Misji Stabilizacyjnej w Iraku, jako szef Oddziału Szkolenia Wielonarodowej Dywizji Centrum-Południe (2004) i zastępca dowódcy polskiej brygady (2005–2006). Od 2006 do 2007 roku był komendantem Centrum Szkolenia Na Potrzeby Sił Pokojowych w Kielcach.
W dniu 15 sierpnia 2007 roku został mianowany generałem brygady, odznaczony Krzyżem Kawalerskim Orderu Odrodzenia Polski i wyznaczony dowódcą 12 Brygady Zmechanizowanej w Szczecinie. 11 lutego 2008 roku przejął obowiązki dowódcy 21 Brygady Strzelców Podhalańskich i pełnił je do 2010 roku. W tym samym roku zakończył zawodową służbę wojskową.

</doc>
<doc id="1049738" url="https://pl.wikipedia.org/wiki?curid=1049738" title="Ryszard Demczuk">
Ryszard Demczuk

Ryszard Szczepan Demczuk (ur. 3 sierpnia 1959 w Białej Podlaskiej) – oficer dyplomowany polskiej Marynarki Wojennej w stopniu wiceadmirała rezerwy, magister inżynier nawigator, w latach 1989–1997 dowódca ORP „Oksywie” i ORP „Grom”, w późniejszym czasie dowódca 32 dywizjonu Okrętów Rakietowych oraz dywizjonu Okrętów Rakietowych, od 2007 do 2008 dowódca Centrum Operacji Morskich, następnie szef Szkolenia Marynarki Wojennej. W latach 2012-2013 szef Sztabu Marynarki Wojennej – Zastępca Dowódcy Marynarki Wojennej. Od 19 sierpnia 2013 był szefem Zespołu do spraw Inspektoratu Marynarki Wojennej w Grupie Organizacyjnej Dowództwa Generalnego Rodzajów Sił Zbrojnych. Od 1 stycznia do 30 października 2014 piastował stanowisko Inspektora Marynarki Wojennej w Dowództwie Generalnym Rodzajów Sił Zbrojnych. 28 stycznia 2015 pożegnał się z mundurem.
Wykształcenie.
Ryszard Szczepan Demczuk urodził się 3 sierpnia 1959 w Białej Podlaskiej. W 1980 został przyjęty do Wyższej Szkoły Marynarki Wojennej im. Bohaterów Westerplatte w Gdyni. Po ukończeniu studiów w 1985 uzyskał tytuł zawodowy magistra inżyniera nawigatora i otrzymał promocję oficerską na stopień wojskowy podporucznika marynarki. Odbył kurs operacyjno-taktyczny (1994), międzynarodowy kurs sztabowy (1996) oraz kurs integracyjny NATO (1998). W 1998 uczestniczył w kursie „Liderzy XXI wieku” w Europejskim Centrum Studiów Bezpieczeństwa im. Georga C. Marshalla w Garmisch-Partenkirchen (ang. "George C. Marshall European Center for Security Studies"). Jest również absolwentem studiów podyplomowych w Akademii Marynarki Wojennej w Gdyni (2000). W 2001 ukończył podyplomowe studia dowódczo-sztabowe w Akademii Dowodzenia Marynarki Wojennej w Newport (ang. "Naval Command College"), a w 2009 studia polityki obronnej na Uniwersytecie Obrony Narodowej (ang. "National Defence University") w Waszyngtonie.
Służba wojskowa.
Na pierwsze stanowisko skierowano go do 1 dywizjonu kutrów rakietowo-torpedowych 3 Flotylli Okrętów w Gdyni, gdzie był dowódcą działu okrętowego, a następnie zastępcą dowódcy okrętu rakietowego. W 1989 został dowódcą kutra rakietowego ORP „Oksywie” projektu 205, natomiast od 1995 do 1997 dowodził małym okrętem rakietowo-artyleryjskim ORP „Grom” projektu 660. W tym okresie 1 dywizjon kutrów rakietowo-torpedowych przekształcono w 1 dywizjon okrętów rakietowych. Następnie pełnił kolejno obowiązki starszego oficera specjalisty w Oddziale Operacyjnym Sztabu Marynarki Wojennej w Gdyni oraz starszego oficera operacyjnego w Wydziale Operacyjnym Sztabu 3 Flotylli Okrętów im. kmdr. Bolesława Romanowskiego. W 2001 kmdr. por. Ryszarda Demczuka wyznaczono zastępcą dowódcy 31 dywizjonu okrętów rakietowych 3 Flotylli Okrętów. Od 2002 dowodził 32 dywizjonem okrętów rakietowych, który w 2004 został przeformowany w dywizjon okrętów rakietowych. 29 marca 2007 zdał obowiązki dowódcy dywizjonu i objął stanowisko głównego specjalisty Dowództwa Marynarki Wojennej. Z dniem 15 sierpnia 2007 otrzymał akt mianowania na pierwszy stopień admiralski – kontradmirała i został dowódcą Centrum Operacji Morskich w Gdyni z etatem wiceadmirała. 1 grudnia 2009 został szefem Szkolenia Marynarki Wojennej. W grudniu 2010 objął stanowisko Zastępcy Dowódcy Grupy Zadaniowej (CJIATF – "Combined Joint Interagency Anti-corruption Task Force") w Strategicznym Dowództwie ISAF w Kabulu. Służbę w Afganistanie pełnił do sierpnia 2011. Z dniem 15 sierpnia 2012 otrzymał akt mianowania na drugi stopień admiralski – wiceadmirała. Od 1 października 2012 – szef Sztabu Marynarki Wojennej – Zastępca Dowódcy Marynarki Wojennej. 29 sierpnia 2013 zdał ww. obowiązki by objąć stanowisko szefa Zespołu do spraw Inspektoratu Marynarki Wojennej w Grupie Organizacyjnej Dowództwa Generalnego Rodzajów Sił Zbrojnych. 31 października 2014 przestał pełnić obowiązki Inspektora MW. 28 stycznia 2015 zakończył służbę wojskową.
Praca zawodowa, c.d..
Pełnił funkcję dyrektora Biura Morskiego Polskiej Grupy Zbrojeniowej S.A. w Gdyni (2015).
Jest żonaty i ma dwie córki. Interesuje się literaturą, historią cywilizacji i wojskowości.

</doc>
<doc id="1049740" url="https://pl.wikipedia.org/wiki?curid=1049740" title="The Age of Information">
The Age of Information

The Age of Information – Zespół w lipcu 2007 roku zmienił nazwę z Trading Yesterday na The Age of Information.
11 września 2007 roku, wyszedł pierwszy album EP zespołu The Age of Information o nazwie Everything Is Broken. Nie tylko zmieniła się nazwa zespołu, ale również zaszła zmiana w dźwięku. Jest więcej akustyki i elektroniki.
W 2008 roku ma wyjść pełny album zespołu.

</doc>
<doc id="1049741" url="https://pl.wikipedia.org/wiki?curid=1049741" title="Góry Strażowskie">
Góry Strażowskie

Góry Strażowskie (514.42; słow. "Strážovské vrchy") – rozległa grupa górska w północno-zachodniej Słowacji, w regionie Dolina Wagu. Należy do Łańcucha Małofatrzańskiego w Centralnych Karpatach Zachodnich.
Góry Strażowskie leżą między Białymi Karpatami i rzeką Wag od strony północno-zachodniej i zachodniej, pasmem Jaworników od północy, Małą Fatrą od wschodu, pasmem Ptacznika i rzeką Nitra od południa oraz Górami Inowieckimi od południowego zachodu. Najwyższy szczyt to Strážov (1213 m n.p.m.), inne wyższe szczyty to Vápeč (956 m n.p.m.), Baske (955 m n.p.m.), Ostrý (708 m n.p.m.) i Rokoš (1010 m n.p.m.) na południowym krańcu pasma.
Z punktu widzenia geomorfologii słowaccy geografowie dzielą Góry Strażowskie na 4 mniejsze jednostki::
Północną część Gór Strażowskich stanowią Sulowskie Wierchy, ze szczytami Veľký Manín (891 m n.p.m.), Žibrid (867 m n.p.m.), Brada (816 m n.p.m.) i Roháč (803 m n.p.m.), przez słowackich geografów wyróżniane jako osobna grupa górska.
W masywach, budowanych skałami węglanowymi, występują różne zjawiska krasowe. Wśród nich są jaskinie krasowe, których liczba wg różnych źródeł może wahać się od 300 do 500. Do najbardziej znanych należy Pružinská Dúpna jaskyňa, udostępniona w ograniczonym zakresie do zwiedzania, a także znana od dawna Šarkania diera. Największym jest natomiast zespół połączonych jaskiń Četníkova svadba - Strážovská priepasť w masywie Strážova, o łącznej długości korytarzy ponad 1300 m.
W Górach Strażowskich występuje wiele ciepłych źródeł, które przyczyniły się do powstania znanych uzdrowisk, takich jak Trenczyńskie Cieplice czy Rajeckie Cieplice.
W rejonie Gór Strażowskich położone są następujące większe miejscowości: Trenczyn, Powaska Bystrzyca, Rajec, Prievidza i Bánovce nad Bebravou.
Większa część Gór Strażowskich objęta jest ochroną w ramach Obszaru Chronionego Krajobrazu Gór Strażowskich.

</doc>
<doc id="1049743" url="https://pl.wikipedia.org/wiki?curid=1049743" title="Wacław Anczyc">
Wacław Anczyc

 
Wacław Zygmunt Anczyc (ur. 4 lutego 1866 w Warszawie, zm. 27 września 1938 w Krakowie) – drukarz i historyk.
Życiorys.
Urodził się w rodzinie Władysława Ludwika i Tekli z Bryniarskich. Był najstarszym z ośmiorga rodzeństwa, bratem: Władysława (1854–1856), Zofii Tekli po mężu Schmidt (ur. 1856), Władysławy Emilii po mężu Papée (1857–1914), Wandy (1858–1859), Stanisława (1861–1863) i Stanisława (1868–1927). W 1883 zdał maturę. Studiował historię na Wydziale Literackim Uniwersytetu Jagiellońskiego oraz w Lipsku, gdzie w latach 1885–1888 obok studiów na Uniwersytecie Lipskim zdobywał praktykę w zawodzie drukarza w firmie Poeschel&amp;Trepte. Przygotował rozprawę doktorską pod przewodnictwem Stanisława Smolki pt. "Bezkrólewie po śmierci Ludwika Węgierskiego", której ze względu na śmierć ojca nigdy nie obronił. Po 1883 r., gdy umarł mu ojciec, odziedziczył w Krakowie drukarnię i oddał się drukarstwu. W 1900 r. przeniósł swą drukarnię do klasztoru Zmartwychwstańców. Za sprawą Wacława Anczyca powstała w Krakowie w 1908 r. obowiązkowa szkoła dla uczniów drukarskich. Kontynuatorem szkoły Anczyca jest istniejąca dziś pod nazwą Zespół Szkół Poligraficzno-Medialnych im. Zenona Klemensiewicza. Od 2008 r. Warsztaty Szkolne ZSPM noszą imię Wacława Anczyca. Był aktywnym działaczem Polskiego Towarzystwa Tatrzańskiego. 
Był mężem Walerii z Heggenbergerów (1874–1941), ojcem Władysława Marcelego i Zofii, po mężu Trzebickiej (1897–1965). 
Zmarł w Krakowie. Pochowany na Cmentarzu Rakowickim (kwatera PAS AB-po prawej-Drużbackich).

</doc>
<doc id="1049744" url="https://pl.wikipedia.org/wiki?curid=1049744" title="Abraham ben Meir ibn Ezra">
Abraham ben Meir ibn Ezra



</doc>
<doc id="1049745" url="https://pl.wikipedia.org/wiki?curid=1049745" title="Anna (opatka trzebnicka)">
Anna (opatka trzebnicka)

Anna (zm. ok. 15 sierpnia 1515) – księżniczka opawska, opatka cysterek w Trzebnicy
Anna była córką Wilhelma opawskiego i Salomei z Častolovic. Wstąpiła do klasztoru trzebnickiego i 24 lipca 1469 r. została jego opatką. Funkcję tę pełniła do śmierci. W czasie jej rządów klasztor dotknęło wiele nieszczęść. W latach 1474-1475 został zniszczony przez wojska Macieja Korwina, w 1483 r. podczas zarazy zmarło 11 zakonnic, 11 czerwca 1486 r. spłonął. Poprawę przyniosły czasy Władysława Jagiellończyka, który 24 czerwca 1493 r. potwierdził przywileje klasztoru. Anna była ostatnią opatką trzebnicką pochodzenia dynastycznego.

</doc>
<doc id="1049746" url="https://pl.wikipedia.org/wiki?curid=1049746" title="Abraham ibn Ezra">
Abraham ibn Ezra



</doc>
<doc id="1049747" url="https://pl.wikipedia.org/wiki?curid=1049747" title="Abenezra">
Abenezra



</doc>
<doc id="1049748" url="https://pl.wikipedia.org/wiki?curid=1049748" title="Flatout">
Flatout



</doc>
<doc id="1049752" url="https://pl.wikipedia.org/wiki?curid=1049752" title="Flat-Out">
Flat-Out



</doc>
<doc id="1049753" url="https://pl.wikipedia.org/wiki?curid=1049753" title="Marcin Pietraszek">
Marcin Pietraszek

Marcin Pietraszek (ur. 1979), dziennikarz i pisarz, z wykształcenia socjolog, obecnie właściciel agencji PR Empemedia.

</doc>
<doc id="1049754" url="https://pl.wikipedia.org/wiki?curid=1049754" title="Waldemar Głuszko">
Waldemar Głuszko

Waldemar Głuszko (ur. 12 września 1956 w Złocieńcu) – polski oficer dyplomowany Marynarki Wojennej w stopniu wiceadmirała w stanie spoczynku, nawigator, , od 15 sierpnia 2007 roku szef Sztabu – zastępca dowódcy Marynarki Wojennej, odznaczony Srebrnym Krzyżem Zasługi. Od 10 kwietnia do 25 czerwca 2010 roku cz. p.o. dowódca Marynarki Wojennej. Z dniem 15 sierpnia 2010 został wyznaczony na stanowisko zastępcy Szefa Sztabu Generalnego Wojska Polskiego. We wrześniu 2013 r. Komitet Wojskowy Unii Europejskiej wybrał wadm. Głuszkę na nowego zastępcę Dyrektora Generalnego Sztabu Wojskowego Unii Europejskiej; funkcję tę objął 15 września 2014 r. Zajmował tę funkcję do 31 października 2017 roku.
Wykształcenie.
Ukończył Technikum Budowlane przy ul. Jedności 9 w Koszalinie. W 1981 roku ukończył Wyższą Szkołę Marynarki Wojennej im. Bohaterów Westerplatte w Gdyni. W 1993 roku uzupełniał wykształcenie w Holenderskiej Akademii Obrony w Hadze, natomiast w 1998 roku odbył podyplomowe studia dowódczo-sztabowe w Akademii Marynarki Wojennej w Gdyni. Uczestniczył również w kursie bezpieczeństwa portowego i operacji ratowniczych w Yorktown (1995) oraz kursie przygotowawczym do służby w strukturach NATO w Norfolk (1998).
Służba wojskowa.
Początkowo zajmował kolejne stanowiska w 41 dywizjonie okrętów ratowniczych w Gdyni. , po czym został szefem sztabu – zastępcą dowódcy 41 dywizjonu okrętów ratowniczych. W latach 1991–1995 dowodził grupą okrętów ratowniczych 45 dywizjonu pomocniczych jednostek pływających w Gdyni. Następnie służył w Dowództwie 3 Flotylli Okrętów im. kmdr. Bolesława Romanowskiego w Gdyni, a od 1999 roku przebywał w Regionalnym Dowództwie Sojuszniczych Sił Zbrojnych NATO na Wschodnim Atlantyku w Northwood (ang. Regional Headquarters, Eastern Atlantic – RHQ EASTLANT).
W 2002 roku wyznaczono go do Centrum Operacji Morskich w Gdyni, gdzie początkowo był szefem Ośrodka Ratownictwa Morskiego, a w 2004 objął funkcję szefa Pionu Planowania Operacji. Na początku 2007 roku został szefem Zarządu Planowania Obronnego i Rozwoju N5 w Sztabie Marynarki Wojennej w Gdyni. Z dniem 15 sierpnia 2007 roku kmdr Waldemar Głuszko awansował na stopień wojskowy kontradmirała i został szefem Sztabu Marynarki Wojennej – zastępcą dowódcy Marynarki Wojennej. 29 kwietnia 2009 został mianowany na stopień wiceadmirała. Decyzją Ministra Obrony Narodowej z dniem 31 października 2017 został zwolniony z zawodowej służby wojskowej, przechodząc w stan spoczynku.
Jest żonaty, ma córkę i wnuka.

</doc>
<doc id="1049756" url="https://pl.wikipedia.org/wiki?curid=1049756" title="Chałupy (przystanek kolejowy)">
Chałupy (przystanek kolejowy)

Chałupy – przystanek kolejowy w Chałupach, wsi w gminie Władysławowo, w województwie pomorskim, w Polsce. W 2013 roku został on zmodernizowany i wyposażony w podjazd dla niepełnosprawnych oraz parking dla rowerów.
W roku 2017 przystanek obsługiwał 300–499 pasażerów na dobę.
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz z pomieszczeniami kas biletowych i przestrzenią dla punktów handlowo-usługowych.

</doc>
<doc id="1049757" url="https://pl.wikipedia.org/wiki?curid=1049757" title="Stanisław Zarychta">
Stanisław Zarychta

Stanisław Henryk Zarychta (ur. 9 listopada 1958 w Czeladzi) – oficer polskiej Marynarki Wojennej w stopniu wiceadmirała w stanie spoczynku, doktor habilitowany inżynier nawigator, w okresie od 1990 do 2001 roku dowódca ORP "Hydrograf" i grupy Okrętów Rozpoznawczych, następnie dowódca 6 Ośrodka Radioelektronicznego, zastępca szefa Zarządu Analiz Wywiadowczych i Rozpoznawczych Sztabu Generalnego Wojska Polskiego, zastępca dowódcy Centrum Szkolenia Sił Połączonych NATO, w latach 2010-2018 Dowódca Centrum Operacji Morskich - Dowódca Komponentu Morskiego, odznaczony Złotym Krzyżem Zasługi.
Wykształcenie.
Stanisław Henryk Zarychta urodził się 9 listopada 1958 roku w Czeladzi. W latach 1973–1978 uczęszczał do Technikum Kolejowego w Sosnowcu, a po zdaniu matury został przyjęty do Wyższej Szkoły Marynarki Wojennej im. Bohaterów Westerplatte w Gdyni. Studia ukończył w 1983 roku i uzyskał tytuł zawodowy magistra inżyniera nawigatora. Praca magisterska została uznana za najlepszą. Jednocześnie otrzymał promocję oficerską na stopień wojskowy podporucznika marynarki. Jest również absolwentem kursów sztabowych w Królewskiej Akademii Sztabu Marynarki Wojennej Wielkiej Brytanii w Londynie (1992) oraz Akademii Dowodzenia Marynarki Wojennej Stanów Zjednoczonych w Newport (1995). W 1998 roku w Akademii Obrony Narodowej w Warszawie odbył kurs przygotowawczy dla oficerów wytypowanych do służby w strukturach wojskowych NATO. Legitymuje się znajomością języka angielskiego na poziomie 3 zgodnie z wymaganiami STANAG. W listopadzie 2011 roku obronił rozprawę doktorską na Wydziale Dowodzenia i Operacji Morskich AMW, zatytułowaną "Struktury militarne Paktu Północnoatlantyckiego w kreowaniu bezpieczeństwa państw członkowskich". Sześć lat później, we wrześniu 2017 roku uzyskał stopień naukowy doktora habilitowanego na Wydziale Dowodzenia i Operacji Morskich AMW, na podstawie pracy pt. "Broń jądrowa w kształtowaniu bezpieczeństwa 1945-2015".
Służba wojskowa.
Na pierwsze stanowisko – oficera nawigacyjnego – został skierowany na okręt rozpoznania radiolokacyjnego ORP "Hydrograf" projektu 863. W 1985 roku wyznaczono go dowódcą działu okrętowego I nawigacyjnego, a dwa lata później objął obowiązki zastępcy dowódcy na bliźniaczym ORP "Nawigator". W 1990 roku powrócił na "Hydrografa", przejmując dowództwo nad tą jednostką pływającą. Od 1996 do 1997 roku był starszym oficerem w Oddziale II Rozpoznania Sztabu Marynarki Wojennej w Gdyni. Następnie został dowódcą grupy Okrętów Rozpoznawczych 3 Flotylli Okrętów w Gdyni. W tym okresie grupę okrętów Rozpoznawczych uznano za najlepszą jednostkę rozpoznawczą Sił Zbrojnych Rzeczypospolitej Polskiej (1998) oraz otrzymała Znak Honorowy Sił Zbrojnych Rzeczypospolitej Polskiej (2001). W 2002 roku kmdr Stanisław Zarychta objął stanowisko dowódcy 6 Ośrodka Radioelektronicznego w Gdyni, natomiast od 2004 roku był szefem Zarządu Rozpoznania i Walki Elektronicznej N2 Sztabu Marynarki Wojennej w Dowództwie Marynarki Wojennej. W 2005 roku kierowana przez niego komórka organizacyjna uzyskała tytuł Przodującego Zarządu Rozpoznania i Walki Elektronicznej Dowództw Rodzajów Sił Zbrojnych. 15 sierpnia 2007 roku został mianowany kontradmirałem i wyznaczony zastępcą szefa Zarządu Analiz Wywiadowczych i Rozpoznawczych P2 Sztabu Generalnego Wojska Polskiego. Od 26 maja 2008 roku pełnił obowiązki zastępcy dowódcy Centrum Szkolenia Sił Połączonych NATO w Bydgoszczy. Z dniem 15 sierpnia 2010 roku został wyznaczony na stanowisko dowódcy Centrum Operacji Morskich. Od 1 lipca 2013 r. zajmuje stanowisko Dowódcy Centrum Operacji Morskich – Dowódcy Komponentu Morskiego. W dniu 1 sierpnia tego samego roku Prezydent RP nadał kontradmirałowi Zarychcie stopień wiceadmirała. W dniu 26 kwietnia 2018 roku został zwolniony ze stanowiska Dowódcy Centrum Operacji Morskich-Dowódcy Komponentu Morskiego przekazując obowiązki kmdr Mariuszowi Kościelskiemu, .
Jest żonaty, ma córkę i syna. Interesuje się literaturą faktu, historią wojskowości, muzyką poważną oraz turystyką. Na stałe mieszka w Gdyni.

</doc>
<doc id="1049758" url="https://pl.wikipedia.org/wiki?curid=1049758" title="Pietraszek">
Pietraszek



</doc>
<doc id="1049759" url="https://pl.wikipedia.org/wiki?curid=1049759" title="Muzeum Wielkiej Wojny Ojczyźnianej w Moskwie">
Muzeum Wielkiej Wojny Ojczyźnianej w Moskwie

Centralne muzeum Wielkiej Wojny Ojczyźnianej 1941–1945 () – muzeum wojskowe poświęcone pamięci Wielkiej Wojny Ojczyźnianej, mieszczące się w moskiewskim Parku Zwycięstwa.
Historia.
Muzeum jest kompleksem upamiętniającym udział w wielkiej wojnie ojczyźnianej oraz pamięć o bohaterstwie i męstwie. Na ekspozycji znajdują się wystawy czasowe i stałe poświęcone ludziom, uzbrojeniu, znajduje się tu także Sala Sławy z wymienionymi Bohaterami Związku Radzieckiego i Federacji Rosyjskiej. Prezentowany jest tu też sprzęt wojskowy i dioramy najważniejszych bitew jak np. zdobycie Berlina.
Od 2017 dyrektorem muzeum Aleksandr Szkolnik.

</doc>
<doc id="1049760" url="https://pl.wikipedia.org/wiki?curid=1049760" title="Oryx (transporter opancerzony)">
Oryx (transporter opancerzony)

Oryx – południowoafrykański transporter opancerzony.
W marcu 2005 roku wojsko amerykańskie zawarło z Republiką Południowej Afryki umowę, w ramach której RPA, mająca duże doświadczenie w projektowaniu pojazdów odpornych na wybuchy (Casspir, Mamba) zaprojektowało wytrzymały transporter opancerzony dla sił irackich.
Wersje:

</doc>
<doc id="1049761" url="https://pl.wikipedia.org/wiki?curid=1049761" title="XIV Korpus Wielkiej Armii">
XIV Korpus Wielkiej Armii

XIV Korpus Wielkiej Armii - jeden z korpusów Wielkiej Armii I Cesarstwa Francuskiego.
Wraz z I Korpusem gen. Dominique'a Vandamme'a wziął udział w obronie Drezna w sierpniu 1813. Pozostałe korpusy zmierzały w tym czasie na bitwę pod Lipskiem, zwaną później "Bitwą Narodów".
Skład w sierpniu 1813.
Kwatera główna XIV Korpusu mieściła się w Dreźnie.

</doc>
<doc id="1049762" url="https://pl.wikipedia.org/wiki?curid=1049762" title="Droga wojewódzka nr 854">
Droga wojewódzka nr 854

Droga wojewódzka nr 854 (DW854) – droga wojewódzka klasy G (główna) w województwach: lubelskim i podkarpackim o długości 28,675 km. Przebiega południkowo łącząc drogę krajową nr 74 w Annopolu z drogą krajową nr 77 w Gorzycami. Trasa przebiega przez 3 powiaty: kraśnicki, stalowowolski i tarnobrzeski. 
Droga pomiędzy miejscowościami Czekaj Pniowski a Wrzawy jest nieciągła. Przecina ją rzeka San, przez którą istnieje przeprawa promowa. Najbliższy most na tej rzece znajduje się ok. 25 km od tego miejsca, w Stalowej Woli w ciągu drogi wojewódzkiej nr 855. Ruch ciężki kierowany jest przez ten most.
Na odcinku Annopol – Antoniów stanowi część szlaku komunikacyjnego Annopol – Stalowa Wola. Z tego powodu droga wojewódzka nr 854 od strony Annopola na skrzyżowaniu w Antoniowie przechodzi jako droga z pierwszeństwem przejazdu w drogę wojewódzką nr 856 w kierunku Stalowej Woli. Droga wojewódzka nr 854 w kierunku przeprawy promowej na rzece San jest drogą podporządkowaną.

</doc>
<doc id="1049764" url="https://pl.wikipedia.org/wiki?curid=1049764" title="Port lotniczy Tunis">
Port lotniczy Tunis

Port lotniczy Tunis-Kartagina – międzynarodowy port lotniczy położony w pobliżu Tunisu, w Tunezji. Jest największym portem lotniczym w kraju. W 2006 roku obsłużył 3,7 mln pasażerów. Jest głównym portem przesiadkowym linii lotniczych Tunisair.

</doc>
<doc id="1049771" url="https://pl.wikipedia.org/wiki?curid=1049771" title="Mszanianka">
Mszanianka

Mszanianka - polski folklorystyczny zespół śpiewaczy z Mszany. Powstał w 1986 r. przy Wiejskim Ośrodku Kultury i Rekreacji w Mszanie. W repertuarze zespołu są pieśni biesiadne oraz kolędy i pasterałki. Większa część repertuaru wykonywana jest w języku śląskim. Zespół kultywuje również tradycje ludowe regionu. 
Zespół występuje na okolicznościowych regionalnych imprezach i festiwalach, a także występuje gościnnie na różnych koncertach. Regularnie uczestniczy w dekanalnych spotkaniach kolędowych, wodzisławskich spotkaniach z folklorem, Dniach Gminy Mszana i gminnych dożynkach. Ma na celu głównie propagowanie tradycji ludowych wśród młodzieży i przybliżanie jej innym. Stroje zespołu opierają się głównie na śląskich strojach ludowych. Próby zespołu odbywają się w każdą środę.
W konkursie Złoty Kłos organizowanym przez Gminny Ośrodek Kultury w Zebrzydowicach w kategorii zespołów śpiewaczych z akompaniamentem Mszanianka zajęła pierwsze miejsce. W konkursie uczestniczyło 107 zespołów i solistów.

</doc>
<doc id="1049776" url="https://pl.wikipedia.org/wiki?curid=1049776" title="Dywizja Ludwika Kamienieckiego">
Dywizja Ludwika Kamienieckiego



</doc>
<doc id="1049778" url="https://pl.wikipedia.org/wiki?curid=1049778" title="Nierówność między średnimi">
Nierówność między średnimi



</doc>
<doc id="1049779" url="https://pl.wikipedia.org/wiki?curid=1049779" title="Dywizja Izydora Krasińskiego">
Dywizja Izydora Krasińskiego



</doc>
<doc id="1049780" url="https://pl.wikipedia.org/wiki?curid=1049780" title="Airblue">
Airblue

Airblue – pakistańskie prywatne linie lotnicze z siedzibą w Karaczi. Obsługują połączenia krajowe, do krajów azjatyckich oraz do Wielkiej Brytanii. Głównym hubem jest port lotniczy Karaczi.
Dnia 28 lipca 2010 roku doszło do katastrofy samolotu Airbus A321, należącego do tych linii.
Agencja ratingowa Skytrax przyznała liniom Airblue dwie gwiazdki.

</doc>
<doc id="1049781" url="https://pl.wikipedia.org/wiki?curid=1049781" title="Leroy i Stich">
Leroy i Stich

Leroy i Stich – pełnometrażowy film animowany z 2006 roku. Film został wyprodukowany przez wytwórnię filmową Walt Disney Pictures we współpracy z Disney Channel Original Movies.
Fabuła.
Lilo, Stich, Pleakley i Jumba jadą do rady galaktycznej gdzie mają zostać odznaczeni za złapanie i sprowadzenie na dobrą drogę eksperymentów. Po ceremonii okazuje się, że przyjaciele Lilo chcą zostać na swojej planecie. Lilo jednak przekonuje ich by polecieli z nią na Ziemię. Jednak szalony naukowiec, Plikley i Stich chcą zostać i Lilo wraca sama na Ziemię. Jamba tworzy dla Chomikwadera eksperyment podobny do Sticha i nazywa go Leroy. Potem więzi naukowca i Pleakleya. Następnie łapie Sticha. Przejmuje władzę w galaktyce. Przyjaciół Lilo wysyła w podróż do czarnej dziury. Następnie wysyła ponad 100 Leroyów na Ziemię i każe im zniszczyć wszystkie eksperymenty. Lilo martwi się o Sticha i dzwoni do niego. Okazuje się, że Leroy umie się upodabniać do Sticha i próbuje ją oszukać. Jednak nie udaje mu się. Lilo namawia 625 do pomocy w uwolnieniu jej przyjaciół. Razem z Grahamem (czyli 625) leci do rady galaktyki gdzie rządzi Chomikwader. Zostają tam uwięzieni, ale Gantu pomaga Lilo i Grahamowi. Stichowi udaje się zmienić kurs statku z czarnej dziury na radę galaktyki. Spotyka się z Lilo i razem walczą z Chomikwaderem, który próbuje zniszczyć wszystkie eksperymenty. Na stadionie (na Ziemi) dochodzi do walki dobrych eksperymentów i Sticha z Leroyami. Na początku wygrywa Stich, potem wszystkie eksperymenty zostają pokonane. Jamba przypomina sobie, że jeśli Leroy usłyszy piosenkę „Aloha Oi” to zostanie unicestwiony. Stich przebiera się za Elvisa i wszyscy przyjaciele wykonują piosenkę. Leroye zostają zniszczone. Chomikwader trafia do więzienia galaktycznego. Stich, Pleakley i Jumba postanawiają wrócić z Lilo na Ziemię, „bo tam jest ich Ohana”. Gantu i Graham zostają oficerami galaktycznymi.
Wersja polska.
Opracowanie wersji polskiej: SUN STUDIO A/S ODDZIAŁ w POLSCE
Reżyseria i kierownictwo muzyczne: Marek Robaczewski
Dialogi polskie i teksty piosenek: Jan Wecsile
Dźwięk i montaż: Michał Skarżyński
Kierownictwo produkcji: Beata Jankowska
Produkcja polskiej wersji językowej: DISNEY CHARACTER VOICES INTERNATIONAL, INC.
W wersji polskiej udział wzięli:
W pozostałych rolach:
Piosenkę "„Aloha Oe”" wykonali: Julia Jędrzejewska i Jarosław Boberek
Źródło: 

</doc>
<doc id="1049782" url="https://pl.wikipedia.org/wiki?curid=1049782" title="Branko Damljanović">
Branko Damljanović

Branko Damljanović, cyr. Бранко Дамљановић (ur. 17 czerwca 1961 w Nowym Sadzie) – serbski szachista, arcymistrz od 1989 roku.
Kariera szachowa.
W roku 1979 zdobył tytuł mistrza Jugosławii juniorów, dzięki czemu wystąpił w mistrzostwach Europy juniorów w Groningen (na przełomie 1979 i 1980 roku), zajmując VIII miejsce. Od końca lat 80. XX wieku należał do czołówki jugosłowiańskich, a obecnie - serbskich szachistów. Dwukrotnie zwyciężył w indywidualnych mistrzostwach Jugosławii (1991, 2001), natomiast w 1989 i 1990 podzielił I miejsca, obie dogrywki o złoty medal przegrywając ze Zdenko Kožulem. W 1990 r. zakwalifikował się do turnieju międzystrefowego (eliminacji mistrzostw świata) w Manili, zajmując w stawce 64 zawodników (turniej rozegrano systemem szwajcarskim) wysokie XIII miejsce. W 2006 r. podzielił I miejsce w mistrzostwach Serbii i Czarnogóry, a w 2007 powtórzył to osiągnięcie w mistrzostwach Serbii.
Wielokrotnie startował w międzynarodowych turniejach, sukcesy osiągając m.in. w:
Wielokrotnie reprezentował Jugosławię, Serbię i Czarnogórę oraz Serbię w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2006 r., z wynikiem 2625 punktów zajmował wówczas 87. miejsce na światowej liście FIDE, jednocześnie zajmując 1. miejsce wśród szachistów Serbii i Czarnogóry.

</doc>
<doc id="1049786" url="https://pl.wikipedia.org/wiki?curid=1049786" title="Tuguluzaur">
Tuguluzaur

Tuguluzaur ("Tugulusaurus") – rodzaj teropoda z grupy tetanurów. Żył we wczesnej kredzie (pomiędzy 140 a 99 mln lat temu) na terenach wschodniej Azji. Długość ciała ok. 2 m, masa ok. 13 kg. Został nazwany ze względu na lokalizację znaleziska – Tugulu w basenie Dżungarskim. 
Jego szczątki znaleziono w Chinach. Są one niekompletne i słabo zachowane. Holotyp to żebro, 4 niekompletne kręgi ze środkowej części ogona, pierwsza kość śródręcza, pierwszy paliczek z dłoni i pazur, kości udowe, piszczel, kość skokowa, kość piętowa, trzecia i czwarta dystalna kość śródstopia i dwa pazury ze stopy (trzeci i prawdopodobnie czwarty).
Analizy kladystyczne – skupiona na bazalnych teropodach Smitha i współpracowników (2007) i mająca na celu zbadanie pozycji "Xinjiangovenator" i "Tugulusaurus" Rauhuta i Xu (2005) – zasugerowały, że tuguluzaur jest bazalnym celurozaurem. Późniejsze analizy nie są już tak jednoznaczne i wskazują, że może chodzić o bardziej bazalnego tetanura.

</doc>
<doc id="1049788" url="https://pl.wikipedia.org/wiki?curid=1049788" title="Henryk Gut">
Henryk Gut

Henryk Gut (ur. 2 marca 1947 w Siedlcach, zm. 10 stycznia 2001) – polski sportowiec, trener lekkoatletyki, samorządowiec i polityk.
Życiorys.
Urodził się jako drugie z trojga dzieci Bronisława i Marianny z domu Włodarek. W trakcie nauki w Szkole Podstawowej nr 2 w Siedlcach reprezentował tę placówkę na zawodach sportowych. W 1961 rozpoczął naukę w Technikum Elektrycznym (przy ZSZ nr 1 w Siedlcach), wówczas powrócił także do sportu, trenując lekkoatletykę. W kategorii juniorów współtworzył (razem z Witoldem Ziędalskim, Grzegorzem Sabiniakiem i Andrzejem Stelęgowskim) jedną z najlepszych na Mazowszu, jak i w kraju sztafet 4x100 m.
W latach 1966–1968 był studentem Studium Nauczycielskiego w Siedlcach (na kierunku wychowanie plastyczne), a od 1968 Akademii Wychowania Fizycznego w Warszawie. W 1970 zdobył Akademickie Mistrzostwo Polski w biegu na 100 m, wicemistrzostwo na 200 m oraz mistrzostwo w sztafecie 4x100 m. Ponadto w latach 1968–1972 był stałym reprezentantem pierwszoligowego w tym czasie klubu, AZS Warszawa.
Po studiach pracował jako nauczyciel wychowania fizycznego w Zespole Szkół Zawodowych nr 1 w Siedlcach, a od 1973 w Wyższej Szkole Rolniczo-Pedagogicznej. Jednocześnie był trenerem lekkoatletyki w klubie Pogoń Siedlce. W 1975 objął stanowisko sekretarza Warszawskiego Oddziału Szkolnego Związku Sportowego w Siedlcach.
W 1977, pracując w WSR-P został wykładowcą, później starszym wykładowcą i kierownikiem Studium Wychowania Fizycznego i Sportu. Pełnił też funkcję prezesa klubu uczelnianego AZS. Za całokształt działalności turystycznej został wyróżniony Odznaką 100-lecia Turystyki Polskiej.
W 1980 wstąpił do „Solidarności”, był m.in. przewodniczącym komisji zakładowej. Po 1989 działał w takich ugrupowaniach jak Partia Chrześcijańskich Demokratów, Bezpartyjny Blok Wspierania Reform, Ruch Solidarni w Wyborach. W 1990 został wybrany na stanowisko prezydenta Siedlec, które pełnił do 1997. W trakcie jego prezydentury m.in. rozbudowano sieć kanalizacyjną i wodociągową, oddano nowe ujęcie wody „Sekuła II”, wybudowano oczyszczalnię ścieków, przeprowadzono prywatyzację niektórych zakładów miejskich w tym MPK.
W rządzie Jerzego Buzka został powołany na urząd wojewody siedleckiego. Rok później uzyskał mandat radnego sejmiku mazowieckiego I kadencji, w trakcie której zmarł.
Od 1975 był żonaty z Ewą Grażyną Ługowską. Miał dwoje dzieci, córkę Judytę (ur. 1976) i syna Tomasza (ur. 1983).
Odznaczenia.
W 1999 otrzymał Złoty Krzyż Zasługi.

</doc>
<doc id="1049790" url="https://pl.wikipedia.org/wiki?curid=1049790" title="Ubort">
Ubort



</doc>
<doc id="1049791" url="https://pl.wikipedia.org/wiki?curid=1049791" title="Michał Szwejlich">
Michał Szwejlich

Michał Mosze Szwejlich (jid. משה שווייליך; ur. 21 grudnia 1910 w Wilnie, zm. 27 grudnia 1995 w Warszawie) – polski reżyser oraz aktor teatralny i filmowy żydowskiego pochodzenia.
Życiorys.
Urodził się w Wilnie w rodzinie żydowskiej. W 1932 ukończył Studio Dramatyczne M. Weicherta w Warszawie. Od tego czasu występował w żydowskim Studio Eksperymentalnym "JungTeater".
Okres II wojny światowej przeżył w Związku Radzieckim.
Po powrocie do Polski związał się z Dolnośląskim Teatrem Żydowskim we Wrocławiu. Następnie przez pewien czas był aktorem Państwowego Teatru Żydowskiego z siedzibą w Łodzi, by znów potem powrócić do Wrocławia.
Od 1955 do śmierci był jednym z czołowych aktorów Teatru Żydowskiego w Warszawie. W 1985 został odznaczony Krzyżem Oficerskim Orderu Odrodzenia Polski.
Pochowany jest na cmentarzu żydowskim przy ulicy Okopowej w Warszawie (kwatera 2, rząd 14).

</doc>
<doc id="1049800" url="https://pl.wikipedia.org/wiki?curid=1049800" title="Peter Manfredo Jr.">
Peter Manfredo Jr.

Peter Manfredo Junior, ps. The Pride of Providence (ur. 26 listopada 1980 w Pawtucket) – amerykański bokser pochodzenia włoskiego.
Zawodową karierę rozpoczął w roku 2000, gdy na punkty pokonał Steve’a Garnetta. Trenowany przez swojego ojca, Petera Manfredo Sr., Peter Jr. gromił kolejnych rywali, aż w roku 2004 zdobył pas WBO NABO w wadze półśredniej, stając się tym samym jednym z najlepiej zapowiadających się bokserów w USA.
Sławę i rozgłos przyniósł mu jednak udział w programie The Conteder, gdzie miał okazję powalczyć o milion dolarów. Peter, faworyzowany do pierwszego pojedynku w programie (był uważany za jednego z faworytów, obok Ishe Smitha) nieoczekiwanie przegrał na punkty z nikomu nieznanym Alfonso Gomezem. W wyniku choroby jednego z uczestników Manfredo dostał drugą szansę i wrócił do programu. Peter wygrał swoją walkę z Miguelem Angelo Espino (walka zakończyła się nieznaczną wygraną na punkty) i przeszedł do następnej fazy turnieju. Kolejnym rywalem okazał się ambitny Joey Gilbert, i po dramatycznym pojedynku, który został zakończony w piątej rundzie przez głębokie rozcięcie nad okiem Gliberta, Manfredo wygrał na punkty. W półfinale los dał mu się zrewanżować za przegrany pojedynek i po niezwykłym boju pokonał Gomeza i awansował do finału. W finale, walce o milion dolarów przegrał wysoko na punkty z Sergio Morą. Pięć miesięcy później doszło do walki rewanżowej, lecz mimo dobrej postawy Manfredo, wygrał Mora. Wynik samej walki uważa się za mocno kontrowersyjny. Do tej potyczki Manfredo trenował z Freddiem Roachem. Po nieudanej próbie rewanżu, obóz Petera zdecydował o zmianie kategorii wagowej na super średnią. Duży wpływ na tę decyzję miał Freddie Roach, który został trenerem Petera, zastępując jego ojca. Odbudową kariery miał być pojedynek ze Scottem Pembertonem. Efektownym zwycięstwem w trzeciej rundzie Manfredo udowodnił, że potrafi wygrywać. Głośny pojedynek z Joe Spiną, miejscowym rywalem, okazał się również efektownym zwycięstwem w 3. rundzie.
Po tej walce Peter dostał szansę walki o tytuł z wybitnym bokserem Joem Calzaghem. Stawką był pas WBO wagi super średniej. Z przygotowań do walki wycofał się Freddie Roach, który zdecydował się trenować Oscara de la Hoyę do wielkiej batalii z Mayweatherem Jr. Walkę przerwano w 3. rundzie, w której Peter nie zaprezentował nawet w połowie świetnej formy z przednich dwóch walk. Sztab Manfredo uważał, że walkę zakończono przedwcześnie, lecz w opinii obserwatorów Peter był bez szans.
Kolejne dwie walki, z mało znanymi bokserami, miały pomóc mu w odbudowie formy i bokserskiej psychiki. Manfredo wygrał je, lecz pojedynek z Davidem Banksem okazał się trudną przeprawą. W następnym pojedynku ze znanym Jeffem Lacym, Peter zapowiadał wielki powrót na salony, lecz uległ na punkty i był liczony w czwartej rundzie.
W roku 2008 Manfredo stoczył 4 walki. Trzy ze średniej klasy bokserami, tutaj zanotował zwycięstwa, natomiast czwartą z renomowanym Sakio Biką. Sakio wygrał trzecią edycję The Contender, zgarniając 750 tys. dolarów. Nieoczekiwanie Peter przegrał już w trzeciej rundzie. Zdecydowanym faworytem był Bika, który wygrał pierwszą rundę. Natomiast, w drugiej rundzie doszło do kuriozalnej sytuacji, gdzie oboje bokserzy po delikatnych ciosach upadki na matę, liczony był jednak tylko Sakio Bika. Sfrustrowany Bika w trzeciej rundzie zasypał gradem mocnych ciosów Petera i sędzie był zmuszony zakończyć pojedynek.
Peter ma żonę oraz trójkę dzieci. Z zawodu jest elektrykiem. Jego ojciec był mistrzem świata w kick boxingu. Od dziecka fascynował go boks. Ulubionym bokserem jest Rocky Marciano.
Manfredo nie był obowiązkowym rywalem dla Calzaghego. Jednak team Brytyjczyka zdecydował się na Manfredo ze względu na olbrzymią popularność Amerykanina, która pozwoliła by wypromować Walijczyka za oceanem. Konsekwencją tej decyzji była konieczność zwakowania tytułu IBF, który Calzaghe zdobył w walce z Jeffem Lacym.

</doc>
<doc id="1049801" url="https://pl.wikipedia.org/wiki?curid=1049801" title="French Open 2006 (gra pojedyncza mężczyzn)">
French Open 2006 (gra pojedyncza mężczyzn)



</doc>
<doc id="1049806" url="https://pl.wikipedia.org/wiki?curid=1049806" title="Aller-retour">
Aller-retour

Aller-retour – płyta francuskiego rapera La Fouine'a, wydana w 2007 roku. Do najbardziej znanych utworów znajdujących się na płycie, należą "Qui peut me stopper?" oraz "Reste en chien" wykonany z raperem Booba.

</doc>
<doc id="1049808" url="https://pl.wikipedia.org/wiki?curid=1049808" title="Kaczki z Nowej Paczki">
Kaczki z Nowej Paczki

Kaczki z Nowej Paczki – kabaret piosenki założony w 1982 roku. Popularność grupie przyniosły piosenki takie jak „Dziubdziub”, „Luśka” czy „Piosenka wariata”, satyryczne cykliczne audycje radiowe „Obmowa” dla programu 3 Polskiego Radia (1984-1986) oraz liczne programy telewizyjne.
Historia.
Założycielami grupy byli: Andrzej Brzozowski, Mateusz Iwaszczyszyn (1982-1986), bracia Andrzej i Zbigniew Rojek (wcześniej w zespole Trzeci Oddech Kaczuchy) oraz Wojciech Sobol (1982-1986). Następnie dołączyli do nich: Ewa Cichocka (wcześniej Banach) (1982-1985), Waldemar Chyliński (1982-1985), Andrzej Swacyna (1982-1985), Stefan Brzozowski (1982-1985) oraz Mirosława Kamińska jako kierownik organizacyjny i dziennikarz muzyczny Rafał Wagnerowski jako rzecznik prasowy. Po śmierci Zbigniewa Rojka do kabaretu powrócił Mirosław Łoszewski – gitarzysta, kompozytor, autor tekstów oraz dołączył Andrzej Nowicki – gitarzysta. Od kwietnia 2014 roku zespół występuje w składzie: Andrzej Zb. Brzozowski (leader, solista, autor tekstów, śpiew), Andrzej Kulczyński (gitara basowa, śpiew), Andrzej Nowicki (gitara elektryczna). Ponadto z zespołem współpracuje satyryk Wiesław Nideraus (monologi, skecze) oraz Darek Szweda (kompozytor i aranżer).
Pierwszy publiczny występ zespołu datuje się na 9 września 1982 w sali koncertowej NOT w Olsztynie („Ameryka, Ameryka”).

</doc>
<doc id="1049809" url="https://pl.wikipedia.org/wiki?curid=1049809" title="Bolesław Wasylewski">
Bolesław Wasylewski

Bolesław Wasylewski (ur. 27 sierpnia 1907 we Lwowie, zm. 23 sierpnia 1944 w Warszawie) – polski dziennikarz, w czasie okupacji członek organizacji bojowej „Warszawianka”.
Życiorys.
Absolwent Uniwersytetu im. Jana Kazimierza we Lwowie. Po ukończeniu studiów mieszkał w Warszawie gdzie redagował wydawnictwa piłsudczykowskiej „"Organizacji pracy obywatelskiej młodzieży – Straż Przednia”". Od 1936 r., był profesorem w Gimnazjum i Liceum im. Joachima Lelewela przy ulicy Złotej 60 w Warszawie, jednocześnie redagując i wydając miesięcznik „W "młodych oczach”."
Po wybuchu II wojny światowej organizował tajne nauczanie we własnym mieszkaniu przy ul. Złotej 35, gdzie również miały miejsca spotkania zespołu redakcyjnego prowadzonych przez niego wydawnictw konspiracyjnych: „"Nakazy”" i wydawnictwa Komitetu Bezpieczeństwa Warszawy – „"W Warszawie alarm trwa”". Współpracował z podziemnymi pismami „"Naród”", „"Reforma”" i „"Rzeczpospolita Polska”". Był członkiem organizacji bojowej „Warszawianka”, oraz formacji „Unia” włączonej w 1942 r., do Stronnictwa Pracy, w których prowadził prace nad zagadnieniami oświaty i środków masowego przekazu w wolnej Polsce.
W czasie Powstania Warszawskiego był redaktorem w organie prasowym Delegatury Rządu na Kraj – „"Rzeczpospolita Polska”", oraz „"Kurierze Stołecznym”", będącym dziennikiem powstańczym Stronnictwa Pracy.
Bolesław Wasylewski zginął śmiercią tragiczną, trafiony odłamkiem granatu w serce na placu Napoleona w Warszawie (obecnie Plac Powstańców Warszawy), dnia 23 sierpnia 1944 r. Pozostawił żonę Helenę Wasylewską−Fierich (1914−2003),działającą w powstańczej służbie sanitariuszek, a także siedmioletniego syna Andrzeja.
Pochowany na Cmentarzu Wojskowym na Powązkach – kwatera: A23, nr rzędu: 1, nr grobu: 8.
Rodzina.
Bolesław Wasylewski był synem Bolesława i Jadwigi ze Starklów, wnukiem pisarza Juliusza Starkla. Posiadał liczne rodzeństwo, starszego brata, dziennikarza i eseistę Stanisława Wasylewskiego (1885 – 1953), a także trzy siostry, Jadwigę Wasylewska−Maiss−Wierzbicką (1889 – 1974), Anielę Wasylewską (1892 – 1986) i Halinę Wasylewską−Krańską (1906 – 1990). Żoną Bolesława była Helena Wasylewska–Fierich (1914 – 2003), z którą miał syna Andrzeja Wasylewskiego (1937), reżysera, scenarzystę i operatora filmów dokumentalnych oraz spektakli Teatru Telewizji, publicystę i popularyzatora muzyki jazzowej, autora książek o jazzie.

</doc>
<doc id="1049810" url="https://pl.wikipedia.org/wiki?curid=1049810" title="Wyższe Seminarium Duchowne Franciszkanów (OFM) we Wrocławiu">
Wyższe Seminarium Duchowne Franciszkanów (OFM) we Wrocławiu

Wyższe Seminarium Duchowne Franciszkanów ("Antonianum") – uczelnia wyznaniowa, należąca do Prowincji św. Jadwigi Zakonu Braci Mniejszych zlokalizowana przy alei Jana Kasprowicza 26 we Wrocławiu, przygotowująca kleryków na sześcioletnich studiach filozoficzno-teologicznych do pracy kapłańskiej w zakonie. 
Historia.
Seminarium zaczęło działać w 1897 roku wraz z rozpoczęciem budowy klasztoru i przybyciem do Wrocławia (Karłowic) pierwszych studentów franciszkańskich (bracia mniejsi) z prowincji św. Krzyża w Saksonii (Niemcy). Wysoki poziom kadry profesorskiej, jak również możliwość uczęszczania na Uniwersytet Wrocławski sprawiły, że w okresie przed II wojną światową "Antonianum" miało charakter międzynarodowy. Do 1939 studiowali w nim zakonnicy z Niemiec, Polski, Austrii, Chorwacji, Węgier i Litwy, którzy uczestniczyli w obowiązkowym lektoracie z języka polskiego, a od 1934 także dwaj klerycy z Meksyku, którzy we Wrocławiu otrzymali święcenia prezbiteratu. Wszystkich studentów, którzy w latach 1897–1939 ukończyli studium, było 295.
Po przerwie spowodowanej II wojną światową, seminarium wznowiło swoją działalność we wrześniu 1947 roku. Odtąd studiowało w nim już prawie trzystu alumnów. Z racji politycznych w latach 1954-1997 uczelnia wraz z biblioteką funkcjonowała w Kłodzku. Od 3 lipca 1993 jest afiliowana do Papieskiego Wydziału Teologicznego we Wrocławiu, na którym alumni uzyskują pełne wykształcenie akademickie. W zakresie formacji i studiów seminarium franciszkańskie kieruje się własnym programem, który uwzględnia wymogi prawa kościelnego, zakonnego i warunki wynikające z umowy z Papieskim Wydziałem Teologicznym. Posiada własną kadrę profesorską.
Profesorowie.
Pierwszym prefektem studiów był o. Teofil Hanke. Wykładowcami filozofii i teologii, którzy kształtowali początki uczelni, byli: o. Andrzej Bolczyk (wykształcenie uniwersyteckie, doktor teologii i doktor obojga praw), o. Alard Wiertelarz (wykształcenie seminaryjne, "Lector generalis"), o. Fabian Gielnik (wykształcenie seminaryjne), o. Chryzogon Reisch (wykształcenie seminaryjne, "Lector generalis"), o. Otto Kaudewitz (wykształcenie seminaryjne), o. Teofil Hanke (wykształcenie uniwersyteckie, "Lector generalis"), o. Alojzy Bolczyk (wykształcenie uniwersyteckie, "Lector generalis") i o. Krystian Kosubek (wykształcenie uniwersyteckie, "Lector generalis"). Niektórzy spośród wymienionych, a także następni wykładowcy, wykształcenie i stopnie naukowe zdobywali na wyższych uczelniach, m.in. Berlina, Oxfordu, Rzymu czy Wrocławia.
Dziś, z systematycznie przygotowywanej kadry profesorskiej na uczelniach zagranicznych i polskich, wielu podejmowało i podejmuje wykłady na Katolickim Uniwersytecie Lubelskim, Uniwersytetach Wrocławskim i Opolskim, na Papieskim Wydziale Teologicznym we Wrocławiu i Legnicy, w seminariach duchownych Katowic, Legnicy, Świdnicy i Wronek, jak również za granicą – w rzymskim Papieskim Uniwersytecie "Antonianum" i jerozolimskim Franciszkańskim Studium Biblijnym. Od 1993 roku profesorowie publikują artykuły ze swoich specjalizacji w zeszytach naukowych "Quaestiones Selectae”, których wydawcą jest Wyższe Seminarium Duchowne Franciszkanów.

</doc>
<doc id="1049811" url="https://pl.wikipedia.org/wiki?curid=1049811" title="Bourré au son">
Bourré au son

Bourré au son – płyta francuskiego rapera La Fouine wydana w 2005 roku.

</doc>
<doc id="1049813" url="https://pl.wikipedia.org/wiki?curid=1049813" title="Szanjangozaur">
Szanjangozaur

Szanjangozaur ("Shanyangosaurus niupanggouensis") – dinozaur z grupy celurozaurów (Coelurosauria).
Żył w okresie późnej kredy (ok. 71-65 mln lat temu) na terenach wschodniej Azji. Długość ciała ok. 2,5 m, wysokość ok. 80 cm, masa ciała ok. 70 kg. Jego szczątki znaleziono w Chinach (w prowincji Shaanxi).
Klasyfikowanie tego dinozaura do celurozaurów jest niepewne. Wykazuje on jednak pewne podobieństwo do mikrowenatora. Thomas R. Holtz, Jr. klasyfikuje go do Avetheropoda – taksonu nadrzędnego w stosunku do celurozaurów.

</doc>
<doc id="1049814" url="https://pl.wikipedia.org/wiki?curid=1049814" title="Piotr Erlich">
Piotr Erlich

Piotr Pinchas Erlich (jid. פנחס ערליך; ur. 1 września 1903 w Łokaczach, zm. 12 sierpnia 1982 w Kazimierzu Dolnym) – polski aktor teatralny i filmowy żydowskiego pochodzenia.
Życiorys.
Urodził się w Łokaczach, na terenie dzisiejszej Ukrainy. W 1920 ukończył kurs nauczycielski w Wilnie i podjął pracę w szkole im. Szolem Alejchema w Równem, gdzie kierował młodzieżowym kółkiem dramatycznym i teatrem dziecięcym. W latach 20. XX wieku wstąpił do objazdowego, amatorskiego teatru żydowskiego, potem został zaangażowany do Teatru Żydowskiego Gimpla we Lwowie. 
W czasie II wojny światowej przebywał w Taszkencie, gdzie dalej zajmował się karierą estradową. Po zakończeniu wojny osiadł na stałe w Stanisławowie, gdzie w latach 1946–1953 był aktorem w Teatrze Dramatycznym i następnie w latach 1953–1959 w Teatrze Lalek. W 1959 powrócił do Polski, gdzie zajął się kierownictwem w amatorskich teatrach. W latach 1969–1978 był stałym aktorem Teatru Żydowskiego w Warszawie. W 1975 został odznaczony Złotym Krzyżem Zasługi.
Pochowany jest na cmentarzu żydowskim przy ulicy Okopowej w Warszawie (kwatera 8, rząd 3).

</doc>
<doc id="1049815" url="https://pl.wikipedia.org/wiki?curid=1049815" title="Muppety z kosmosu">
Muppety z kosmosu

Muppety z kosmosu (ang. "Muppets From Space", 1999) – amerykański film familijny, szósty film fabularny z występem muppetów i pierwszy po śmierci twórcy muppetów – Jima Hensona.
Obsada.
i inne
Wersja polska.
Wersja polska: Master Film
Reżyseria: Małgorzata Boratyńska
Dialogi: Joanna Klimkiewicz
Dźwięk: Aleksandra Janikowska
W wersji polskiej udział wzięli:
oraz

</doc>
<doc id="1049816" url="https://pl.wikipedia.org/wiki?curid=1049816" title="Frederick Hamilton-Temple-Blackwood">
Frederick Hamilton-Temple-Blackwood

Frederick Temple Hamilton-Temple-Blackwood (ur. 21 czerwca 1826 we Florencji, zm. 12 lutego 1902 w Cladeboye w dzisiejszej Irlandii Północnej) – brytyjski podróżnik, polityk, dyplomata i administrator kolonialny. W latach 1872-1878 gubernator generalny Kanady, a w latach 1884-1888 wicekról Indii.
Jako młody człowiek o arystokratycznych korzeniach był dość popularną osobą na dworze królowej Wiktorii. W 1841 r. po śmierci ojca uzyskał irlandzki tytuł 5. barona Dufferin i Claneboye (stąd na co dzień mówiono o nim jako o Lordzie Dufferin), a w 1850 r. uzyskał ogólnobrytyjski tytuł barona Clandeboye. W 1856 r. rozpoczął podróż po północnym Atlantyku, w czasie której odwiedził Islandię, Jan Mayen oraz Spitsbergen. Następnie opublikował książkę w formie pisanych w czasie wyprawy listów do matki, "Letters From High Latitudes", która się popularnym dziełem podróżniczym.
W 1860 r. został wysłany z misją dyplomatyczną do Syrii, gdzie wszedł w skład międzynarodowej komisji mającej ustalić przyczyny wojny domowej między maronitami a druzami i muzułmanami. W pełni zrealizował przygotowane wcześniej w Londynie założenia (m.in nie dopuścił do powstania w Libanie państwa uzależnionego od Francji) i powrócił do kraju w glorii wytrawnego męża stanu. W 1862 r. za zgodą królewską dołączył do swojego nazwiska trzeci człon – Hamilton – będący nazwiskiem rodowym jego żony. W 1864 r. został wiceministrem ds. Indii, a dwa lata później wiceministrem wojny. W 1868 otrzymał nominację na Kanclerza Księstwa Lancaster. W 1871 r. został podniesiony do godności hrabiego, jako 1. hrabia Dufferin.
W 1872 r. Lord Dufferin został gubernatorem generalnym Kanady. Był znany ze swojego zamiłowania do licznych rozmów ze zwykłymi Kanadyjczykami, zarówno anglo- jak i francuskojęzycznymi (biegle operował oboma tymi językami) i podróży po całym tym dużym kraju. Za jego kadencji do Konfederacji Kanadyjskiej dołączyła Wyspa Księcia Edwarda. Również jego żona miała ambicje stać się prawdziwą pierwszą damą Kanady i towarzyszyła mężowi, gdy tylko mogła. Dufferin szybko stał się najpopularniejszym w społeczeństwie z trzech dotychczasowych gubernatorów generalnych Kanady jako dominium.
Po powrocie do Anglii znów stał się dyplomatą. W latach 1879-1881 był brytyjskim ambasadorem w Petersburgu, a potem od 1881 do 1884 w Stambule. W 1884 spełnił marzenie swojego życia i został wicekrólem Indii. Po czteroletniej kadencji powrócił do Europy, stał się 1. markizem Dufferin i Ava i został ambasadorem we Włoszech (1888-1891), a następnie we Francji (1891-1896). Następnie poświęcił się pracy naukowej na szkockich uczelniach, bez większego powodzenia próbował także sił w interesach. Zmarł w 1902 r. w swoich północnoirlandzkich dobrach rodowych.
Wczesne lata życia.
Przyszły lord Dufferin i Ava urodził się jako Frederick Temple Blackwood. Był synem Prince’a Blackwooda, 4. barona Dufferin i Claneboye, i Helen Sheridan, córki Thomasa Sheridana. Ze strony ojca Frederick był potomkiem szkockich osadników, którzy przenieśli się do irlandzkiego hrabstwa Down w XVII w. Blackwoodowie byli wielkimi posiadaczami ziemskimi o wielkich wpływach w okolicy. W 1763 r. zostali baronetami, a w 1800 r. parami Irlandii jako baronowie Dufferin i Claneboye. Dufferinowie mieli również wpływy w brytyjskiej Izbie Gmin, gdyż kontrolowali okręg wyborczy Killyleagh.
Frederick odebrał wykształcenie w Eton College i Christ Church na Uniwersytecie w Oksfordzie. Na studiach został przewodniczący Oxford Union Society. Uczelnię opuścił jednak po dwóch latach nauki nie zdobywając naukowego tytułu. Po śmierci ojca w 1841 r. został 5. baron Dufferin i Claneboye. W 1849 r. został Lordem-in-Waiting królowej Wiktorii. W 1850 r. otrzymał tytuł barona Claneboye w parostwie Zjednoczonego Królestwa, dzięki czemu zyskał prawo do zasiadania w brytyjskiej Izbie Lordów.
W 1856 r. Dufferin został przydzielony na szkuner "Foam" na którym odbył podróż przez północny Atlandtyk. Na początku odwiedził Islandię, gdzie zatrzymał się w Reykjavíku. Następnie odwiedził Þingvellir. W drodze powrotnej spotkał księcia Napoleona Józefa Bonaparte, który podróżował na północ. Podczas żeglugi na południe Dufferin przepływał obok wyspy Jan Mayen, ale nie wylądował na niej, gdyż uniemożliwiły mu to lody okalające wyspę. Następnie "Foam" popłynął do północnej Norwegii i po krótkim postoju w Hammerfest popłynął dalej na Spitsbergen. Po powrocie do Wielkiej Brytanii Dufferin opublikował książkę o swojej podróży zatytułowaną "Letters From High Latitudes". Książka zyskała wielką popularność, przetłumaczoną ją nawet na francuski i niemiecki.
Kariera w dyplomacji.
Pomimo sukcesu "Letters From High Latitudes" Dufferin nie poświęcił się karierze pisarza, rozpoczął natomiast karierę polityczną. W 1860 r. otrzymał swoją pierwszą ważną misję. Został wysłany jako do Syrii, gdzie miał zostać brytyjskim reprezentantem w komisji mającej zbadać przyczyny wojny domowej między maronitami a druzami i muzułmanami. Lord Dufferin spełnił oczekiwania Londynu. Pomógł Turcji zachować kontrolę na Syrią i nie dopuścił do utworzenia w Libanie profrancuskiego państwa. W komisji był rzecznikiem interesów druzów. Ostateczne postanowienia przyjęte przez międzynarodową komisję były w znacznej mierze pomysłami Dufferina. Przewidywały one odseparowanie Libanu od reszty Syrii. Liban miał być zarządzany przez nie-Syryjczyka, który miał być chrześcijaninem.
Sukces dyplomatyczny Dufferina nie pozostał bez oddźwięku w ojczyźnie. W 1864 r. Dufferin został podsekretarzem stanu w ministerstwie ds. Indii. W 1866 r. został podsekretarzem stanu w ministerstwie wojny a w 1868 r. został Kanclerzem Księstwa Lancaster. W 1871 r. został kreowany hrabią Dufferin i wicehrabią Clandeboye w parostwie Zjednoczonego Królestwa.
9 września 1862 r. lord Dufferin zmienił swoje nazwisko dodając doń człon „Hamilton”. Niedługo potem, 23 października 1862 r., poślubił Hariot Rowan-Hamilton (5 lutego 1843 – 25 października 1936), córkę Archibalda Rowana-Hamiltona. 13 listopada 1872 r. dodał do nazwiska człon „Temple”. Frederick i Hariot mieli razem czterech synów i trzy córki:
Wkrótce po ślubie Dufferin musiał stawić czoło towarzyskiemu skandalowi, kiedy jego matka poślubiła o 17 lat od niej młodszego lorda Gifforda, który jednak zmarł kilka tygodni po ślubie. Mimo dezaprobaty dla drugiego małżeństwa matki Dufferin bardzo przeżył jej śmierć w 1867 r. Na cześć matki wybudował wówczas Helen's Tower na posiadłości Cladeboye. Jej imieniem nazwał również położoną niedaleko zatokę (Helen's Bay).
Gubernator generalny Kanady.
Po śmierci matki kariera Dufferina nabrała rozpędu. W 1868 r. objął stanowiska Kanclerza Księstwa Lancaster i Paymaster-Generał w rządzie Williama Ewarta Gladstone’a. W 1872 r. otrzymał nominację na trzeciego gubernatora generalnego Kanady. Na tym stanowisko pozostawał przez 6 lat, które były ważnym okresem w historii Kanday. Do kanadyjskiej federacji przyłączyła się wówczas Wyspa Księcia Edwarda. Powstał również kanadyjski Sąd Najwyższy, Royal Military College of Kanada oraz rozpoczęto budowę międzynarodowej linii kolejowej. Sam Dufferin uważał, że dwaj jego poprzednicy nie nadali urzędowi gubernatora takiej pozycji na jaką zasługiwał. On sam odgrywał aktywną rolę na kanadyjskiej scenie politycznej. Starał się jak najczęściej spotykać z Kanadyjczykami. Kontakt z miejscową ludnością ułatwiała mu znajomość języka francuskiego. Podczas swojej kadencji odwiedził wszystkie kanadyjskie prowincje, był również pierwszym gubernatorem, który złożył wizytę w Manitobie.
Lord Dufferin zaangażował się w kanadyjską politykę na ile pozwalały mu na to jego kompetencje. Starał się wpływać na prace ministrów. Jeśli uznał, że ich polityka jest błędna namawiał ich do jej zmiany. Starał się również mieć wpływ na działania parlamentu. W budynkach parlamentu założył Biuro Gubernatora Generalnego. Ponieważ jako przedstawiciel królowej nie miał wstępu do kanadyjskiej Izby Gmin obrady tej izby obserwowała jego żona, która zdawała później mężowi relacje z poczynań deputowanych. Po wybuchu Pacific Scandal, kiedy liberalna opozycja zarzuciła konserwatywnemu rządowi Johna Macdonalda o nieprawidłowości finansowe przy budowie Kolei Transkanadyjskiej, Dufferin doprowadził do uzyskania przez liberałów większości w Izbie i upadku rządu Macdonalda.
W 1873 r. Dufferin ustanowił Medal Akademicki Gubernatora Generalnego ("Governor General's Academic Medal"), który miał być nadawany najlepszym kanadyjskim studentom. Do dziś pozostał on najwyższym odznaczeniem, jakie może dostać student. Do tej pory odznaczono nim 50 000 osób. Dufferin ustanowił również wiele nagród sportowych, m.in. za strzelectwo i curling.
Za kadencji Dufferina przebudowano Rideau Hall, oficjalną rezydencję gubernatora generalnego. W 1873 r. dodano tam salę balową. Na należących do Rideau Hall gruntach Dufferin kazał zbudować lodowisko, koszt którego (1 624,95 kanadyjskich dolarów) pokrył z własnej kieszeni. Otwarcie Rideau Hall dla Kanadyjczyków uczyniło z rezydencji gubernatora ważne miejsce życia towarzyskiego Dominium. Dufferin jako drugiej rezydencji używał Cytadeli w Quebecu. Kiedy władze tego miasta rozpoczęły rozbiórkę murów miejskich, interwencja Dufferina doprowadziła to przerwania wyburzania i rozpoczęcia procesu konserwacji murów, które w latach 80. XX w. wpisano na listę światowego dziedzictwa UNESCO. W Quebecu Dufferin położył również kamień węgielny pod budowę Dufferin Terrace, plac widokowy z widokiem na rzekę św. Wawrzyńca.
Popularność jaką lord Dufferin zdobył w Kanadzie odzwierciedla liczba szkół, ulic i budynków publicznych nazwanych jego imieniem. Dufferin jest szczególnie dobrze pamiętany w Manitobie, którą odwiedził wraz z małżonką we wrześniu 1877 r. Jego pomnik stoi przed legislaturą tej prowincji.
Rosja i Turcja.
Po zakończeniu kadencji gubernatora w 1878 r. Dufferin powrócił do Wielkiej Brytanii i ponownie podjął pracę w dyplomacji. W 1879 r. został ambasadorem w Rosji. W Petersburgu przebywał do 1881 r., kiedy został ambasadorem w Stambule. Był nim do 1884 r. Chociaż w przeszłości był związany z Partią Liberalną obecnie toczył spory z liderem liberałów Gladstonem, z którym różnił się w poglądach m.in. na kwestię irlandzką. Stanowisko ambasadora w Rosji przyjął od konserwatywnego premiera Beaconsfielda.
Dwa lata spędzone w Petersburgu nie obfitowały w ważne wydarzenia polityczne i dyplomatyczne, więc dziennik Dufferina koncentruje się głównie na sprawach towarzyskich. Podczas pobytu w Rosji Dufferin zaczął zabiegać o uzyskanie swojej wymarzonej posady, wicekróla Indii. Stanowisko to otrzymał jednak bliski współpracownik Gladstone’a, lord Ripon, który jako katolik nie mógł zostać członkiem brytyjskiego gabinetu. Dufferin natomiast w 1881 r. został przeniesiony na placówkę do Stambułu.
Podczas urzędowania Dufferina w Turcji, w odpowiedzi na rozruchy w Aleksandrii, gdzie zginęło 50 cudzoziemców, wojska brytyjskie, pod pretekstem „przywrócenia prawa i porządku” zajęły Egipt, który był częścią Imperium Osmańskiego. Dufferinowi udało się przekonać władze tureckie do nieinterweniowania w Egipcie. Sprzeciwiał się również egzekucji Orabiego Paszy, który dowodził antybrytyjskim ruchem oporu, gdyż uważał, że jego śmierć umocni egipski opór. Ostatecznie Orabiego zesłano na Cejlon. W 1882 r. Dufferin pojechał do Egiptu jako brytyjski komisarz, aby mieć pieczę nad organizacją władz tego kraju. Opracował wtedy raport w którym zawarł plany modernizacji Egiptu. Działania brytyjskiej administracji w następnych latach opierały się w dużej mierze na pomysłach Dufferina.
Wicekról Indii.
Doświadczenia Dufferina w Rosji i Turcji zaowocowały w 1884 r. Kiedy ekspansywna polityka rosyjska w Azji Środkowej zagroziła brytyjskim Indiom Dufferin otrzymał upragnioną nominację na wicekróla Indii. Dufferina czekało trudne zadania pogodzenia interesów dwóch grup społecznych. Jego poprzednik, lord Ripon, cieszył się wielką popularnością wśród Hindusów, zraził natomiast do siebie Anglo-Hindusów brakiem zdecydowanych reform. Dufferinowi udało się pozyskać sobie obie grupy. Za jego rządów powstał nacjonalistyczny Indyjski Kongres Narodowy (1885 r.), powołano również do życia armię indyjską.
Ważne miejsce w polityce gubernatora zajmowały sprawy zagraniczne. Skutecznie działał podczas kryzysu jaki wywołało w 1885 r. wkroczenie wojsk rosyjskich do Afganistanu. W 1886 r. do brytyjskich Indii przyłączono Górną Birmę. W 1888 r. opublikował tzw. „raport Dufferina” ("Raport o kondycji klas niższych populacji Bengalu"). Wytknął tam biedę Bengalu, co zostało wykorzystane przez nacjonalistów jako odpowiedź na głoszone przez Anglo-Hindusów tezy o dobrobycie jaki dla najbiedniejszych przyniosły rządy brytyjskie. Dufferin postulował również utworzenie prowincjonalnych ciał przedstawicielskich, co pokrywało się z żądaniami Kongresu. W tym roku jego kadencja w Indiach dobiegła końca.
Ostatnie lata.
Po powrocie z Indii Dufferin wrócił do pracy w służbie dyplomatycznej. Jeszcze w 1888 r. został ambasadorem w Rzymie. 17 listopada otrzymał parowskie tytuły markiza Dufferin i Ava oraz hrabiego Ava. W 1891 r. został ambasadorem w Paryżu. W 1892 r. otrzymał honorowy urząd lorda strażnika Pięciu Portów. Po powrocie do kraju w 1896 r. Dufferin został przewodniczącym Królewskiego Towarzystwa Geograficznego oraz rektorem uniwersytetów w Edynburgu i St Andrews.
Dufferin żył ponad swój stan i często popadał w długi. W 1875 r. sięgnęły one sumy 300 000 funtów szterlingów i Dufferin musiał zastawić swoje dobra ziemskie. W 1897 r. trudna sytuacja finansowa skłoniła go do zakupu udziałów London and Globe Finance Corporation. W 1900 r. akcje firmy spadły, a ona sama ogłosiła upadłość. Dufferin stracił więc wszystkie zainwestowane pieniądze.
Niedługo po tym finansowym niepowodzeniu nadeszła wieść, że najstarszy syn Dufferina zginął podczas II wojny burskiej. Dufferin powrócił więc do swojej rodowej rezydencji Clandeboye. Stan jego zdrowia wkrótce się pogorszył i markiz zmarł 12 lutego 1902 r.

</doc>
<doc id="1049818" url="https://pl.wikipedia.org/wiki?curid=1049818" title="BMD">
BMD



</doc>
<doc id="1049820" url="https://pl.wikipedia.org/wiki?curid=1049820" title="Zenit Čáslav">
Zenit Čáslav

FK Čáslav – czeski klub piłkarski mający swoją siedzibę w mieście Čáslav, w Czechach. Aktualnie uczestniczy w rozgrywkach czeskiej II ligi. (stan na sezon 2007/08)

</doc>
<doc id="1049827" url="https://pl.wikipedia.org/wiki?curid=1049827" title="RKKA">
RKKA



</doc>
<doc id="1049828" url="https://pl.wikipedia.org/wiki?curid=1049828" title="Przebojowa noc">
Przebojowa noc

Przebojowa noc – polski program rozrywkowy, którego prowadzącymi byli Natasza Urbańska, Janusz Józefowicz oraz Radosław Brzózka. Pierwszy cykl programów emitowany był od 9 września do 24 listopada 2007 w TVP1, w każdą sobotę o godzinie 22:05. Autorem formatu oraz reżyserem programu był Janusz Józefowicz. Gwiazdą każdego odcinka była m.in. aktorka, tancerka i piosenkarka Natasza Urbańska.
Program był zrealizowany na podstawie serii widowisk artystycznych tzw. „Wieczorów w Buffo” wystawianych w teatrze muzycznym Studio Buffo. Kierownictwo muzyczne objęli Janusz Stokłosa i Tomasz Filipczak, zaś za kostiumy odpowiadała Agnieszka Komornicka. Nagrania programu odbywały się w hali „Mera” w Warszawie.
Od 8 grudnia 2007 w TVP1 emitowany był drugi cykl programów o nazwie Złota sobota.
Zasady programu.
Każdy odcinek poświęcony był muzyce z innego kraju. Podczas programu widzowie wybierali swoją ulubioną zagraniczną piosenkę w wydaniu włoskim, rosyjskim, amerykańskim, czeskim, niemieckim, francuskim, hiszpańskim, angielskim, żydowskim, latynoskim, austriackim, węgierskim, irlandzkim, greckim, australijskim, szwedzkim i kanadyjskim. Oprócz Nataszy Urbańskiej i Janusza Józefowicza w programie pojawiała się także zagraniczna gwiazda pochodząca z kraju, któremu poświęcony był kolejny odcinek. Gośćmi programu były także polskie sławy, w tym m.in. artyści, dziennikarze, sportowcy i politycy.
Spis odcinków.
Poniższy spis uwzględnia daty emisji poszczególnych odcinków oraz listę piosenek i ich wykonawców w danym odcinku.
Skład zespołu Teatru Studio Buffo w programie "Przebojowa noc".
W skład zespołu Teatru Studio Buffo biorącego udział w programie "Przebojowa noc" weszli (w kolejności alfabetycznej):
Monika Ambroziak, Paweł Bączkowski, Iwan Biełkow, Paweł Biełkow, Michał Bogdanowicz, Mariusz Bromirski, Kamila Bujalska, Jan Bzdawka, Artur Chamski, Joanna Chmielewska-Chłopicka, Justyna Chowaniak, Mariusz Czajka, Anna Dereszowska, Barbara Deska, Emilia Dębska, Wojciech Dmochowski, Dominika Gajduk, Jędrzej Gociałkowski, Joanna Gołębiowska, Jerzy Grzechnik, Jarosław Janikowski, Janusz Józefowicz, Marina Łuczenko, Grzegorz Kowalczyk, Tomasz Krajewski, Karolina Królikowska, Natalia Krakowiak, Andrzej Kubicki, Magdalena Kumorek, Nicole Mirpuri, Paulina Mechecka, Mariola Napieralska, Weronika Pelczyńska, Elżbieta Portka, Aleksandra Popławska, Antoni Powierża, Katarzyna Pypno, Paweł Orłowski, Maciej Robakiewicz, Krzysztof Rymszewicz, Krystian Sacharczuk, Paweł Skałuba, Natalia Srokocz, Bartłomiej Stec, Janusz Stokłosa, Paweł Suski, Joanna Teśla, Aneta Todorczuk-Perchuć, Maria Tyszkiewicz, Beata Urbańska, Natasza Urbańska, Joanna Wiśniewska, Weronika Wojciechowicz, Anna Wojczuk, Marta Wyłomańska, Michał Zawadka, Aleksandra Zawadzka,
Konkursy.
Konkurs SMS.
Konkurs SMS-owy na najlepszą piosenkę wieczoru oraz debiutanta:
Debiutanci.
Zwycięzca debiutów: Jerzy Grzechnik
Konkurs MMS - Pokaż co potrafisz!
"Pokaż co potrafisz!" był MMS-owym konkursem tanecznym dla telewidzów. Janusz Józefowicz i Natasza Urbańska podczas każdego odcinka "Przebojowej nocy" prezentowali układ choreograficzny do nauki dla widzów przed telewizorami i w studiu. Co tydzień para wyłaniała najlepszy taniec.

</doc>
<doc id="1049829" url="https://pl.wikipedia.org/wiki?curid=1049829" title="Elżbieta Bolesławówna">
Elżbieta Bolesławówna

Elżbieta (ur. między 1261 a 1263, zm. 28 września 1304 we Wrocławiu) – księżniczka wielkopolska, księżna legnicko-wrocławska z dynastii Piastów.
Najstarsza córka księcia kaliskiego Bolesława Pobożnego i Jolenty Heleny, córki władcy Węgier Beli IV. Żona Henryka V Brzuchatego, księcia legnickiego i wrocławskiego.
O dzieciństwie i wczesnej młodości Elżbiety nie wiemy zgoła nic. Pomiędzy 1277 a 1278 została wydana przez ojca za mąż za księcia legnickiego Henryka Brzuchatego. Wiązało się to z zawarciem w tym okresie przez Bolesława Pobożnego sojuszu z Bolesławem Rogatką skierowanego przeciwko księciu wrocławskiemu Henrykowi IV Probusowi. 
Małżonek Elżbiety samodzielnym księciem legnickim został po śmierci ojca w 1278. W 1290 w wyniku zamachu stanu zorganizowanego przeciwko legalnemu następcy Henrykowi III Głogowczykowi został on dodatkowo księciem wrocławskim. Elżbieta i Henryk byli rodzicami trzech synów (byli to: Bolesław III Rozrzutny, Henryk VI Dobry i Władysław legnicki), oraz pięciu córek (Jadwigi, Eufemii, Anny, Elżbiety i Heleny), z których trzy (z wyjątkiem Jadwigi i Eufemii) wybrały karierę duchowną. 
22 lutego 1296 zmarł małżonek księżnej, Henryk V. Księstwo legnicko-wrocławskie, księżna-wdowa oraz jej dzieci znaleźli się wówczas pod opieką najpierw brata Henryka, Bolka jaworskiego (do 1301), następnie biskupa wrocławskiego Henryka z Wierzbna (w latach 1301-1303), wreszcie króla Czech Wacława II. 
Znaczenie Elżbiety wzrosło zwłaszcza za rządów namiestniczych tego ostatniego, kiedy wraz z najstarszym synem Bolesławem III znalazła się na dworze w Pradze. Doszło tam do małżeństwa Bolesława z córką Wacława II, Małgorzatą. W zamian młody Henrykowic za zgodą matki zrzekł się na korzyść władcy czeskiego praw do ziem należących ongiś do Henryka V, a zagarniętych przez książąt głogowskich.
Szczególną opieką księżnej cieszyły się dominikanki i klaryski wrocławskie (w tym ostatnim klasztorze znalazły się trzy córki Elżbiety).
Piastówna zmarła 28 września 1304 wkrótce po powrocie z Czech do Wrocławia. Została pochowana u boku męża w klasztorze klarysek wrocławskich, który hojnie uposażyła.

</doc>
<doc id="1049830" url="https://pl.wikipedia.org/wiki?curid=1049830" title="Allgäuer Weißlacker">
Allgäuer Weißlacker

Allgäuer Weißlacker (także: "Bierkäse", "Weisslacker") – niemiecki półtwardy ser z mleka krowiego bez skórki, charakterystyczny dla regionu Allgäu (Bawaria i Badenia-Wirtembergia). 26 lutego 2015 produkt uzyskał oznaczenie chronionej nazwy pochodzenia Unii Europejskiej.
Historia i charakterystyka.
Królewski patent na produkcję tego sera pochodzi z 1876. Obszar geograficzny, w jakim jest on wytwarzany obejmuje okręgi Ravensburg i Bodenseekreis oraz okręg administracyjny Szwabii.
Bloki sera ważą od 1 do 2 kilogramów. Długość krawędzi wynosi od 11 do 13 cm. Dojrzewa od 12 do 15 miesięcy wytwarzając charakterystyczne pęknięcia. Zawartość tłuszczu wynosi na ogół 45% w suchej masie, a zawartość soli to około 5%. Ser wytwarza się z mleka krów karmionych paszą złożoną z typowych dla tego rejonu Alp roślin.
Serwowanie.
Produkt ma bardzo ostry i słony smak. Przed podaniem dzielony jest na kostki.
Na bazie Allgäuer Weißlackera, jak również Allgäuer Bergkäse, czy Allgäuer Emmentalera, przyrządza się Kässpatzen (rodzaj dania ze szpecli). Możliwe jest serwowanie w postaci kawałków maczanych w piwie. Jego smak jest zbyt mocny, aby można go było łączyć z większością win. Produkt pojawia się często w menu na terenie południowych Niemczech, jak również w Czechach i jest podawany z pumperniklem lub chlebem żytnim i rzodkiewką, ewentualnie kiełbaskami.

</doc>
<doc id="1049832" url="https://pl.wikipedia.org/wiki?curid=1049832" title="Santanaraptor">
Santanaraptor

Santanaraptor ("Santanaraptor placidus") – niewielki dinozaur z grupy celurozaurów (Coelurosauria).
"Santanaraptor placidus" znaczy "rabuś Placido z Santany". Santana to nazwa formacji w której odnaleziono szczątki, Placido odnosi się do Placido Cidade Nuvensa, założyciela Muzeum w wiosce Santana do Cariri.
Żył w okresie wczesnej kredy (ok. 112-99 mln lat temu) na terenach Ameryki Południowej. Długość ciała ok. 1,3 m, wysokość ok. 50 cm, masa ok. 20 kg. Jego szczątki znaleziono w Brazylii.
Pozycja systematyczna.
Autor opisu santanaraptora (Kellner) uznał, że jest on celurozaurem i to prawdopodobnie maniraptorokształtnym. Natomiast Mickey Mortimer stwierdził, że santanaraptor nie należał do Maniraptoriformes. Wykluczył też jego przynależność do Tyrannosauroidea i uznał, że santanaraptor należy do grupy bazalnych celurozaurów lub maniraptorów tworzonej przez kompsognaty, Celura, Ornitolesta, Scypionyksa, Nedkolbertię, Nkwebazaura, Gazozaura, ornitomimozaury.
Materiał kopalny i budowa.
Dotychczas odnaleziono jedynie holotyp (MN 4802-V), czyli: trzy kręgi ogonowe, szewrony, kości kulszowe, udowe (mierzące 13 cm), kość piszczelową i strzałkową, kości stopy oraz odciśnięte miękkie części ciała - mięśnie i naskórek. Nie zachowały się żadne odciski piór ani łusek. Naskórek był bardzo cienki (~0.04 mm) i ukształtowany w nieregularne czworokąty oddzielone głębokimi żłobieniami. Na kościach wciąż są widoczne kanały po naczyniach krwionośnych i komórki kostne. Dostrzec też można (w powiększeniu) struktury, które mogą być mineralizacjami wypełniającymi naczynia włośniczkowe kości lub zastępującymi naczynia krwionośne.

</doc>
<doc id="1049833" url="https://pl.wikipedia.org/wiki?curid=1049833" title="XII Korpus Wielkiej Armii">
XII Korpus Wielkiej Armii

XII Korpus Wielkiej Armii - jeden z korpusów Wielkiej Armii I Cesarstwa Francuskiego.
Skład w sierpniu 1813.
Kwatera główna XII Korpusu mieściła się w Lübbenau (obecnie pn. Lübbenau/Spreewald), na pograniczu Saksonii i Brandenburgii.

</doc>
<doc id="1049834" url="https://pl.wikipedia.org/wiki?curid=1049834" title="Pucarevo">
Pucarevo



</doc>
<doc id="1049837" url="https://pl.wikipedia.org/wiki?curid=1049837" title="Figury heraldyczne">
Figury heraldyczne



</doc>
<doc id="1049838" url="https://pl.wikipedia.org/wiki?curid=1049838" title="Kościół Wniebowzięcia NMP w Kłodawie">
Kościół Wniebowzięcia NMP w Kłodawie



</doc>
<doc id="1049839" url="https://pl.wikipedia.org/wiki?curid=1049839" title="Alf Busk">
Alf Busk

Alf Busk (ur. 16 kwietnia 1958 w Silkeborg) – duński żużlowiec.
Kariera sportowa.
Pierwszy znaczący sukces w swojej karierze osiągnął w roku 1973, zwyciężając w Młodzieżowych Indywidualnych Mistrzostwach Danii w kat. 80 cm³, sukces ten powtórzył w roku następnym.
W 1977 r. w Vojens świętował swój największy sukces zostając pierwszym indywidualnym mistrzem świata juniorów. Po sukcesie w Vojens bez trudu znalazł klub w lidze angielskiej, gdzie startował w latach 1977–1985. Najdłużej związał się z zespołem Coventry Bees, startując tam przez 6 sezonów (1977–1982). Obecnie tuner motocykli żużlowych.
W 1979 r. wystąpił w finale indywidualnych mistrzostw świata na długim torze, zajmując w Mariańskich Łaźniach XV miejsce.
Starty w lidze.
Liga angielska
Osiągnięcia.
Młodzieżowe indywidualne mistrzostwa Danii w kat. 80 ccm
Indywidualne mistrzostwa świata juniorów

</doc>
<doc id="1049840" url="https://pl.wikipedia.org/wiki?curid=1049840" title="Przełęcz nad Zawratami">
Przełęcz nad Zawratami

Przełęcz nad Zawratami – przełęcz w słowackich Tatrach Zachodnich, pomiędzy Banówką (2179 m) a Hrubą Kopą (2168 m). Znajduje się w grani głównej Tatr Zachodnich, na wysokości 2069 m n.p.m. Jest to niegłęboka przełęcz, ale położona na ostrej grani. Od strony północnej jej stoki opadają przepaścistą ścianą o wysokości ok. 200 m do Doliny Spalonej, od południowej strony bardziej łagodne, trawiasto-kamieniste zbocza spod przełęczy opadają do Wielkich Zawratów – górnego piętra Doliny Żarskiej. W kierunku Banówki zaraz za przełęczą znajduje się skalna czuba (2100 m, obejście ubezpieczone łańcuchem) i charakterystyczna Igła w Banówce (2096 m), które szlak turystyczny omija po południowej stronie.

</doc>
<doc id="1049842" url="https://pl.wikipedia.org/wiki?curid=1049842" title="Rikardostezja">
Rikardostezja

Rikardostezja ("Richardoestesia") – rodzaj dinozaura z grupy celurozaurów (Coelurosauria).
Żył w okresie późnej kredy na terenach Ameryki Północnej i Azji. Długość ciała ok. 2 m, wysokość ok. 70 cm, masa ok. 50 kg. Szczątki przedstawicieli gatunku typowego, "Ricardoestesia gilmorei", znaleziono w osadach z późnego kampanu i mastrychtu w Kanadzie (w prowincji Alberta) i w USA (w stanie Wyoming).
Gatunek typowy "R. gilmorei" opisano na podstawie fragmentów szczęki i zębów. Drugi gatunek, "R. isosceles", opisano na podstawie zębów odkrytych w osadach formacji Aguja w Teksasie, formacji Milk River, Oldman, Dinosaur Park, Horseshoe Canyon i Scollard w Albercie, formacji Frenchman w Saskatchewanie, formacji Lance w stanie Wyoming oraz formacji Hell Creek w Dakocie Północnej i Południowej.
Hans-Dieter Sues i Aleksander Awerianow (2013) zsynonimizowali z "Richardoestesia" rodzaj "Asiamericana", utrzymując jednak gatunek typowy tego rodzaju, "A. asiatica", jako odrębny gatunek w obrębie rodzaju "Richardoestesia". "R. asiatica" jest znany z zębów odkrytych w Uzbekistanie (na pustyni Kyzył-kum); wcześniej sugerowano, że mógł być teropodem z rodziny spinozaurów lub rybą doskonałokostną z rodziny Saurodontidae.

</doc>
<doc id="1049843" url="https://pl.wikipedia.org/wiki?curid=1049843" title="Welebit">
Welebit

Welebit (chorw. "Velebit", wł. "Alpi Bebie") – pasmo górskie w Chorwacji, gdzie Góry Dynarskie opadają ku Kanałowi Welebickiemu. Na terenie Welebitu znajdują się dwa parki narodowe: Park Narodowy Welebitu Północnego oraz Park Narodowy Paklenica. Góry te są zbudowane ze skał osadowych. Najwyższy szczyt tych gór to Vaganski Vrh, który wznosi się na wysokość 1757 m n.p.m. W górach Welebit zaznacza się dość silnie asymetria stoków. 
Szczyty:

</doc>
<doc id="1049847" url="https://pl.wikipedia.org/wiki?curid=1049847" title="Pinky, Elmira i Mózg">
Pinky, Elmira i Mózg



</doc>
<doc id="1049848" url="https://pl.wikipedia.org/wiki?curid=1049848" title="Międzynarodowe Forum Niezależnych Filmów Fabularnych Oskariada">
Międzynarodowe Forum Niezależnych Filmów Fabularnych Oskariada



</doc>
<doc id="1049849" url="https://pl.wikipedia.org/wiki?curid=1049849" title="Baník Sokolov">
Baník Sokolov

FK Baník Sokolov – czeski klub piłkarski mający swoją siedzibę w mieście Sokolov, w Czechach. Aktualnie uczestniczy w rozgrywkach czeskiej ČFL.

</doc>
<doc id="1049850" url="https://pl.wikipedia.org/wiki?curid=1049850" title="Jacek Wojciech">
Jacek Wojciech

Jacek Wojciech (ur. 27 lutego 1952 w Chorzowie) – polski duchowny katolicki, w latach 1992–2001 rektor Wyższego Śląskiego Seminarium Duchownego w Katowicach.
W latach 2001–2009 proboszcz Parafii św. Jerzego w Mszanie, doktor teologii, kapelan Jego Świątobliwości.
Pochodzi ze wsi Wyry w powiecie mikołowskim.
Po ukończeniu Śląskich Technicznych Zakładów Naukowych w Katowicach wstąpił do Wyższego Śląskiego Seminarium Duchownego w Krakowie. Święcenia kapłańskie przyjął 23 marca 1978 roku. Wcześniej uzyskał tytuł magistra teologii na podstawie pracy: Znaki czasu w świetle nauki Soboru Watykańskiego II. Pracę napisał pod kierunkiem ks. dra Michała Kaszowskiego.
Po święceniach został wikariuszem parafii św. Szczepana w Bogucicach (Katowice) (1978–1981), Najświętszego Serca Pana Jezusa w Bronowie (11 VI–31 VII) i Trójcy Przenajświętszej w Kochłowicach (1981–1982). Równocześnie podjął dalsze studia na Papieskim Wydziale teologicznym w Krakowie, uzyskując w 1981 roku licencjat na podstawie pracy pt. "Zagadnienia diakonatu w Konstytucji Lumen Gentium", którą napisał pod kierunkiem ks. doc. Adama Kubisia. Następnie podjął pracę we Francji jako wychowawca w Polskim Seminarium Duchownym w Paryżu (w latach 1982–1987). Następnie kontynuował studia w Instytucie Katolickim w Paryżu, które uwieńczył doktoratem pt. Wiara jako dialog. Wprowadzenie do teologii Josepha Ratzingera. Po studiach wrócił do Polski i został wikariuszem parafii św. Anny w Janowie (Katowice) i katechetą w VI Liceum Ogólnokształcącym w Katowicach Szopienicach (1991–1992). Następnie został rektorem WŚSD W Katowicach i jego wykładowcą (teologia domatyczna). Z dniem 26 lipca 2009 rozpoczął posługę proboszcza w Parafii pw. Matki Bożej Królowej Różańca Świętego w Łaziskach Górnych.

</doc>
<doc id="1049852" url="https://pl.wikipedia.org/wiki?curid=1049852" title="Seweryn Dalecki">
Seweryn Dalecki

Sem Seweryn Dalecki (jid. שמחה דאלעצקי; ur. 4 grudnia 1913 w Warszawie, zm. 23 maja 2006 w Skolimowie) – polski aktor teatralny i filmowy żydowskiego pochodzenia. 
Życiorys.
Urodził się w Warszawie w rodzinie żydowskiej. Po ukończeniu gimnazjum, w 1931 zadebiutował jako aktor amator w objazdowym zespole teatralnym dla wojska. Pracował w nim aż do wybuchu II wojny światowej. Przez pewien czas współpracował także z teatrem lalkowym w Grodnie. Po wybuchu wojny uciekł do Związku Radzieckiego. Tam w przyteatralnym studiu aktorskim w Irkucku zdobył wykształcenie aktorskie. W 1946 jako repatriant wrócił do Polski. 
W 1947 zadebiutował na deskach profesjonalnego teatru. W latach 1946–1949 pracował w Miejskich Teatrach Dramatycznych w Warszawie, potem w latach 1949–1953 w Teatrze Powszechnym w Warszawie, następne w latach 1953–1955 w Teatrze Domu Wojska Polskiego w Warszawie. W latach 1956–1960 był aktorem olsztyńskiej Estrady.
W 1960 został osobiście zaangażowany przez Idę Kamińską do pracy w Teatrze Żydowskim w Warszawie. Jako aktor etatowy pracował w nim do 1977. Po tym roku współpracował z teatrem do 1998. Zmarł w Domu Aktora w Skolimowie. Jest pochowany w małej Alei Zasłużonych na Cmentarzu Wojskowym na Powązkach (kwatera 30A-tuje-20). Jego żoną była artystka Krystyna Mieszkowska-Dalecka (1926–2011).

</doc>
<doc id="1049853" url="https://pl.wikipedia.org/wiki?curid=1049853" title="Rzeczywistość (tygodnik)">
Rzeczywistość (tygodnik)

Rzeczywistość – tygodnik społeczno-polityczny ukazujący się od 24 maja 1981 do 1989 roku.
Redaktorem naczelnym tygodnika byli Henryk Tycner (1981–1982) i Janusz Pardun (w innych źródłach noszący imię Jan, 1982–1989). Pismo powstało na wniosek Stefana Olszowskiego. Nazwa czasopisma wywodzi się od Stowarzyszenia Klubów Wiedzy Społeczno-Politycznej „Rzeczywistość”. Pierwszym redaktorem naczelnym był Henryk Tycner. Tygodnik zawieszono po wprowadzeniu stanu wojennego 13 grudnia 1981 roku. Po reaktywacji nowym redaktorem naczelnym został Janusz Pardun.
Nakład czasopisma wynosił 150 tys. egzemplarzy.
Publicystami „Rzeczywistości” byli: Stanisław Chłodzik, Adam Fryszkiewicz, Piotr Górecki, Wojciech Klechniowski, Józef Kossecki, Hubert Kozłowski, Bożena Krzywobłocka, Konrad Krzyżanowski, Franciszek Lasoń, Jan Norski, Kazimierz Nowak, Jerzy Pardus, Wacław Piątkowski, Adam Rostowski, Henryk Tycner, Edward Wojtara.
Pismo miało charakter narodowo-konserwatywny. Tygodnik krytycznie odnosił się o NSZZ „Solidarność”, Komitecie Obrony Robotników, Republice Federalnej Niemiec, członkach kierownictwa Polskiej Zjednoczonej Partii Robotniczej reprezentujących frakcję liberalną. W piśmie opisywano przypadki nadużyć i korupcji epoki gierkowskiej i propagowała marksistowsko-leninowską doktrynę ekonomiczną. Publikowane teksty miały agresywny charakter.
Redakcja tygodnika cieszyła się sympatią ambasady sowieckiej, która m.in. dostarczała brakującego na rynku papieru. Służba Bezpieczeństwa PRL dostarczała redakcji czasopisma materiały dotyczące opozycji.

</doc>
<doc id="1049855" url="https://pl.wikipedia.org/wiki?curid=1049855" title="Belemodon">
Belemodon

Belemodon ("Beelemodon") – dinozaur z grupy celurozaurów (Coelurosauria).
Żył w okresie późnej jury (ok. 152-145 mln lat temu) na terenach Ameryki Północnej. Długość ciała ok. 1,5-4 m, wysokość ok. 60 cm, masa ok. 50 kg. Jego szczątki znaleziono w USA (w stanie Kolorado).
Opisany na podstawie zębów i kilku kości. Zęby wykazują pewne podobieństwa do zębów kompsognata.

</doc>
<doc id="1049856" url="https://pl.wikipedia.org/wiki?curid=1049856" title="Reprezentacja Bułgarii w piłce nożnej mężczyzn w eliminacjach do Mistrzostw Europy 2008">
Reprezentacja Bułgarii w piłce nożnej mężczyzn w eliminacjach do Mistrzostw Europy 2008

Dla reprezentacji Bułgarii w piłce nożnej udział w eliminacjach do Euro 2008 był trzynastą próbą awansu do mistrzostw Europy, która (podobnie jak jedenaście poprzednich) zakończyła się niepowodzeniem. W kwalifikacjach, trwających od września 2006 roku do listopada 2007, Bułgarzy – chociaż odnieśli tylko jedną porażkę – zajęli trzecie miejsce i zostali wyprzedzeni przez Rumunów i Holendrów.
Tło.
Piłkarska reprezentacja Bułgarii pierwszy i ostatni sukces odniosła w 1994 roku, kiedy na Mundialu zajęła czwarte miejsce. Od tego czasu Bułgarzy trzykrotnie startowali w ważnych imprezach międzynarodowych – dwa razy w mistrzostwach Europy (1996 i 2004) i raz w mistrzostwach świata (1998) – ale za każdym razem odpadali już po rundzie grupowej.
Kryzys piłki bułgarskiej rozpoczął się wraz z odejściem z drużyny narodowej „złotego pokolenia” – zawodników, którzy w 1994 roku awansowali do półfinału amerykańskiego Mundialu. Nowi, młodzi piłkarze nie byli w stanie ich zastąpić, czego efektem był brak promocji do Euro 2000 i Mistrzostw Świata 2002. Bułgarzy, prowadzeni przez Płamena Markowa, wprawdzie zagrali w Euro 2004, ale w Portugalii przegrali wszystkie trzy mecze. Udział w turnieju zakończyli z zerowym kontem punktowym oraz z najgorszym ze wszystkich drużyn bilansem bramek 1:9.
Na nie najlepszy obraz futbolu bułgarskiego do niedawna składały się takie czynniki jak: słabość sportowa i organizacyjna klubów, silne wpływy w piłkarskich centralach działaczy jeszcze z rozdania komunistycznego oraz ich powiązania ze światem przestępczym. W połowie 2005 roku wybuchły dwie afery z udziałem bułgarskich włodarzy piłkarskich, które przyczyniły się do przyspieszenia reform w Bułgarskim Związku Piłki Nożnej. Na początku sierpnia BBC ujawniła, że Iwan Sławkow, prezes BFS, w sofijskim hotelu próbował wręczyć łapówkę działaczom MKOl-u za głosy oddane za kandydaturą Londynu w wyborze gospodarza Igrzysk Olimpijskich 2012. Nie była to pierwsza wpadka Sławkowa, ale tylko ta odbiła się echem na arenie międzynarodowej. Rządzący bułgarską piłką od dziesięciu lat dawny szef publicznej telewizji i wiceminister kultury w komunistycznym reżimie Todora Żiwkowa został zmuszony do zrzeczenia się wszystkich sprawowanych funkcji. Wraz ze Sławkowem ze związku odszedł jego najbliższy współpracownik sekretarz generalny Iwan Wucow, wielokrotnie oskarżany (m.in. przez samych piłkarzy) o korupcję. Kilka tygodni po ujawnieniu sprawy przez BBC, 25 sierpnia w restauracji w Burgasie nieznani sprawcy zamordowali Georgi Iliewa, biznesmena i prezesa pierwszoligowego Łokomotiwu Płowdiw, również przez wielu kojarzonego z dawną nomenklaturą i nielegalnymi interesami.
Pod koniec 2005 roku w Bułgarskim Związku Piłki Nożnej pojawili się młodzi, dynamiczni działacze, głównie byli piłkarze, członkowie kadry na Mundial 1994. Prezesem BFS został 43-letni Borisław Michajłow, a jego zastępcą pięć lat młodszy Jordan Leczkow. Michajłow, w 2004 roku wiceprezes, po nieudanych mistrzostwach Europy był odpowiedzialny za wskazanie nowego selekcjonera kadry. Jego wybór padł na byłego kolegę z drużyny Christo Stoiczkowa, który z kolei do pracy z drużyną narodową zaprosił innych ex reprezentantów Petyra Chubczewa i Iwajło Jordanowa. Zadaniem „złotego pokolenia”, które zamieniło boiskowe dresy na eleganckie garnitury, było zreformowanie struktur piłkarskich, oczyszczenie związku ze skorumpowanych działaczy oraz unowocześnienie infrastruktury.
Wydawało się, że piłkarska Bułgaria powoli zaczyna wychodzić z zapaści. Jednak, skuteczniejsze w rozgrywkach europejskich od reprezentacji, były kluby: Lewski Sofia i CSKA Sofia. W sezonie 2005–2006 spotkały się ze sobą w 1/8 finału Pucharu UEFA, gdzie górą byli piłkarze Lewskiego, którzy następnie w ćwierćfinale ulegli FC Schalke 04. W sierpniu 2006 roku Lewski jako pierwsza drużyna z Bułgarii – po wyeliminowaniu Chievo Werona awansował do fazy grupowej Ligi Mistrzów.
Zmiana skompromitowanych władz BFS oraz sukcesy zespołów klubowych mogły przyczynić się do renesansu bułgarskiej reprezentacji, która w walce o awans do Euro 2008 zmierzyła się z Holandią, Rumunią, Słowenią, Albanią, Białorusią i Luksemburgiem.
Rok 2006.
Przygotowania.
Reprezentacja prowadzona przez Christo Stoiczkowa przed rozpoczęciem eliminacji do Euro 2008 w 2006 roku rozegrała cztery mecze. Zmierzyła się z Macedonią oraz Japonią i Szkocją (podczas majowego miniturnieju towarzyskiego w Japonii) i – na finiszu przygotowań – z Walią. Bilans – 2 zwycięstwa, 1 remis i 1 porażka, bramki 4:6.
W czterech spotkaniach Stoiczkow przetestował 33 zawodników, w tym czterech bramkarzy. Ośmiu piłkarzy po raz pierwszy zagrało w drużynie narodowej (E. Angełow, S. Angełow, Domowczijski, Lucio Wagner, Michajłow, Milanow, J. Todorow, Tomašić).
Eliminacje – jesień.
Po meczu z Luksemburgiem zakończenie reprezentacyjnej kariery ogłosił 27-letni kapitan zespołu Stilijan Petrow. Swoją decyzję motywował brakiem akceptacji dla metod szkoleniowych Stoiczkowa.
Podsumowanie roku.
W 2006 roku reprezentacja Bułgarii rozegrała dziewięć meczów, z których cztery wygrała, trzy zremisowała i dwa przegrała. Piłkarze strzelili łącznie dwanaście goli i tyle samo stracili. W spotkaniach eliminacji do Euro 2008 podopieczni Christo Stoiczkowa zdobyli osiem punktów: zanotowali dwa zwycięstwa i dwa remisy (z najgroźniejszymi rywalami do awansu Holandią i Rumunią). Pierwszą fazę kwalifikacji zakończyli na drugim miejscu w tabeli.
W drużynie narodowej zagrało trzydziestu ośmiu zawodników, w tym jedenastu debiutantów. Najwięcej czasu – 630 minut – spędzili na boisku obrońcy Lewskiego Sofia, klubu, który miał największą reprezentację swoich piłkarzy, Elin Topuzakow (29 lat) oraz urodzony w Brazylii Lucio Wagner (30), który po raz pierwszy wystąpił w bułgarskiej kadrze w maju. Właśnie linia defensywna była najstabilniejsza ze wszystkich formacji; w obronie od początku roku najczęściej grali Topuzakow i Stanisław Angełow (28, Lewski), w maju dołączył do nich Lucio Wagner, a przed rozpoczęciem eliminacji Aleksandyr Tunczew (25, CSKA Sofia) zmienił na pozycji libero doświadczonego Rosena Kiriłowa (33, Liteks Łowecz). W bramce długo trwała rywalizacja między Georgi Petkowem (30, Lewski) a Dimityrem Iwankowem (31, Kayserispor); ostatecznie po słabszym występie Petkowa w pierwszym meczu kwalifikacyjnym, Stoiczkow postawił na Iwankowa, który grał w podstawowej jedenastce już do końca roku.
Strzelcem największej liczby bramek był Martin Petrow (27, Atlético Madryt) – w siedmiu meczach zdobył pięć goli, w tym wszystkie dla Bułgarii w ważnych spotkaniach z Holandią i Rumunią. Ani razu do bramki rywali nie trafił Dimityr Berbatow (25, Tottenham Hotspur), lider linii ataku i jeden z najbardziej znanych piłkarzy bułgarskich. On i Waleri Bożinow (20, Juventus F.C.) byli faworytami selekcjonera do gry w napadzie; w razie niedyspozycji jednego z nich Stoiczkow sięgał po Zorana Jankovicia (32, Liteks) lub Swetosława Todorowa (28, Wigan Athletic), a w majowym turnieju towarzyskim szansę dostał Waleri Domowczijski (20, Lewski).
Stoiczkow stosował zwykle ustawienie 4-1-2-1-2, czyli czterech obrońców, pomocnik defensywny, dwóch bocznych, pomocnik ofensywny i dwu napastników. Niekiedy – jak w spotkaniu z Holandią – wzmacniał linię pomocy kosztem jednego atakującego. W drugiej linii oprócz Martina Petrowa (lewy pomocnik) grali także kapitan drużyny Stilijan Petrow (27, Aston Villa; ofensywny, często wymieniał się pozycjami z Martinem Petrowem), który po spotkaniu z Luksemburgiem w październiku niespodziewanie ogłosił zakończenie kariery reprezentacyjnej, oraz – na pozycji defensywnego pomocnika – doświadczony Radostin Kisziszew (32, Charlton Athletic), coraz częściej ustępujący miejsca młodszemu Czawdarowi Jankowowi (22, Hannover 96). Najwięcej problemów sprawiała Stoiczkowowi obsada prawej pomocy; tam na zmianę występowali Dimityr Tełkijski (29, Lewski), Błagoj Georgiew (25, FK Crvena zvezda), Christo Jowow (29, Lewski) i wracający do kadry po dwuletniej nieobecności Georgi Peew (27, Dynamo Kijów).
Reprezentacja Bułgarii zaczęła rok na 39. miejscu w rankingu FIFA. W ciągu dwunastu miesięcy zanotowała spadek o cztery pozycje. Do kolejnej fazy eliminacji do mistrzostw Europy przystąpi bez kapitana Stilijana Petrowa oraz – najprawdopodobniej – najlepszego strzelca Martina Petrowa, który na początku listopada doznał poważnego urazu i według pierwszej opinii lekarzy nie będzie mógł grać przez ponad pół roku.
Rok 2007.
Przygotowania.
Przed wznowieniem gier eliminacyjnych podopieczni Christo Stoiczkowa wzięli udział w towarzyskim turnieju na Cyprze. Wśród powołanych nie było Martina Petrowa (ciężka kontuzja), Stanisława Angełowa (z powodu nadmiaru kartek nie mógł grać z Albanią) oraz kapitana Stilijana Petrowa, który kilka miesięcy wcześniej ogłosił zakończenie reprezentacyjnej kariery. Swoją decyzję tłumaczył poważną różnicą zdań między nim a selekcjonerem. Pod naciskiem kibiców i mediów Petrow na przełomie lutego i marca spotkał się ze Stoiczkowem, a ten przekonał go do powrotu do kadry. Zawodnik Aston Villi ponownie wystąpił w reprezentacji już w marcowym meczu z Albanią, jednak od tej pory funkcję kapitana pełnił Dimityr Berbatow.
W kadrze powołanej na turniej na Cyprze nie znalazł się żaden debiutant. Tylko jeden zawodnik nie grał w drużynie narodowej w 2006 roku. Był to 33-letni Marijan Christow (VfL Wolfsburg), uczestnik Mundialu 1998 i Euro 2004, dla którego mecz z Łotwą był pierwszym w reprezentacji od września 2004 roku.
Rywalami Bułgarów były zespoły Łotwy i Cypru. Bilans przygotowań: 2 mecze, 2 wygrane (bramki 5:0) i zwycięstwo w całym turnieju.
Eliminacje – wiosna.
Patrz Piłkarze powołani na marcowy mecz z Albanią.
10 kwietnia 2007 roku prezes BFS Borisław Michajłow zdecydował się rozwiązać za porozumieniem stron kontrakt z selekcjonerem Christo Stoiczkowem. Król strzelców Mundialu 1994 wyraził chęć odejścia ze swojego stanowiska po tym, jak otrzymał propozycję pracy w Celcie Vigo. Na zmianę trenera kadry wpływ miały również wynik ostatniego meczu w eliminacjach do Euro 2008 (0:0 z Albanią) oraz nie najlepsza atmosfera wokół drużyny narodowej (konflikt Stoiczkowa ze Stilijanem Petrowem, a wcześniej z Georgi Peewem i Ilianem Stojanowem).
25 kwietnia 2007 roku selekcjonerem tymczasowym został dotychczasowy trener Lewskiego Sofia Stanimir Stoiłow. Stoiłow oraz nowy menedżer reprezentacji Dimityr Penew mieli poprowadzić zespół w dwu meczach eliminacyjnych przeciw Białorusi w czerwcu. Zgodnie z wcześniejszą umową bez względu na wynik tych spotkań Stoiłow miał powrócić do Lewskiego, a latem 2007 roku na stanowisku trenera kadry miał zostać zatrudniony doświadczony szkoleniowiec z zagranicy.
Chociaż Stoiłow zapowiedział, że ma za mało czasu, aby przeprowadzić kadrową rewolucję, to jednocześnie zastrzegł, że w drużynie narodowej grać będą tylko ci piłkarze, którzy występują na co dzień w jedenastkach swoich zespołów klubowych. Z tego powodu powołania na dwumecz z Białorusią nie otrzymali zawodnicy, którzy za kadencji Stoiczkowa mieli pewne miejsce w reprezentacji: Bożinow, Georgiew, Todorow, Janković oraz Łazarow. Zamiast nich Stoiłow zaprosił Waleriego Domowczijskiego (Lewski Sofia) z kadry U-21, Zahari Sirakowa (Amkar Perm; jedyny mecz w kadrze rozegrał w 1998 roku) oraz nieobecnych w drużynie narodowej od wielu miesięcy Władimira Manczewa (Real Valladolid) i Iliana Stojanowa (JEF United Ichihara Chiba), wcześniej skonfliktowanego ze Stoiczkowem. Do kadry po absencji spowodowanej ciężką kontuzją powrócił również lider zespołu Martin Petrow.
Po wygranym dwumeczu z Białorusią powrócił temat wyboru nowego selekcjonera. Prezes Michajłow, wbrew wcześniejszym zapowiedziom, stwierdził, że najlepszym kandydatem byłby właśnie Stoiłow, któremu zaproponował podpisanie długoterminowego kontraktu. Jednak opiekun mistrza Bułgarii wielokrotnie deklarował, że chciałby nadal pracować w klubie i mimo nacisku ze strony dziennikarzy oraz kibiców ogłosił, że 6 lipca rozstaje się z posadą trenera kadry. Na początku wśród potencjalnych następców Stoiczkowa prasa wymieniała m.in. Bertiego Vogtsa, lecz Niemiec stanowczo zdementował informację, jakoby kiedykolwiek starał się o pracę w Bułgarii. Największe szansę na ponowne objęcie stanowiska miał były selekcjoner Dimityr Penew, za którym opowiedziało się część piłkarzy (m.in. Berbatow). Oprócz niego pracą z drużyną narodową zainteresowani byli: Serb Ljubomir Petrović, Georgi Wasilew oraz Niemiec Lothar Matthäus, ale jego kandydatura – chociaż popierana przez część działaczy – została odrzucona przez zawodników. Już w kwietniu z rywalizacji wycofał się faworyt prezesa, jego dawny kolega z kadry Krasimir Bałykow.
31 lipca 2007 roku Michajłow ogłosił, że nowym selekcjonerem będzie 62-letni Dimityr Penew, poprzednio pracujący z reprezentacją w latach 1991–1996. Niektórzy dziennikarze sugerowali, że zatrudnienie Penewa, który miał niewygórowane oczekiwania finansowe i w ogóle nie negocjował długości kontraktu (do końca eliminacji), było efektem nieudanych zabiegów prezesa o trenera z zagranicy, a największy wpływ na jego wybór mieli piłkarze.
Swoją pierwszą kadrę Penew powołał 15 sierpnia. Nie znaleźli się w niej, odsunięci już przez Stoiłowa, zawodnicy albo grający w słabych klubach (Janković) albo nie grający w ogóle (Georgiew i Todorow, którzy zmienili kluby, Łazarow oraz Topuzakow). Za to nowy selekcjoner dał szansę debiutantowi 19-letniemu Iwelinowi Popowowi (Liteks Łowecz), który kilka dni wcześniej strzelił trzy gole maltańskiej Sliemie Wanderers w spotkaniu I rundy Pucharu UEFA oraz nieobecnym w kadrze od wielu miesięcy piłkarzom CSKA Sofia: Welizarowi Dimitrowowi (ostatni mecz rozegrał w marcu 2006 roku) i Walentinowi Iliewowi (luty 2007). Z podstawowych graczy zabrakło jedynie kontuzjowanego Berbatowa. Jego następca Waleri Bożinow również doznał urazu, na tyle poważnego, że najprawdopodobniej nie zagra aż do stycznia 2008 roku. Ostatecznie w ostatniej chwili w ich miejsce powołany został Georgi Czilikow (CSKA), dla którego, podobnie jak dla klubowych kolegów Dimitrowa i Iliewa, był to powrót do reprezentacji – nie grał w niej od czasu Euro 2004.
Eliminacje – jesień.
W drugim spotkaniu za selekcjonerskiej kadencji Penewa Bułgarzy odnieśli drugą porażkę (pierwszą w tych eliminacjach). Za winnego przegranej 0:2 z Holandią większość dziennikarzy uznała Dimityra Iwankowa, który miał udział przy utracie obu goli. Bułgarskiego bramkarza publicznie zbesztali także Penew oraz kapitan drużyny Dimityr Berbatow. Berbatow dodał jeszcze, że słabych zawodników osobiście będzie wyrzucał z kadry, co wzbudziło pytania, o to, kto naprawdę decyduje o kształcie reprezentacji – selekcjoner, prezes Michajłow, czy jeden z piłkarzy. W zwycięstwie nad podopiecznymi Marco van Bastena przeszkodziły również nieefektywność samego Berbatowa (w drugiej połowie miał kilka szans na pokonanie van der Sara, ale żadnej nie wykorzystał) oraz brak Christo Jowowa, który niedługo przed rozpoczęciem meczu doznał kontuzji i musiał opuścić zgrupowanie. W jego miejsce wystąpił – niespodziewanie – Georgi Peew, zbierający wysokie noty w rosyjskiej ekstraklasie, ale wcześniej długo skonfliktowany z poprzednim trenerem kadry Stoiczkowem. Nieskuteczne okazało się nowe ustawienie – 4-3-3, czyli dokładnie to samo, które Penew stosował podczas Mundialu 1994. W drugim spotkaniu podopieczni Penewa w lekko zmodyfikowanym składzie (w bramce Iwankowa zastąpił Georgi Petkow, w wyjściowej jedenastce pojawili się Welizar Dimitrow, 19-letni Iwelin Popow i dwa lata starszy Petyr Zanew) pewnie ograli najsłabszy w grupie Luksemburg, a dwa gole strzelił w tym meczu Berbatow.
Kadrę na spotkanie z Albanią Penew ogłosił już 8 października, a więc dziewięć dni przed meczem. Wśród dwudziestu dwu powołanych znalazł się jeden debiutant – zawodnik Łokomotiwu Sofia Marczo Dawczew; pozostali piłkarze występowali w poprzednich spotkaniach eliminacyjnych (np. Błagoj Georgiew, który po udanych występach w Bundeslidze, powrócił do kadry po kilkumiesięcznej przerwie) lub – jak Kałojan Karadżinow – wybiegali na boisko w meczach towarzyskich za selekcjonerskiej kadencji Christo Stoiczkowa. Zabrakło za to kontuzjowanego lidera linii defensywnej Aleksandyra Tunczewa.
Bułgarzy w październiku grali tylko jeden raz, a nie, jak pozostałe reprezentacje, dwa. 13 października odpoczywali. Tego dnia w grupie G doszło do dwu zaskakujących rozstrzygnięć – Luksemburg, dzięki bramce zdobytej w '95 minucie, wygrał 1:0 z Białorusią (i tym samym odniósł pierwsze zwycięstwo od pięciu lat), a Rumuni, również po strzeleniu jednego gola (1:0), ograli faworyzowaną Holandię, czym przedłużyli nadzieje Bułgarów na awans z drugiego miejsca. Dla podopiecznych Penewa przegrana lub remis w Tiranie – w praktyce – oznaczały pożegnanie z Euro 2008. Selekcjoner w udzielonym kilka dni przed meczem wywiadzie mobilizował piłkarzy, szczególnie liderów – Berbatowa i Martina Petrowa, od których zażądał, aby wzięli większą odpowiedzialność za grę zespołu.
Jednak, mimo szumnych zapowiedzi, Bułgarzy po raz drugi w tych eliminacjach nie zdołali wygrać z Albańczykami. Spotkanie zakończyło się wynikiem 1:1 (gola samobójczego dla podopiecznych Otto Barcia strzelił występujący po raz osiemdziesiąty w kadrze Radostin Kisziszew), a bliżsi zwycięstwa byli gospodarze. Prasa sofijska pisała o „hańbie”, a niektórzy dziennikarze przypominali, że dla Christo Stoiczkowa remis z Albanią oznaczał dymisję. Gdyby nie dobra postawa bramkarza Georgi Petkowa, który kilkakrotnie ratował swój zespół przed utratą gola (m.in. obronił rzut karny), oraz bramka strzelona przez Berbatowa na trzy minuty przed zakończeniem meczu, Bułgarzy mogliby zanotować drugą w tych kwalifikacjach porażkę. Chociaż nawet podział punktów w tym spotkaniu sprawił, że z grupy G do dalszych gier awansowali Rumuni (którzy już zagwarantowali sobie start w finałach z pierwszego miejsca) oraz prawie na pewno Holendrzy; tym ostatnim do zapewnienia udziału w mistrzostwach wystarczył remis z najsłabszym w grupie Luksemburgiem.
Bułgarzy, żeby awansować do mistrzostw Europy z drugiego miejsca, musieli wygrać z Rumunią oraz liczyć na porażkę Holendrów z Luksemburgiem. Szczególnie konfrontacja z podopiecznymi Victora Piţurki, którzy już zapewnili sobie start w turnieju, wywołała duże zainteresowanie obserwatorów; po pierwsze dlatego, że kibice obu drużyn nigdy nie kryli wzajemnej antypatii, po drugie zaś od osiemnastu miesięcy, czyli od czasu pierwszego meczu między oboma zespołami, w mediach rumuńskich trwała swoista zimna wojna wymierzona przeciwko ekipie bułgarskiej, wywołana słowami ówczesnego selekcjonera Christo Stoiczkowa, który zarzucił działaczom rywali przekupienie sędziego. Dimityr Penew wypowiadał się znacznie bardziej ostrożnie i podkreślał, że chociaż szanse na awans do mistrzostw są niewielkie, to bułgarscy piłkarze dołożą wszelkich starań, aby godnie i honorowo zakończyć eliminacje.
Wśród piłkarzy powołanych na ostatnie dwa spotkania zabrakło kontuzjowanych graczy Lewskiego Sofia: bramkarza Georgi Petkowa oraz obrońcy Lucio Wagnera. Penew pominął również Radostina Kisziszewa, strzelca samobójczego gola w poprzednim meczu z Albanią, oraz pomocników Georgi Peewa i Iwelina Popowa. Do kadry powrócił za to napastnik Zdrawko Łazarow, który odzyskał wysoką formę po transferze do Slawii Sofia. W bramce zamiast Petkowa zagrał więc Dimityr Iwankow, obwiniany za wrześniową porażkę z Holandią. I, zdaniem komentatorów, w dużej mierze właśnie on, kilkakrotnie ratując zespół przed utratą bramki oraz naprawiając błędy swoich młodszych kolegów, w szczególności bocznych obrońców Milanowa i Zanewa, przyczynił się do niespodziewanego zwycięstwa nad Rumunią.
W meczowych relacjach podkreślano, że szybko zdobyty gol (w '6 minucie Welizar Dimitrow głową trafił do bramki Lobonţa, po podaniu Martina Petrowa) spowodował, że Bułgarzy cofnęli się do defensywy i aż do ostatniego gwizdka skupiali się niemal wyłącznie na odpieraniu ataków gości. Spotkaniu towarzyszyła gorąca atmosfera na trybunach. Zgodnie z przewidywaniami doszło do zamieszek z udziałem kibiców obu drużyn, które, w porę, przerwała bułgarska policja. Niedługo po zakończeniu meczu radość z wygranej nad finalistą mistrzostw Europy przerwała wiadomość o porażce Luksemburga z Holandią (0:1). Chociaż Bułgarzy zdobyli aż dwadzieścia dwa punkty i zanotowali zaledwie jedną porażkę, nie awansowali do turnieju.
Ostatnie spotkanie, ze Słowenią na wyjeździe, miało więc, w opinii wielu obserwatorów, zadecydować o przyszłości selekcjonera Penewa. Nic więc dziwnego, że trener nie postawił na dublerów, ale zaufał graczom, którzy kilka dni wcześniej ograli Rumunów. W porównaniu ze składem z tamtego meczu doszło do tylko jednej zmiany: na lewej obronie krytykowanego Zanewa zastąpił bardziej doświadczony Stanisław Angełow, który zresztą w czasie meczu częściej grał w drugiej linii, ustępując miejsca w defensywie Christo Jowowowi. Taktyka kontynuacji, a nie eksperymentowania, doprowadziła do ponownego zwycięstwa. Tym razem jednak na gole trzeba było czekać do ostatnich chwil: w '81 minucie pierwszą bramkę po uderzeniu z woleja z trzydziestu metrów zdobył Błagoj Georgiew, a trzy minuty później na 2:0 podwyższył Dimityr Berbatow. Mimo iż podopieczni Penewa przegrali eliminacje, to dobry humor nie opuszczał prezesa Bułgarskiego Związku Piłki Nożnej. Borisław Michajłow w jednym z wywiadów stwierdził, że finały mistrzostw Europy w 2020 roku powinny wspólnie zorganizować Bułgaria i Rumunia.
Pod koniec listopada władze BFS dokonały podsumowania przegranych eliminacji. Stwierdzono, że mimo rekordowego awansu Bułgarii w rankingu FIFA (w listopadzie została sklasyfikowana na osiemnastym miejscu, co oznaczało skok o szesnaście pozycji), kontrakt z selekcjonerem Penewem nie będzie przedłużony (zresztą sam selekcjoner nie wyraził chęci pozostania na swoim stanowisku), a nazwisko nowego opiekuna kadry zostanie ogłoszone w połowie grudnia. Wiadomo było, że w rywalizacji udziału nie weźmie faworyt prezesa Stanimir Stoiłow, który zadeklarował, że nie odejdzie z Lewskiego Sofia. Prasa wśród najpoważniejszych kandydatów wymieniała Słoweńca Srečko Katanca i Chorwata Zlatko Kranjčara, a także, podobnie jak pół roku wcześniej, utytułowanych Niemców: Berti Vogtsa, Lothara Matthäusa, Klausa Toppmöllera i Winfrieda Schäfera. 15 grudnia Michajłow ogłosił, że na placu boju pozostało sześciu szkoleniowców (podał nazwiska pięciu – Penew, Płamen Markow, Katanec, Terry Venables i Toppmöller), z tym że największe szanse dawał Katancowi oraz Anglikowi Venablesowi, którym jednak zainteresowana była również federacja irlandzka.
Jako pierwszy propozycję Michajłowa odrzucił Katanec. Kilka dni po nim z prowadzenia reprezentacji Bułgarii zrezygnował Toppmöller (dawny szkoleniowiec Berbatowa w Hamburger SV), który podpisał nowy kontrakt z federacją gruzińską. Natomiast Venablesa nie zadowalała wysokość kontraktu; chociaż oficjalnie nie zerwał negocjacji, to wielokrotnie odkładał podjęcie ostatecznej decyzji. Wobec problemów z zatrudnieniem szkoleniowca zagranicznego, na początku nowego roku powrócił temat trenera krajowego; 9 stycznia 2008 roku media – powołując się na anonimowego członka BFS – podały, że selekcjonerem będzie Płamen Markow, poprzednio pracujący z kadrą w latach 2002–2004.
11 stycznia 2007 roku prezes Michajłow potwierdził, że kilka godzin wcześniej podpisał dwuletni kontrakt z Płamenem Markowem. Przed nowym selekcjonerem zostało postawione zadanie awansu do Mundialu 2010. 25 listopada w Durbanie odbyło się losowanie grup eliminacyjnych: Bułgaria o start na mistrzostwach grać będzie z Włochami, Irlandią, Gruzją, Cyprem i Czarnogórą.
Podsumowanie roku i eliminacji.
W 2007 roku reprezentację Bułgarii prowadziło trzech szkoleniowców: Christo Stoiczkow (3 mecze), Stanimir Stoiłow (2) i Dimityr Penew (6). Pierwszy odszedł w połowie marca, kiedy otrzymał korzystniejszą finansową ofertę z Celty Vigo, a drugi zadeklarował, że chce pracować tymczasowo i po rozegraniu dwu spotkań w eliminacjach do Euro 2008 nie zgodził się na przedłużenie kontraktu. Penew zaś został selekcjonerem głównie dlatego, że na jego wybór naciskali piłkarze, a prezes Borisław Michajłow miał kłopoty z zatrudnieniem szkoleniowca z zagranicy. Zresztą po przegranych kwalifikacjach podziękowano także i jemu, i nowy – 2008 rok – Bułgarzy rozpoczęli z czwartym w ciągu roku trenerem, Płamenem Markowem.
Paradoksalnie, mimo napiętej sytuacji w sztabie szkoleniowym, pierwszą porażkę reprezentacja odniosła dopiero w sierpniu, w towarzyskim spotkaniu z Walią, pierwszym pod wodzą Penewa. Kolejną i ostatnią w tym roku doznała miesiąc później – 0:2 z Holandią poważnie oddaliło ją od awansu do mistrzostw Europy. Jednak, jak się okazało, to nie ta (jedyna zresztą) przegrana w eliminacjach oznaczała dla drużyny narodowej dopiero trzecie miejsce w grupie, ale – dwa remisy z Albanią, mające zresztą i inne konsekwencje. Po pierwszym (0:0), w marcu, w kraju rozpętała się nagonka medialna na selekcjonera Stoiczkowa, który niedługo potem złożył dymisję; zaś drugi podział punktów z podopiecznymi Otto Baricia (1:1), w październiku, ostatecznie zablokował Bułgarom drogę do turnieju; gdyby wygrali chociaż jedno z tych spotkań, to oni, a nie Holendrzy, wystąpiliby na boiskach Austrii i Szwajcarii.
Od lutowego meczu z Łotwą do listopadowej konfrontacji ze Słowenią w reprezentacji zagrało trzydziestu trzech piłkarzy, przy czym – jedynie dwu debiutantów (Iwelin Popow i 34-letni Martin Kuszew). Skromna liczba zawodników rozpoczynających przygodę w kadrze może być po części tłumaczona tym, że następcy Stoiczkowa – Stoiłow i Penew, często sięgali po graczy, których on pomijał albo z którymi był skonfliktowany. Rok 2007 stał więc pod znakiem powrotów; proces ten zresztą zainicjował już sam Stoiczkow, powołując na lutowe spotkania towarzyskie 33-letniego Marijana Christowa, nieobecnego w reprezentacji od ponad dwu lat. W marcowym meczu z Albanią wystąpił Stilijan Petrow, który pięć miesięcy wcześniej, sprzeciwiając się metodom szkoleniowym Stoiczkowa, ogłosił zakończenie kariery reprezentacyjnej. Natomiast najbardziej spektakularny powrót miał miejsce za kadencji Stoiłowa: powołanie otrzymał (i wystąpił przeciw Białorusi) Zahari Sirakow, który ostatnio grał w kadrze w 1998 roku. Obok niego ponownie na zgrupowanie reprezentacji przybyli Ilian Stojanow (skonfliktowany ze Stoiczkowem) i Władimir Manczew (mimo protestów dziennikarzy stale pomijany przez zdobywcę Złotej Piłki), jednak żaden z nich nie zyskał akceptacji kolejnego szkoleniowca. Penew, przez wiele lat pracujący jako trener i dyrektor sportowy w CSKA Sofia, sięgnął właśnie po zawodników tego klubu, również lekceważonych przez Stoiczkowa: Walentina Iliewa (ostatni mecz w kadrze w lutym 2007), Welizara Dimitrowa (marzec 2006) oraz Georgi Czilikowa (czerwiec 2004). Nagminne korzystanie z usług zawodników odstawionych przez poprzednika mogło oznaczać brak młodych, perspektywicznych graczy, którzy byliby w stanie wywalczyć miejsce w podstawowej jedenastce reprezentacji albo też – antyrewolucyjne tendencje samych trenerów, obawiających się obdarzyć zaufaniem debiutantów.
Najwięcej minut na boisku (900) spędził obrońca Lewskiego Sofia Igor Tomašić (31 lat), który w poprzednim roku był jedynie rezerwowym. Tomašić, tak w klubie, jak i w kadrze, zluzował na pozycji stopera Elina Topuzakowa (30) – współlidera klasyfikacji na zawodnika, który grał w reprezentacji najczęściej w 2006 roku. Nieco rzadziej od Tomašicia występowali: jego partner w linii obrony Aleksandyr Tunczew (829 minut) oraz napastnik Dimityr Berbatow (810 minut).
Stanimir Stoiłow, pracujący z kadrą od kwietnia do czerwca, nie miał, wobec zbliżających się spotkań eliminacyjnych z Białorusią, dużej możliwości odcięcia się od piłkarzy i taktyki pozostawionych przez poprzednika. Dlatego nie dokonał w reprezentacji żadnych poważniejszych zmian i kontynuował (zresztą – bardzo udanie, w dwu meczach zdobył sześć punktów) myśl szkoleniową Stoiczkowa. Jedynymi modyfikacjami, jakie wprowadził były: cofnięcie Radostina Kisziszewa do linii obrony (które jednak już wcześniej niekonsekwentnie stosował Stoiczkow) oraz przesunięcie do ataku lewego pomocnika Martina Petrowa.
W bramce niepodważalną pozycję miał Dimityr Iwankow (32, Kayserispor). Oprócz niego defensywa budowana była wokół: najbardziej doświadczonego Kisziszewa (33), żelaznego duetu stoperów, czyli Tomašicia i Tunczewa (30, CSKA Sofia), oraz z lewej strony naturalizowanego Brazylijczyka Lucio Wagnera (31, Lewski). Również druga linia przypominała tę, którą wcześniej preferował Stoiczkow. Defensywnym pomocnikiem był albo Czawdar Jankow (23, Hannover 96) albo Stanisław Angełow (29; ten drugi mógł grać w obronie), obaj zresztą latem byli bohaterami drobnych skandali – Jankow został przyłapany na jeździe po pijanemu, zaś Angełow wbrew władzom Lewskiego przeszedł do Energie Cottbus. Na środku mógł również występować (jak u Penewa) Stilijan Petrow (28, Aston Villa), jeden z liderów drużyny, który jednak w roku 2007 był krytykowany za znaczną obniżkę formy. Bocznymi byli podopieczni Stoiłowa z Lewskiego: Dimityr Tełkijski (30) i Christo Jowow (30). Linię ataku tworzyło dwu najskuteczniejszych piłkarzy bułgarskich w eliminacjach, czyli Petrow (28, Manchester City) i kapitan zespołu Dimityr Berbatow (26, Tottenham Hotspur). W sierpniu poważna kontuzja wyeliminowała z gry na pięć miesięcy nadzieję bułgarskiego futbolu 21-letniego Walerego Bożinowa (Manchester City).
Znacznie poważniejsze zmiany wprowadził Dimityr Penew. Po pierwsze: zmienił ustawienie z 4-4-2 na 4-3-3, czyli na to samo, które trzynaście lat wcześniej pomogło mu odnieść sukces na Mundialu 1994. Po drugie zaś dokonał odważniejszych korekt personalnych. Na pozycję prawego pomocnika powrócił Błagoj Georgiew (26), który osiągnął wysoką formę po transferze do MSV Duisburg, a po porażce 0:2 z Holandią miejsce w bramce stracił Iwankow. Jego następca, golkiper Lewskiego Georgi Petkow (31) był chwalony za występy w meczach z Luksemburgiem i, przede wszystkim, Albanią, w którym obronił rzut karny. Jednak w ostatniej fazie eliminacji doznał poważnej kontuzji i na dwa kończące kwalifikacje spotkania do bramki powrócił Iwankow. Wydaje się, że obsada pierwszego bramkarza w roku 2008 ciągle jest sprawą otwartą.
Penew zaproponował również radykalniejsze odmłodzenie zespołu. Tacy piłkarze jak Petyr Zanew (22, Celta Vigo), czy Żiwko Milanow (23, Lewski), chociaż sporadycznie występowali u Stoiczkowa, to dopiero u Penewa zaczęli wybiegać w pierwszej jedenastce w ważnych spotkaniach eliminacyjnych. Zanew pozostawał zmiennikiem Lucio Wagnera, ale już Milanow w ostatnich meczach wygrał rywalizację z doświadczonym Kisziszewem, po tym jak ten strzelił samobójczego gola przeciw Albanii. Odkryciem Penewa jest z pewnością (debiutujący u niego) 19-letni Iwelin Popow (Liteks Łowecz).
Wobec zmiany ustawienia na 4-3-3 pojawił się problem z doborem trzeciego napastnika, zresztą wystawienie godnego partnera dla Berbatowa było kłopotem też i Stoiczkowa; preferowani przez niego zawodnicy (Zoran Janković (piłkarz), Waleri Bożinow i Swetosław Todorow) byli nieefektywni i wszyscy oprócz młodego Bożinowa zostali odsunięci od kadry przez jego następców. Dopiero Stoiłow przesunął do linii ataku Martina Petrowa, co jednak rozwiązało problem tylko połowicznie, ponieważ Penew, oprócz Petrowa i Berbatowa, w napadzie widział jeszcze jednego zawodnika. Stąd powołania dla Welizara Dimitrowa oraz Iwelina Popowa (pomocnika, który jednak w czasie meczów zamieniał się w napastnika), którzy grali zamiennie. Skuteczniejszy okazał się Dimitrow – strzelec zwycięskiej bramki w prestiżowym spotkaniu z Rumunią (1:0).
Oprócz niego w 2007 roku bramkarzy zespołów rywali pokonywali: Martin Petrow, Christo Jowow (po 1 golu), Błagoj Georgiew (2 gole) oraz lider ataku Dimityr Berbatow, który w dużej mierze dzięki ośmiu bramkom strzelonym dla reprezentacji został wybrany na najlepszego piłkarza w Bułgarii. Dla zawodnika, który w roku poprzednim nie strzelił w kadrze żadnego gola, ostatnie dwanaście miesięcy były bardzo udane, głównie na płaszczyźnie klubowej – dobrą passę kontynuował bowiem w barwach Tottenhamu Hotspur i wkrótce otrzymał oferty przejścia do Manchesteru United i Chelsea F.C. W kadrze wyrósł przy Penewie na swoistego wiceselekcjonera, który publicznie pouczał i łajał kolegów z drużyny. W pewnym sensie powtórzyła się więc sytuacja z czasów pierwszej kadencji Penewa (1991–1996), kiedy również podział na „gwiazdy” i „rzemieślników” był przez trenera akceptowany, a autonomia najważniejszych zawodników (wówczas Stoiczkowa, Bałykowa, Iwanowa i Kostadinowa) była tak duża, że niektórzy zarzucali szkoleniowcowi brak choćby minimalnego wpływu na poczynania swoich podopiecznych.
Reprezentacja rozpoczęła rok na trzydziestym czwartym miejscu w rankingu FIFA, skończyła zaś – na osiemnastym. Rekordowy awans mógłby sugerować, że Bułgarzy w ciągu dwunastu miesięcy poczynili jakieś zdumiewające postępy, jednakże, nawet jeśli tak było, nie osiągnęli celu nadrzędnego, czyli nie awansowali do Euro 2008. Odnieśli aż siedem zwycięstw, ale nad rywalami albo słabszymi od siebie (Łotwa, Cypr, dwukrotnie Białoruś, Luksemburg i Słowenia) albo słabo zmotywowanymi (Rumunia, która w momencie spotkania z podopiecznymi Penewa miała już zapewniony start w mistrzostwach). W meczach z przeciwnikami znacznie silniejszymi (Holandia) mieli problemy z dorównaniem im efektywnością gry. Na kłopoty reprezentacji nałożyły się również bardzo częste zmiany selekcjonerów; zresztą prezes Bułgarskiego Związku Piłki Nożnej Borisław Michajłow, mimo szumnych zapowiedzi o zatrudnieniu znanego trenera z zagranicy, wciąż powraca do ex-selekcjonerów, dla których pierwsza praca z kadrą stanowiła szczyt możliwości szkoleniowych (Dimityr Penew i Płamen Markow). Może to świadczyć o słabości organizacyjnej związku, który nie ma tak wiele środków finansowych, aby pozwolić sobie na opłacanie drogiego zawodowca z zewnątrz, ale również o wyjątkowej nieatrakcyjności stanowiska opiekuna reprezentacji Bułgarii, tak wśród trenerów zagranicznych, jak i młodych z kraju (propozycje Michajłowa odrzucali wszak Stanimir Stoiłow i Krasimir Bałykow, a Stoiczkow wolał przyjąć ofertę przedostatniej w Primera División Celty Vigo).
Kadra.
W zestawieniu uwzględniono piłkarzy, którzy brali udział w meczach eliminacyjnych do Euro 2008.

</doc>
<doc id="1049857" url="https://pl.wikipedia.org/wiki?curid=1049857" title="Petar Popović">
Petar Popović

Petar Popović, cyr. Петар Поповић (ur. 4 lutego 1959 w Orlovacie) – serbski szachista, arcymistrz od 1981 roku.
Kariera szachowa.
W latach 80. i do połowy 90. należał do ścisłej czołówki jugosłowiańskich szachistów: czterokrotnie (1986, 1988, 1990, 1994) wystąpił na szachowych olimpiadach, poza tym w roku 1989 w drużynowych mistrzostwach świata (zdobywając dwa medale: srebrny wraz z drużyną oraz brązowy za indywidualny wynik na III szachownicy) oraz w 1992 w drużynowych mistrzostwach Europy. W 1995 zdobył w Nowym Sadzie tytuł indywidualnego mistrza Jugosławii, natomiast w 1991 dogrywkę o złoty medal przegrał z Branko Damljanoviciem. Dwukrotnie uczestniczył w turniejach międzystrefowych (eliminacji mistrzostw świata), najlepszy wynik osiągając w roku 1987 w Suboticy, gdzie zajął X miejsce.
Pierwsze znaczące rezultaty osiągnął w połowie lat 70. Na przełomie 1975 i 1976 roku zajął VIII miejsce w mistrzostwach Europy juniorów w Groningen, natomiast w 1977 podzielił III lokatę w mistrzostwach świata juniorów do lat 20 w Innsbrucku. W kolejnych latach odniósł szereg sukcesów, m.in. w Nowym Sadzie (1981, dz. I m.), Wrocławiu (1981, dz. II m.), Polanicy-Zdroju (1982, memoriał Akiby Rubinsteina, dz. I m. wraz z Lotharem Vogtem), Nowym Sadzie (1982, dz. II m. z Miguelem Quinterosem, za Johnem van der Wielem), Nałęczowie (1984, dz. II m. z Andriejem Sokołowem i Arturem Sygulskim, za Wiktorem Gawrikowem), Nowym Sadzie (1984, dz. II z Andriejem Sokołowem, za Predragiem Nikoliciem), Borze (1985, dz. I m. z Wjaczesławem Ejnhornem), Cannes (1986, dz. II m. wraz z m.in. Wiktorem Korcznojem i Andrásem Adorjánem), Novi Travniku (1987, turniej strefowy, dz. I m. z Draganem Barlovem), Zenicy (1989, I m.), Starym Smokovcu (1991, dz. II m. za Ivanem Sokolovem, wraz z Csabą Horváthem), Wiedniu (1996, memoriał Carla Schlechtera dz. II m. za Iliją Balinowem, wraz z Pavlem Blatnym i Attilą Grószpéterem) oraz w Barze (1997, dz. II wraz z Andriejem Sokołowem, za Ulfem Anderssonem).
Najwyższy ranking w swojej karierze osiągnął 1 lipca 1996 r., z wynikiem 2575 punktów dzielił wówczas 103. miejsce na światowej liście FIDE, jednocześnie zajmując 2. miejsce (za Ljubomirem Ljubojeviciem) wśród jugosłowiańskich szachistów.

</doc>
<doc id="1049875" url="https://pl.wikipedia.org/wiki?curid=1049875" title="USS Suwanee">
USS Suwanee

Okręty US Navy o nazwie USS "Suwannee", pochodzącej od rzeki Suwannee płynącej przez stany Georgia i Floryda:

</doc>
<doc id="1049877" url="https://pl.wikipedia.org/wiki?curid=1049877" title="Wilhelm Tusker">
Wilhelm Tusker

Ks. Wilhelm Tusker (ur. 20 stycznia 1835 w Starej Wsi, zm. 6 stycznia 1924 w Mszanie) – polski ksiądz katolicki. Budowniczy kościoła Parafii św. Jerzego w Mszanie.
Życiorys.
Święcenia kapłańskie otrzymał 6 lipca 1862. Do Mszany przybył jako administrator w 1885, rok później został proboszczem i tutaj pozostał aż do swojej śmierci. Jego grób znajduje się na miejscowym cmentarzu. Został zapamiętany jako budowniczy nowego, murowanego kościoła, który powstał w 1898. Obecnie, jedna z ulic w Mszanie nosi imię ks. Wilhelma Tuskera.

</doc>
<doc id="1049879" url="https://pl.wikipedia.org/wiki?curid=1049879" title="Giennadij Judin (1840–1912)">
Giennadij Judin (1840–1912)

Giennadij Wasiliewicz Judin (ros. "Геннадий Васильевич Юдин", ur. 29 lutego (13 marca) 1840 Jekaterinskij Zawod, gubernia tobolska – 18 (31) marca 1912 Krasnojarsk) – rosyjski bibliofil i przemysłowiec z Krasnojarska. Jego ojciec, matematyk-samouk, obudził w synu pasję do książek.
Życiorys.
Zgromadził olbrzymią bibliotekę, liczącą ponad 80 000 tomów, należącą do największych prywatnych księgozbiorów dziewiętnastego wieku. Kolekcjonował również rękopisy i dokumenty (łącznie ok. 500 000 jednostek). Posiadał m.in. pierwodruki klasyków literatury rosyjskiej, komplety czasopism i gazet XVIII-XIX w., druki zakazane i wydane bez zgody cenzury, zagraniczne książki o Rosji, prace z zakresu dziejów Syberii i Dalekiego Wschodu. W zbiorach Judina znalazły się fragmenty księgozbiorów wybitnych historyków i myślicieli rosyjskich, m.in. Nikołaja Pogodina. Z księgozbioru Judina korzystał m.in. w 1897 r. Włodzimierz Lenin.
Księgozbiór został umieszczony w specjalnie zbudowanym drewnianym budynku w majątku właściciela w Tarakanówce pod Krasnojarskiem. Księgozbiór początkowo rozmieszczany był w układzie działowym, później zaś – z powodu braku miejsca – nowe nabytki rozmieszczano według formatów. W pierwszych latach XX wieku Judin postanowił sprzedać swoją bibliotekę. Postawił jednak warunek, by księgozbiór nie uległ podziałowi, a kolekcja nosiła jego imię. Ponieważ nie udało się znaleźć nabywcy w Rosji, zbiór został zakupiony w 1907 r. przez Bibliotekę Kongresu w Waszyngtonie. Kolekcja Judina jest tam najcenniejszym elementem zbiorów slawistycznych. Po sprzedaży zbiorów właściciel zaczął na nowo gromadzić księgozbiór. Do chwili śmierci zgromadził ok. 20 000 tomów, przechowywanych dziś w Państwowej Uniwersalnej Bibliotece Naukowej Kraju Krasnojarskiego.

</doc>
<doc id="1049882" url="https://pl.wikipedia.org/wiki?curid=1049882" title="Ruth Taru-Kowalska">
Ruth Taru-Kowalska



</doc>
<doc id="1049885" url="https://pl.wikipedia.org/wiki?curid=1049885" title="RBY Mk I">
RBY Mk I

RBY Mk I – produkowany w Izraelu opancerzony samochód rozpoznawczy. Po raz pierwszy zaprezentowany w maju 1975 roku.
RBY Mk I miał kadłub wykonany z płyt stalowych o grubości do 10 mm. Płyty były silnie nachylone co sprzyjało rykoszetowaniu pocisków (pancerz boczny) i minimalizowało skutki wybuchu min (pancerz dolny). Osie kół były maksymalnie odsunięte od siebie co także minimalizowało zagrożenie wybuchami min (mniejsze ryzyko uszkodzenia struktury kadłuba). Zamocowany z tyłu pojazdu silnik benzynowy Dodge 225-2 napędzał wszystkie koła. Skrzynia biegów ręczna, uzupełniona dwubiegowym reduktorem. Załoga składa się z kierowcy, dowódcy i sześciu żołnierzy desantu. Przedział załogowy nie miał stropu i żołnierze zajmowali miejsce w pojeździe górą (kadłub nie ma drzwi).
RBY Mk I był uzbrojony w 1-2 karabiny maszynowe kalibru 7,62 mm. Istniała także wersja wsparcia z działem bezodrzutowym kalibru 106 mm i przeciwlotnicza z podwójnie sprzężoną armatą automatyczną kalibru 20 mm.

</doc>
<doc id="1049887" url="https://pl.wikipedia.org/wiki?curid=1049887" title="SS Mark">
SS Mark

SS Mark – statek niemiecki zbudowany w 1913 roku w stoczni Bremer Vulkan w Niemczech. Zakupiony i operujący w ramach Norddeutscher Lloyd. Został przejęty przez United States Shipping Board 11 kwietnia 1919, przemianowany na "Suwanee" i przekazany US Navy do używania jako transportowiec lub węglowiec. Pomimo przydzielenia do Trzeciego Dystryktu Morskiego (ang " 3d Naval District"), "Suwanee" nigdy nie został przyjęty oficjalnie do służby przez US Navy i został zwrócony do USSB 4 października 1919 do rozdysponowania. Dalej w rękach prywatnych pływał do 1942. Zatopiony na Morzu Arabskim przez japoński okręt podwodny I-29

</doc>
<doc id="1049888" url="https://pl.wikipedia.org/wiki?curid=1049888" title="Podkowa Leśna Wschodnia">
Podkowa Leśna Wschodnia

Podkowa Leśna Wschodnia – przystanek Warszawskiej Kolei Dojazdowej położony przy ul. Króliczej i Wschodniej w Podkowie Leśnej.
W roku 2017 przystanek obsługiwał 200–299 pasażerów na dobę.
Opis przystanku.
Perony.
Przystanek składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Punkt sprzedaży biletów.
Na przystanku znajduje się automat biletowy. 
Przejazd kolejowy.
Na zachodniej głowicy peronów, przy wejściu na przystanek, znajduje się przejazd kolejowy. Łączy on ul. Króliczą z ul. Wschodnią.

</doc>
<doc id="1049889" url="https://pl.wikipedia.org/wiki?curid=1049889" title="Arkanzaur">
Arkanzaur

Arkanzaur ("Arkansaurus fridayi") – dinozaur z grupy ornitomimozaurów (Ornithomimosauria); jego nazwa znaczy "jaszczur z Arkansas".
Żył we wczesnej kredzie (apt–alb) na terenach Ameryki Północnej. Opisany na podstawie kości prawej stopy. Jego szczątki znaleziono w USA (w stanie Arkansas).

</doc>
<doc id="1049893" url="https://pl.wikipedia.org/wiki?curid=1049893" title="Nawiewnik">
Nawiewnik



</doc>
<doc id="1049894" url="https://pl.wikipedia.org/wiki?curid=1049894" title="Earphoria">
Earphoria

Earphoria – album koncertowy grupy The Smashing Pumpkins. Podczas gdy towarzysząca mu kaseta video "Vieuphoria" była ogólnodostępna, płytę wydano jedynie nieoficjalnie w liczbie około tysiąca egzemplarzy promocyjnych, przesłanych do stacji radiowych. Dopiero po ponownym wydaniu "Vieuphorii" na DVD w listopadzie 2002 "Earphoria" trafiła do sprzedaży. Płyta zawiera ten sam materiał co "Vieuphoria" – większość nagrań pochodzi z trasy koncertowej promującej album "Siamese Dream".

</doc>
<doc id="1049895" url="https://pl.wikipedia.org/wiki?curid=1049895" title="Julie Driscoll">
Julie Driscoll

Julie Driscoll (ur. 8 czerwca 1947 w Londynie) – aktorka i wokalistka rockowa kojarzona z subkulturą modsów. Znana dzięki przebojowym wykonaniom "'This Wheel's on Fire" Boba Dylana, "Season of the Witch" Donovana i "Light My Fire" The Doors. Wraz z Brianem Augerem założyła zespół Julie Driscoll, Brian Auger &amp; The Trinity. Jako Julie Tippetts – wokalistka jazzowa i awangardowa wkraczająca również w sferę muzyki eksperymentalnej.
Biografia muzyczna.
Julie Driscoll.
Jako młoda dziewczyna prowadziła klub fanów grupy Yardbirds. Ich menedżer i producent Giorgio Gomelsky zachęcił ją do spróbowania sił jako piosenkarka. Jej pierwszy singel ukazał się w 1963 r. i, tak jak i kilka następnych wydanych do 1966 r., nie cieszył się powodzeniem.
W kwietniu 1965 r. organista Brian Auger zakończył działalność swojego kwartetu Brian Auger &amp; the Trinity i miesiąc później założył grupę Steampacked. Muzykami byli członkowie poprzedniego zespołu a uzupełniała ich trójka młodych, świetnie zapowiadających się wokalistów: Julie Driscoll, Rod Stewart i Long John Baldry. Gdy w kwietniu 1966 r. Rod Stewart odszedł do zespołu Shotgun Express, grupa Steampacked kontynuowała działalność do września 1966 r. Dokonali nagrań, jednak ukazały się one dopiero po sukcesie Roda Stewarta w grupie The Faces.
We wrześniu 1966 r. Brian Auger i Julie Driscoll reaktywowali The Trinity, tym razem jako Julie Driscoll, Brian Auger &amp; the Trinity. Long John Baldry założył grupę Bluesology.
Julie Driscoll, Brian Auger &amp; the Trinity wydali kilka singli, które cieszyły się sporym powodzeniem, a prawdziwą sławę przyniosła im ich wersja "This Wheel's on Fire" (autorstwa Boba Dylana i Ricka Danko). W 1967 r. ukazał się pierwszy album zespołu "Open". Julie Driscoll stała się najpopularniejszą piosenkarką i najmodniejszą osobą Wielkiej Brytanii. Jej intrygująca i niebanalna uroda spowodowała, że zaczęto w stosunku do niej używać określenia "Twarz" (ang. The Face).
W 1969 r. ukazał się ich drugi, tym razem podwójny album "Streetnoise".
W tym samym roku Julie odeszła od The Trinity i nagrała swój intrygujący i ambitny album solowy zatytułowany "1969". Podczas jego nagrywania poznała wybitnego pianistę brytyjskiego Keitha Tippetta, który aranżował jej utwory do tej płyty, nagranej przy pomocy znakomitych muzyków z kręgu Canterbury. Wkrótce Julie i Keith pobrali się, Julie przybrała świadomie nazwisko Tippetts, podkreślając tym zerwanie z jej dotychczasową twórczością. Zniknęła bezpowrotnie ze sceny rockowej i popowej, zajmując się własnymi, ambitnymi projektami, często eksperymentalnymi, biorąc udział w projektach Tippetta oraz ich wspólnych.
Julie Tippetts.
W 1970 r. wzięła udział w nagraniu albumu B.B. Blundera "Worker's Playtime", który był właściwie trzecim albumem progresywnej grupy Blossom Toes.
W tym samym roku wzięła także udział w studyjnych nagraniach awangardowego gitarzysty brytyjskiego i jego grupy Derek Bailey Company.
W latach 1971-1975 wzięła udział w monumentalnym projekcie swojego męża, jakim była 50-osobowa grupa Centipede (pol. Stonoga), powstała dla zrealizowania jego kompozycji "Septober Energy". W 1971 r. orkiestra ta, skupiająca najlepszych muzyków brytyjskich sceny rockowej, jazz rockowej i jazzowej nagrała ten utwór, o charakterze suity, na dwupłytowym albumie "Septober Energy".
W 1971 r. Julie wraz z Keith Tippett Group nagrała album "Dedicated to You But You Weren't Listening".
Po pewnym okresie przerwy poświęconej sprawom rodzinnym powróciła do muzyki w 1974 r.
W 1974 r. nagrała swój drugi solowy album "Sunset Glow", na którym zademonstrowała swoje możliwości wokalne w zakresie właściwie od folku do jazzu.
8 września 1974 r. wzięła udział w słynnym koncercie Roberta Wyatta Robert Wyatt &amp; Friends w Theatre Royal Drury Lane. Plonem był album "Theatre Royal Drury Lane 8th September 1974" - CD Hannibal/Rykodisc HNCD 1507 (2005). W tym samym roku wzięła także udział w nagraniu albumu Carli Bley "Tropic Appetites". Jako wokalistka zebrała znakomite recenzje.
W 1975 r. występowała i nagrywała w grupie Ovary Lodge z Keithem Tippettem. Ukazał się także koncertowy album "Ovary Lodge".
Jednym z najciekawszych projektów lat 70. był "Peter &amp; the Wolf" (pol. Piotruś i Wilk) Prokofjewa prowadzony przez znakomitego saksofonistę Jacka Lancastera (znanego m.in. z grupy Blodwyn Pig) i Roberta Lumleya. Wykonawcami, obok Julii i Keitha, byli najwybitniejsi muzycy brytyjscy.
W 1976 r. Julie wraz z Maggie Nicols, Philem Mintonem i Brianem Elym założyła wokalną grupę Voice.
W 1977 r. ukazał się album Keitha Tippetta "Warm Spirits, Cool Spirits", na którym Julie wykonuje partie wokalne i gra na różnych instrumentach perkusyjnych.
W 1978 r. Julie wzięła udziała w większym przedsięwzięciu Keitha, ponaddwudziestoosobowej grupie Ark. Zespół ten nagrał album "Frames". W tym samym roku wzięła udział w nagraniu albumu Keitha Tippetta "In Conference" oraz nagrała wspólnie z Maggie Nicols płytę "Sweet and Sours".
W latach 80. zaangażowała się w kilka duetów i triów; w 1987 r. ukazuje się album duetu Julie i Keitha "Couple in Spirit".
W latach 90. była członkiem zespołów Keitha Mujician &amp; The Georgian Ensemble, Dedication Orchestra i Tapestry.
W 1993 r. nagrała album "Twilight Etchings" z Keithem Tippettem i Willim Kellersem.
W 1996 r. ukazał się album "Couple in Spirit II".
W 1998 r. wzięła udział w nagraniu albumu "The First Full Turn" ("RoTToR")
W 1999 r. ukazał się album "Shadow Puppeteer" prawie całkowicie wokalny przy minimalnym wsparciu instrumentów, głównie perkusyjnych.
W ostatnich latach Julie zajmuje się także kształceniem muzycznym i warsztatami muzycznymi i wokalnymi zarówno dla dzieci jak i dorosłych. W Dartington International Summer School, Welsh College of Music and Drama uczy m.in. wokalnych umiejętności improwizatorskich.

</doc>
<doc id="1049897" url="https://pl.wikipedia.org/wiki?curid=1049897" title="Luis Jiménez">
Luis Jiménez

Luis Antonio Jiménez Garcés (ur. 17 czerwca 1984 w Santiago) – chilijski piłkarz z obywatelstwem włoskim występujący na pozycji ofensywnego pomocnika, skrzydłowego lub napastnika. Nosi przydomek „El Mago” (Czarodziej).
Do 2002 roku grał dla CD Palestino, skąd przeszedł do Ternany Calio. Grał w niej do 2005 roku. Od 2006 roku grał dla Fiorentiny i jeszcze w 2006 roku powrócił do Ternany, skąd w 2007 roku został wypożyczony do S.S. Lazio, a potem do Interu Mediolan, który później wykupił Jimeneza na własność. 23 czerwca 2009 roku piłkarz został na jeden sezon wypożyczony do West Hamu United z opcją pierwokupu za osiem milionów euro. 1 lutego 2010 roku został wypożyczony do Parmy. Latem 2010 został graczem Ternany, jednak jeszcze przed końcem okienka transferowego sprzedano go do Ceseny.

</doc>
<doc id="1049900" url="https://pl.wikipedia.org/wiki?curid=1049900" title="Nelson Rivas">
Nelson Rivas

Nelson Rivas (ur. 25 marca 1983 roku w Praderze) – kolumbijski piłkarz występujący na pozycji obrońcy, reprezentant Kolumbii.
Kariera piłkarska.
Kariera klubowa.
W 2002 rozpoczął karierę piłkarską w klubie Deportivo Pasto. Potem był kolejno zawodnikiem takich klubów jak Deportivo Pasto, Deportivo Cali, Deportes Tolima, ponownie Deportivo Cali oraz River Plate. 18 lipca 2007 roku za 7,5 mln euro został kupiony do Interu Mediolan. W Serie A zadebiutował 3 lutego 2008 roku w wygranym 1:0 meczu z Empoli FC. 23 września 2008 doznał kontuzji kolana przez co musiał 4 miesiące leczyć się. 26 sierpnia 2009 został wypożyczony do Livorno, a 31 stycznia 2011 do ukraińskiego Dnipra Dniepropetrowsk. Następnie grał w Montreal Impact i Atlético FC.
Kariera reprezentacyjna.
W 2007 roku po raz pierwszy wystąpił w reprezentacji Kolumbii.

</doc>
<doc id="1049901" url="https://pl.wikipedia.org/wiki?curid=1049901" title="Miguel Delibes">
Miguel Delibes

Miguel Delibes Setién (ur. 17 października 1920 w Valladolid, zm. 12 marca 2010 tamże) – hiszpański powieściopisarz, członek Królewskiej Akademii Hiszpańskiej.
Życiorys.
Studiował prawo i handel, objął katedrę Prawa Handlowego. Był również dziennikarzem, redagował gazetę „El Norte de Castilla” (Północ Kastylii) od 1958 do 1963 roku. Jego pierwsza powieść to "La sombra del ciprés es alargada" (1947), za którą otrzymał Premio Nadal.
W "Drodze" ("El Camino", 1950) opowiada historię dziecka, które odkrywa życie i któremu grozi opuszczenie wsi i wyruszenie do miasta.
W 1953 opublikował "Mi idolatrado hijo Sisí", powieść ta odzwierciedla jego światopogląd (po części autobiograficzna), opisuje w niej życie prowincjonalnego mieszczaństwa w mieście, które jest podobne do jego rodzinnego Valladolid, podobnie w krótkiej powieści "El loco" (Szaleniec).
Inne powieści to "La hoja roja" (1959), dzieło egzystencjalne, w którym fotograf wspomina swoje życie przed przejściem na emeryturę; "Szczury" ("Las Ratas", 1962), zaczynająca się od autobiograficznych anegdot, w których wspomina się wiejski nastrój małej, zagubionej, kastylijskiej miejscowości i przede wszystkim "Pięć godzin z Mariem" (1966).
Istnieje duża grupa jego powieści, które mówią o wielkim zamiłowaniu pisarza – polowaniach, połączonych postaciami woźnego z liceum (miłośnika polowań), który następnie przeobraża się emigranta w Chile i emeryta. Te powieści tworzą trylogię, złożoną z "Diario de un cazador" (Pamiętnik myśliwego, 1955), za który otrzymał Narodową Nagrodę Literacką, "Diario de un emigrante" (Pamiętnik emigranta, 1968) i "Diario de un jubilado" (Pamiętnik emeryta, 1996).
W 1969 opublikował powieść, która różni się od jego zwyczajowej tematyki twórczości: "Parábola del náufrago" (Przypowieść rozbitka), do której inspiracją były wydarzenia Praskiej Wiosny.
W 1973 roku został wybrany do Królewskiej Akademii Języka Hiszpańskiego i zajął miejsce oznaczone literą „e”. W listopadzie 1974 umarła jego żona Ángeles, pogrążając pisarza w trzyletniej depresji. W 1975 wydano "Las guerras de nuestros antepasados" (Wojny naszych przodków). Jego następnym dziełem była powieść "El disputado voto del señor Cayo" (1978), niewiele później opublikowano jego mowę w Królewskiej Akademii Hiszpańskiej pod tytułem "Un mundo que agoniza" (Świat w agonii, 1979).
W 1982 opublikowano "Niewinni święci" (Los santos inocentes), gdzie autor przedstawił losy wiejskiej rodziny bezlitośnie wykorzystywanej przez lokalnych kacyków. Historia została przeniesiona na ekrany kin przez Mario Camusa. Wśród jego ostatnich dzieł znajdują się "Cartas de amor de un sexagenario voluptuoso" (Listy miłosne zmysłowego sześćdziesięciolatka, 1983), "377A, Madera de héroe" (1987), "Señora de rojo sobre fondo gris" (Pani w czerwonym na szarym tle, 1991), gdzie pojawia się postać nawiązująca do jego żony i "El hereje" (Heretyk, 1998), powieść historyczna o prześladowaniu luteranów przez hiszpańską inkwizycję w XVI-wiecznym Valladolid, powieść ta stanowi argument na rzecz wolności religijnej, autor dedykuje ją swojemu miastu: Valladolid. Za "Heretyka" otrzymał po raz kolejny Narodową Nagrodę Literacką (1999).
Miguel Delibes jest również autorem cudownych krótkich opowiadań: "Siestas con viento sur" (Siesty w południowym wietrze, 1957), za które otrzymał Nagrodę Fastenrath lub "Viejas historias de Castilla la Vieja" (Dawne historie Starej Kastylii).
W roku 2000, rząd wspólnoty autonomicznej Kastylia i León zgłosiła kandydaturę Miguela Delibesa do Literackiej Nagrody Nobla, kandydatura uzyskała szerokie wsparcie w kraju i za granicą.
El Consejo de Dirección de la Sociedad General de Autores y Editores (Rada Dyrekcji Generalnego Towarzystwa Autorów i Wydawców) zaproponowała Królewskiej Szwedzkiej Akademii Nauk nazwiska pisarzy Miguela Delibesa, Francisca Ayali i Ernesta Sábato jako kandydatów do Literackiej Nagrody Nobla w 2007 roku.
Pięć godzin z Mariem.
Powieść uważana za jego mistrzowskie dzieło, jest długim mono- dialogiem Carmen, kobiety z miejskiej klasy średniej o bardzo wąskich światopoglądzie i mentalności, przed zwłokami męża Maria, nauczyciela liceum o poglądach lewicowych, przez które spędził pewien czas w więzieniu, za czasów frankizmu. Żona wyrzuca mu (powtarzając to mnóstwo razy), że m.in. nie kupił samochodu (podczas, gdy wszyscy sąsiedzi i znajomi kupili), nie zarabiał dużo, źle wychował dzieci (syn-demokrata) i traktował przedstawicieli niższych klas społecznych jak równych sobie. Poza zawartością egzystencjalną, powieść jest satyrą na mierność klasy średniej wystawionej na upadek gospodarczy za czasów frankizmu. Najważniejszym jednak tematem utworu jest "Konflikt Dwóch Hiszpanii" (El Conflicto de las Dos Españas). Mario jest przedstawicielem Hiszpanii demokratycznej, liberalnej, postępowej (progresista), lewicowej, otwartej na świat, tolerancyjnej, antyfaszystowskiej, natomiast Carmen reprezentuje Hiszpanię zacofaną, prawicową, faszystowską, katolicką, nacjonalistyczną, rasistowską, nietolerancyjną. Mąż i żona są skazani na siebie, podobnie jak dwie Hiszpanie, muszą żyć razem ze sobą. Nad ich życiem ciąży jakieś fatum, fatum, które dzieli naród hiszpański na śmiertelnie wrogie obozy i które umieściło je na jednym „malutkim” Półwyspie.

</doc>
<doc id="1049902" url="https://pl.wikipedia.org/wiki?curid=1049902" title="Rohff">
Rohff

Rohff, właściwe Housni Mkouboi (ur. 15 grudnia 1977 w Mbeni, Związek Komorów) – francuski raper.
Jego pseudonim początkowo pochodził od słów: Rimeur Original Hardcore Flow Fluide (tłumaczone na język angielski: Original Rhymester Hardcore Flow Fluid), ale został przekształcony i pochodzi od słów Rimeur Offensiv Honorant Flow Fluide.
Życiorys.
Do Francji przybył w 1985 roku. Dorastał w Val-de-Marne, jednym z paryskich przedmieść. Rohff, wzorując się między innymi na 2Pacu i Mobb Deep zaczął rapować w 1994 roku. W 1999 roku rozpoczął pracę nad swoim pierwszym albumem pt. "Le Code de l'honneur" (ang. tytuł "The Code of Honour"), który zawiera m.in. utwory "Appelle-moi Rohff", "Catastrohff", "Skyrohff", "Rohff Vs l'État", "Génération sacrifiée" oraz "Manimal". Duży sukces pierwszego albumu sprawił, że w 2001 roku Rohff wydał kolejny album pt. "La Vie avant la mort" ("The Life Before The Death", "Życie przed śmiercią"), który osiągnął komercyjny sukces (250.000 sprzedanych płyt). Do utworów na tej płycie należą m.in. "TDSI", "Miroir, Miroir" i "5-9-1".
W czerwcu 2004 wydał trzeci solowy album, podwójny, zawierający 30 utworów "La Fierté Des Nôtres".
Czwarty studyjny album, pt. "Au-delà de mes limites" został wydany 28 listopada 2005 roku. Do 1 grudnia sprzedano 20 tysięcy kopii albumu. Dwa tygodnie po wydaniu zyskał status złotej płyty, sprzedając się w ilości 200.000 egzemplarzy. 
Nie brał udziału przy nagrywaniu płyty pt "Jusqu'a la mort", grupy Mafia K'1 Fry.
W grudniu 2008 roku ukazał się kolejny album Mkouboi pt. "Le Code de l’horreur". Płytę promowało 7 teledysków powstałych do utworów "La Grande Classe", "Progress", "Rap Game", "Paris", "Hysteric love", "Sévère" i "Repris de justesse". Sprzedano ponad 225.000 egzemplarzy. Album został zatwierdzony jako platyna.
"La Cuenta" był szóstym solowym albumem. Został wydany 13 grudnia 2010 roku. Płyta była promowana 5 teledyskami: "Dans ma werss", "Rien à prouver", "Dans tes yeux", "Fais doucement" z gościnnym udziałem Zaho i "Thug Mariage". Rohffa wspomogli La Fouine czy Karim Benzema. Produkcja została zatwierdzona jako platyna, ze sprzedażą 107.500 egzemplarzy.
Na 2012 roku został zapowiedziany siódmy solowy album pt. "Padre du Rap Game", jednak premiera i tytuł zostały zmienione. Pod nową nazwą "P.D.R.G." płyta ukazała się 23 września 2013 roku. Pierwotnie kompozycja miała być mixtapem. Pierwszy singel o nazwie "K-Sos musik" zapowiadający projekt, został wydany w listopadzie zeszłego roku. Następny o tytule "Dounia" opublikowano w maju 2013 roku. Póki co, ostatni, "J'accélère" wypuszczono w czerwcu tego roku.
Afery kryminalne.
W 2005 roku Rohff został skazany na 4 lata więzienia w zawieszeniu na 2 lata za ostrzelanie dwóch osób wychodzących z nocnego klubu w Ivry-on-Seine w 2002 roku.
W 2007 roku Rohff na prośbę swojej mamy wyruszył w poszukiwaniu swojego najmłodszego brata, z którym był skłócony. Nieoczekiwanie na widok Housniego jego młodszy brat zaczął wzywać policję. Rohff kilka dni później został skazany na 5 miesięcy bezwzględnego więzienia za posiadanie broni. Zdarzenie za które został skazany opisuje w swojej piosence "Testament", w której wyraża swój żal do brata.
Dyskografia.
Opracowano na podstawie źródła.

</doc>
<doc id="1049903" url="https://pl.wikipedia.org/wiki?curid=1049903" title="Tomasz Bandrowski">
Tomasz Bandrowski

Tomasz Bandrowski (ur. 18 września 1984 w Pyskowicach) – polski piłkarz grający na pozycji pomocnika, wychowanek Gwarka Zabrze.
Kariera klubowa.
Wychował się miejscowości Pawłowiczki w województwie opolskim niedaleko Kędzierzyna-Koźla. Zaczynał karierę w miejscowym klubie LZS Zryw Pawłowiczki. Występował także w zabrzańskim Gwarku. Następnie przeszedł do Energie Cottbus, z którym w sezonie 2005/2006 awansował do Bundesligi i rozegrał w niej 21 meczów. Na wiosnę 2008 roku został wypożyczony do Lecha Poznań. Po udanej rundzie w jego wykonaniu, został wykupiony definitywnie i w maju 2009 roku sięgnął z nim po puchar Polski, zaś w lipcu po Superpuchar.
26 stycznia 2012 Bandrowski podpisał kontrakt z Jagiellonią Białystok obowiązujący do 30 czerwca 2012. Kontrakt był przedłużany o rok – do czerwca 2013, a następnie o kolejny – do 30 czerwca 2014. Po sezonie 2013/14 zawodnik nie doszedł do porozumienia co do dalszej współpracy z klubem ze stolicy Podlasia i opuścił Jagiellonię, w której rozegrał 37 spotkań ligowych.
Kariera reprezentacyjna.
6 września 2008 zadebiutował w reprezentacji Polski, zmieniając w przerwie Rafała Murawskiego w meczu eliminacji Mistrzostw Świata ze Słowenią. W kadrze rozegrał siedem spotkań.

</doc>
<doc id="1049904" url="https://pl.wikipedia.org/wiki?curid=1049904" title="USS Fresno (CL-121)">
USS Fresno (CL-121)

USS Fresno (CL-121) - amerykański krążownik lekki typu "Atlanta" z okresu po II wojnie światowej. 
Historia.
Został zwodowany 5 marca 1946 w stoczni Federal Shipbuilding and Dry Dock Company w Kearny w stanie New Jersey. Matką chrzestną była pani Ruth R. Martin. Został przyjęty do służby 27 listopada 1946 z komandorem E. B. Straussem jako dowódcą. Został przeklasyfikowany na "CLAA-121" 18 marca 1949.
Podczas pierwszego rejsu operacyjnego (13 stycznia 1947 - 7 maja 1947) "Fresno" oprócz wykonywania zaplanowanych ćwiczeń na Karaibach, odwiedził także Montevideo w Urugwaju, podczas zaprzysiężenia prezydenta. Odwiedził także Rio de Janeiro. 1 sierpnia okręt wypłynął z Norfolk w rejs, w czasie którego odwiedził porty północnoeuropejskie i śródziemnomorskie. Wrócił do Norfolk 1 grudnia.
Drugi przydział zamorski (3 marca 1948 - 19 czerwca 1948) sprawił, że "Fresno" odwiedził Amsterdam, Dublin, Bergen i Kopenhagę pływając do tych miast ze swojej bazy zamorskiej w Plymouth (Wielka Brytania). Jego późniejsze operacje przybrzeżne z Norfolk opierały się także o rejsy do Wyspy Księcia Edwarda i na Bermudy. Został wycofany ze służby 17 maja 1949. Umieszczony w rezerwie został zakotwiczony w Bayonne w stanie New Jersey. Skreślony z listy floty w kwietniu 1965, został sprzedany na złom 17 czerwca 1966.

</doc>
<doc id="1049907" url="https://pl.wikipedia.org/wiki?curid=1049907" title="Luis Jimenez">
Luis Jimenez



</doc>
<doc id="1049908" url="https://pl.wikipedia.org/wiki?curid=1049908" title="USS Fresno (CLAA-121)">
USS Fresno (CLAA-121)



</doc>
<doc id="1049911" url="https://pl.wikipedia.org/wiki?curid=1049911" title="Lull">
Lull

Lull to EPka zespołu The Smashing Pumpkins, wydana 5 listopada 1991 przez Virgin Records.

</doc>
<doc id="1049913" url="https://pl.wikipedia.org/wiki?curid=1049913" title="Utrera">
Utrera

Utrera − miasto w Hiszpanii, w pobliżu Sewilli, w Andaluzji, na Nizinie Andaluzyjskiej.
Liczba mieszkańców: 50 000
W mieście rozwinął się przemysł włókienniczy oraz spożywczy.

</doc>
<doc id="1049915" url="https://pl.wikipedia.org/wiki?curid=1049915" title="Ootacamund">
Ootacamund



</doc>
<doc id="1049917" url="https://pl.wikipedia.org/wiki?curid=1049917" title="Tygrysy Europy 2">
Tygrysy Europy 2

Tygrysy Europy 2 – polski serial komediowy w reżyserii Jerzego Gruzy, kontynuacja serialu "Tygrysy Europy" z 1999 roku.
Serial został zrealizowany w 2001 roku, był wyświetlany w TVP1 od 4 maja 2003 do 22 czerwca 2003. Prawdopodobnie powstało 15 odcinków, ale TVP1 wyemitowała tylko 7.
Fabuła.
Film opowiada o perypetiach nowobogackiej rodziny Nowaków i pracujących w ich willi służbie. Bogactwo Nowaków opiera się na lewych przekrętach i niejasnych finansach, mimo to obracają się oni w towarzystwie warszawskiej śmietanki. To właśnie z nich przede wszystkim śmieje się Gruza, dowodząc, że gdyby „tygrysy Europy” pozbawić pieniędzy, byliby co najwyżej wynędzniałymi kotami.

</doc>
<doc id="1049918" url="https://pl.wikipedia.org/wiki?curid=1049918" title="Marian Melman">
Marian Melman

Marian Meir Melman (ur. 3 stycznia 1900 w Żółkwi, zm. 30 października 1978 w Nowym Jorku) – polski reżyser oraz aktor teatralny i filmowy żydowskiego pochodzenia.
Początkowo aktor Teatru Żydowskiego w Łodzi, w latach 1953 do 1955 grał w Teatrze Żydowskim we Wrocławiu, a od 1955 roku w Teatrze Żydowskim w Warszawie. W 1964 roku odznaczony odznaką „Zasłużony Działacz Kultury”. W 1968 roku wyemigrował z Polski do Stanów Zjednoczonych, gdzie mieszkał do śmierci. Jego żoną była Ida Kamińska. Jest pochowany na Mount Hebron Cemetery.

</doc>
<doc id="1049919" url="https://pl.wikipedia.org/wiki?curid=1049919" title="Zadnia Salatyńska Przełęcz">
Zadnia Salatyńska Przełęcz

Zadnia Salatyńska Przełęcz, zwana też Przełęczą pod Dzwonem (słow. "Sedlo u Zvonu", "sedlo Skriniarok") – położona na wysokości 1907 m lub 1885 m n.p.m. przełęcz w Tatrach Zachodnich pomiędzy znajdującymi się w grani głównej Tatr Spaloną Kopą (2083 m) a Małym Salatynem (2046 m). Właściwie przełęcz znajduje się w długiej, postrzępionej i ostrej grani zwanej Skrzyniarki, pomiędzy Spaloną Kopą a niewybitnym i na niektórych mapach niewyróżnianym szczytem Salatyńskiej Kopy (1925 m). Grań tworzy tu kilka zębów i niewielkich przełęczy, z których najwybitniejsza jest właśnie Przełęcz pod Dzwonem (nazwa ta pochodzi od znajdującej się w grani niewielkiej turni Dzwon). Północne zbocza spod przełęczy opadają stromo do polodowcowego, zawalonego kamiennymi głazami kotła Doliny Zadniej Salatyńskiej (boczna odnoga Doliny Rohackiej), zaś zbocza południowe również stromo do jeszcze bardziej martwego, niemal pozbawionego roślin cyrku Głębokiego Worka i Doliny Głębokiej.

</doc>
<doc id="1049920" url="https://pl.wikipedia.org/wiki?curid=1049920" title="Punkty życia">
Punkty życia



</doc>
<doc id="1049922" url="https://pl.wikipedia.org/wiki?curid=1049922" title="Przełęcz pod Dzwonem">
Przełęcz pod Dzwonem



</doc>
<doc id="1049926" url="https://pl.wikipedia.org/wiki?curid=1049926" title="Axis International Lines">
Axis International Lines



</doc>
<doc id="1049927" url="https://pl.wikipedia.org/wiki?curid=1049927" title="Peel Sessions (EP The Smashing Pumpkins)">
Peel Sessions (EP The Smashing Pumpkins)

Peel Sessions to EPka grupy The Smashing Pumpkins, wydana w czerwcu 1992 przez Hut Records. W jej skład wchodzą piosenki nagrane 8 września 1991 w programie Johna Peela w stacji BBC Radio 1.

</doc>
<doc id="1049929" url="https://pl.wikipedia.org/wiki?curid=1049929" title="Legislatywa (1791)">
Legislatywa (1791)

Zgromadzenie Prawodawcze (), zwane potocznie Legislatywą, stanowiło francuską władzę ustawodawczą w okresie rewolucji francuskiej. Działało w okresie od 1 października 1791 roku, do 20 września 1792 roku. Zostało powołane na podstawie Konstytucji przyjętej 3 września 1791 roku. Rozwiązane zostało, ustępując miejsca Konwentowi Narodowemu. Skład izby został wybrany w powszechnych wyborach. Składał się z 745 deputowanych. Feuillanci zdobyli 264 miejsc, centrum („Bagno”) 345 miejsc, a „Góra” (jakobini, kordelierzy, żyrondyści) 136 miejsc.

</doc>
<doc id="1049930" url="https://pl.wikipedia.org/wiki?curid=1049930" title="The Gruz Brothers Band">
The Gruz Brothers Band

The Gruz Brothers Band – polska grupa muzyczna złożona z części muzyków zespołu Stare Dobre Małżeństwo.

</doc>
<doc id="1049932" url="https://pl.wikipedia.org/wiki?curid=1049932" title="D’arcy Wretzky">
D’arcy Wretzky

D’arcy Elizabeth Wretzky-Brown (ur. 1 maja 1968 w South Haven, Michigan) – amerykańska basistka rockowa, najlepiej znana z gry w altrockowym zespole The Smashing Pumpkins.
Młodość.
Wretzky urodziła się i wychowała w Michigan. Jej matka była muzykiem i zachęcała ją i jej siostry do nauki gry na instrumentach. D’arcy nauczyła się gry na skrzypcach i oboju, śpiewała także w chórach. Zajmowała się również gimnastyką. Swojego ojca, przedsiębiorcę budowlanego, cechującego się zamiłowaniem do jazdy konnej, nazywała później „bardzo dziwnym człowiekiem”. W młodości Wretzky sama siebie określała „chłopczycą”, co często prowadziło do sporów z jej siostrą. Podczas uczęszczania do szkoły średniej w South Haven zainteresowała się muzyką postpunkową, występując w zespołach coverowych. Po ukończeniu szkoły przeprowadziła się do Francji, aby dołączyć do jednej z tamtejszych grup, ale rozpadła się ona jeszcze przed jej przyjazdem. Wretzky powróciła do Chicago, spędzając lato z przyjaciółmi, często chodząc na koncerty.
The Smashing Pumpkins.
Po koncercie w miejscowym klubie rockowym Wretzky usłyszała, jak Billy Corgan krytykuje występujący zespół. Wywiązała się między nimi żywa dyskusja, w wyniku której Corgan zaprosił ją do gry w powstającej grupie The Smashing Pumpkins, która w tym czasie składała się tylko z niego samego, Jamesa Ihy i automatu perkusyjnego. Wretzky przyjęła propozycję, a kilka miesięcy później ostatnim członkiem został perkusista Jimmy Chamberlin.
Czas spędzony w grupie składał się dla Wretzky z przeplatających się dobrych i złych okresów. Corgan nazwał ją „moralnym autorytetem” i „sumieniem” zespołu. Później wspomniał jednak, że po sukcesie wydanego w 1995 roku albumu "Mellon Collie and the Infinite Sadness", basistka rozpoczęła „widoczny, powolny upadek w szaleństwo i/lub narkotyki”. W końcu opuściła grupę w roku 1999, oficjalnie aby poświęcić się karierze aktorskiej. Po jakimś czasie Corgan stwierdził jednak, że została „wyrzucona z zespołu za bycie nikczemną narkomanką, która odmawiała przyjęcia pomocy”. Zastąpiła ją była basistka grupy Hole, Melissa Auf der Maur, a cały zespół rozpadł się w roku 2000.
Wretzky była basistką grupy podczas nagrania jej pierwszych pięciu albumów: "Gish", "Siamese Dream", "Mellon Collie and the Infinite Sadness", "Adore", oraz "Machina/The Machines of God". Mimo tego, zarówno ona, jak i Corgan potwierdzili, że często to on nagrywał ścieżki gitary basowej, gdyż mógł to zrobić przy znacznie mniejszej liczbie prób. Wretzky często użyczała swojego wokalu na koncertach, zaśpiewała także w trzech utwory studyjne: „Daydream” ("Gish"), „Farewell and Godnight” ("Mellon Collie and the Infinite Sadness") oraz „Dreaming” ("The Aeroplane Flies High"). Jest także współautorką piosenki „Daughter”.
Wretzky nie odpowiedziała na apel Corgana z 2005 roku, w którym wyraził on swą chęć reaktywacji zespołu. Aktualną basistką jest Nicole Fiorentino.
Życie osobiste.
Wretzky na początku lat dziewięćdziesiątych przez pewien czas była w związku z Jamesem Ihą, gitarzystą The Smashing Pumpkins, a ich rozstanie doprowadziło do poważnych problemów podczas nagrywania albumu "Siamese Dream". W 1994 roku artystka wyszła za Kerry’ego Browna, perkusistę zespołu Catherine. Użyczyła wokalu w utworach „Four Leaf Clover” i „Punch Me Out”, zawartych na EP-ce zespołu z 1996 roku, "Hot Saki and Bedtime Stories". Pojawiła się także w teledysku do pierwszej z tych piosenek. Po jakimś czasie Wretzky rozwiodła się ze swoim mężem. Ihę z kolei nadal uznaje za swojego przyjaciela.
Wretzky aresztowano 25 stycznia 2000 w Chicago za posiadanie kokainy, ale uniknęła kary biorąc udział w programie prewencyjnym przeznaczonym dla osób po raz pierwszy przyłapanych na posiadaniu narkotyków.
Od 2000 roku Wretzky mieszka w Watervliet w stanie Michigan. Posiada stadninę koni i trzy antykwariaty. Do dziś pozostaje niemal całkowicie poza życiem publicznym.

</doc>
<doc id="1049937" url="https://pl.wikipedia.org/wiki?curid=1049937" title="Sinraptory">
Sinraptory

Sinraptory (Sinraptoridae) – rodzina dinozaurów z grupy karnozaurów (Carnosauria)
Do rodziny tej zalicza się duże drapieżniki o długości ciała do 10 m. Żyły w okresie późnej jury i być może również środkowej jury oraz wczesnej kredy na terenach Europy i Azji.
Rodzaje rodziny Sinraptoridae:
Jeśli istotnie przedstawicielem tej grupy jest metriakantozaur, Sinraptoridae byłyby młodszym synonimem rodziny Metriacanthosauridae.

</doc>
<doc id="1049938" url="https://pl.wikipedia.org/wiki?curid=1049938" title="Wytwórnia Filmów Dokumentalnych i Fabularnych">
Wytwórnia Filmów Dokumentalnych i Fabularnych

Wytwórnia Filmów Dokumentalnych i Fabularnych (WFDiF), do 1989 Wytwórnia Filmów Dokumentalnych – jedna z najstarszych w Polsce wytwórni filmowych, znajdująca się przy ul. Chełmskiej 21 w Warszawie.
Opis.
Powstała w 1949 jako Wytwórnia Filmów Dokumentalnych. 
Wytwórnia realizowała filmy dokumentalne oraz Polską Kronikę Filmową. Realizowała rocznie kilkadziesiąt filmów. W 1960 rozszerzyła działalność i uruchomiła dwie nowe hale zdjęciowe do realizacji filmów fabularnych.
W 1989 przedsiębiorstwo zmieniło nazwę na obecną. W 2019 dokonano połączenia państwowych instytucji kultury: Studio Filmowe „Kadr”, Studio Filmowe „Tor”, Studio Filmowe „Zebra”, Wytwórnia Filmów Dokumentalnych i Fabularnych oraz Studio Miniatur Filmowych a powstała nowa państwowa instytucja kultury otrzymała nazwę "Wytwórnia Filmów Dokumentalnych i Fabularnych".
Wytwórnia posiada archiwum, w którym przechowuje m.in. materiały filmowe od 1916 oraz dokumenty wojenne.

</doc>
<doc id="1049939" url="https://pl.wikipedia.org/wiki?curid=1049939" title="Herman Lercher">
Herman Lercher

Herman Hersz Lercher (jid. הערש לערכער; ur. 16 lipca 1909 we Lwowie, zm. 13 lipca 2006 w Kopenhadze) – polski aktor teatralny i filmowy żydowskiego pochodzenia, ojciec aktorki Haliny Lercher.
Życiorys.
Urodził się we Lwowie w rodzinie żydowskiej. Tam po ukończeniu szkół rozpoczął współpracę z miejscowym teatrem żydowskim w charakterze statysty. Po kilku latach przeniósł się do Trupy Wileńskiej. Podczas II wojny światowej przebywał w Związku Radzieckim, gdzie pracował jako aktor w teatrze żydowskim w Nowosybirsku. Po zakończeniu wojny jako repatriant wrócił do Polski. Początkowo grał w Teatrze Żydowskim w Łodzi, następnie przez jeden sezon w Dolnośląskim Teatrze Żydowskim we Wrocławiu, a od 1955 w Teatrze Żydowskim w Warszawie. Wcielał się przeważnie w role znaczące i charakterystyczne. Ostatnią rolą Hermana Lerchera był Ben Akibba w przedstawieniu "Uriel Akosta" w 1995.
W 1996 wyemigrował do Danii, gdzie od lat mieszka jego córka. Zmarł w Kopenhadze i tam został pochowany na miejscowym cmentarzu żydowskim. Był członkiem Gminy Wyznaniowej Żydowskiej w Warszawie.

</doc>
<doc id="1049940" url="https://pl.wikipedia.org/wiki?curid=1049940" title="Klelia Rachela Barbieri">
Klelia Rachela Barbieri

Klelia Rachela Barbieri (ur. 13 lutego 1847 w Budrie, dzielnicy San Giovanni in Persiceto, zm. 13 lipca 1870 w Bolonii) – święta Kościoła katolickiego, włoska zakonnica, założycielka "minimitek" od św. Franciszka z Paoli, zgromadzenia Sióstr Mniejszych od Matki Bożej Bolesnej (wł. "La congregazione delle "Suore Minime dell’Addolorata"").
Życiorys.
Klelia (wł. "Clelia") przyszła na świat w ubogiej rodzinie Giuseppe Barbieri i Hiacynty Nannetti. Mając 8 lat, podczas epidemii cholery w 1855 roku, straciła ojca. 17 czerwca 1858 przyjęła Pierwsza Komunię Świętą. Od tego dnia Krzyż Matki Boskiej Bolesnej inspirował jej duchowość.&lt;br&gt; W wieku 21 lat wspólnie z Teodorą Baraldi i Urszulą Donati założyła zgromadzenie zakonne, nazwane Instytutem Sióstr Mniejszych od Matki Boskiej Bolesnej. Zmarła na gruźlicę mając zaledwie 23 lata.
Głos.
Śmierć Barbieri wkrótce zaowocowała niezwykłym i niewyjaśnionym zdarzeniem. Według relacji świadków od czasu do czasu słychać głos świętej, jak przyłącza się do śpiewanych przez mniszki pieśni, albo czyta Pismo Święte. Niekiedy słychać jej głos podczas mszy i kazań. Zjawisko to było opisywane w różnych parafiach, które odwiedzała, oraz w domach, w których znajduje się jej zakon. Niekiedy jej głosowi towarzyszyła muzyka harf.
Wielu świadków złożyło zeznania przed trybunałami kościelnymi badającymi cuda przed beatyfikacją Klelii (1968), potwierdzając pod przysięgą istnienie tego fenomenu.
Pierwsze odnotowane zdarzenie miało miejsce w 1871 roku.
Kult.
Klelia została beatyfikowana przez Pawła VI 27 października w 1968, a kanonizowana przez Jana Pawła II 9 kwietnia 1989 roku.
Jej wspomnienie liturgiczne w Kościele katolickim obchodzone jest 13 lipca.

</doc>
<doc id="1049941" url="https://pl.wikipedia.org/wiki?curid=1049941" title="Sinraptoridae">
Sinraptoridae



</doc>
<doc id="1049949" url="https://pl.wikipedia.org/wiki?curid=1049949" title="The Birthday Massacre">
The Birthday Massacre

The Birthday Massacre – synth rockowy zespół z Kanady.
Historia.
The Birthday Massacre powstało w London w Kanadzie. Na początku zespół został nazwany Imagica. W skład grupy wchodzili: wokalistka Chibi, gitarzysta Rainbow, gitarzysta Michael Falcore, perkusista i basista O.E oraz grający na instrumentach klawiszowych Aslan. W 2000 roku zespół wydał edycję limitowaną swojej pierwszej płyty demo (Demo 1).
W 2001 roku Dank opuścił grupę, a reszta członków przeniosła się do Toronto, aby rozpocząć nagranie nowej płyty. Później zespół wydał kolejną edycję limitowaną płyty demo (Demo 2).
Niedługo później zespół przyjął nazwę "The Birthday Massacre". W lipcu 2002 roku zespół wydał edycję limitowaną swojego pierwszego albumu o nazwie "Nothing And Nowhere". W 2003 roku do zespołu dołączyli perkusista Rhim i grający na instrumentach klawiszowych Adm. 20 lipca 2004 roku The Birthday Massacre wydał EP-kę zatytułowaną "Violet". Pod koniec roku wyszła reedycja albumu "Nothing And Nowhere" z nową okładką. Wkrótce zespół opuścił Adm, który postanowił zająć się własnymi projektami. Pod koniec roku zespół dołączył do niemieckiej wytwórni Repo Records i wydał rozszerzoną reedycję albumu "Violet" w Europie z nową okładką w digipacku.
W 2005 roku zespół przeniósł się do wytwórni Metropolis Records i wydał "Violet" w USA, Kanadzie, UK i Ameryce Południowej. W sierpniu do grupy dołączył Owen grający na instrumentach klawiszowych. Międzynarodowa trasa koncertowa prowadziła przez: Szwajcarię, Niemcy, Holandię, Węgry, Czechy i Belgię. Oprócz tego w lipcu grupa wydała DVD zawierające: teledysk do piosenki "Blue", materiały filmowe zza sceny, wywiady, piosenkę "Nevermind" nagraną w studio oraz wykonane na koncertach piosenki "Violet" i "Video Kid".
Na początku 2006 roku grupa rozpoczęła trasę koncertową nazwaną "Broken Minds" w Ameryce Północnej, w Kanadzie, USA i Meksyku. Oprócz tego grali w Europie podczas wakacji.
W czerwcu 2007 roku zespół zapowiedział, że pracuje nad nowym albumem z kanadyjskim producentem Dave'em Ogilvie. W tym czasie grupę opuścił basista Aslan, który podjął inne projekty muzyczne. Aslan został zastąpiony przez perkusistę O.E.. Pierwszy singel "Kill The Lights" został wydany na Vampirefreaks i Myspace 1 stycznia 2007 roku. We wrześniu 2007 zespół wydał album "Walking With Strangers". Premiera płyty ma miejsce 11 września 2007 roku w Ameryce Północnej i 21 września w Europie. Znalazło się na niej jedenaście premierowych utworów oraz dwie piosenki nagrane ponownie ("Remember Me" i "To Die For").
W maju 2008 zespół wydał EP'kę "Looking Glass", na której zamieszczono 8 pozycji (w tym cztery remiksy) i teledysk do tytułowego utworu.
Podczas wywiadu z "DeathWish" (Vampirefreaks) zespół zapowiedział, że zbiera materiał na kolejny album.
14 września 2010 roku grupa wydała album "Pins And Needles", na którym znajduje się 11 nowych utworów.
9 października 2012 roku grupa wydałą nowy album zatytułowany "Hide and Seek" (po polsku "Gra w chowanego"). Album powstaje pomiędzy styczniem a lipcem 2012 roku. W grudniu rozpoczęła się trasa koncertowa zespołu ze wsparciem William Control, Aesthetic Perfection i Creature Feature. Instrumentalny utwór zatytułowany "Night Shift" został udostępniony do pobrania za darmo na Rue Morgue. Według Rainbow, utwór był hołdem dla Johna Carpentera i jego filmowych ścieżek dźwiękowych i będzie wykorzystywany jako wprowadzenie podczas amerykańskiej trasy koncertowej w 2012 roku. Album został ciepło przyjęty przez fanów i znajduje się na 138. miejscu w rankingu Billboard 200.

</doc>
<doc id="1049950" url="https://pl.wikipedia.org/wiki?curid=1049950" title="Chreszczatyk">
Chreszczatyk

Chreszczatyk (także: "Kreszczatik", "Kreszczatyk"; , "Chreszczatyk") – główna aleja Kijowa. Zabudowa alei została zniszczona podczas II wojny światowej, następnie aleja została odbudowana w latach 50. XX wieku w stylu socrealistycznym.
Historia ulicy.
Od wczesnego średniowiecza był to trakt łączący Górne Miasto z Padołem. Siedzibę księcia kijowskiego ("przez bramę Wojewódzką") z dzielnicą kupców i rzemieślników oraz radą miejską znajdującą się na drugim końcu dzielnicy przy bramie Szczekawickiej. Z chwilą nadania praw miejskich Kijowowi w 1494 przez króla Jana Olbrachta, było to miejsce przeznaczone dla największego dorocznego jarmarku tzw. „kreszczeńskiego” i targu – trwającego od 6 stycznia przez kolejne 20 dni, wywodzącego się z przywileju króla Zygmunta I z roku 1516.
Od roku 1797 głównym centrum działalności handlowej staje się Dom Kontraktowy. W podolskim „domu” znajdowały się liczne stoiska polskich kupców z Kijowa, Warszawy i innych miast.
Od samego początku „kontrakty” związane były z jarmarkiem handlu zbożowego, od końca XIX w. także cukrowego. Z biegiem czasu kontrakty kijowskie zlewają się z dawnym jarmarkiem Nowy budynek wybudowany w latach 1815–1817, wyróżniał się w zespole architektonicznym centralnego placu dzielnicy. Dom kontraktowy bywał także ośrodkiem życia towarzyskiego – odwiedzili go Adam Mickiewicz, Aleksander Puszkin, Honoriusz Balzac i Taras Szewczenko. Odbywały się tu przedstawienia teatralne i koncerty, występowali tutaj m.in. Franciszek Liszt i Henryk Wieniawski.
W 1811 wybuchł na Padole pożar, który strawił większą część tej tradycyjnej dzielnicy kupieckiej. Wydarzenie to w swojej konsekwencji ułatwiło następnie władzom rosyjskim całkowitą przebudowę struktury przestrzennej Kijowa. Luźno powiązane ze sobą oddzielne części starego miasta (Pieczary-Dolne i Górne Miasto) zostały połączone nowo wybudowaną arterią, ulicą Chreszczatyk. W miejscu starej, spalonej dzielnicy powstał duży rosyjski dom handlowych „Gostiny Dwor”, wybudowany w latach 1812–1828. Przez cały wiek dziewiętnasty nazywana była „jedyną prawdziwą ulicą Kijowa”. Tutaj 9 maja 1920 odbyła się defilada oddziałów Wojska Polskiego i Armii Ukraińskiej Republiki Ludowej po zajęciu Kijowa, podczas wyprawy kijowskiej w wojnie polsko-bolszewickiej.
Na Chreszczatyku w XIX wieku mieściło się wiele prowadzonych przez Polaków nowoczesnych magazynów, renomowanych firm, banków, hoteli, zakładów rzemieślniczych. Po wojnie ukraińsko-radzieckiej i utworzeniu USRR Chreszczatyk w latach 1923–1937 nosił nazwę ulicy Worowskiego, nazwę historyczną przywrócono w 1937. Zaminowana i wysadzona w powietrze przez sowieckich saperów po zajęciu Kijowa przez Wehrmacht we wrześniu 1941 w czasie wojny niemiecko-sowieckiej. Odbudowana z gruzów po II wojnie światowej w stylu socrealistycznym. Jest dziś osią stołecznego Kijowa.
Etymologicznie nazwa pochodzi od ukraińskiego słowa, w znaczeniu „na skrzyżowaniu”.
XIX wiek. Okres do 1917 roku.
Charakterystyczne budynki.
Duma Miejska.
W 1876 roku dokonano otwarcia budynku rady miejskiej zaprojektowanego przez O. Schillego. Kształtem przypominał rozciągnięta podkowę, zwróconą wypukłą częścią w stronę ulicy. Na parterze miały swoją siedzibę małe sklepiki, na reprezentacyjnym pierwszym piętrze pokoje rady miejskiej wraz z salą posiedzeń. Do budynku nadbudowana była wieża z zegarem i sygnaturką, na której szczycie stał symbol Kijowa Św. Michał Archanioł według projektu architekt miejskiej Ewy Kulikowskiej.
W roku otwarcia budynku zakwaterowano w ratuszu szkołę artystyczną Nikołaja Muraszki. W 1881 roku rozpoczął tu działalność pierwszy w Europie nocny punkt pomocy lekarskiej.
Za czasów radzieckich w ratuszu mieścił się rejonowy komitet wykonawczy WKP(b), a figurkę Św. Michała zastąpiono czerwoną gwiazdą. Po zniszczeniach II wojny światowej budynku nie odbudowano.
Giełda Miejska.
7 stycznia 1873 roku z inicjatywy szefa kijowskiego oddziału Rosyjskiego Banku Państwowego Nikołaja Bungego i szefa komitetu na rzecz giełdy kijowskiej M. Chriakowa otwarto giełdę kijowską – w trzynastą rocznicę działalności przeniosła się do nowego budynku powstałego na rogu Chreszczatyku i ul. Instytuckiej.
Grand-Hotel-National.
W 1876 roku na rogu Chreszczatyku i ulicy Besarabskiej zbudowano dwupiętrowy budynek kupca Marra według projektu architekta Władimira Nikołajewa. Na parterze mieściły się luksusowe sklepy, dwa kolejne piętra zajmowały pomieszczenia hotelu "Grand-Hotel-National" należącego początkowo do kijowskiego przedsiębiorcy Szulca. Wcześniej na jego miejscu stał jednopiętrowy wyszynk z pokojami hotelowymi należący do architekta Wincentego Berettiego (bywali tu m.in. Nikołaj Kostomarow i Taras Szewczenko).
W 1883 roku gmach wzbogacił się o aptekę, trzecią z kolei na Chreszczatyku, a w 1906 roku otworzyło w nim swoje podwoje kino „Elektrobiograf”. Swego czasu był uważany za najpiękniejszą architektonicznie budowlę ulicy. Obecnie na miejscu dawnego hotelu znajduje się kino „Orbita” (adres: Chreszczatyk 29/1).
Dom Kupiecki.
Został wzniesiony w 1882 roku dla potrzeb kijowskich kupców, obecnie znajduje się tu Narodowa Filharmonia Ukrainy.
Okres ZSRR.
Po ataku III Rzeszy na ZSRR rozpoczęło się ustawianie barykad na ulicy. Armia Czerwona wycofując się z miasta 19 września 1941 roku zaminowała większość ważnych budynków w Kijowie, w tym prawie cały Chreszczatyk. Pięć dni później pozostawieni w Kijowie sowieccy dywersanci wywołali zdalnie sterowane wybuchy zaminowanych kamienic, które doprowadziły do pożaru całej ulicy. Niemcom nie udało się opanować pożaru, w październiku 1941 roku większość budynków była zrujnowana.
Po wkroczeniu Armii Czerwonej do Kijowa jesienią 1943 roku rozpoczęła się odbudowa ulicy, powstała towarzysząca jej piosenka autorstwa Pawła Tyczyny:

</doc>
<doc id="1049954" url="https://pl.wikipedia.org/wiki?curid=1049954" title="Anna Bolesławówna">
Anna Bolesławówna

Anna (ur. w 1276 w Kaliszu, zm. zap. przed 1300 w Gnieźnie) – księżniczka wielkopolska z dynastii Piastów, klaryska gnieźnieńska.
Życiorys.
Trzecia pod względem starszeństwa (najmłodsza) córka księcia wielkopolskiego Bolesława Pobożnego i Jolenty Heleny, córki króla Węgier Beli IV.
Niewiele wiadomo o losach księżniczki. Jedyną pewną wiadomością jest jej rok urodzenia i fakt wstąpienia do ufundowanego przez jej rodziców klasztoru klarysek w Gnieźnie. Zmarła zapewne jeszcze w latach 90. XIII wieku i została pochowana w gnieźnieńskim klasztorze klarysek.

</doc>
<doc id="1049955" url="https://pl.wikipedia.org/wiki?curid=1049955" title="Wimbledon 2005 (gra pojedyncza mężczyzn)">
Wimbledon 2005 (gra pojedyncza mężczyzn)

Eliminacje.
Drabinka eliminacji 

</doc>
<doc id="1049957" url="https://pl.wikipedia.org/wiki?curid=1049957" title="BALLView">
BALLView

BALLView – graficzny program do modelowania molekularnego. Jest dostępny na zasadach GPL dla Linuksa i innych systemów operacyjnych. Pełni też funkcję otwartego środowiska wizualizacyjno-programowego.

</doc>
<doc id="1049959" url="https://pl.wikipedia.org/wiki?curid=1049959" title="Zespół delecji 22q11">
Zespół delecji 22q11



</doc>
<doc id="1049960" url="https://pl.wikipedia.org/wiki?curid=1049960" title="Erektopus">
Erektopus

Erektopus ("Erectopus") – dwunożny, mięsożerny dinozaur z grupy allozauroidów (Allosauroidea). Jego nazwa znaczy wyprostowana stopa (łac. "erectus" = wyprostowany, gr. "pous" = stopa).
Żył w okresie wczesnej kredy (ok. 112-99 mln lat temu) na terenach współczesnej Francji. Długość ciała ok. 3 m, wysokość ok. 1,3 m. Jego szczątki to zęby ("E. superbus") oraz fragment kości szczękowej i kości nóg ("E. sauvagei"). Oryginalne szczątki zaginęły w czasie drugiej wojny światowej.
Gatunki erektopusa:

</doc>
<doc id="1049961" url="https://pl.wikipedia.org/wiki?curid=1049961" title="Dogbo-Tota">
Dogbo-Tota

Dogbo-Tota – miasto w Beninie, w departamencie Kouffo. Położone jest około 100 km na północny zachód od stolicy kraju, Porto-Novo. W spisie ludności z 11 maja 2013 roku liczyło 41 341 mieszkańców.

</doc>
<doc id="1049963" url="https://pl.wikipedia.org/wiki?curid=1049963" title="Jazep Varonka">
Jazep Varonka



</doc>
<doc id="1049965" url="https://pl.wikipedia.org/wiki?curid=1049965" title="Malanville">
Malanville

 
Malanville – miasto w Beninie, w departamencie Alibori. Położone jest nad rzeką Niger, przy granicy z Nigrem, około 600 km na północ od stolicy kraju, Porto-Novo. W spisie ludności z 11 maja 2013 roku liczyło 64 639 mieszkańców.

</doc>
<doc id="1049967" url="https://pl.wikipedia.org/wiki?curid=1049967" title="Parametr (informatyka)">
Parametr (informatyka)

Parametr ("parametr formalny") − element składni w określonym języku programowania, umożliwiający komunikację pomiędzy podprogramem wywołanym a programem wywołującym. Parametry określa się wraz z deklaracją określonego podprogramu, w jego nagłówku.
Funkcje parametru.
Parametrem jest określony, zadeklarowany i zdefiniowany w programie (kodzie źródłowym), element (identyfikator), umożliwiający przekazanie argumentu do podprogramu oraz wyniku z podprogramu do zadania wywołującego tenże podprogram (nadrzędnego). Parametr może zostać zdefiniowany dla podprogramu lub programu. W tym drugim przypadku parametr służy do komunikacji danego programu (procesu) z systemem operacyjnym lub innym programem wywołującym.
Deklaracja i definicja parametru.
Parametry zwykle, w większości języków programowania, deklaruje się i definiuje wraz z deklaracją podprogramu. Typowym sposobem jest utworzenie listy parametrów w nawiasie po nazwie podprogramu. Tu najczęściej następuje zdefiniowanie atrybutów parametrów (np. typu).
Przykład w języku Pascal:
function Sum(a, b : integer):integer;
begin
 Sum:=a+b
end;
Przykład w języku C:
/* C */
int Sum(a, b)
 int a,b;
 return a+b;
W powyższych przykładach zadeklarowano i zdefiniowano parametry "a" i "b". W Pascalu deklaracja i definicja występuje razem, w języku C w nagłówku zadeklarowano parametry pod nagłówkiem a przed nawiasem otwierającym instrukcję blokową funkcji "Sum", zdefiniowano parametry jako dane typu int (dotyczy pierwszych wersji języka C, w późniejszych standardach dopuszczono obie formy deklaracji parametrów).
Skojarzenie argumentu z parametrem.
Parametr w podprogramie reprezentuje określoną wartość lub komórkę pamięci umożliwiającą komunikację z programem nadrzędnym. W momencie wywołania podprogramu następuje skojarzenie argumentu przekazywanego do podprogramu z odpowiednim parametrem. Skojarzenie takie dokonywane jest w wyniku wykonania instrukcji wywołania lub wywołania funkcji w wyrażeniu. Istnieją różne sposoby kojarzenia argumentów z parametrami.
Różne rozwiązania.
W różnych językach programowania ich twórcy stosowali różne rozwiązania związane z parametrami.
Zmienna lista argumentów.
W niektórych językach programowania lub ich konkretnych implementacjach istnieje możliwość przekazywania zmiennej liczby argumentów do podprogramu. Aby umożliwić odczyt w podprogramie wartości z listy argumentów o zmiennej ich liczbie, definiuje się parametr wskazujący na taką listę, a w deklaracji podprogramu umieszcza często symbol informujący kompilator, że podprogram może być wywoływany ze zmienną liczbą argumentów.
Stos zamiast parametrów.
Specyfika niektórych języków programowania, np. Forth, powoduje, że do przekazywania argumentów do podprogramu używa się stosu zamiast parametrów. Podprogram odczytuje wartość ze stosu, która musi zostać tam umieszczona przed wywołaniem podprogramu. Jedynie wypracowany styl pisania programów w tym języku powoduje, że w kodzie źródłowym specyfikuje się parametry w wartość zwracaną, np.:
 : Sum ( a, b -- a, b, c ) dup rot dup rot + ;
Lecz powyższa specyfikacja parametrów a i b oraz rezultatu a, b, c, jest tylko eleganckim stylem programowania, konwencją dobrowolnie stosowaną przez programistów, gdyż napis "( a, b -- a, b, c )" jest jedynie komentarzem.

</doc>
<doc id="1049969" url="https://pl.wikipedia.org/wiki?curid=1049969" title="Balcerowicz musi zostać">
Balcerowicz musi zostać



</doc>
<doc id="1049970" url="https://pl.wikipedia.org/wiki?curid=1049970" title="Achillas z Aleksandrii">
Achillas z Aleksandrii

Achillas (zm. 313) – święty, nauczyciel i biskup Aleksandrii.
Był nauczycielem w szkole katechetycznej w Aleksandrii. Po śmierci biskupa Piotra I Aleksandryjskiego w 311 r. zasiadł jako jego następca na stolicy biskupiej. Według relacji św. Atanazego Wielkiego był przeciwnikiem melecjan, a zdaniem Sozomenosa miał wyświęcić na kapłana Ariusza, choć ten był ekskomunikowany przez poprzednich biskupów.
Jako święty Kościoła katolickiego wspominany jest 7 listopada.

</doc>
<doc id="1049971" url="https://pl.wikipedia.org/wiki?curid=1049971" title="Pobè">
Pobè

 
Pobè – miasto w Beninie, w departamencie Plateau. Położone jest w pobliżu granicy z Nigerią, około 50 km na północ od stolicy kraju, Porto-Novo. W spisie ludności z 11 maja 2013 roku liczyło 49 232 mieszkańców.

</doc>
<doc id="1049975" url="https://pl.wikipedia.org/wiki?curid=1049975" title="Demo 1 (album The Birthday Massacre)">
Demo 1 (album The Birthday Massacre)

Demo 1 to pierwszy album demo zespołu The Birthday Massacre.

</doc>
<doc id="1049976" url="https://pl.wikipedia.org/wiki?curid=1049976" title="Kérou">
Kérou

Kérou – miasto w północnym Beninie, w departamencie Atakora. Położone jest około 480 km na północ od stolicy kraju, Porto-Novo. W spisie ludności z 11 maja 2013 roku liczyło 54 276 mieszkańców.

</doc>
<doc id="1049980" url="https://pl.wikipedia.org/wiki?curid=1049980" title="Trenczyńskie Cieplice">
Trenczyńskie Cieplice

Trenczyńskie Cieplice (, , ) – uzdrowisko w zachodniej Słowacji, w dolinie potoku Teplička, w obszarze gór Strażowskich.

</doc>
<doc id="1049982" url="https://pl.wikipedia.org/wiki?curid=1049982" title="Sakété">
Sakété

 
Sakété – miasto w południowo-wschodnim Beninie, w departamencie Plateau. Położone jest około 30 km na północ od stolicy kraju, Porto-Novo. W spisie ludności z 11 maja 2013 roku liczyło 43 541 mieszkańców.

</doc>
<doc id="1049983" url="https://pl.wikipedia.org/wiki?curid=1049983" title="Manon Nummerdor-Flier">
Manon Nummerdor-Flier

Manon Nummerdor-Flier; z d. Flier (ur. 8 lutego 1984 roku w Nieuwleusen) – holenderska siatkarka, wielokrotna reprezentantka kraju, grająca na pozycji atakującej. Triumfatorka cyklu World Grand Prix (2007) oraz wicemistrzyni Europy (2009) – w obu turniejach wybrana na najlepszą zawodniczkę. W roku 2017 występowała w siatkówce plażowej w parze z Marleen van Iersel.
Życie prywatne.
16 czerwca 2014 wyszła za mąż, za Reindera Nummerdora holenderskiego siatkarza plażowego. W lipcu 2016 roku urodziła dziewczynkę Milou.

</doc>
<doc id="1049984" url="https://pl.wikipedia.org/wiki?curid=1049984" title="Trenczyńskie Teplice">
Trenczyńskie Teplice



</doc>
<doc id="1049986" url="https://pl.wikipedia.org/wiki?curid=1049986" title="Bazol z Limoges">
Bazol z Limoges

Bazol z Limoges (zm. ok. 620) – święty Kościoła katolickiego, żołnierz.
Według podań natchniony cudami, które działy się u grobu św. Remigiusza w Reims, postanowił wieść życie klasztorne. Został skierowany przez biskupa Reims do klasztoru w Verzy, później zaś osiadł w pobliskiej pustelni. Wokół jego grobu wyrosło opactwo. Kilka razy dokonywano translacji jego relikwii.
Wspominany w dniu 26 listopada.

</doc>
<doc id="1049988" url="https://pl.wikipedia.org/wiki?curid=1049988" title="Comé">
Comé

Comé – miasto w południowo-zachodnim Beninie, w departamencie Mono. Położone jest w pobliżu jeziora Ahémé, około 80 km na zachód od stolicy kraju, Porto-Novo. W spisie ludności z 11 maja 2013 roku liczyło 42 586 mieszkańców.

</doc>
<doc id="1049989" url="https://pl.wikipedia.org/wiki?curid=1049989" title="Skrzyniarki">
Skrzyniarki

Skrzyniarki (słow. "Skriniarky") – odcinek grani głównej Tatr Zachodnich pomiędzy Spaloną Kopą (2083 m n.p.m.) a Zadnią Salatyńską Przełęczą (1907 m), zwaną też Przełęczą pod Dzwonem. Kilka mniejszych turni otrzymało swoją nazwę, m.in. Czerwona Skała, Gankowa Kopa, Dzwon. Północne zbocza grani opadają stromo, w niektórych miejscach przepaścistymi ścianami (znaczna ekspozycja) do zawalonego głazami kotła lodowcowego Doliny Zadniej Salatyńskiej. Zbocza południowe wznoszą się nad skalistą Doliną Głęboką (górne piętro Doliny Jałowieckiej).
Jest to najtrudniejszy do przejścia odcinek w głównej grani od Banikowskiej Przełęczy do Brestowej. W niektórych miejscach przejścia są ubezpieczone łańcuchami. Przewieszone skały Gankowej Kopy dają schronienie w czasie deszczu. Oryginalne widoki na surowe, prawdziwie polodowcowe krajobrazy niemal pozbawionego roślin, zacienionego kotła lodowcowego Głęboki Worek pomiędzy zboczami Spalonej Kopy i Pachoła. Kontrastują z nimi „bieszczadzkie” krajobrazy Salatynów.

</doc>
<doc id="1049991" url="https://pl.wikipedia.org/wiki?curid=1049991" title="Kreszczatik">
Kreszczatik



</doc>
<doc id="1049992" url="https://pl.wikipedia.org/wiki?curid=1049992" title="Wiktor Hanczar">
Wiktor Hanczar



</doc>
<doc id="1049995" url="https://pl.wikipedia.org/wiki?curid=1049995" title="Mansôa">
Mansôa

Mansôa – miasto w Gwinei Bissau; w Regionie Oio.

</doc>
<doc id="1049999" url="https://pl.wikipedia.org/wiki?curid=1049999" title="Demo 2 (album The Birthday Massacre)">
Demo 2 (album The Birthday Massacre)

Demo 2 – drugi album demo zespołu The Birthday Massacre. 

</doc>
<doc id="1050000" url="https://pl.wikipedia.org/wiki?curid=1050000" title="Argument (informatyka)">
Argument (informatyka)

Argument ("parametr aktualny"), w informatyce, to element składni w określonym języku programowania, który w wyniku wywołania podprogramu, zostaje utożsamiony (skojarzony) z określonym parametrem podprogramu. Można stwierdzić, że argument konkretyzuje pewien abstrakcyjny parametr (nadając mu konkretną wartość, kojarząc parametr z określonym miejscem pamięci, zwracając konkretną wartość do miejsca wywołania itp.).
Parametry i argumenty.
Definiując podprogram programista posługuje się parametrem, czyli informacją (np. wartością), która nie jest znana w momencie definiowania podprogramu, a jedynie zadeklarowaną w jego nagłówku. Argument jest natomiast informacją (np. wartością), znaną, przekazaną z miejsca wywołania, którą posługuje się zdefiniowany wcześniej podprogram.
Sposoby specyfikacji argumentów.
Składania języka programowania określa sposób specyfikacji argumentów przy wywołaniu określonego podprogramu. Najczęściej podaje się listę argumentów ujętą w nawiasy po nazwie podprogramu, np. „"podprogram(arg1, arg2, …, arg_n);"”. Przykładowe języki to: C, C++, Pascal, PL/1, Ada, ALGOL i wiele innych. W pewnych językach lista ta nie musi być ujmowana w nawiasy. Jest to więc specyfikacja pozycyjna argumentów, w której to, który argument zostanie skojarzony z którym parametrem decyduje pozycja na liście. Niektóre języki, np. Visual Basic, umożliwiają przypisania argumentu do parametru poprzez identyfikator parametru. Nie ma wtedy znaczenia kolejność specyfikacji argumentów, np. „"podprogram parametr3=arg1 parametr2=arg2 paramter1=arg3"”.
Rodzaje argumentów.
Argumenty mogą zostać podzielone na dwie zasadnicze grupy:
Przekazywanie argumentów.
Argumenty przekazywane przez wartość.
W tym przypadku parametr zachowuje się w podprogramie jak zmienna lokalna, której przypisano w momencie wywołania podprogramu wartość początkową, równą wartości przekazywanego argumentu. Oznacza to, że argument przekazywany do podprogramu może być wyrażeniem. Po zakończeniu podprogramu, wartość odpowiedniego parametru, nie zostanie zachowana.
Przykładowe języki programowania: Ada (codice_1), Pascal, C, Modula-2, Snobol i inne.
Argumenty przekazywane przez wynik.
Parametr zachowuje się jak zmienna lokalna, bez wartości początkowej (a więc należy dokonać przypisania wartości w podprogramie), a po zakończeniu podprogramu, argument (który powinien być zmienną, wskazaniem na zmienną lub innym wyrażeniem dopuszczalnym po lewej stronie operatora przypisania w danym języku programowania) otrzyma wartość nadaną w podprogramie, przekazaną do miejsca wywołania.
Przykładowe języki programowania: Ada (codice_2), ALGOL W
Argumenty przekazywane przez wartość i wynik.
Jest to połączenie metod przekazywania argumentów:
Parametr zachowuje się więc jak zmienna lokalna o nadanej w momencie wywołania podprogramu wartości początkowej, równej wartości przekazywanego argumentu, a po zakończeniu podprogramu argument zachowa ostatnio nadaną parametrowi wartość.
Przykładowe języki programowania: Ada (codice_3).
Argumenty przekazywane przez referencję.
Argumenty przekazywane przez referencję (przez zmienną, przez adres), to nałożenie zmiennej reprezentowanej przez parametr na zmienną reprezentowaną przez argument. Każda zmiana wartości parametru oznacza w rzeczywistości zmianę wartości skojarzonego z nim argumentu. Różnica z przekazywaniem argumentu przez wartość i wynik polega więc na tym, że w tym drugim przypadku istnieje zmienna lokalna, na której wykonywane są wszystkie operacje, przy przekazywaniu przez referencję wszystkie operacje wykonywane są bezpośrednio na argumencie.
Przykładowe języki programowania: C/C++, Pascal (codice_4), Modula-2, PL/I, COBOL, Fortran.
Argumenty przekazywane przez nazwę.
Ten sposób oznacza użycie argumentu w miejscu parametru, w takiej postaci, w jakiej wystąpił w miejscu wywołania. W uproszczeniu (nie jest to do końca prawdziwe stwierdzenie), obrazowo, można by utożsamić przekazywanie argumentu przez nazwę z tekstowym podstawieniem zapisu argumentu w każdym miejscu podprogramu, w którym odwołano się do parametru.
Dokładniej: w ALGOLu przekazywanie przez nazwę zdefiniowane jest następująco:
Przykładowe języki programowania: ALGOL 60, Simula 67.

</doc>
<doc id="1050002" url="https://pl.wikipedia.org/wiki?curid=1050002" title="Quebo">
Quebo

Quebo – miasto w południowej Gwinei Bissau; w regionie Tombali; 6195 mieszkańców (2006).
W okresie kolonizacji przez Portugalczyków otrzymała nazwę "Aldeia Formosa", większość mieszkańców pochodzi z ludu Balanta, część z ludu Fulbe i Mandinka.
W mieście znajdują się zakłady przemysłu spożywczego i włókienniczego.
W pobliżu miasta znajduje się port lotniczy Quebo.
Sektor Quebo.
Podstawą utrzymania mieszkańców jest rolnictwo, głównie na własne potrzeby. Poza tym uprawiane jest mango, sztucznie nawadniane uprawy ryżu oraz plantacje palm, z których tłoczony jest olej.
Sektor jest bardzo słabo rozwinięty, nikła sieć dróg ponadlokalnych, istniejące są w bardzo złym stanie
Siedziba sektora Quebo, cały sektor obejmuje 52 wioski, wiele z nich to małe osady plemienne (Tabancas), na czele których stoi wódź lub tzw. król społeczności. Do największych wsi w sektorze należą:

</doc>
<doc id="1050004" url="https://pl.wikipedia.org/wiki?curid=1050004" title="Księga dżungli">
Księga dżungli

Księga dżungli (ang. "The Jungle Book") – zbiór opowiadań autorstwa angielskiego pisarza i noblisty Rudyarda Kiplinga, tworzącego w nurcie wiktorianizmu. Opowiadania wchodzące w skład zbioru dotyczą Indii i ich folkloru oraz indyjskich dżungli. Autor, urodzony w Indiach, zdobył niezbędną wiedzę poprzez obserwacje, badania oraz dzięki zasłyszanym opowieściom, jednakże opowiadania powstały, gdy mieszkał on w Vermoncie. Ukazały się one w latach 1893 i 1894.
Historia Mowgliego.
„Księga dżungli” składa się z siedmiu rozdziałów. Trzy pierwsze ("Bracia Mowgliego", "Łowy węża Kaa" i "Tygrys, tygrys !") opowiadają o losach Mowgliego, chłopca wychowanego przez wilki. Został on odbity tygrysowi, Shere Khanowi, i przyjęty do wilczej gromady. Nauczył się języka zwierząt i praw dżungli. Opiekują się nim przybrani wilczy rodzice oraz pantera Bagheera, która już na początku złożyła za niego okup w postaci byka. Jego nauczycielem jest Baloo, niedźwiedź. Mowgli dorasta wśród przyjaciół, ale liczy się z tym, że kiedyś będzie musiał rozprawić się z kulawym tygrysem, który nie daruje mu, że został ocalony przez wilki. Po latach tygrysiej „propagandy” młodsze wilki okazują Mowgliemu mniej sympatii, aż w końcu, gdy przyjazny mu wilk Akela przestaje być przywódcą stada, Mowgli zostaje zmuszony do odejścia do ludzkiej wsi. Po tym jednak, gdy udaje mu się zabić prześladowcę – tygrysa Shere Khana – zabobonni wieśniacy sprawiają, że Mowgli musi wrócić do dżungli.
Na motywach powieści oparto kilka filmów, m.in. produkcje Walta Disneya "Księga dżungli" i "Księga dżungli 2", a także aktorskie filmy z 1994 i 2016. Na 2018 rok planowana była kolejna ekranizacja tym razem w dystrybucji Warner Bros w reżyserii Andy’ego Serkisa.
Prawa dżungli.
Bardzo ważne dla powieści są prawa dżungli które są surowe, rygorystyczne ale również sprawiedliwe. Kipling ukazał w ten sposób społeczeństwo zwierząt niemal jako utopię w opozycji do społeczeństwa ludzi, zarazem nie idealizując mieszkańców dżungli. Prawa dżungli mówią m.in. o tym żeby polować tylko z potrzeby, nigdy dla przyjemności lub że walczyć o zdobycz lub miejsca do polowania wolno tylko jeden na jednego. Zarazem leży w nich własne dobrze pojęty interes: nie wolno zabijać ludzi gdyż zabicie człowieka ściąga na dżunglę zemstę ludzi wyposażonych w broń.
Pozostałe historie.
„Księga dżungli” opowiada również o Białej Foce poszukującej wyspy na której nie ma zagrażających foce ludzi, ichneumonie Rikki-Tikki-Tavim, który w obronie ludzkiej rodziny, która go przygarnęła, stoczył bohaterską walkę z kobrami królewskimi, a także o Słoniu Kala Nag i Toomaim, który ze względu na przyjaźń z nim dostąpił zaszczytu obejrzenia tańca dzikich słoni. W powieści znajdują się przygody, losy Mowgliego, który podczas pobytu w dżungli nauczył się sprawiedliwości i szacunku dla zwierząt.

</doc>
<doc id="1050008" url="https://pl.wikipedia.org/wiki?curid=1050008" title="Religie fikcyjne">
Religie fikcyjne



</doc>
<doc id="1050010" url="https://pl.wikipedia.org/wiki?curid=1050010" title="Studia upadku">
Studia upadku

Studia upadku – polski offowy film komediowy z 2006 roku w reżyserii Dariusza Nojmana.
Opis fabuły.
Daniel Grabski, student z Zabrza, zaspał przed egzaminem. Ma 15 minut na dotarcie do oddalonego o 70 kilometrów Cieszyna, gdzie studiuje na Uniwersytecie Śląskim.
Upadki czekają również jego współlokatorów: dilera Paczangę oraz schizofrenika, pół-Wietnamczyka Vifona. Zaplanowała je w swoim wierszu ich nowa koleżanka, Kamila.

</doc>
<doc id="1050011" url="https://pl.wikipedia.org/wiki?curid=1050011" title="Sakete">
Sakete



</doc>
<doc id="1050013" url="https://pl.wikipedia.org/wiki?curid=1050013" title="Come">
Come



</doc>
<doc id="1050014" url="https://pl.wikipedia.org/wiki?curid=1050014" title="Nothing and Nowhere">
Nothing and Nowhere

Nothing and Nowhere – pierwszy studyjny album zespołu The Birthday Massacre. 

</doc>
<doc id="1050015" url="https://pl.wikipedia.org/wiki?curid=1050015" title="SAAF">
SAAF



</doc>
<doc id="1050016" url="https://pl.wikipedia.org/wiki?curid=1050016" title="Kerou">
Kerou



</doc>
<doc id="1050019" url="https://pl.wikipedia.org/wiki?curid=1050019" title="Poemat liryczny">
Poemat liryczny



</doc>
<doc id="1050024" url="https://pl.wikipedia.org/wiki?curid=1050024" title="Dariusz Nojman">
Dariusz Nojman

Dariusz Nojman, (ur. 21 września 1981) - filmowiec niezależny. Nazwany przez serwis filmowy stopklatka.pl "Darkiem samoróbką", przy filmie zajmuje się praktycznie wszystkim: reżyserią, scenariuszem, zdjęciami, charakteryzacją oraz montażem. W swoich filmach gra epizodyczne role.
Film "Hobby" zdobył Grand Prix na Festiwalu "Oskariada" w 2004 roku.

</doc>
<doc id="1050025" url="https://pl.wikipedia.org/wiki?curid=1050025" title="Hippocampus reidi">
Hippocampus reidi

Hippocampus reidi – gatunek ryby igliczniokształtnej z rodziny igliczniowatych (Syngnathidae). Występuje w przybrzeżnych wodach stref umiarkowanych i tropikalnych, w rejonie Karaibów.
Pędzi tryb życia tak jak inne gatunki rodzaju "Hippocampus", najczęściej kryje się w wodorostach.
Żywi się planktonem, ikrą i narybkiem. Podczas tańca godowego, trwającego jeden lub dwa dni, partnerzy pływają obok siebie, a kieszeń samca, usytuowana w dolnej części brzucha, nadyma się i przyjmuje około 200 złożonych przez samicę ziaren ikry.

</doc>
<doc id="1050027" url="https://pl.wikipedia.org/wiki?curid=1050027" title="Poemat liryczny (liryka)">
Poemat liryczny (liryka)

Poemat liryczny – gatunek liryczny stanowiący dużych rozmiarów utwór poetycki o tematyce osobistej i refleksyjnej. 
Poemat liryczny pisany jest z pozycji subiektywnej, częste są w nim opisy doznań i wrażeń lub ujęte w perspektywie osobistego doświadczenia opisy przyrody. Najczęściej jest całkowicie pozbawiony fabuły, czasem jednak przedstawia pewne ciągi wydarzeń. Kompozycja poematu lirycznego jest swobodna, a dobór środków stylistycznych bardzo szeroki – cechy te służą możliwie wiernemu oddaniu refleksji i przeżyć podmiotu lirycznego. 
Poemat liryczny był gatunkiem szczególnie popularnym w okresie romantyzmu – przykładem może być poemat "W Szwajcarii" Juliusza Słowackiego.

</doc>
<doc id="1050028" url="https://pl.wikipedia.org/wiki?curid=1050028" title="Strawberry Panic!">
Strawberry Panic!

 – seria japońskich ilustrowanych fikcyjnych opowiadań, napisanych przez Sakurako Kimino, skupiających się na grupie nastoletnich dziewcząt, uczęszczających do trzech szkół dla dziewcząt w Astraea Hill. Wspólnym tematem całej opowieści są intymne lesbijskie relacje między bohaterkami.
Sześć miesięcy po pierwszej publikacji "Strawberry Panic!" w Dengeki G’s Magazine, wyniki zaczęły wskazywać, że seria odniosła sukces, a liczba jej fanów znacznie wzrosła. W odpowiedzi na to zaczęto wydawać mangę i powieści ilustrowane. W 2006 roku Madhouse wydało serię anime, a MediaWorks – powieść wizualną.

</doc>
<doc id="1050030" url="https://pl.wikipedia.org/wiki?curid=1050030" title="Linia kolejowa nr 277">
Linia kolejowa nr 277

Linia kolejowa nr 277 – linia kolejowa łącząca Opole Groszowice ze stacją Wrocław Brochów. Przebiega przez dwa województwa: dolnośląskie i opolskie oraz przez powiaty: wrocławski, oławski, brzeski i opolski. Linia jest wykorzystywana przez pociągi towarowe i osobowe. Zaliczona do linii o znaczeniu państwowym.
1 października 2022 wznowiono ruch na odcinku Wrocław Brochów – Jelcz Miłoszyce po zakończeniu remontu znajdujących między Siechnicami a Czernicą dwóch mostów i dwóch wiaduktów. Prace te miały na celu poprawę stanu technicznego i przygotowanie do ewentualnej budowy drugiego toru.

</doc>
<doc id="1050031" url="https://pl.wikipedia.org/wiki?curid=1050031" title="Violet (album The Birthday Massacre)">
Violet (album The Birthday Massacre)

Violet – drugi studyjny album zespołu The Birthday Massacre. Najpierw album został wypuszczony jako EP'ka, później jako LP

</doc>
<doc id="1050033" url="https://pl.wikipedia.org/wiki?curid=1050033" title="Walking with Strangers">
Walking with Strangers

Walking with Strangers – trzeci studyjny album zespołu The Birthday Massacre.

</doc>
<doc id="1050034" url="https://pl.wikipedia.org/wiki?curid=1050034" title="Pelikan australijski">
Pelikan australijski

Pelikan australijski ("Pelecanus conspicillatus") – gatunek dużego ptaka z rodziny pelikanów (Pelecanidae). Zamieszkuje Australię i Tasmanię, poza sezonem lęgowym odwiedza także niektóre wyspy Oceanii i Indonezji. Nie jest zagrożony wyginięciem.
Systematyka.
Po raz pierwszy zgodnie z zasadami nazewnictwa binominalnego gatunek ten opisał w 1824 roku Coenraad Jacob Temminck. Autor nadał mu nazwę "Pelecanus conspicillatus", która obowiązuje do tej pory. Do opisu dołączona była tablica barwna nr 276. Jako miejsce odłowu holotypu Temminck wskazał Australię; później uściślono, że była to Nowa Południowa Walia. Nie wyróżnia się podgatunków.
Zasięg występowania.
Zamieszkuje większość Australii i Tasmanię. Poza sezonem lęgowym odwiedza Nową Gwineę, Wyspy Salomona i niektóre wyspy Indonezji, niekiedy zalatuje też do Nowej Zelandii.
Środowisko.
Stojące i wolno płynące wody śródlądowe, ujścia rzek i przybrzeżne części morza. Przebywają też na jeziorach okresowych na obszarach suchych, na terenach podmokłych, a także wodach ze stosunkowo dużą zawartością soli. Unikają wody z gęstą roślinnością podwodną. Otoczenie zbiornika wodnego nie ma znaczenia – może być to las, łąka, tereny pustynne czy bagienne, park miejski lub krajobraz przemysłowy – pod warunkiem, że woda zapewnia wystarczającą ilość ryb. 
Pożywienie.
Polują głównie na ryby, również na skorupiaki, kijanki oraz małe i średniej wielkości zwierzęta wodne. Jadają także padlinę. W okresach niedoboru ryb obserwowano pelikany chwytające mewy i młode kaczki, mogą one też rabować zdobycz innym ptakom.
Podczas polowania płyną z lekko uniesionymi skrzydłami, zanurzają głowę w wodzie i wielkim dziobem nabierają ryby do worka skórnego na podgardlu. Pelikan pozbywa się wody z dzioba przez dociśnięcie go do szyi i piersi, następnie unosi dziób pionowo do góry i połyka pokarm. W razie potrzeby polują wspólnie, przeganiając ryby na płytką wodę.
Status.
IUCN uznaje pelikana australijskiego za gatunek najmniejszej troski (LC, "Least Concern"). BirdLife International ocenia trend liczebności populacji jako stabilny, choć fluktuujący.

</doc>
<doc id="1050036" url="https://pl.wikipedia.org/wiki?curid=1050036" title="Paweł Siennicki">
Paweł Siennicki

Paweł Siennicki (ur. 1971) – polski dziennikarz. Od 2021 zastępca prezes zarządu Przedsiębiorstwa Państwowego „Porty Lotnicze”.
Życiorys.
Z mediami związany od początku lat dziewięćdziesiątych. Pracę rozpoczynał jako dziennikarz „Nowej Gazety”, współpracował też z TVP i Radiem Plus. Później pracował w tygodniku „Nowe Państwo”, a następnie w „Rzeczpospolitej”. Był wśród dziennikarzy, którzy odeszli z redakcji w proteście przeciwko wyrzuceniu Bronisława Wildsteina.
Pracował w TVN24, był zastępcą szefa działu krajowego w „Newsweeku”. Następnie Redaktor naczelny dziennika „Polska the Times”, dla którego też, razem z Anitą Werner, przeprowadzał wywiady z politykami w serii, która autorzy zatytułowali „Dwa ognie”.
W 2006 nominowany do nagrody Grand Press. W 2010, wraz z Anitą Werner, otrzymał statuetkę InicjaTOR w plebiscycie MediaTory – studenckie nagrody dziennikarskie.
Współautor napisanej razem z Bogdanem Rymanowskim książki „Towarzystwo Lwa Rywina”. Z Anitą Werner wydał zbiór wywiadów „Dwa ognie”.
8 stycznia 2021 został powołany na stanowisko zastępcy prezesa Przedsiębiorstwa Państwowego „Porty Lotnicze”.
Absolwent Wydziału Dziennikarstwa i Nauk Politycznych Uniwersytetu Warszawskiego oraz Andrzej Wajda Film School.

</doc>
<doc id="1050038" url="https://pl.wikipedia.org/wiki?curid=1050038" title="Mikomeseng">
Mikomeseng

 
Mikomeseng – miasto w północnej kontynentalnej części Gwinei Równikowej, w prowincji Kié-Ntem, w pobliżu granicy z Kamerunem. W 2005 roku liczyło 5813 mieszkańców.

</doc>
<doc id="1050042" url="https://pl.wikipedia.org/wiki?curid=1050042" title="Rebola">
Rebola

Rebola – miasto w Gwinei Równikowej, w północnej części wyspy Bioko, w prowincji Bioko Północne. W 2005 roku liczyło 5450 mieszkańców. Położone jest około 8 km na południowy wschód od stolicy kraju, Malabo.

</doc>
<doc id="1050043" url="https://pl.wikipedia.org/wiki?curid=1050043" title="Uladzimier Kudzinau">
Uladzimier Kudzinau



</doc>
<doc id="1050044" url="https://pl.wikipedia.org/wiki?curid=1050044" title="System numeracji modeli samochodów w ZSRR i Rosji">
System numeracji modeli samochodów w ZSRR i Rosji

Standaryzowany system numeracji modeli pojazdów był używany dla państwowych wytwórni samochodów w Związku Radzieckim, a obecnie używany jest nadal przez część producentów w Rosji. 
Początkowo do II wojny światowej nie było jednolitego systemu oznaczeń, a zazwyczaj stosowano skrót nazwy wytwórcy i kolejne liczby oznaczające model. Stąd istniały samochody o takich samych oznaczeniach liczbowych (KIM 10, JaG-10).
Stary system numeracji.
Stary system był wprowadzony tuż po II wojnie światowej i używany do 1966 roku, kiedy został zastąpiony nowym systemem. Pozostał on jednak nadal w użyciu dla niektórych produkowanych starych modeli (najdłużej dla autobusu LAZ-695 - do 2006).
Zgodnie ze starym systemem nazwa modelu składała się z maksymalnie trzech cyfr poprzedzonych nazwą wytwórcy (skrótem nazwy fabryki lub marką). Każdy producent otrzymał pulę numerów do wykorzystywania, lecz zdarzały się odstępstwa, gdyż modele, których produkcję przenoszono do innego zakładu, zachowywały dotychczasowy numer, z nowym skrótem (np. GAZ-69 i UAZ-69, JaAZ-200 i MAZ-200). Nowo tworzone zakłady przejmowały też zakres numerów poprzedników, w których likwidowano produkcję (np. JaAZ i KrAZ).
Nowy system numeracji.
Nowy system numeracji został wprowadzony normą począwszy od 1966 roku. Jest nadal używany w Rosji, choć nie jest ściśle przestrzegany przez producentów.
Zgodnie z założeniami pełna nazwa modelu składa się z nazwy wytwórcy (np. WAZ) i numeru modelu (np. 2108). Pierwsza cyfra określa klasę pojazdu. Dla samochodów osobowych wyznacznikiem klasy była pojemność silnika:
Dla ciężarówek wyznacznikiem była masa:
Dla autobusów wyznacznikiem była długość:
Druga cyfra określa typ pojazdu:
Trzecia i czwarta cyfra są używane do oznaczenie różnych modeli z danej fabryki. Dla rozróżnienia różnych wersji lub modyfikacji tego samego modelu opcjonalnie używa się piątej cyfry. Szósta cyfra jest używana do oznaczania wersji eksportowych.
Przykład.
WAZ-21063: pojazd wyprodukowany przez WAZ, z silnikiem o pojemności od 1200 cm³ do 1800 cm³ (2), który jest samochodem osobowym (1), z fabrycznym kodem modelu 06 (06) i trzecią wersją modyfikacji (3).
System obecnie.
Niektórzy producenci przestrzegają założeń systemu, inni tego nie robią. Przykładowo AwtoWAZ oznacza modele Lada Kalina opuszczając pierwszą cyfrę (2) i numeruje je jako 1117, 1118 i 1119.
Linki zewnętrzne.
Krótki opis systemu 

</doc>
<doc id="1050045" url="https://pl.wikipedia.org/wiki?curid=1050045" title="Angelo Acciaioli">
Angelo Acciaioli

Angelo Acciaioli (Angelus Acciaiuolus) (ur. 15 kwietnia 1349 we Florencji, zm. 31 maja 1408 w Pizie) – włoski kardynał okresu wielkiej schizmy zachodniej.
Życiorys.
3 grudnia 1375 został wybrany biskupem Rapallo, a 26 czerwca 1383 – arcybiskupem rodzinnej Florencji. Popierał rzymską obediencję w okresie Wielkiej Schizmy, w nagrodę za co papież Urban VI na konsystorzu 17 grudnia 1384 obdarzył go purpurą kardynalską, przyznając tytuł prezbitera San Lorenzo in Damaso. W 1385 zrezygnował z arcybiskupstwa florenckiego. Na konklawe 1389 był bliski wybrania na papieża, jednak wybór elektorów padł na Pietro Tomacellego jako Bonifacego IX. Acciaioli został jego bliskim współpracownikiem i konsekwentnie odrzucał wszelkie oferty mające na celu przeciągnięcie go na stronę obediencji awiniońskiej, broniąc słowem i pismem ("Apologeticus contra transalpinos Senatores de Urbani VI electione") legalności wyboru Urbana VI i jego następców. W 1390 został legatem papieskim w Neapolu i opiekunem 13-letniego króla neapolitańskiego Władysława, którego koronował w Gaeta 29 maja 1390. Archidiakon kapituł katedralnych w Exeter i Canterbury od 1400. Legat papieski na Węgrzech w 1403, gdzie popierał roszczenia Władysława z Neapolu do tronu węgierskiego (5 sierpnia 1403 w Rab koronował go na króla Węgier). Po powrocie z legacji doprowadził do pojednania Bonifacego IX z rodem Orsini i zreformował opactwo benedyktyńskie S. Paolo fuori le mura w Rzymie. Uczestniczył w konklawe 1404. Nowy papież Innocenty VII mianował go archiprezbiterem bazyliki watykańskiej i kardynałem biskupem Ostia e Velletri. Wicekanclerz Świętego Kościoła Rzymskiego od 29 sierpnia 1405. Przewodniczył konklawe 1406. Zmarł w wieku 59 lat w Pizie. Krótko przed śmiercią wypowiedział posłuszeństwo papieżowi Grzegorzowi XII i poparł inicjatywę zwołania soboru z udziałem przedstawicieli obydwu obediencji. Jego szczątki spoczęły w klasztorze kartuzów we Florencji.

</doc>
<doc id="1050047" url="https://pl.wikipedia.org/wiki?curid=1050047" title="Muramvya">
Muramvya

Muramvya – miasto w Burundi, stolica prowincji Muramvya; 18 800 mieszkańców (2006). Przemysł spożywczy, włókienniczy.
W okresie przedkolonialnym w Muramvya znajdowała się siedziba władców królestwa Burundi.

</doc>
<doc id="1050048" url="https://pl.wikipedia.org/wiki?curid=1050048" title="Atlas Cheetah">
Atlas Cheetah

Atlas Cheetah – południowoafrykański samolot myśliwski i rozpoznawczy. Zmodernizowana wersja samolotu Dassault Mirage III.
W latach 1962-1972 na uzbrojeniu SAAF znalazło się 58 samolotów Mirage III w wersjach CZ, RZ, BZ, EZ, DZ, R2Z i D2Z. Na przełomie lat 70. i 80. samoloty te przestały spełniać wymagania pola walki. Ponieważ embargo na dostawy broni do RPA uniemożliwiało zastąpienie ich samolotami Dassault Mirage F1CZ których produkcje licencyjna przerwano po przerwaniu dostaw podzespołów z Francji podjęto decyzje o modernizacji posiadanych Mirage III.
Modernizację przeprowadzono prawdopodobnie przy pomocy specjalistów z Izraela. Świadczy o tym podobieństwo niektórych rozwiązań zastosowanych w IAI Kfir i Cheetah, oraz rozwinięta współpraca wojskowa pomiędzy RPA i Izraelem.
Cheetah został wyposażony w niewielkie powierzchnie aerodynamiczne zamocowane do wlotów powietrza. W ten sposób zwiększono maksymalny kąt natarcia do 30°, a manewr pochylania można było wykonać z prędkością kątową do 23° (na poziomie morza) i 17° (na wysokości 4500 m). Na krawędzi natarcia skrzydła dodano uskok, pełniący także funkcję stałego slotu, który poprawił sterowność samolotu, pozwolił na loty z większymi kątami natarcia, a dzięki temu zwiększył maksymalną masę startową o 700 kg. Uskok zwiększył współczynnik oporów aerodynamicznych co zmniejszyło prędkość maksymalną.
Zmieniono konstrukcję przedniej części kadłuba. Po modernizacji jest ona demontowalnym modułem. Przód kadłuba może być łatwo wymieniony nawet w warunkach polowych. Opracowano dwa takie moduły:
Oba zasobniki zawierają także elektronikę układów nawigacyjnych, ostrzegających przed promieniowaniem radarowym i układu IFF.
Samolot wyposażono w instalację do tankowania w locie przy pomocy przewodu elastycznego. Stała sonda została zainstalowana poza kabiną po prawej stronie kadłuba.
Seryjne samoloty oznaczone są jako Cheetah D (wersja dwuosobowa), Cheetah E (wersja jednoosobowa) i docelowa wersja myśliwska Cheetah C. Pierwsze zmodernizowane samoloty zostały dostarczone do jednostek w lecie 1987 roku. Do przebudowy na Cheetah D wykorzystano także pięć izraelskich IAI Nesher T.

</doc>
<doc id="1050049" url="https://pl.wikipedia.org/wiki?curid=1050049" title="Cibitoke">
Cibitoke

Cibitoke – miasto w Burundi; 15 100 mieszkańców (2006). Przemysł spożywczy, włókienniczy.

</doc>
<doc id="1050052" url="https://pl.wikipedia.org/wiki?curid=1050052" title="LOTOS">
LOTOS



</doc>
<doc id="1050053" url="https://pl.wikipedia.org/wiki?curid=1050053" title="Himalayacetus">
Himalayacetus

Himalayacetus – wymarły rodzaj ssaka, prymitywnego walenia.
Skamieniałości nieznanego wcześniej zwierzęcia znaleźli A. Sahni, J.-J. Jaeger, V. Courtillot i E. Buffetaut w trakcie badań prowadzonych w ramach wspólnego projektu Uniwersytetu Pendżabu i Uniwersytetu w Montpellier w Indiach, w stanie Himachal Pradesh, w górach pasma Himalaje Małe, dokładniej Simla i Kuthar Nala. Współrzędne lokalizacji typowej podawane są 30° 58′ 54″ N, 76° 58′ 36″ E. Znajdują się tam perłonośne wapienie budujące formację Subathu, leżącą niżej od formacji Kuldana, w której znajdowano pozostałości dawnych waleni, jak "Pakicetus" czy opisany w 1996 "Ambulocetus". Holotyp obejmuje lewą kość zębową z trzonowcami drugim i trzecim. Spoczywały one w środkowej warstwie formacji Subathu, 100 m poniżej skał formacji Kuldana-Karakot, w których znaleziono "Pakicetus". Przekłada się to na jakieś 3,5 miliona lat wcześniej. Tak więc zwierzę żyło 53,5 miliona lat temu, czyli w eocenie. Ponieważ nowe znalezisko również zaliczono do prawaleni, przenosi ono o te kilka milionów lat wcześniej ich znany początek, wspiera również hipotezę, wedle której ewolucja waleni zaczęła się na dekańskich wybrzeżach oceanu Tetydy.
Budowa znalezionego trzonowca wskazuje na przynależność do prawaleni. Nieobecność kanałów żuchwy wskazuje na pierwotnego prawalenia, z rodziny Pakicetidae. Na podstawie wielkości zębów rozmiar zwierzęcia szacuje się podobnie jak w przypadku "Pakicetus".
Bajpai i Gingerich zaliczyli więc odkryte przez siebie zwierzę do waleni. W obrębie tego rzędu umieścili go w podrzędzie prawaleni, grupie waleni, z której prawdopodobnie wywodzą się 2 pozostałe podrzędy, fiszbinowce i zębowce. W obrębie prawaleni kreatorzy zaliczyli rodzaj do rodziny Pakicetidae. Późniejsi autorzy umieszczali go raczej w rodzinie Ambulocetidae.
Badacze nadali nowemu rodzajowi nazwę "Himalayacetus". Słowo "Himalaya" wywodzi się z sanskrytu i oznacza "miejsce śniegu". Z kolei "cetus" wywodzi się z greki, od "kētos", występującego także z nazwach innych waleni, jak "Ambulocetus", i które tłumaczy się na „wieloryb, potwór morski”. W rodzaju badacze umieścili pojedynczy gatunek, który nazwali "H. subathuensis". Jego epitet odnosi się od nazwy formacji, w skałach której znaleziono pozostałości zwierzęcia.
"Himalayacetus" był zwierzęciem ziemno-wodnym. Zamieszkiwał w eocenie wybrzeża Oceanu Tetydy. Żywił się rybami.

</doc>
<doc id="1050054" url="https://pl.wikipedia.org/wiki?curid=1050054" title="Zjednoczona Partia Obywatelska Białorusi">
Zjednoczona Partia Obywatelska Białorusi



</doc>
<doc id="1050055" url="https://pl.wikipedia.org/wiki?curid=1050055" title="Siguiri">
Siguiri

Siguiri – miasto w Gwinei; 43 300 mieszkańców (2006). Przemysł spożywczy, włókienniczy.

</doc>
<doc id="1050057" url="https://pl.wikipedia.org/wiki?curid=1050057" title="Mamou">
Mamou

Mamou – miasto w Gwinei; 41 300 mieszkańców (2006). Przemysł spożywczy, włókienniczy.

</doc>
<doc id="1050058" url="https://pl.wikipedia.org/wiki?curid=1050058" title="Millionaire">
Millionaire

Millionaire – belgijski zespół indierockowy, założony w 1999 przez gitarzystę Tima Vanhamela.
W 2001 zespół nagrał pierwszą płytę, zatytułowaną "Outside the Simian Flock". Zespół został dostrzeżony przez Josha Homme'a z Queens of the Stone Age. Millionaire występował jako support w trakcie amerykańskich i europejskich tras koncertowych Queens of the Stone Age. Grupa grała również z Muse i Foo Fighters.
W 2005 grupa nagrała drugi album – "Paradisiac" wyprodukowany przez Josha Homme'a. Na kilku koncertach Millionaire Homme występował również jako gitarzysta grupy.
Skład zespołu.
Pierwszy skład zespołu to:
Gitarzysta, Ben Wijers opuścił zespół przed nagraniem płyty "Paradisiac". Zastąpił go Aldo Struyf.

</doc>
<doc id="1050059" url="https://pl.wikipedia.org/wiki?curid=1050059" title="Alczyk">
Alczyk

Alczyk, traczyk, traczyk lodowy ("Alle alle") – gatunek małego ptaka z rodziny alk (Alcidae), jedyny przedstawiciel rodzaju "Alle". Najmniejszy przedstawiciel rodziny alk zamieszkujący regiony nearktyczne i palearktyczne. Nie jest zagrożony wyginięciem.
Zasięg występowania.
Alczyk występuje w zależności od podgatunku:
Zimuje głównie w nisko położonych wodach arktycznych od Grand Banks of Newfoundland na wschód do północnej części Atlantyku i do północnej Norwegii; regularnie zalatuje do południowej części stref borealnych i do Scotian Shelf oraz zatoki Maine i na wschód do północnej Szkocji i Morza Północnego, rzadko widywany dalej na południe. Zabłąkane osobniki widywane były w Austrii, Czechach, Finlandii, na Gibraltarze, we Włoszech, Litwie, Malcie, Polsce i na Ukrainie.
W Polsce bardzo rzadki (do 2021 stwierdzony jedynie 14 razy), zalatuje na przybrzeżne wody, ale sporadycznie obserwowany też w interiorze, na przykład w listopadzie 2009 na Kanale Żerańskim. Ostatnio obserwowany na wodach Zatoki Gdańskiej w Babich Dołach w 2011.
Taksonomia.
Gatunek po raz pierwszy zgodnie z zasadami nazewnictwa binominalnego opisał szwedzki przyrodnik Karol Linneusz w 1758 roku w 10. edycji "Systema Naturae", nadając mu nazwę "Alca Alle". Jako miejsce typowe Linneusz wskazał „ocean arktyczny Europy i Ameryki” (); później miejsce typowe zostało ograniczone do Szkocji. Podgatunek "polaris" opisał po raz pierwszy brytyjski kontradmirał J.H. Stenhouse w 1930 roku w czasopiśmie „The Scottish Naturalist”. Jako miejsce typowe Stenhouse wskazał Cape Flora i Cape Saulen, na Ziemi Franciszka Józefa. Jedyny przedstawiciel rodzaju "Alle" opisanego przez Johanna Heinricha Friedricha Linka w 1806 roku.
Zwykle gatunek ten traktowano jako takson polifiletyczny, ale zebrane dowody są niekompletne i zachodzi potrzeba dalszych badań. Status populacji rozmnażających się na Ziemi Północnej, Wyspach Nowosyberyjskich i nad Morzem Beringa jest niepewny. Istnieją znaczne różnice w wielkości pomiędzy podgatunkami, ale w mitochondrialnym DNA lub w mikrosatelitach nie stwierdzono żadnych różnic genetycznych. Wyróżniono dwa podgatunki.
Etymologia.
Nazwa rodzajowa (i epitet gatunkowy) według BOU (1915) pochodzi od lapońskiego słowa "Allē" oznaczającego kaczkę lodówkę. Według innych źródeł jest nazwą dźwiękonaśladowczą w języku szwedzkim nawiązującą do nawoływania samca lodówki brzmiącego jak „a-AU-li” lub podobnie lub lokalną szwedzką nazwą z Olandii odnoszącą się do nurnika zwyczajnego.
Morfologia.
Długość ciała wynosi 17–19 cm, masa ciała 140–192 g, rozpiętość skrzydeł 40–48 cm. Najmniejszy z alk, wielkością dorównujący szpakowi ("Styrnus vulgaris"). Z bliska łatwy do rozpoznania, w locie może zostać pomylony z maskonurem ("Fratercula arctica"). Ptaki obu płci są ubarwione jednakowo. W szacie godowej upierzenie jest koloru czarnego z wyjątkiem białego brzucha i pokryw podogonowych, kilku jasnych piór na grzbiecie oraz białego paska na skrzydłach. W szacie spoczynkowej biała jest również pierś, szyja i gardło. Podgatunek "polaris" nie różni się ubarwieniem, ale jest ogólnie większy, włącznie z dłuższym dziobem i skrzydłami. Młode podobne są do dorosłych w szacie spoczynkowej, lecz są bardziej brązowe.
Ekologia i zachowanie.
Siedlisko.
Większość zimy alczyki spędzają na wodach północno-zachodniego Atlantyku. Gniazdują w koloniach na wybrzeżu, głównie na klifach i w piargach na stokach morskich. Tworzą największe kolonie ze wszystkich alkowatych. Są bardzo towarzyskie również poza okresem lęgowym. W okresie zimowym przebywa głównie na wodach pelagialnych, zwłaszcza w nisko położonych wodach arktycznych; często widywany na krach lodowych i w strefie borealnej. 
Pokarm.
Żywi się głównie małymi bezkręgowcami, zwłaszcza widłonogami, obunogami i szczętkami, rzadziej dziesięcionogami i ślimakami; spożywa również larwy ryb, jednak podstawę ich diety stanowią planktonowe skorupiaki, widłonogi z rodzaju "Calanus" oraz obunogi; rodzice zapewniają młodym ptakom średnio 5–8 posiłków na dzień, każda o masie 3,0–3,8 g. Na kolonii Paakitsoq w północno-zachodniej Grenlandii, duży, bogaty w lipidy widłonóg z gatunku "Calanus hyperboreus" stanowił 80,7% wszystkich posiłków piskląt; drugim najważniejszym źródłem energii był "C. glacialis" stanowiący 15,6% składu diety.
Alczyk jest oportunistycznym gatunkiem, zwykle żerującym w odległości 100 km od kolonii, często znacznie bliżej; pokarm transportowany jest w worku skórnym. Nurkują zwykle przez 30 sekund lub mniej, w większości na głębokości mniejszej niż 20 m, chociaż rzadko zdarza im nurkować do 30 m. Dieta podczas zimy na północno-zachodnim Oceanie Atlantyckim składa się głównie z kryla północnego ("Meganyctiphanes norvegica"), również z obunogów z rodzaju "Themisto" i młodych gromadników ("Mallotus villosus"), natomiast widłonogi stanowią niewielki odsetek zdobywanego pokarmu.
Lęgi.
Do swoich kolonii alczyki powracają wiosną: od końca lutego do początku marca na Ziemi Franciszka Józefa, na początku kwietnia na Spitsbergenie, i na początku maja w północno-zachodniej Grenlandii. Gniazdo umieszczone jest w zagłębieniu w klifie, nunataku albo zboczu góry. Jest to kupka usypana z kamieni lub żwiru z fragmentami roślinności. W zniesieniu znajduje się 1 jajo. Inkubacja trwa średnio 29 dni (28–31), jaja są wysiadywane w równym stopniu przez obie płci. Pisklę, pokryte puchem, jest prawie czarno-brązowe z bledszym brzuchem, przy ciężarze 21 g są pół-zagniazdownikami. Młode są pod stałym nadzorem w gnieździe przez 2–4 dni nim osiągną zdolność samodzielnego utrzymywania ciepła. Są w pełni opierzone po 27–28 dniach życia i pozornie stają się niezależne, kiedy same wylatują w morze. Sukces hodowlany ze zmiennym powodzeniem, średnio z około 50–52% złożonych jaj wykluwają się pisklęta; większość strat podczas inkubacji jest spowodowana zaniedbaniem, przypadkowym stłuczeniem oraz drapieżnictwem ze strony lisów polarnych ("Vulpes lagopus"), mew, a nierzadko nawet niedźwiedzi polarnych ("Ursus maritimus"). Zdolność rozrodu uzyskują po 3 latach życia.
Status i ochrona.
Międzynarodowa Unia Ochrony Przyrody (IUCN) uznaje alczyka za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji w 1996 roku szacowano na 16–36 milionów osobników, jednak późniejsze oszacowania liczebności populacji europejskiej wskazują, że gatunek ten może być znacząco liczniejszy. Globalny trend liczebności populacji uznawany jest za spadkowy, gdyż spada liczebność tego gatunku w Ameryce Północnej; trend liczebności populacji europejskiej nie jest znany (2015).
W Polsce podlega ścisłej ochronie gatunkowej.

</doc>
<doc id="1050060" url="https://pl.wikipedia.org/wiki?curid=1050060" title="Stewica Kuzmanowski">
Stewica Kuzmanowski

Stewica Kuzmanowski (ur. 16 listopada 1962 w Tetowie) – macedoński piłkarz oraz trener piłkarski.
Życiorys.
Jest wychowankiem Teteksu Tetowo, później był zawodnikiem takich klubów jak: Partizan Belgrad, FK Pelister, OFK Beograd, FK Rad, Kocaelispor, Galatasaray SK, Antalyaspor, Eskişehirspor i ponownie FK Rad. W swojej karierze grał w reprezentacji Jugosławii U-19 i reprezentacji Jugosławii U-21.
W 2000 rozpoczął pracę szkoleniową, jako asystent Zvonko Vargi w OFK, którego następnie zastąpił na stanowisku pierwszego trenera tego klubu. Ponadto szkolił piłkarzy Stremskiej Mitrowica i bułgarskiej Belasicy Petricz.
W sierpniu 2007 powrócił do ekstraklasy bułgarskiej, tym razem jako szkoleniowiec Slawii Sofia. Zmienił na tym stanowisku Aljoszę Andonowa. Później zaś prowadził FK Montana.

</doc>
<doc id="1050062" url="https://pl.wikipedia.org/wiki?curid=1050062" title="Télimélé">
Télimélé

Télimélé – miasto w Gwinei; 30 100 mieszkańców (2006). Przemysł spożywczy, włókienniczy.

</doc>
<doc id="1050066" url="https://pl.wikipedia.org/wiki?curid=1050066" title="Tougué">
Tougué

 
Tougué – miasto w Gwinei; 25 300 mieszkańców (2006). Przemysł spożywczy, włókienniczy.

</doc>
<doc id="1050067" url="https://pl.wikipedia.org/wiki?curid=1050067" title="Benjamin Ruggiero">
Benjamin Ruggiero

Benjamin „Lefty Guns” Ruggiero (ur. 19 kwietnia 1925 w Nowym Jorku, zm. ok. 1994) – żołnierz mafijnej rodziny Bonanno, działającej w Stanach Zjednoczonych. Jego osoba zyskała popularność dzięki bestsellerowi Josepha D. Pistone pod tytułem "Donnie Brasco: My Undercover Life in the Mafia", a w późniejszych latach dzięki filmowi nakręconemu na podstawie powieści.
Krótka biografia.
Benjamin Ruggiero wychował się na ulicy Little Italy na Manhattanie. Jak wielu innych związał się z amerykańską Cosa Nostrą, by w 1977 r. stać się członkiem mafijnej rodziny Bonanno. Ruggiero był typem starodawnego gangstera, który kultywował większość zasad starej Cosa Nostry. Brał czynny udział w napadach, nielegalnych zakładach, kradzieżach, wymuszeniach, itp. W szeregach mafijnych znany też był jako wielokrotny zabójca. Miał reputację hazardzisty, co sprowadzało na niego ciągłe kłopoty finansowe. Ruggiero był również ojcem czwórki dzieci.
Ruggiero i Donnie Brasco.
Przestępcza kariera Benjamina Ruggiero w dużej mierze nabrała rozpędu dzięki działaniom Donniego Brasco (w rzeczywistości Joseph Pistone). Donnie Brasco był pseudonimem agenta FBI, który przeniknął do struktur mafijnych, by rozpracowywać świat amerykańskiej Cosa Nostry od wewnątrz. Z czasem Donnie Brasco zyskiwał coraz większe zaufanie wśród innych gangsterów rodziny Bonanno (np. Anthony Mirra, z którym Ruggiero był w konflikcie). Benjamin Ruggiero widząc potencjał Brasco, zdecydował się zostać jego opiekunem na ulicy. Wpływ na jego decyzję miały głównie czynniki ekonomiczne, gdyż Brasco zarabiał dużo pieniędzy, lecz z upływem kolejnych lat związał się z nim również emocjonalnie. Po morderstwie szefa rodu Bonanno, Carmine Galante, w 1979 roku Benjamin Ruggiero trafił do oddziału jednego z potężniejszych kapitanów mafii Dominicka 'Sonny Black' Napolitano. Sonny Black był jednym ze spiskowców, którzy stali za zabójstwem Galante, dzięki czemu zyskał dużą władzę na ulicach Nowego Jorku. Kontynuując swoją przestępczą działalność, Ruggiero wtajemniczał Brasco w coraz więcej spraw, nie jeden raz ulegając manipulacjom agenta FBI. Dzięki Ruggiero, Brasco udało się dotrzeć do Sonny`ego Blacka oraz innych ważnych członków mafii, zbierając przy tym wiele dowodów winy oraz nagrań rozmów gangsterów. Po wewnętrznym konflikcie kapitanów w łonie rodziny Bonanno, gdy Donnie Brasco dostał zlecenie zabójstwa jednego z wrogów Sonny`ego Blacka, jego misja została zakończona. Gdy agenci FBI przedstawili Ruggiero dowody, stwierdzające, iż Donnie Brasco, z którym związał się na 6 lat był agentem federalnym, nikt z ekipy Sonny`ego Blacka nie dawał temu wiary. Wkrótce jednak okazało się to prawdą i prokurator wystosował pierwsze oskarżenia. W wyniku dowodów zebranych przez Brasco skazanych zostało około 100 członków mafii. Sonny Black oraz Benjamin Ruggiero byli tymi, którzy zostali uznani za odpowiedzialnych wprowadzenia do struktur rodziny Bonanno agenta FBI.
W następstwie tego Sonny Black został zamordowany w 1981 roku. Benjamin Ruggiero został skazany na 20 lat więzienia, lecz informacje z ulic Nowego Jorku głosiły, iż na Ruggiero również został wydany wyrok śmierci. Ostatecznie jednak nie został zabity. Po odsiedzeniu 11 lat został warunkowo zwolniony i zmarł na raka płuc w 1994 lub 1995 roku.
Książka oraz film.
Osoba Ruggiero została szczegółowo opisana w książce Josepha D. Pistone, "Donnie Brasco: My Undercover Life in the Mafia". W roku 1997 powstała adaptacja filmowa na podstawie książki "Donnie Brasco". W rolę Benjamina Ruggiero wcielił się Al Pacino.

</doc>
<doc id="1050068" url="https://pl.wikipedia.org/wiki?curid=1050068" title="Pita (miasto)">
Pita (miasto)

Pita – miasto w Gwinei, położone na wyżynie Futa Dżalon, w regionie Labé; 13 735 mieszkańców (2008). Przemysł spożywczy, włókienniczy.

</doc>
<doc id="1050069" url="https://pl.wikipedia.org/wiki?curid=1050069" title="Società Sportiva Lazio">
Società Sportiva Lazio



</doc>
<doc id="1050071" url="https://pl.wikipedia.org/wiki?curid=1050071" title="Niszczyciele min typu Tripartite">
Niszczyciele min typu Tripartite

Niszczyciele min typu Tripartite – typ niszczycieli min opracowanych wspólnie przez Belgię, Francję i Holandię, które zaczęły wchodzić do służby w 1983.
Historia.
Na początku lat 70. do światowych flot zaczął wchodzić nowy typ okrętów przeznaczonych do wykrywania i niszczenia pojedynczych min morskich, który określa się jako niszczyciel min. Początkowo na te okręty przerabiano starsze trałowce redowe i bazowe. W celu obniżenia kosztów opracowania nowych niszczycieli min Belgia, Francja i Holandia podjęły decyzję o wspólnym opracowaniu jednostek tego typu. Francja miała być odpowiedzialna za opracowanie uzbrojenia i wyposażenia elektronicznego, Belgia instalację elektryczna a Holandia układ napędowy. Stępkę pod pierwszy okręt typu przeznaczony dla Francji „Eridan” (M641) położono 20 grudnia 1977. Wodowanie nastąpiło 2 lutego 1979, wejście do służby 16 kwietnia 1984.
Zbudowane okręty.
Francja.
W stoczni Lorient zbudowano 11 okrętów dla marynarki francuskiej oraz jeden dla Pakistanu. Francuskie okręty otrzymały oznaczenie "typ Eridan". Ponadto jeden z francuskich okrętów został sprzedany do Pakistanu, a w Pakistanie zbudowano jeszcze jeden. Francja nabyła później trzy wycofane belgijskie jednostki.
Holandia.
W stoczni van der Giessen zbudowano dla Holandii 15 okrętów oznaczonych jako "typ Alkmaar". Dalsze dwa zbudowano dla Indonezji.
Na podstawie umowy z 2005 roku, pięć okrętów służących w Holandii i wycofanych w latach 2000-2002 przekazano Łotwie, za cenę 69,4 mln USD („Alkmaar”, „Dordrecht”, „Delfzijl”, „Harlingen”, „Scheveningen”). Dalsze dwa sprzedano do Bułgarii
Belgia.
W stoczni Beliard zbudowano 10 okrętów oznaczonych jako "typ Aster". Trzy z nich sprzedano później do Francji, a jeden do Bułgarii.

</doc>
<doc id="1050074" url="https://pl.wikipedia.org/wiki?curid=1050074" title="Boké">
Boké

Boké – miasto w Gwinei; 159 152 mieszkańców (2012). Siedziba regionu Boké.

</doc>
<doc id="1050078" url="https://pl.wikipedia.org/wiki?curid=1050078" title="Sabrina Online">
Sabrina Online

Sabrina Online – amerykański komiks internetowy, opowiadający historie osadzone w świecie antropomorficznych zwierząt, w którym główną bohaterką jest skunksica Sabrina z uwielbieniem do komputerów typu Amiga.
Fabuła.
Historyjka zaczyna się, kiedy Sabrina poszukuje na targach komputerowych działu, w którym może zamówić połączenie internetowe dla swej Amigi. Wkrótce potem rozwija się również kolejny wątek związany z jej współlokatorką – Amie (w oryginale Amy), która w okolicznościach „mogących przytrafić się każdemu” spotyka (pół)wilka Thomasa, i w szybkim tempie się zakochują. Niedługo potem dochodzi sprawa jej zajścia w ciążę.

</doc>
<doc id="1050079" url="https://pl.wikipedia.org/wiki?curid=1050079" title="Port lotniczy Abu Zabi">
Port lotniczy Abu Zabi

Port lotniczy Abu Zabi (IATA: AUH, ICAO: OMAA) – międzynarodowy port lotniczy położony 26 km na wschód od Abu Zabi. Jest drugim co do wielkości portem lotniczym w Zjednoczonych Emiratach Arabskich. Jest głównym portem przesiadkowym linii Etihad Airways. Lotnisko jest jednym z najszybciej rozwijających się portów lotniczych na świecie pod względem pasażerów (+34% w Q1: 2008), nowych linii lotniczych i rozwoju infrastruktury. Lotnisko przechodzi teraz znaczący rozwój, całkowita kwota przeznaczona na projekty wynosi 6,8 mld USD.
Port lotniczy Abu Zabi jest drugim co do wielkości w Zjednoczone Emiraty Arabskie, obsługując 9 milionów pasażerów w 2008 r., wzrost o 30 procent w stosunku do roku 2007. Jego przestrzeń terminalu jest zdominowana przez Etihad Airways, który jest drugim w Zjednoczonych Emiratach Arabskich największym przewoźnikiem lotniczym po Emirates.
Ostatni terminal, Terminal 3, otwarty w styczniu 2009, pozwala na zwiększenie przepustowości lotniska do 12 milionów pasażerów rocznie. Oczekuje się, że ta liczba pasażerów zostanie osiągnięta w 2011 roku.
Prace rozwojowe rozpoczęły się także na nowym terminalu pasażerskim, który zostanie usytuowany między dwoma pasami startowymi i znany jest jako Terminal Pomocniczy. Po ukończeniu w 2012 r. Terminal zwiększył obsługę lotniska do 20 milionów rocznie.
Rozbudowa.
Projekt rozbudowy zakłada budowę drugiego równoległego pasa startowego o długości 4100 m, 2 km od istniejącego pasa startowego (już funkcjonuje od 2009 r.), nową 110-metrową wieżę między dwoma pasami startowymi z nowym centrum sterowani ruchem lotniczym; nowy terminalu pomocniczy (budynek główny i środkowa część nowego lotniska), który jest do realizacji dla pierwszego etapu realizacji w 2014 r.; zwiększenie ładowności i obiektów obsługi technicznej i innych projektów komercyjnych na terenie bezpośrednio przylegającym do i na północ od istniejącego lotniska.
Nowy Terminal 3, otwarty w styczniu 2009 za kwotę 1 mld dirhamów (271,9 mln dolarów), powstał aby zaspokoić wzrost liczby pasażerów przed otwarciem Terminalu Pomocniczego. Używany głównie przez Etihad Airways, terminal zwiększył zdolność obsługi lotniska z siedmiu milionów pasażerów do 12 milionów. Nowy Terminal 3 także zwiększył liczbę nowych bramek o 10, z których dwie są zdolne do obsługi Airbusa A380.
Port lotniczy Abu Zabi ma trzy gwiazdki od Skytrax.
Lotnisko obsłużyło ponad 10 mln pasażerów w 2010 roku.
Terminal 2 jest w stanie obsłużyć do dwóch milionów pasażerów rocznie. Został zbudowany jako rozwiązanie do wielkości ruchu lotniczego, które wyrosło z istniejącego terminalu.
Transport.
Etihad Airways oferuje autokary autobusowe między Dubajem i Portem lotniczym Abu Zabi dla klientów Etihad. Autobus również łączy lotnisko z centrum Abu Zabi.

</doc>
<doc id="1050080" url="https://pl.wikipedia.org/wiki?curid=1050080" title="Kouroussa">
Kouroussa

Kouroussa – miasto w zachodniej Gwinei, nad rzeką Niger, która zaczyna być żeglowna od tego miasta. Miasto posiada port rzeczny. Przemysł spożywczy, włókienniczy.

</doc>
<doc id="1050081" url="https://pl.wikipedia.org/wiki?curid=1050081" title="Teleskop (program informacyjny)">
Teleskop (program informacyjny)

Teleskop – telewizyjny program informacyjny regionalnego oddziału TVP3 Poznań, emitowany od 1975 roku (w latach 1989–1994 nosił nazwę Aktualności). Obecnie program ukazuje się 5 razy na dobę w ramach regionalnego pasma TVP3. Od marca 2019 r. p.o. szefa programu jest Łukasz Maciejewski.

</doc>
<doc id="1050082" url="https://pl.wikipedia.org/wiki?curid=1050082" title="Leszek Kułakowski">
Leszek Kułakowski

Leszek Kułakowski (ur. 4 grudnia 1955 w Słupsku) – kompozytor, pianista jazzowy, teoretyk muzyki, pedagog, zwany przez krytykę „wizjonerem jazzu”.
Życiorys.
Kompozytor ponad 150 utworów jazzowych na zróżnicowane obsady instrumentalne i instrumentalno-wokalne, od zespołów jazzowych po big-bandy i orkiestry symfoniczne. Kułakowski tworzy także muzykę współczesną, jest zwany guru „trzeciego nurtu” – łączącego muzykę współczesną z jazzem.
Leszek Kułakowski jest prof. zw.dr hab. Akademii Muzycznej w Gdańsku, prowadząc klasę kompozycji, a także kierownikiem i założycielem kierunku „Jazz i muzyka estradowa” Akademii Muzycznej im. Stanisława Moniuszki w Gdańsku.
Fascynacja muzyką i osobowością Krzysztofa Komedy inspiruje Kułakowskiego do organizacji Komeda Jazz Festival w Słupsku i Gdańsku, by kultywować i rozwijać twórczo dzieło Krzysztofa Komedy, zwanego „Chopinem Jazzu”. Organizuje jedyny konkurs kompozytorski dla twórców zafascynowanych fenomenem jazzu-Konkurs Kompozytorski im. Krzysztofa Komedy
Najnowszym dziełem Kułakowskiego jest „Missa Miseri Cordis” (Msza Serca Ubogiego), skomponowana na solistów, chór mieszany i orkiestrę. Jej prawykonanie odbyło się 2 kwietnia 2008 r. w słupskim Kościele Mariackim, w III. rocznicę śmierci Jana Pawła II.
Do najważniejszych utworów Kułakowskiego należą: „Missa Miseri Cordis”; „Piano concerto” na fortepian z orkiestrą; "Sketches for jazz trio &amp; symphony orchestra",„Dyskretny urok konsonansów” na orkiestrę smyczkową; „Ewencja”, „Free Steps”, „Walczyk Dekadencki” – na trio jazzowe i orkiestrę; „Eurofonia” na głos solowy, kwintet jazzowy i orkiestrę (kompilacja muzyki współczesnej, polskiego stylizowanego folkloru i jazzu – motto kompozytora „Do Europy tak, ale z polską kulturą”, w ankiecie czytelników Jazz Top 2000 miesięcznika Jazz Forum „Eurofonia” została wybrana „Albumem Roku”); „Aleatomodalblues”, „Cap Ca Rap”, „Repetition 2005” na big band jazzowy.

</doc>
<doc id="1050084" url="https://pl.wikipedia.org/wiki?curid=1050084" title="Beyla">
Beyla

Beyla – miasto w Gwinei; 13 900 mieszkańców (2006). Przemysł spożywczy, włókienniczy.

</doc>
<doc id="1050086" url="https://pl.wikipedia.org/wiki?curid=1050086" title="Koundara">
Koundara

Koundara – miasto w Gwinei; 13 900 mieszkańców (2006). Przemysł spożywczy, włókienniczy.

</doc>
