<doc id="1050088" url="https://pl.wikipedia.org/wiki?curid=1050088" title="Port lotniczy Ushuaia">
Port lotniczy Ushuaia

Port lotniczy Ushuaia (hiszp: "Aeropuerto Internacional de Ushuaia - Malvinas Argentinas", IATA: USH, ICAO: SAWH) – port lotniczy położony na wyspie, 4 km na południe od Ushuaia, w południowej Argentynie. Jest jednym z najdalej wysuniętych na południe portów lotniczych na świecie.
Ten mały międzynarodowy port lotniczy został otwarty w 1995 roku, zastępując starsze lotnisko. Lotnisko jest wykorzystywane przez różne odrębne linie w różnych okresach. Jest to najbardziej wysunięte na południe międzynarodowe lotnisko na świecie i jest często wykorzystywane przez pasażerów statków pasażerskich jako brama do Antarktydy.
Port lotniczy Ushuaia nadaje się do odbioru samolotów tak dużych, jak Boeing 747. Tower Air obsługiwało tego typu samoloty na lotnisku i Aerolíneas Argentinas podczas imprez dla dużej liczby osób (np. cały rejs statkiem). Dwa czarterowe concorde Air France odwiedziły także w przeszłości lotnisko: F-BTSD przybył z Buenos Aires i dalej do Santiago, na początku 1999 roku, drugi przybył z Wyspy Wielkanocnej. Condor i LTU oferuje także loty czarterowe z Berlina, i First Choice Airways z Wielkiej Brytanii. Oferuje także loty czarterowe do Maputo w Mozambiku.
Nazwa lotniska odzwierciedla aspiracje Argentyny do suwerenności Falklandów. Nazwy Falklady w Argentynie nie używa się, natomiast stosuje nazwę w języku hiszpańskim - Malwiny. Nazwę lotniska można więc tłumaczyć jako "Międzynarodowy port lotniczy Ushuaia - Argentyńskie Malwiny".

</doc>
<doc id="1050089" url="https://pl.wikipedia.org/wiki?curid=1050089" title="Nowa Leśna">
Nowa Leśna

Nowa Leśna (słow. "Nová Lesná", węg. "Alsóerdőfalva", niem. "Neuwalddorf") – wieś i gmina (obec) na Słowacji położona w powiecie Poprad (słow. "Okres Poprad"), w kraju preszowskim (słow. "Prešovský kraj").
Miejscowość jest położona na wysokości 748 m n.p.m., zajmuje powierzchnię 4,17 km². Według spisu ludności z 21 maja 2011 roku zamieszkiwało ją 1519 mieszkańców. Pierwsza wzmianka o wsi pochodzi z 1315 r. Obecnym starostą jest Peter Hritz.

</doc>
<doc id="1050091" url="https://pl.wikipedia.org/wiki?curid=1050091" title="Nová Lesná">
Nová Lesná



</doc>
<doc id="1050092" url="https://pl.wikipedia.org/wiki?curid=1050092" title="Dalaba">
Dalaba

Dalaba – miasto w Gwinei; 12 700 mieszkańców (2006). Przemysł spożywczy, włókienniczy.

</doc>
<doc id="1050093" url="https://pl.wikipedia.org/wiki?curid=1050093" title="Białogardzka Kolej Dojazdowa">
Białogardzka Kolej Dojazdowa

Białogardzka Kolej Dojazdowa powstała 2 listopada 1905 r., kiedy to otwarto odcinek kolei wąskotorowej Świelino – Białogard (32 km). 16 września 1909 r. oddano do użytku nowo zbudowany odcinek Białogard – Rarwino (20 km).
Rok 1945 okazał się dla białogardzkiej wąskotorówki ostatnim. Wkraczająca na te tereny Armia Czerwona dokonała całkowitego demontażu torowisk oraz wywiozła do ZSRR cały tabor. W 1951 r. Pomorskie Koleje Dojazdowe (PKD) ponownie uruchomiły linię Świelino – Białogard (32 km), a w 1952 r. Białogard – Rarwino – Lepino – Sławoborze (30 km). W roku 1991, po wykolejeniu się pociągu towarowego, spowodowanego złym stanem technicznym torowiska, wstrzymano przewozy towarowe na linii Białogard – Sławoborze. Na przełomie lat 80. i 90. XX wieku, jednolita do tej pory sieć PKD rozpadła się na trzy odrębne koleje: Koszalińską KD z siedzibą w Koszalinie, Gryficką KD z siedzibą w Gryficach oraz Stargardzką KD z siedzibą w Stargardzie Szczecińskim. W 1992 r. wstrzymano przewozy pasażerskie na trasie Białogard – Sławoborze (30 km) oraz zlikwidowano lokomotywownię w Białogardzie. 30 września 1996 r. zamknięto także odcinek Świelino – Białogard (32 km). Ostatni odcinek zamknięto w 2007

</doc>
<doc id="1050096" url="https://pl.wikipedia.org/wiki?curid=1050096" title="Tondon">
Tondon

Tondon – miasto w Gwinei, w prefekturze Dubréka, w regionie Kindia; 16 030 mieszkańców (2008). Przemysł spożywczy, włókienniczy. Leży ok. 180 km od stolicy Gwinei Konakry.

</doc>
<doc id="1050100" url="https://pl.wikipedia.org/wiki?curid=1050100" title="Forécariah">
Forécariah

Forécariah – miasto w Gwinei; 12 200 mieszkańców (2006). Przemysł spożywczy, włókienniczy.

</doc>
<doc id="1050101" url="https://pl.wikipedia.org/wiki?curid=1050101" title="Wodogłowie usznopochodne">
Wodogłowie usznopochodne

Wodogłowie usznopochodne (łac. "hydrocephalus otogenes") – obecnie rzadko spotykane usznopochodne powikłanie wewnątrzczaszkowe, będące następstwem zaburzeń w krążeniu płynu mózgowo-rdzeniowego (PMR). Zaburzenie krążenia PMR spowodowane jest obecnością jałowej lub zakażonej zakrzepicy w zatokach żylnych opony twardej.
Etiopatogeneza.
W niektórych przypadkach po/lub w trakcie ostrego zapalenia ucha środkowego następuje zapalenie wyrostka sutkowatego, które prowadzi do erozji kości w okolicy zatoki esowatej i jej zapalenia. W ścianie zatoki tworzy się zakrzep przyścienny, rozszerzający się ku górze w kierunku spływu zatok i dalej w kierunku zatoki strzałkowej górnej. Stan ten powoduje zamknięcie ziarnistości pajęczynówki i utrudnienie odpływu PMR, co prowadzi do podwyższenia jego ciśnienia.
Leczenie.
Wyłącznie chirurgiczne (laryngologiczne i neurochirurgiczne):
Rokowanie.
Pomyślne w przypadku wczesnego rozpoznania choroby i wdrożenia leczenia operacyjnego. W przypadku braku leczenia chirurgicznego następuje ślepota i rozwój padaczki.
Piśmiennictwo.
W. Becker, H.H. Naumann, C. R. Pfalz. Choroby uszu, nosa i gardła. wyd. Bell Corp. Warszawa 1999 

</doc>
<doc id="1050105" url="https://pl.wikipedia.org/wiki?curid=1050105" title="Dubréka">
Dubréka

Dubréka – miasto w Gwinei; 10 600 mieszkańców (2006). Przemysł spożywczy, włókienniczy.

</doc>
<doc id="1050107" url="https://pl.wikipedia.org/wiki?curid=1050107" title="Armand Traoré">
Armand Traoré

Armand Mohamed Traoré (ur. 8 października 1989 r. w Paryżu) – senegalski piłkarz francuskiego pochodzenia występujący na pozycji obrońcy w tureckim klubie Çaykur Rizespor. Były reprezentant Senegalu.
Kariera.
Traoré przyszedł do Arsenalu ze juniorskiego zespołu klubu AS Monaco w sierpniu 2005 roku. Początkowo grał w drużynie rezerw. Zadebiutował w pierwszej drużynie 24 października 2006 roku w meczu z West Bromwich Albion, wygranym przez Arsenal 2:0. 21 sierpnia 2008 roku został wypożyczony na rok do Portsmouth FC. 31 sierpnia 2010 roku zawodnik został wypożyczony do Juventusu. W sierpniu 2011 zawodnik przeszedł do Queens Park Rangers.
Traoré ma za sobą także występy w młodzieżowych reprezentacjach Francji. 10 sierpnia 2011 roku podczas spotkania towarzyskiego z Marokiem zadebiutował w reprezentacji Senegalu.

</doc>
<doc id="1050108" url="https://pl.wikipedia.org/wiki?curid=1050108" title="Mandiana">
Mandiana

Mandiana – miasto w Gwinei; 10 500 mieszkańców (2006). Przemysł spożywczy, włókienniczy.

</doc>
<doc id="1050109" url="https://pl.wikipedia.org/wiki?curid=1050109" title="Ropień Bezolda">
Ropień Bezolda



</doc>
<doc id="1050112" url="https://pl.wikipedia.org/wiki?curid=1050112" title="Szkoła złamanych serc">
Szkoła złamanych serc

Szkoła złamanych serc ("Heartbreak High") – serial dla młodzieży produkcji australijskiej z lat 1994–1999, traktujący o młodzieży uczącej się w szkole średniej Hartley High, znajdującej się w jednej z wieloetnicznych dzielnic Sydney.
Serial powstał na bazie filmu młodzieżowego "The Heartbreak Kid" z 1993 roku. Fabuła toczy się wokół przyjaźni uczniów, ich pierwszych miłości, domowych i szkolnych kłopotów, problemów z wejściem w dorosłe życie. Wielowątkowa akcja podejmuje tematy, z którymi zmaga się młodzież w codziennym życiu, jak seks, antykoncepcja, ciąża, narkotyki i alkohol. W Polsce serial ten emitowany był na kanale TVP1.
Od 27 listopada 2020 roku serial jest dostępny w serwisie Netflix.

</doc>
<doc id="1050117" url="https://pl.wikipedia.org/wiki?curid=1050117" title="Koubia">
Koubia

Koubia – miasto w Gwinei; 9 800 mieszkańców (2006). Przemysł spożywczy, włókienniczy.

</doc>
<doc id="1050118" url="https://pl.wikipedia.org/wiki?curid=1050118" title="FFV Bonus">
FFV Bonus

FFV Bonus – szwedzki pocisk kasetowy kalibru 155 mm przenoszący dwa samonaprowadzające się podpociski przeciwpancerne.
Bonus został opracowany w firmie FFV Bofors Ordnance. Jest to pocisk dalekonośny wyposażony w gazogenerator. Po wystrzeleniu zapalnik czasowy rozcala pocisk na wysokości około 1000 m nad celem. Podpociski o masie 6,5 kg są wyposażone w rozkładane stabilizatory, które zapewniają stabilny lot po torze spiralnym, oraz czujnik podczerwieni. Czujnik uaktywnia się na wysokości 150 m. Po wykryciu celu w jego kierunku zostaje odpalony pocisk formowany wybuchowo o prędkości do 2000 m/s.
FFV Bonus jest produkowany seryjnie i znajduje się na uzbrojeniu armii szwedzkiej.

</doc>
<doc id="1050119" url="https://pl.wikipedia.org/wiki?curid=1050119" title="Faranah">
Faranah

Faranah – miasto w Gwinei; 100 tys. mieszkańców (2010). Siedziba regionu Faranah.
W Faranah urodził się pierwszy prezydent Gwinei Ahmed Sékou Touré (wówczas była to wieś). Dzięki niemu powstał w tej miejscowości meczet, pałac i centrum konferencyjne.

</doc>
<doc id="1050120" url="https://pl.wikipedia.org/wiki?curid=1050120" title="Nioro du Sahel">
Nioro du Sahel

Nioro du Sahel – miasto w Mali; 75 800 mieszkańców (2006). Przemysł spożywczy, włókienniczy. W mieście działa punkt kontrolny dla osób przekraczających pobliską granicę z Mauretanią.

</doc>
<doc id="1050121" url="https://pl.wikipedia.org/wiki?curid=1050121" title="Francesco Carbone">
Francesco Carbone

Francesco Carbone (zm. 18 czerwca 1405) – włoski kardynał okresu wielkiej schizmy zachodniej, reprezentujący "rzymską" obediencję. Prawdopodobnie był krewnym (być może adoptowanym) papieża Bonifacego IX.
Życiorys.
Pochodził z Neapolu. W młodości wstąpił do zakonu cystersów. Pod koniec 1382 wybrano go biskupem Monopoli, ale już dwa lata później Urban VI mianował go kardynałem prezbiterem S. Susannae. Wielki penitencjariusz i archiprezbiter bazyliki laterańskiej od 1389. Służył jako legat Bonifacego IX w królestwie Neapolu i w Foligno oraz jako gubernator wielu miast na terytoriach papieskich. Protektor zakonu franciszkanów w Kurii Rzymskiej. Był także pierwszym opatem komendatoryjnym opactwa Farfa. Krótko przed śmiercią został kardynałem-biskupem Sabiny.
Jego młodszy brat, Guglielmo Carbone, był arcybiskupem Chieti i został mianowany kardynałem przez pizańskiego antypapieża Jana XXIII w 1411.

</doc>
<doc id="1050122" url="https://pl.wikipedia.org/wiki?curid=1050122" title="Markala">
Markala

Markala – miasto w Mali; 90 516 mieszkańców (2012). Przemysł spożywczy, włókienniczy.

</doc>
<doc id="1050123" url="https://pl.wikipedia.org/wiki?curid=1050123" title="Mistral (ujednoznacznienie)">
Mistral (ujednoznacznienie)

Biografie:

</doc>
<doc id="1050124" url="https://pl.wikipedia.org/wiki?curid=1050124" title="Iwan Marinow">
Iwan Marinow

Iwan Jordanow Marinow (ur. 24 lutego 1964 roku w Kjustendile – bułgarski piłkarz, grający na pozycji środkowego pomocnika, oraz trener piłkarski.
Kariera piłkarska.
Karierę piłkarską rozpoczynał w Wiełbażdzie Kiustendił, w którego seniorskiej drużynie zadebiutował w wieku szesnastu lat. Klub występował wówczas w Grupie B, a już rok później spadł o jedną klasę rozgrywkową. W 1985 roku Marinow przeniósł się do pierwszoligowej Slawii Sofia, która w tamtym czasie zaliczała się do czołówki ekstraklasy; od 1985 do 1989 roku dwukrotnie (1986 i 1988) zdobyła Puchar Bałkanów, ponadto raz kończyła sezon na trzecim (1985–1986), a raz na czwartym miejscu (1987–1988). Marinow w ekstraklasie w barwach Slawii rozegrał 129 dziewięć meczów, w których strzelił 23 gole.
W latach 90. występował wyłącznie w klubach drugoligowych: ponownie w Welbażdzie, Spartaku Plewen i Marku Dupnica. Piłkarską karierę zakończył w wieku trzydziestu dwu lat w jugosłowiańskim FK Radnički Kragujevac.
Kariera szkoleniowa.
Pracę szkoleniową rozpoczął jako asystent trenera Welbażdu Kjustendił. Następnie wyjechał na staż do włoskiej ACF Fiorentiny, prowadzonej wówczas przez Cesare Prandellego. W grudniu 2006 roku został zatrudniony w występującym w I lidze Łokomotiwie Płowdiw, z którym rozgrywki 2006–2007 zakończył na siódmym miejscu w tabeli.
Do Łokomotiwu powrócił po dwuletniej przerwie, w sierpniu 2009. Wówczas na stanowisku pierwszego trenera zastąpił Ajana Sadykowa. Jednak już po trzech miesiącach złożył dymisję. Jej bezpośrednią przyczyną była porażka w derbowym meczu z Botewem, zakończonym bijatyką na boisku.

</doc>
<doc id="1050125" url="https://pl.wikipedia.org/wiki?curid=1050125" title="Kolokani">
Kolokani

Kolokani – miasto w Mali; 54 100 mieszkańców (2006). Przemysł spożywczy, włókienniczy.

</doc>
<doc id="1050127" url="https://pl.wikipedia.org/wiki?curid=1050127" title="Kati">
Kati

Kati – miasto w Mali; 43 700 mieszkańców (2006). Przemysł spożywczy, włókienniczy.

</doc>
<doc id="1050128" url="https://pl.wikipedia.org/wiki?curid=1050128" title="Daniel Koziarski">
Daniel Koziarski

Daniel Koziarski (ur. 11 stycznia 1979 w Gdyni) – polski prawnik, pisarz, autor artykułów prasowych i internetowych. 
Życiorys.
Ukończył III Liceum Ogólnokształcące im. Marynarki Wojennej RP w Gdyni. W 2003 został absolwentem prawa na Uniwersytecie Gdańskim. Obronił pracę z zakresu prawa karnego procesowego. Współpracował z „Gazetą Polską“, publikując w niej m.in. cykl satyrycznych opowieści, „Opowiadania poprawne“. Redaguje autorski blog i współpracuje z Przystanią Literacką. Jako pisarz zadebiutował w lutym 2007 powieścią „Kłopoty to moja specjalność, czyli kroniki socjopaty“, która ukazała się nakładem wydawnictwa Prószyński i S-ka. Książka otrzymała bardzo pozytywne recenzje w „Kulturze“ i „Newsweeku“ (Joanna Ruszczyk, Newsweek, 18 marca 2007). W stworzonej przez Kozierskiego postaci Tomasza Płachty, który specjalizuje się w komplikowaniu życia sobie i innym, niektórzy doszukują się podobieństw z „Dniem Świra“ Marka Koterskiego. Kolejna część cyklu, „Socjopata w Londynie“, wydana została w sierpniu 2007. W lipcu 2008 ukazała się jego trzecia książka pt. „Klub samobójców“. Otrzymała bardzo dobrą recenzję Piotra Kofty w „Kulturze“ („Dziennik“). W październiku 2008 ukazała się antologia „Opowiadania pod psem i kotem“, do której Koziarski napisał opowiadanie „Dziewięć żyć kota Alberta“. W listopadzie 2009 premierę miała jego kolejna książka pt. „Mój prywatny Sąd Ostateczny“. W sierpniu 2010 wydawnictwo MG opublikowało trzecią część cyklu „Socjopata“ – „Przypadki Tomasza Płachty. Życie i śmierć socjopaty.“ Od 2016 związany z wydawnictwem Novae Res.
Twórczość.
Książki
Opowiadania
Scenariusze

</doc>
<doc id="1050129" url="https://pl.wikipedia.org/wiki?curid=1050129" title="213 (zespół muzyczny)">
213 (zespół muzyczny)

213 – grupa hip-hopowa, w której skład wchodzili Snoop Dogg, Nate Dogg i Warren G. Grupa została założona w 1991 roku w Long Beach (Kalifornia).
Historia.
Nazwa 213 oznacza kod obszaru, na którym położone jest Long Beach. Pierwsze nagrania członkowie grupy tworzyli na zapleczu miejscowego sklepu V.I.P. w małym studiu. Członkowie grupy solowo zadebiutowali na albumie Dr. Dre (który był przyrodnim bratem Warrena G, co bardzo pomogło w wypromowaniu się raperom z 213), pt. "The Chronic". Po wydaniu "The Chronic", 213 w pewnym sensie się rozpadło: Snoop wydał album pt. "Doggystyle", który odniósł wielki sukces, natomiast Warren G i Nate Dogg pracowali nad solowymi projektami i nie mieli czasu na 213. Dopiero w 2003 roku na "mixtape'ie" Snoopa "Welcome to tha chuuch, Vol. 2" ukazał się utwór 213 - "So Fly", który odniósł spory sukces i zajął pierwsze miejsce na radiowej liście przebojów w Los Angeles. Po sukcesie "So fly" Snoop, Warren i Nate postanowili wydać album zatytułowany "The Hard Way". Album promowany był singlem "Groupie Luv" i ukazał się 17 sierpnia 2004 roku. Krążek sprzedał się w nakładzie 500 tys. egzemplarzy, co dało mu złotą płytę.
Dnia 15 marca 2011 po długiej chorobie zmarł członek grupy, Nate Dogg.

</doc>
<doc id="1050131" url="https://pl.wikipedia.org/wiki?curid=1050131" title="Bougouni">
Bougouni

Bougouni – miasto w Mali; 37 tys. mieszkańców (2006). Przemysł spożywczy, włókienniczy.

</doc>
<doc id="1050132" url="https://pl.wikipedia.org/wiki?curid=1050132" title="Serwis społecznościowy">
Serwis społecznościowy

Serwis społecznościowy (ang. "social networking service", "SNS", potocznie portal społecznościowy) – serwis internetowy, który służy do budowania sieci społecznych oraz stosunków społecznych, które opierają się na podobnych zainteresowaniach, wspólnym życiu zawodowym lub prywatnym itp. Umożliwia kontakt ze znajomymi oraz dzielenie się informacjami, zainteresowaniami itp. Różnorodność serwisów społecznościowych dostępnych obecnie w Internecie stwarza wyzwanie do stworzenia jednej definicji, istnieją jednak pewne cechy wspólne:
Historia.
Koncepcją wykorzystania wielu komputerów osobistych połączonych elektronicznie w celu tworzenia społeczności internetowych zajmowano się od dawna. Podejmowano wiele prób, aby wspomóc rozwój takich społeczności poprzez komunikację komputerową, wykorzystując do tego m.in. Usenet, Advanced Research Projects Agency Network, LISTSERV, Bulletin Board System oraz EIES – elektroniczny serwis do wymiany informacji Turrofa. Członkowie grupy Information Routing Group stworzyli schemat zastosowania wczesnej wersji Internetu do tworzenia sieci społecznościowych.
Wczesne serwisy społecznościowe miały łączyć wszystkich użytkowników Internetu. Wiele z nich skupiało się na łączeniu ludzi, którzy wchodzili ze sobą w interakcje za pomocą czatu oraz zachęcały użytkowników do dzielenia się swoimi informacjami i pomysłami za pośrednictwem osobistych stron internetowych.
Pod koniec lat 90. profile użytkowników stały się najważniejszą cechą portali społecznościowych, umożliwiając użytkownikom tworzenie list znajomych oraz poszukiwanie osób o podobnych zainteresowaniach. Serwisy nowszej generacji, takie jak SixDegrees.com oraz Makeoutclub, udostępniały użytkownikom zaawansowane funkcje służące do szukania i zarządzania znajomymi.
W marcu 2005 roku, kiedy Yahoo! stworzył Yahoo! 360°, portale ze społecznością sieciową zaczęły rozwijać się, stając się elementem strategii biznesowej. W lipcu 2005 roku News Corporation wykupiło MySpace.com, a w grudniu brytyjski koncern ITV kupił Friends Reunited. Zaczęły powstawać nowe portale tego typu w różnych językach, dostosowane do potrzeb użytkowników w innych krajach.
Największą liczę aktywnych użytkowników wśród serwisów społecznościowych ma Facebook, wynosi ona dwa miliardy. Początkowo działał jako portal studencki na uniwersytecie Harvard, potem został rozszerzony na kolejne uczelnie i następnie na cały świat.
Typowa budowa.
Podstawy.
Serwisy społecznościowe to serwisy, których każdy użytkownik może stworzyć własny profil. Służą one głównie zwiększeniu poczucia przynależności do grupy społecznej. Serwisy te dzielą się na dwie kategorie:
Zazwyczaj serwisy społecznościowe umożliwiają kontrolę nad swoją prywatnością, tzn. użytkownicy mogą wybierać, co jest a co nie jest widoczne dla innych w ich profilu oraz to, kto może ich profil przeglądać lub się z nimi kontaktować.
Dodatkowe opcje.
Niektóre serwisy społecznościowe posiadają dodatkowe opcje, np. tworzenie grup o sprecyzowanych zainteresowaniach, przesyłanie filmów oraz prowadzenie rozmów na forach. Ponadto istnieją „serwisy geospołeczne”, które używają internetowych aplikacji mapujących w celu gromadzenia użytkowników zgodnie z ich geograficznym położeniem.
Pojawił się również trend zmierzający w kierunku większej współpracy między poszczególnymi serwisami społecznościowymi, któremu przewodzą takie przedsiębiorstwa jak OpenID oraz OpenSocial. Jego ideą jest umożliwienie użytkownikom stworzenia jednego wspólnego profilu na wielu serwisach internetowych. W ten sposób współpracują między sobą następujące serwisy: Facebook, Flickr, Blogger, WordPress itd.
Model biznesowy.
Niewielka liczba serwisów społecznościowych pobiera opłaty za członkostwo. Przedsiębiorstwa takie jak Myspace czy Facebook sprzedają na swoich stronach reklamy, dlatego ich celem jest jak największa liczba członków, a wprowadzenie opłat przyniosłoby efekt przeciwny. Niektórzy twierdzą, że szczegółowe informacje o użytkownikach danych serwisów umożliwiają kierowanie reklamy do wyspecjalizowanej grupy odbiorców w takim stopniu, jaki nie jest możliwy nigdzie indziej.
Internetowe serwisy społecznościowe funkcjonują na zasadzie niezależnego modelu biznesowego. Użytkownicy spełniają podwójną rolę: są zarówno dostawcami, jak i odbiorcami danych treści. Jest to przeciwieństwem tradycyjnego modelu, w którym dostawcy i odbiorcy danych dóbr są odrębnymi podmiotami. Dlatego w modelu niezależnym dochód generowany jest głównie dzięki reklamie. Jednak, kiedy treść danego serwisu jest ceniona wystarczająco wysoko, możliwy jest również dochód ze składek.
Wykorzystanie.
Biznes.
Serwisy społecznościowe łączą ludzi niewielkim kosztem, co może być niezwykle korzystne dla przedsiębiorców i sektora małych i średnich firm, chcących poszerzyć zakres swoich kontaktów. Bardzo często firmy wykorzystują serwisy, aby wpłynąć na potencjalnego klienta. Firmy mogą również wykorzystywać serwisy na potrzeby kampanii reklamowej w formie ogłoszeń. Ponieważ biznes działa w skali globalnej, serwisy ułatwiają utrzymywanie kontaktów na całym świecie.
Biznesowe społeczności internetowe funkcjonują jako spotkania online dla specjalistów z dziedziny biznesu i przemysłu. Inne portale wykorzystują ten model w celu tworzenia niszowych społeczności internetowych. LinkedIn jest przykładem specjalistycznego serwisu społecznościowego, w którym użytkownicy tworzą własne CV oraz dzielą się własnym doświadczeniem z innymi użytkownikami. Przedsiębiorstwa wykorzystują portal do rekrutacji pracowników. Tradycyjnym sposobem komunikacji jest rozmowa twarzą w twarz. Jednakże dzięki interaktywnej technologii komputerowej, połączenie peer-to-peer możliwe jest w każdej chwili. Serwisy sieci społecznościowych skupiają ogromną rzeszę osób zainteresowanych, poprzez tworzenie interaktywnych miejsc spotkań informacyjnych.
W 2011 na reklamę w serwisach społecznościowych reklamodawcy przeznaczyli 5,2 mld USD.
Medycyna.
Lekarze i pracownicy medyczni zaczynają akceptować serwisy społeczności internetowych jako sposób zdobywania wiedzy i przekazywania informacji, jak również w celu oceny indywidualnych lekarzy i instytucji. Korzyścią płynącą z używania wyspecjalizowanego serwisu medycznych społeczności internetowych jest fakt, że wszyscy użytkownicy muszą być wpisani na państwową listę licencjonowanych lekarzy.
Serwisy medycznych sieci społecznościowych cieszą się szczególnym zainteresowaniem firm farmaceutycznych, które 32% środków przeznaczonych na marketing wydają na pozyskanie konsumentów wśród użytkowników tych serwisów.
Postępowania karne.
Serwisy społecznościowe coraz powszechniej są wykorzystywane w postępowaniach karnych. Informacje zamieszczone w serwisach Myspace i Facebook zostały wykorzystane przez policję, kuratora oraz władze uniwersyteckie do oskarżenia użytkowników tych serwisów.
Wpływ na społeczeństwo.
Serwisy społecznościowe umożliwiają łączenie osób, które dzielą się swoimi zainteresowaniami i wiedzą ponad granicami politycznymi, gospodarczymi i geograficznymi. Poprzez pocztę e-mail oraz natychmiastowe przesyłanie wiadomości tworzone są społeczności internetowe, która ma zachęcać do współpracy w ramach kultury darów oraz wzajemnego altruizmu. Informacje są odpowiednim towarem w społeczności darów, ponieważ informacja jest darem o charakterze nierywalizacyjnym i może być przekazywana bez żadnych kosztów. Naukowcy zauważyli, że pojęcie „społecznościowy” nie może określać samych cech portali społecznościowych, ale także powinien być determinowany przez wyniki jego użytkowników. Zgodnie z teorią korzystania i gratyfikacji coraz większa liczba osób szuka w Internecie i mediach społecznościowych zaspokojenia potrzeb poznawczych, afektywnych (emocjonalnych) oraz integracyjnych. Technologia internetowa jako uzupełnienie potrzeb ma duży wpływ na nasze życie codzienne, w tym relacje, naukę, kościół, rozrywkę i rodzinę. Firmy wykorzystują portale społecznościowe do poznania potencjalnych pracowników, ich osobowości i zachowań. W wielu sytuacjach kandydaci zostali odrzuceni z powodu nieodpowiednich treści publikowanych przez nich na portalach społecznościowych.
Facebook i inne media społecznościowe są coraz częściej przedmiotem badań naukowych. Naukowcy z wielu dziedzin zaczęli badać wpływ portali społecznościowych w kontekście tożsamości, prywatności, kapitału społecznego, kultury młodzieży oraz edukacji. Badania sugerowały, że dodają przyjaciół z prawdziwego życia na Facebooku, aby utrzymywać kontakt, co prowadzi do łączenia się życia zawodowego i prywatnego. Według badań przeprowadzonych w 2015 roku 63% użytkowników Facebooka i Twittera w Stanach Zjednoczonych uznaje te sieci za główne źródło informacji, przede wszystkim na tematy rozrywkowe.
Badania z 2015 roku wykazały, że 85% użytkowników portali społecznościowych w wieku 18-34 lat korzysta z nich do podejmowania decyzji zakupowych. W grupie wiekowej 55+ 65% osób polega na opiniach ustnych. Również organizacje non-profit zaczynają korzystać z mediów społecznościowych do filantropii, co pozwala małym organizacjom dotrzeć do bardzo dużej ilości zainteresowanych użytkowników. W 2011 roku firma HCL Technologies przeprowadziła badania, które wykazały, że 50% brytyjskich pracodawców zabroniło korzystania z portali społecznościowych w godzinach pracy.
Badania dostarczyły również wyników, czy zaangażowanie ludzi w serwisach społecznościowych wpływa na poczucie samotności. Wykazały one, że korzystanie z portali społecznościowych może mieć różny efekt, pozytywny i negatywny. Niektóre firmy, w których pracownicy pracują poza biurem zachęcają ich do korzystania z serwisów społecznościowych, aby byli połączeni z kolegami z pracy; nauczyciele korzystają z sieci, aby być w kontakcie z uczniami, z którymi nie mogą codziennie utrzymywać kontaktu. Wśród młodzieży, która intensywnie korzysta z portali społecznościowych wykazano dużo odsetek osób z depresją.
Negatywne zjawiska związane z serwisami społecznościowymi.
Spam.
Spamowanie sieci społecznościowych jest dość powszechnym zjawiskiem. Główną motywacją do spamowania jest fakt, że użytkownik promujący jakąś markę chciałby, żeby jak najwięcej osób mogło ją zobaczyć. Wykrywanie takiej aktywności zostało dobrze zbadane i opracowano półautomatyczny system wykrywania spamu. Na przykład wykrywa się kopiowanie tekstu w celu wykrycia regularnej aktywności spamerów, co zmniejsza oglądalność i wiarygodność stron publicznych prowadzonych na Facebooku. W niektórych serwisach społecznościowych, takich jak Twitter, użytkownicy opracowali mechanizmy zgłaszania spamerów, które zostały zbadane i przeanalizowane.
Prywatność.
Obawy o prywatność związanie z serwisami społecznościowymi stają się coraz większym problemem wśród użytkowników z powodu zbyt dużych ilości zbieranych przez portale informacji o użytkowników, co może zwiększać liczbę przestępstw, w tym przestępstw na tle seksualnym. Użytkownicy często nie mają świadomości, że mogą paść ofiarą złodziei tożsamości oraz wirusów komputerowych. Wiele dużych usługodawców internetowych (np. Facebook) współpracują z organami ścigania, przekazując informacje na temat przestępców i podejrzanych, co stwarza zagrożenie, że wiele informacji osobistych może być wykorzystane przez organy rządowe lub prywatne korporacje. Ponadto istnieje zagrożenie, że nawet po usunięciu swoich danych i kont w tych serwisach przez użytkowników, kopie ich danych mogą być dalej przechowywane przez firmę lub trafić do osób trzecich.
Pozyskiwanie informacji od podmiotów badanych poprzez ankiety dotyczące zdrowia i naukowe na temat zwyczajów życia codziennego są ściśle kontrolowane przez specjalne komisje rewizyjne, by upewnić się, że osoby nieletnie i ich rodzice wyrazili zgodę na przeprowadzenie badania. Jednak nie jest jasne, czy takie same zasady dotyczą zbierających informacje w serwisach społecznościowych. W tego typu serwisach często zamieszczane są personalia, które trudno byłoby uzyskać w tradycyjny sposób. Mimo że dane znajdujące się w serwisach społecznościowych są publiczne, posługiwanie się nimi w pracach naukowych jest naruszeniem prywatności ich użytkowników.
Próby znormalizowania serwisów społecznościowych, w celu wyeliminowania konieczności powtarzania tych samych wpisów na różnych serwisach, wywołały obawy dotyczące prywatności (zob. FOAF – schemat formatowania, który służy do opisu danej osoby; oraz Open Source Initiative – organizacja zajmująca się promocją oprogramowania open source).
Eksploracja danych.
Dzięki eksploracji danych firmy mogą poprawić sprzedaż i rentowność. Firmy tworzą profile klientów zawierające dane demograficzne oraz analizę zachowania w sieci. Niedawną strategią był rozwój oprogramowania do analizy sieciowej. To oprogramowanie jest w stanie uporządkować strumień danych płynących przez sieci społecznościowe dla konkretnej firmy. Facebook jest szczególnie ważny dla strategów marketingowych, ponieważ poprzez specjalny program „Social Ads” filmy marketingowe dostają dostęp do profili miliardów ludzi, co pozwala im dostosować przekaz reklamowy dla konkretnej grupy wiekowej, według miejsca zamieszkania, a także zainteresowań. Ponadto Facebook za pomocą Facebook Beacon (przycisków „Lubię to”, „Udostępnij” oraz systemu komentarzy umieszczonych na innych stronach internetowych) śledzi użytkownika nawet, wtedy gdy ten nie korzysta aktualnie z Facebooka lub nie posiada konta w serwisie.
Powiadomienia.
W serwisach społecznościowych pojawiły się tendencje do wysyłania tylko „pozytywnych” powiadomień. Na przykład na Facebooku i MySpace użytkownik nie otrzyma powiadomienia, gdy zostanie usunięty z listy znajomych. Pozwala to użytkownikom pozbyć się niepożądanych informacji, często bez konfrontacji, bo użytkownicy rzadko kiedy to zauważą. To również wymusza pozytywną atmosferę wokół serwisu bez zwracania uwagi na nieprzyjemne wydarzenia, takie jak odrzucenie czy nieudane relacje.
Dostęp do informacji.
Wiele serwisów społecznościowych, takich jak Facebook, zapewniają użytkownikowi wybór, kto może oglądać ich profil. Ma to uniemożliwić osobom nieuprawnionym dostęp do informacji na temat użytkownika. Rodzice chcący uzyskać dostęp do konta swojego dziecka stają się poważnym problemem dla nastolatków, którzy nie chcą, aby rodzice widzieli ich profile. Dzięki temu, że oznaczą swoje profile jako prywatne tylko upoważnione przez nie osoby mogą oglądać ich profile. Większość nastolatków stara się oddzielić swoje życie prywatne i rodzinne. Aby edytować informacje na danym profilu wymagane jest zalogowanie się lub podanie hasła. Ma to na celu zapobieganie nadużyciom oraz oszustwom.
Wpływ na zatrudnienie.
Serwisy społecznościowe stwarzają problemy związane zatrudnieniem i utratą pracy z powodu niewłaściwych treści publikowanych na profilach użytkowników, np. niestosownych zdjęć czy potencjalnie obraźliwych komentarzy, a nawet komentarzy politycznych. Są prace, które rekomendują znajomych na podstawie poglądów politycznych użytkownika. Wielu ludzi korzysta z serwisów społecznościowych, aby przedstawić swoje opinie na aktualne wydarzenia swoim znajomym. Pracodawcy mogą uzyskać dostęp do profili swoich pracowników i kandydatów do pracy i na podstawie zamieszczanych przez nich informacji oceniają pracownika. Według danych Silicon Republic 1 na 10 kandydatów do pracy w wieku 16 do 34 lat zostało odrzuconych z powodu komentarzy umieszczanych na portalach społecznościowych. To pokazuje jak duży wpływ mają serwisy społecznościowe na nasze życie. Zdarzały się także przypadki, że pracownicy tracili pracę z powodu negatywnych opinii na temat swojego pracodawcy. W listopadzie 2012 roku kobieta opublikowała rasistowską uwagę na temat Prezydenta Stanów Zjednoczonych i wspomniała o możliwym zabójstwie. Wkrótce potem straciła pracę i została objęta nadzorem Secret Service.
Nieuprawniony dostęp.
Istnieją różne formy dostępu do danych użytkownika, które nieupoważnione osoby mogą zmienić bez zgody. W jednym z badań podkreślono, że najczęstsze incydenty dotyczą publikowania nieodpowiednich komentarzy (43%), wiadomości wysyłanych do osób, których użytkownik nie był autorem (25%) i zmiany danych osobowych (24%). Najwięcej incydentów przeprowadzają przyjaciele ofiary (36%) oraz partnerzy (21%), a 1 na 10 przebadanych twierdziło, że ich były partner zalogował się na ich konto bez uprzedniej zgody. W 2011 roku doszło do 60 milionów takich incydentów. 
Dezinformacja.
W styczniu 2012 r. Departament Wywiadu Zagranicznego Federacji Rosyjskiej (SVR) ogłosił trzy zamknięte przetargi o wartości ponad 30 milionów rubli, których celem było opracowanie nowych metod monitorowania blogosfery. Głównym zadaniem była „masowa dystrybucja wiadomości informacyjnych w określonych sieciach społecznościowych w celu kształtowania opinii publicznej” (zob. dezinformacja). Były to trzy związane ze sobą projekty:

</doc>
<doc id="1050134" url="https://pl.wikipedia.org/wiki?curid=1050134" title="Niono">
Niono

Niono – miasto w Mali; 34 400 mieszkańców (2006). Przemysł spożywczy, włókienniczy.

</doc>
<doc id="1050135" url="https://pl.wikipedia.org/wiki?curid=1050135" title="Skrajna Salatyńska Przełęcz">
Skrajna Salatyńska Przełęcz

Skrajna Salatyńska Przełęcz (słow. "Salatínske sedlo", "sedlo Parichvost") – położona na wysokości 1870 m n.p.m. przełęcz w słowackich Tatrach Zachodnich w grupie tzw. Salatynów. Znajduje się w grani głównej Tatr Zachodnich pomiędzy Brestową (1934 m) a Salatyńskim Wierchem (2048 m). Grań główna ma tu przebieg południkowy. Rejon przełęczy jest dość płaski, przecięty rowem tektonicznym i porośnięty trawą. Wschodnie zbocza pod przełęczą są kamieniste i opadają stromo do Doliny Salatyńskiej. Od strony Salatyna zbocze jest strome, piarżysto-trawiaste, zniszczone przez erozję spowodowaną wydeptaniem murawy przez turystów. W kierunku zachodnim poniżej przełęczy znajduje się zarastająca kosówką kotlina, tzw. Zadnie Kotliny (najwyższe piętro Doliny Bobrowieckiej Liptowskiej). Od jej południowej strony wznosi się kamienisty i silnie zerodowany północny stok Czerwonego Wierchu – bocznej grani Salatyńskiego Wierchu.
W przeszłości rejon przełęczy jak i całe Salatyny był wypasany, obecnie zbocza stopniowo zarastają kosodrzewiną.

</doc>
<doc id="1050143" url="https://pl.wikipedia.org/wiki?curid=1050143" title="Rynsztok">
Rynsztok

Rynsztok – zagłębienie między jezdnią a chodnikiem. Służyło do odprowadzania wód opadowych, roztopowych i ścieków.
Opis.
W czasach, gdy budynki nie były skanalizowane, do rynsztoków wylewano ręcznie wszystkie zanieczyszczenia i ścieki. Płynące ulicami ścieki wydawały odór i były czynnikiem chorobotwórczym. Dodatkowe problemy pojawiały się zimą, kiedy zamarzające ścieki musiały być wyrąbywane i wywożone. 
Dzięki rozwojowi techniki sanitarnej zrezygnowano z tej formy odprowadzania ścieków (kanałem odkrytym), a ulicami płyną tylko wody opadowe do kratek ściekowych (połączonych z siecią kanalizacyjną deszczową).

</doc>
<doc id="1050156" url="https://pl.wikipedia.org/wiki?curid=1050156" title="Jerzy Kahané">
Jerzy Kahané

Jerzy Kahané (ur. 27 maja 1901 w Warszawie, zm. 11 lipca 1941 w Pirnie) – duchowny Kościoła Ewangelicko-Augsburskiego, działacz polski na Górnym Śląsku i na Pomorzu, redaktor, ofiara narodowego socjalizmu.
Życiorys.
Absolwent Gimnazjum im. Mikołaja Reja w Warszawie. W 1921 jako ochotnik walczył podczas wojny polsko-bolszewickiej w 21 pułku piechoty. W 1927 ukończył studia na Wydziale Teologii Ewangelickiej Uniwersytetu Warszawskiego i 28 stycznia 1928 został ordynowany na duchownego. Był katechetą w Państwowym Seminarium Nauczycielskim w Działdowie na polskim skrawku Mazur, jednocześnie wspomagając pracę parafii w Mławie, Starej Iwicznej i Radzyminie. W latach 1929–1931 był administratorem polskich zborów ewangelickich w Bydgoszczy, Grudziądzu (był jego współorganizatorem), Tczewie (zorganizowanego w 1930 we współpracy z Henrykiem Kliemem) i Toruniu.
Od 1 listopada 1931 do 31 maja 1933 był pomocniczym kapelanem wyznania ewangelicko-augsburskiego Okręgu Korpusu Nr I. Zweryfikowany w stopniu kapelana ze starszeństwem z dniem 1 grudnia 1931 roku w duchowieństwie rezerwy wyznania ewangelicko-augsburskiego.
Następnie został prefektem w Katowicach. Uczył również w gimnazjum w Chorzowie. Związany z Towarzystwem Polaków Ewangelików na Górnym Śląsku, pisał na łamach "Ewangelika Górnośląskiego" (był wraz z ks. Ryszardem Danielczykiem jednym z redaktorów) i w innych publikacjach, aktywnie wspierając polską mniejszość w tamtejszym Kościele Ewangelicko-Unijnym (Kościół Ewangelicko-Unijny na Polskim Górnym Śląsku). Od 1937 proboszcz parafii w Gdyni, gdzie zaktywizował pracę kościelną, nawiązał bliskie kontakty z miejscowym duszpasterzem marynarzy szwedzkich ks. Danielem Cederbergiem i czynił przygotowania do budowy świątyni, którą zamierzał także udostępniać katolikom. Na łamach bydgoskiego „Przeglądu Ewangelickiego” opublikował szereg artykułów o tematyce związanej z polskim Wybrzeżem. Administrował polskimi zborami w Tczewie i Starogardzie Gdańskim. Był współzałożycielem Towarzystwa Ewangelików Polaków im. ks. Krzysztofa Celestyna Mrongowiusza w Wolnym Mieście Gdańsku, gdzie 11 listopada 1938 wznowił odprawianie nabożeństw w języku polskim.
Podczas okupacji niemieckiej w listopadzie 1939 został wysiedlony do Warszawy. W lutym 1940 został aresztowany przez Gestapo i osadzony w obozach Stutthof i Sachsenhausen. Zamordowany wraz z transportem inwalidów w komorze gazowej w Zamku Sonnenstein. Symboliczna mogiła znajduje się na cmentarzu ewangelicko-augsburskim w Warszawie (aleja 25, grób 13). Był żonaty z Dagmarą z d. May (zm. w 1988 r. w Toruniu), córką ks. Leona Witolda Maya (1874–1940) z Tomaszowa Mazowieckiego, seniora diecezji piotrkowskiej, zamordowanego przez Niemców w 1940 w obozie w Dachau.

</doc>
<doc id="1050160" url="https://pl.wikipedia.org/wiki?curid=1050160" title="Fair to Midland">
Fair to Midland

Fair to Midland – amerykańska grupa rockowa założona w 1998.
Skład.
Obecnie zespół tworzą:
Dyskografia.
Na dyskografię zespołu składają się następujące albumy:

</doc>
<doc id="1050161" url="https://pl.wikipedia.org/wiki?curid=1050161" title="X Korpus Wielkiej Armii">
X Korpus Wielkiej Armii

X Korpus Wielkiej Armii – jeden z korpusów Wielkiej Armii I Cesarstwa Francuskiego.
Oblężenie Gdańska w 1807.
Po nierozstrzygniętej bitwie pod Pruską Iławą (7/8 lutego 1807) Napoleon skierował pod Gdańsk X Korpus Wielkiej Armii pod komendą marszałka Lefebvre'a. W jego skład wchodziła 7,5-tysięczna Legia Poznańska gen. Henryka Dąbrowskiego. O gdańską twierdzę walczyła też złożona w większości z polskich dezerterów z armii pruskiej Legia Północna dowodzona w tym okresie m.in. przez ks. Michała Gedeona Radziwiłła. Wydawało się, że jak wiele twierdz pruskich, Gdańsk nie będzie stawiał oporu, a jego kapitulacja, odpowiednio wykorzystana propagandowo, mogłaby zatrzeć iławskie niepowodzenie.
Pruskim garnizonem dowodził początkowo gen. Manstein, a następnie doświadczony żołnierz, sędziwy i waleczny gen. Friedrich Adolf von Kalkreuth. Z pomocą Prusakom przyszli Rosjanie. Twierdza miała być broniona do końca - taki był rozkaz króla Fryderyka Wilhelma III. 
X Korpus Wielkiej Armii zajął wreszcie Gdańsk i wyparł z tego rejonu oddziały pruskie.
Wojna z Rosją w 1812.
Podczas wojny z Rosją wraz z I, II i III Korpusem tworzył lewe skrzydło Wielkiej Armii. Przeprawił się w rejonie Tylży, ponieważ miał inne zadanie niż reszta Wielkiej Armii - miał zająć Rygę. Przez resztę kampanii X Korpus oblegał nieskutecznie Rygę a w wyniku pogromu sił głównych wycofał się do Prus (z dość małymi stratami). 
Skład w 1812.
7 Dywizja Piechoty:
27 pruska Dywizja Piechoty:
Dywizja Kawalerii (wydzielona z 27 Dywizji):
Kawaleria rezerwowa korpusu - 
Dywizja Artylerii i Saperów:
Minierzy korpusu:
Flota: 
Oblężenie Gdańska w 1813.
W czasie odwrotu Napoleona spod Moskwy, zaczęto przygotowania do obrony Twierdzy Gdańsk. Siły gubernatora gdańskiego Rappa liczyły w końcu stycznia 1813 ok. 36 tys. żołnierzy i 19 generałów (X Korpus marszałka Macdonalda), 22 narodowości, w tym 4071 żołnierzy i 196 oficerów polskich. Faktycznie jednak Alzatczyk miał zdolnych do walki nie więcej niż 15 tys., reszta wymagała szpitalnej kuracji. Do obrony "bałtyckiego Gibraltaru" potrzebował co najmniej 30 tys. ludzi.
X Korpus WA pod dowództwem hr. Rappa bronił Twierdzy Gdańsk, jeszcze przez rok od odwrotu Napoleona z Rosji. Po poddaniu twierdzy, Rapp trafił do niewoli rosyjskiej. Wrócił do Francji dopiero w 1814.
Skład w sierpniu 1813.
Kwatera główna X Korpusu mieściła się w Gdańsku. 

</doc>
<doc id="1050166" url="https://pl.wikipedia.org/wiki?curid=1050166" title="Sabrina">
Sabrina



</doc>
<doc id="1050167" url="https://pl.wikipedia.org/wiki?curid=1050167" title="Rzepik">
Rzepik

Rzepik ("Agrimonia" L.) – rodzaj roślin należących do rodziny różowatych. Według różnych ujęć liczy około 10–21 gatunków występujących w strefie klimatu umiarkowanego na półkuli północnej oraz na obszarach górskich w strefie równikowej. Rośliny te rosną na łąkach i w murawach. Niektóre gatunki były w przeszłości wykorzystywane leczniczo oraz jako źródło żółtego barwnika.
Rozmieszczenie geograficzne.
W Europie, w tym w Polsce występują trzy gatunki z tego rodzaju:
Jeden gatunek spotykany jest w strefie równikowej i w Republice Południowej Afryki, a pozostałe w Azji i Ameryce Północnej.
Systematyka.
Rodzaj należący do podplemienia "Agrimoniinae", plemienia "Sanguisorbeae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), podrodzina "Agrimonioideae" F. Schwarz, plemię "Agrimonieae" Lam. &amp; DC., podplemię "Agrimoniinae" J. Presl, rodzaj rzepik ("Agrimonia" L.)
Zastosowanie.
Przez długi czas różne gatunki rzepików były używane w medycynie ze względu na swoje właściwości ściągające i moczopędne, które zawdzięczają dużej zawartości taniny. Niektóre gatunki są uprawiane jako rośliny ozdobne, ale mają niewielkie walory dekoracyjne.

</doc>
<doc id="1050168" url="https://pl.wikipedia.org/wiki?curid=1050168" title="Ewa Janewa">
Ewa Janewa

Ewa Dimitrowa Janewa (, ur. 31 lipca 1985 w Sofii) – bułgarska siatkarka grająca na pozycji przyjmującej, reprezentantka kraju. Od drugiej części sezonu 2018/2019 była zawodniczką DevelopResu Rzeszów.
Karierę siatkarską rozpoczęła w 1996 roku w bułgarskim klubie CSKA Sofia. 4-krotnie reprezentowała Bułgarię na mistrzostwach Europy: 2003, 2005, 2007 i 2009.
21 września 2011 została wykluczona z gry w reprezentacji przez Bułgarską Federację Piłki Siatkowej za niestawienie się na jednym ze zgrupowań kadry przygotowującej się do Mistrzostw Europy. Ponadto została zobowiązana do zapłacenia kary w wysokości 5000 € za publiczne krytykowanie, byłego trenera Bułgarii, Dragutina Baltica. Cała sytuacja ma związek ze skandalem, jaki wybuchł w Bułgarii. Trener Baltić został oskarżony o molestowanie siatkarek i nadużywanie alkoholu, większość zawodniczek zrezygnowała z gry w kadrze. Baltić został natychmiast zwolniony ze stanowiska. Janewa zakończyła karierę reprezentacyjną w 2017 roku, jednak powróciła do niej w roku 2021.
Spotykała się z francuskim siatkarzem Yannickiem Bazinem i bułgarskim piłkarzem Wasiłem Bożikowem.
Sukcesy klubowe.
Puchar Bułgarii:
Liga bułgarska:
Puchar Francji: 
Liga Mistrzyń:
Liga francuska: 
Puchar Rosji: 
Liga rosyjska: 
Liga rumuńska: 
Liga chińska: 
Liga polska:
Sukcesy reprezentacyjne.
Liga Europejska:

</doc>
<doc id="1050169" url="https://pl.wikipedia.org/wiki?curid=1050169" title="Harmonijkowy as">
Harmonijkowy as

Harmonijkowy as – album Sławka Wierzcholskiego oraz grupy Nocna Zmiana Bluesa. Utrzymany głównie w nurcie muzyki blues, ale na którym słychać też inspiracje muzyką folk, jazz i swing.
Tytuł albumu nie pochodzi, jak mogłoby się wydawać, od umiejętności muzycznych samego Sławka Wierzcholskiego, ale jest formą hołdu oddanego Johnowi Mayallowi.
1 grudnia 2010 ZPAV przyznał albumowi status złotej płyty.

</doc>
<doc id="1050170" url="https://pl.wikipedia.org/wiki?curid=1050170" title="WFDiF">
WFDiF



</doc>
<doc id="1050172" url="https://pl.wikipedia.org/wiki?curid=1050172" title="Uws-nur">
Uws-nur

Uws-nur (mong. Увс нуур, "Uws nuur"; ros. Убсу-Нур, "Ubsu-Nur") – słone, bezodpływowe jezioro w północno-zachodniej Mongolii i południowo-wschodniej Rosji (niewielki, północny skrawek jeziora leży na terenie rosyjskiej Republiki Tuwy). Poprzez północną część jeziora przebiega granica rosyjsko-mongolska. 
Uws-nur jest największym jeziorem Mongolii. Leży na wysokości 753 m n.p.m. w Kotlinie Uwskiej, która stanowi północną część Kotliny Wielkich Jezior. Zajmuje powierzchnię 3350 km², jego długość wynosi 84 km, szerokość 79 km, głębokość maksymalna 20 m. Jest pozostałością dawnego zbiornika o powierzchni 16 tys. km². Brzegi jeziora są niskie i zabagnione. Do Uws-nuru uchodzą rzeki Tesijn gol oraz Narijn gol. Okolice jeziora należą do najzimniejszych w Mongolii.
Jezioro leży na terenie rosyjskiego Rezerwatu Biosfery „Kotlina Uwska” i mongolskiego Rezerwatu Biosfery „Kotlina Uwska”, które znajdują się na Liscie Światowego Dziedzictwa UNESCO.

</doc>
<doc id="1050173" url="https://pl.wikipedia.org/wiki?curid=1050173" title="Dziwna (jacht)">
Dziwna (jacht)



</doc>
<doc id="1050178" url="https://pl.wikipedia.org/wiki?curid=1050178" title="Ubsu-nur">
Ubsu-nur



</doc>
<doc id="1050179" url="https://pl.wikipedia.org/wiki?curid=1050179" title="Sławek Wierzcholski">
Sławek Wierzcholski



</doc>
<doc id="1050180" url="https://pl.wikipedia.org/wiki?curid=1050180" title="Jasen Petrow">
Jasen Petrow

Jasen Petrow Petrow (ur. 23 czerwca 1968 roku w Płowdiwie) – bułgarski piłkarz grający na pozycji ofensywnego pomocnika, oraz trener piłkarski.
Kariera piłkarska.
Karierę piłkarską rozpoczynał w Botewie Płowdiw, w którego seniorskiej drużynie zadebiutował w wieku dwudziestu lat. Klub na początku lat 90. zaliczał się do czołówki ekstraklasy; od 1989 do 1993 roku dotarł do finału Pucharu Armii Sowieckiej (1990) i Pucharu Bułgarii (1993), ponadto raz kończył rozgrywki na trzecim (1992–1993), a raz na czwartym miejscu (1991–1992).
Jeszcze większe sukcesy Petrow osiągnął grając w Łokomotiwie Sofia, który w sezonie 1994–1995 zdobył pierwszy w historii Puchar Bułgarii oraz zajął drugie miejsce w lidze.
Po rozstaniu z Łokomotiwem w 1996 roku zawodnik znacznie obniżył formę; występował w słabych klubach (które zresztą zmieniał średnio raz na pół roku) w Chinach i na Cyprze. Na ostatnim etapie kariery grał w trzeciej lidze niemieckiej.
W reprezentacji Bułgarii rozegrał trzy mecze, wszystkie na początku 1993 roku za selekcjonerskiej kadencji Dimityra Penewa. Rywalami Bułgarów, którzy brali wówczas udział w towarzyskim tournée po Afryce i Azji, były zespoły Tunezji i Zjednoczonych Emiratów Arabskich (dwukrotnie). Petrow zagrał we wszystkich trzech spotkaniach, w dwu pierwszych przez całą pierwszą połowę, a w ostatnim wszedł na boisko w '75 minucie.
Kariera szkoleniowa.
Po zakończeniu kariery piłkarskiej w 2001 roku rozpoczął pracę szkoleniową w Łokomotiwie Sofia, z którym kończył sezon na miejscach 10. (2002–2003) i 9. (2003–2004).
Następnie przez ponad rok był opiekunem piłkarzy Botewu Płowdiw, a zwieńczeniem jego pracy był awans do ekstraklasy.
Już w I lidze prowadził Czerno More Warna (marzec 2006-czerwiec 2007), będąc równocześnie selekcjonerem reprezentacji do lat 18. Dotarł z tym klubem do finału Pucharu Bułgarii, w którym jego podopieczni ulegli 1:3 CSKA Sofia.
Od września 2007 do marca 2008 Petrow był trenerem Łokomotiwu Płowdiw. Po rozstaniu z tym klubem nie pracował w zawodzie przez ponad dwa lata.
Na początku maja 2010 bułgarskie media podały, że od sezonu 2010–2011 Petrow będzie trenerem Lewskiego Sofia. I rzeczywiście, 20 maja został przedstawiony jako nowy szkoleniowiec Lewskiego. W pierwszym sezonie swojej pracy doprowadził ten klub do wicemistrzostwa kraju. Jednak wynik ten - w połączeniu ze słabymi występami w Lidze Europy oraz Pucharze Bułgarii – nie usatysfakcjonował działaczy, którzy wręczyli szkoleniowcowi dymisję. Jego następcą został Georgi Iwanow.

</doc>
<doc id="1050181" url="https://pl.wikipedia.org/wiki?curid=1050181" title="Banamba">
Banamba

Banamba – miasto w Mali; 30 180 mieszkańców (2009). Przemysł spożywczy, włókienniczy.

</doc>
<doc id="1050182" url="https://pl.wikipedia.org/wiki?curid=1050182" title="ZR-8">
ZR-8

ZR-8 – polski zasobnik podwieszany przeznaczony do zrzucania bomb małego wagomiaru LBOk-1. Zasobnik mieści 120 bomb w ośmiu rurowych prowadnicach. Subamunicja jest wyrzucana z zasobnika pod wpływem ciśnienia powietrza. Masa i wymiary zasobnika zostały dobrane w taki sposób aby możliwe było podwieszenie go pod samolot szkolny TS-11 Iskra.

</doc>
<doc id="1050183" url="https://pl.wikipedia.org/wiki?curid=1050183" title="Bafoulabé">
Bafoulabé

Bafoulabé – miasto w Mali; 30 600 mieszkańców (2006). Przemysł spożywczy, włókienniczy. Miasto położone jest u zbiegu rzek Bafing i Bakoye, tworzących tu rzekę Senegal.

</doc>
<doc id="1050184" url="https://pl.wikipedia.org/wiki?curid=1050184" title="Nara (Mali)">
Nara (Mali)

Nara – miasto w Mali; 30 400 mieszkańców (2006). Przemysł spożywczy, włókienniczy. W mieście działa punkt kontrolny dla osób przekraczających pobliską granicę z Mauretanią.

</doc>
<doc id="1050186" url="https://pl.wikipedia.org/wiki?curid=1050186" title="Mazda 323 BA">
Mazda 323 BA



</doc>
<doc id="1050187" url="https://pl.wikipedia.org/wiki?curid=1050187" title="San (Mali)">
San (Mali)

San – miasto w Mali; 24 tys. mieszkańców (2006). Przemysł spożywczy, włókienniczy.

</doc>
<doc id="1050188" url="https://pl.wikipedia.org/wiki?curid=1050188" title="Borejkowie">
Borejkowie



</doc>
<doc id="1050192" url="https://pl.wikipedia.org/wiki?curid=1050192" title="Kangaba">
Kangaba

Kangaba – miasto w Mali, w regionie Koulikoro; ok. 21 tys. mieszkańców (2008). Przemysł spożywczy, włókienniczy.
Miasto znajduje się 50 km od granicy z Gwineą.

</doc>
<doc id="1050194" url="https://pl.wikipedia.org/wiki?curid=1050194" title="Yorosso">
Yorosso

Yorosso – miasto w Mali, niedaleko granicy z Burkina Faso; 17 800 mieszkańców (2006). Przemysł spożywczy, włókienniczy.

</doc>
<doc id="1050195" url="https://pl.wikipedia.org/wiki?curid=1050195" title="Rynna">
Rynna

Rynna – półotwarta rura najczęściej kładziona wokół krawędzi dachu budynków, do której spływa woda opadowa z dachu podczas deszczu. Rynnę podtrzymuje wspornik rynny (inne nazwy: hak do rynny, pot. rynajza, rynhak).
Rynna często jest mylona z rurą spustową, czyli pionową rurą, łączącą rynnę z ziemią lub podziemną instalacją kanalizacji deszczowej.
Rynna działa na zasadzie grawitacyjnego spływu wody, dlatego jest położona ze spadkiem w kierunku rury spustowej. Obecnie coraz częściej wykorzystuje się podciśnieniowe rury typu pluvia, które nie wymagają zachowania spadków.
Zdarza się, że woda deszczowa nie jest odprowadzana z dachu do poziomu ziemi lub do instalacji kanalizacji deszczowej, tylko po zebraniu w rynnie swobodnie wypuszczona z wysokości za pomocą rzygaczy.
Organizacja Society for the Protection of Ancient Buildings w Wielkiej Brytanii organizuje co roku w listopadzie, w ostatnim dniu tygodnia, drobnych remontów budynków "National Maintanance Week" – symboliczny "National Gutters Day" (Narodowy Dzień Rynien), podczas którego właściciele domów mają oczyścić rynny z liści i dokonać potrzebnych napraw przed nadejściem zimy.

</doc>
<doc id="1050196" url="https://pl.wikipedia.org/wiki?curid=1050196" title="Diré">
Diré

Diré – miasto w Mali, w regionie Timbuktu, nad brzegiem Nigru. W 2006 roku miasto liczyło 10 900 mieszkańców. W mieście działa przemysł spożywczy oraz włókienniczy. W mieście w 1953 roku urodził się malarz Abdoulaye Konaté.

</doc>
<doc id="1050197" url="https://pl.wikipedia.org/wiki?curid=1050197" title="John Campbell (9. książę Argyll)">
John Campbell (9. książę Argyll)

John Campbell, 9. książę Argyll, właśc. John George Edward Henry Douglas Sutherland Campbell, 9. książę Argyll, przez dużą część życia znany jako Markiz Lorne ("Marquess of Lorne") (ur. 6 sierpnia 1845 w Londynie, zm. 2 maja 1914 tamże) – brytyjski polityk, w latach 1878–1883 gubernator generalny Kanady.
Jako niespełna dwuletnie dziecko uzyskał grzecznościowy tytuł markiza Lorne (co przekładało się na potoczne określanie go mianem Lorda Lorne). W latach 1868–1878 zasiadał w Izbie Gmin z ramienia Liberałów. W 1871 poślubił księżniczkę Ludwikę, jedną z córek królowej Wiktorii. Głównie za sprawą swoich królewskich koligacji jako zaledwie 33-letni polityk został gubernatorem generalnym Kanady. Jego nominacja wzbudziła tam spore emocje, bowiem po raz pierwszy najwyższe stanowisko w państwie miał zająć ktoś tak blisko spokrewniony z monarchinią.
Po powrocie do Anglii otrzymał honorowy w znacznej mierze tytuł Gubernatora Zamku w Windsor, który posiadał dożywotnio, a w 1895 ponownie został wybrany do Izby Gmin. Zasiadał w niej 5 lat, po czym po śmierci swojego ojca stał się 9. księciem Argyll i otrzymał miejsce w Izbie Lordów. Ze względu na osobę żony, już od ślubu mieszkał w apartamencie w Pałacu Kensington. Zmarł w 1914 na zapalenie płuc.

</doc>
<doc id="1050201" url="https://pl.wikipedia.org/wiki?curid=1050201" title="Wiktor Past">
Wiktor Past

 
Wiktor Past (ur. 7 grudnia 1858 w Brzeżanach, zm. 24 listopada 1924 w Krakowie) – tytularny generał dywizji Wojska Polskiego.
Życiorys.
Był synem urzędnika państwowego. Jego matka nosiła panieńskie nazwisko Potakowska. Ukończył 6 klasowe gimnazjum w Brzeżanach i Korpus Kadetów we Lwowie oraz kurs sztabowy w Wiedniu (1895). W kwietniu 1905 objął dowództwo Pułku Ułanów Obrony Krajowej Nr 3 w Rzeszowie. Od kwietnia 1911 dowodził 3 Brygadą Kawalerii Obrony Krajowej we Lwowie. Z dniem 1 maja 1912 przeniesiony został w stan spoczynku. Zamieszkał we Lwowie. Po wybuchu I wojny światowej i rozpoczęciu ofensywy rosyjskiej, ewakuował się do Wiednia. W październiku 1915 roku przybył do Krakowa. 1 sierpnia 1917 roku został reaktywowany i mianowany komendantem Szkoły dla Inwalidów Wojennych w Krakowie.
18 marca 1919 roku przyjęty został do Wojska Polskiego z zatwierdzeniem posiadanego stopnia generała podporucznika ze starszeństwem z 1 listopada 1910 i zaliczony do 1 Rezerwy Armii oraz powołany do służby czynnej na czas wojny aż do demobilizacji i wyznaczony – z dniem 6 stycznia 1919 – na stanowisko komendanta Szkoły Inwalidów Wojskowych w Krakowie. 
21 czerwca 1919 roku został szefem Generalnej Ekspozytury Sekcji Opieki Ministerstwa Spraw Wojskowych przy Dowództwie Okręgu Generalnego w Krakowie. Z dniem 1 kwietnia 1921 przeniesiony został w stan spoczynku, w stopniu generała podporucznika. 26 października 1923 zatwierdzony został w stopniu tytularnego generała dywizji. Zmarł 24 listopada 1924 roku w Krakowie. Pochowany został na cmentarzu Rakowickim (kwatera HB, rząd płn.). 
Wiktor Past był żonaty z kobietą o nazwisku Mayerburg, z którą miał troje dzieci: Adelę (1891), Wiktorię (1894) i Edwarda (1896).
Awanse.
W Cesarskiej i Królewskiej Armii:
W Wojsku Polskim:

</doc>
<doc id="1050203" url="https://pl.wikipedia.org/wiki?curid=1050203" title="Kolondiéba">
Kolondiéba

Kolondiéba – miasto w Mali; 57 898 mieszkańców (2009). Kolondiéba znajduje się 150 km na zachód od Sikasso.

</doc>
<doc id="1050204" url="https://pl.wikipedia.org/wiki?curid=1050204" title="Ułar kaspijski">
Ułar kaspijski

Ułar kaspijski ("Tetraogallus caspius") – gatunek dużego ptaka z rodziny kurowatych (Phasianidae).
Systematyka.
Wyróżniono trzy podgatunki "T. caspius":
Występowanie.
Ułar kaspijski żyje w Azji Mniejszej, na południowym Kaukazie oraz w północnym i południowo-zachodnim Iranie. Zamieszkuje on zbocza górskie z rumoszem oraz rzadką roślinnością kserofityczną na wysokości ok. 2400 m n.p.m.
Opis.
Ułar kaspijski osiąga długość ciała 56 cm, długość skrzydła 24,5–28,5 cm. Ptak ten jest upierzony rdzawoszaro w ciemniejsze podłużne, a także poprzeczne rzędy prążków oraz plamek. Szyja jest pokryta białymi pasami, a natomiast jego nogi są pomarańczowo-czerwone.
Pożywienie.
Ułar kaspijski żywi się roślinami oraz drobnymi bezkręgowcami.
Status.
Międzynarodowa Unia Ochrony Przyrody (IUCN) uznaje ułara kaspijskiego za gatunek najmniejszej troski (LC – "least concern") nieprzerwanie od 1988 roku. Trend liczebności populacji jest spadkowy.

</doc>
<doc id="1050206" url="https://pl.wikipedia.org/wiki?curid=1050206" title="Ké-Massina">
Ké-Massina

Ké-Massina – miasto w Mali; 10 100 mieszkańców (2006). Przemysł spożywczy, włókienniczy.

</doc>
<doc id="1050207" url="https://pl.wikipedia.org/wiki?curid=1050207" title="Goundam">
Goundam

Goundam – miasto w Mali; 8 200 mieszkańców (2006). Przemysł spożywczy, włókienniczy.

</doc>
<doc id="1050208" url="https://pl.wikipedia.org/wiki?curid=1050208" title="Douentza">
Douentza

Douentza – miasto w Mali; 8 tys. mieszkańców (2006). Przemysł spożywczy, włókienniczy.

</doc>
<doc id="1050209" url="https://pl.wikipedia.org/wiki?curid=1050209" title="Selenian sodu">
Selenian sodu

Selenian sodu, – nieorganiczny związek chemiczny z grupy selenianów, sól kwasu selenowego i sodu.
Bezwodny selenian sodu tworzy bezbarwne kryształy, natomiast w postaci dekahydratu () – białe. Związek ten jest rozpuszczalny w wodzie. Można go otrzymać w reakcji selenu z wodorotlenkiem sodu. Powstaje również jako produkt przejściowy w trakcie jednej z metod otrzymywania selenu z tzw. szlamu anodowego podczas procesu elektrorafinacji miedzi.
Jest wykorzystywany przy produkcji szkła, gdzie służy do jego odbarwienia (z powodu obecności śladowych ilości żelaza(II) i żelaza(III) szkło może mieć zielonkawy kolor) bądź do barwienia szkła na różowo. Stosowany jest także jako dodatek do pasz i nawozów. Ponadto, z uwagi na wysoką toksyczność wobec owadów (sięgającą 10 mg/kg), jest używany jako składnik biocydów przeciw roztoczom, mszycom i wełnowcowatym.

</doc>
<doc id="1050211" url="https://pl.wikipedia.org/wiki?curid=1050211" title="Ténenkou">
Ténenkou

Ténenkou – miasto w Mali; 7 500 mieszkańców (2006). Przemysł spożywczy, włókienniczy.

</doc>
<doc id="1050213" url="https://pl.wikipedia.org/wiki?curid=1050213" title="Niafunké">
Niafunké

Niafunké – miejscowość w Mali, nad Nigrem; 6 800 mieszkańców (2006), w regionie Timbuktu. Przemysł spożywczy, włókienniczy.
Niafunké to rodzinna wieś Alego Farki Touré, legendarnego gitarzysty i blusemana oraz tytuł jego płyty z 1999. 

</doc>
<doc id="1050214" url="https://pl.wikipedia.org/wiki?curid=1050214" title="Kimparana">
Kimparana

Kimparana – miasto w Mali; 6 200 mieszkańców (2006). Przemysł spożywczy, włókienniczy.

</doc>
<doc id="1050217" url="https://pl.wikipedia.org/wiki?curid=1050217" title="Czosnaczek">
Czosnaczek

Czosnaczek ("Alliaria" Heist. ex Fabr.) – rodzaj roślin należący do rodziny kapustowatych. Obejmuje dwa gatunki występujące w Europie, północno-zachodniej Afryce i zachodniej Azji. W całym zasięgu rodzaju, także w Polsce, występuje czosnaczek pospolity "A. petiolata". Jako gatunek zawleczony i inwazyjny obecny jest także w USA, Kanadzie i Argentynie. W rejonie Kaukazu rośnie "Alliaria taurica".
W przeszłości czosnaczek był istotnym substytutem smakowym czosnku, poza walorami smakowymi wyróżniającym się dużą zawartością witaminy A i C.
Systematyka.
Rodzaj należy do rodziny kapustowatych ("Brassicaceae"), a w jej obrębie do plemienia "Thlaspideae".

</doc>
<doc id="1050218" url="https://pl.wikipedia.org/wiki?curid=1050218" title="Alliaria">
Alliaria



</doc>
<doc id="1050219" url="https://pl.wikipedia.org/wiki?curid=1050219" title="Agrimonia">
Agrimonia



</doc>
<doc id="1050220" url="https://pl.wikipedia.org/wiki?curid=1050220" title="Dapaong">
Dapaong

Dapaong – miasto w północnym Togo, w regionie Savanes. Położone jest około 500 km na północ od stolicy kraju, Lomé. W spisie ludności z 6 listopada 2010 roku liczyło 58 071 mieszkańców.

</doc>
<doc id="1050221" url="https://pl.wikipedia.org/wiki?curid=1050221" title="Podział administracyjny Polski 1945-1950">
Podział administracyjny Polski 1945-1950



</doc>
<doc id="1050224" url="https://pl.wikipedia.org/wiki?curid=1050224" title="Tytuł grzecznościowy">
Tytuł grzecznościowy

Tytuł grzecznościowy ("courtesy title") – w brytyjskiej heraldyce pojęcie oznaczające tytuł używany na co dzień w stosunku do arystokraty formalnie nie posiadającego własnego tytułu, lecz będącego na pierwszym miejscu w kolejce do takiej godności. W przypadku rodów o bardzo wysokich tytułach (przede wszystkim książąt) zasada ta mogła być rozciągana także na kolejnych następców.
Stare rody arystokratyczne z biegiem czasu zwykle stopniowo pięły się w górę po drabinie heraldycznej, uzyskując coraz wyższe tytuły: najpierw barona, następnie wicehrabiego i hrabiego, wreszcie markiza i księcia. W takich rodzinach głowa rodu nosiła najwyższy przynależny jej tytuł, zaś jej następca (zwykle, ale niekoniecznie, najstarszy syn) używał na zasadach grzecznościowych tytułu o szczebel niższego. I tak np. książęta Argyll przed uzyskaniem przez ich ród godności książęcej tytułowali się markizami Lorne, a wcześniej hrabiami Campbell. Dlatego też osoba zajmująca pierwsze miejsce w kolejce do tytułu księcia Argyll miała prawo używać grzecznościowego tytułu markiza Lorne (zobacz np. John Campbell, 9. książę Argyll - przez większość życia znany właśnie jako Lord (markiz) Lorne). Z kolei osoba na drugim miejscu w kolejce korzystała z tytułu hrabiego Campbell.
Tytuł grzecznościowy miał charakter głównie prestiżowy i towarzyski, nie dawał natomiast przynależnych "pełnoprawnej" szlachcie przywilejów, przede wszystkim miejsca w Izbie Lordów. Z drugiej strony posiadanie go nie stanowiło przeszkody do pełnienia stanowisk, z których szlachta była z zasady wykluczona, np. członka Izby Gmin.

</doc>
<doc id="1050225" url="https://pl.wikipedia.org/wiki?curid=1050225" title="Tchamba">
Tchamba

Tchamba – miasto w Togo (region Centre); według danych szacunkowych na rok 2020 liczy 25 668 mieszkańców.

</doc>
<doc id="1050227" url="https://pl.wikipedia.org/wiki?curid=1050227" title="Liwonde">
Liwonde

Liwonde – miasto w Malawi; 36 421 mieszkańców (2018). Przemysł spożywczy, włókienniczy. Położona nad rzeką Shire, wzdłuż głównej drogi łączącej miasto Zomba z Lilongwe. Znane z położonego nieopodal Parku Narodowego Liwonde.

</doc>
<doc id="1050231" url="https://pl.wikipedia.org/wiki?curid=1050231" title="Desireless">
Desireless

Desireless, właściwie Claudie Fritsch-Mentrop (ur. 25 grudnia 1952 roku w Paryżu) – francuska piosenkarka oraz projektantka mody.
Wychowywała się w le Tréport (departament 76 – Seine-Maritime). Na początku lat siedemdziesiątych została projektantką mody. Na początku lat osiemdziesiątych zaczęła śpiewać w różnych zespołach jazz, new wave i R&amp;B. Piosenkarka ta zasłynęła między innymi piosenką „Voyage Voyage”, która w latach 1986–1988 była wielkim hitem i numerem jeden w wielu europejskich i azjatyckich krajach.
Jest zamężna, ma córkę (ur. 1990).

</doc>
<doc id="1050233" url="https://pl.wikipedia.org/wiki?curid=1050233" title="Nsanje">
Nsanje

Nsanje – miasto w Malawi; 26,8 tys. mieszkańców (2018). Przemysł spożywczy, włókienniczy.

</doc>
<doc id="1050237" url="https://pl.wikipedia.org/wiki?curid=1050237" title="Zbigniew Rosner">
Zbigniew Rosner

Zbigniew Rosner ps. "Roger" (ur. 26 lipca 1927 w Grodnie, zm. 4 sierpnia 1944 w Warszawie) – sierżant, żołnierz Armii Krajowej, podczas powstania warszawskiego żołnierz II plutonu „Alek” kompanii „Rudy" batalionu „Zośka”.
Podczas okupacji niemieckiej działał w polskim podziemiu zbrojnym. Był harcerzem w 1. Warszawskiej Drużynie Harcerskiej im. Romualda Traugutta („Czarna Jedynka”), działającej przy Gimnazjum im. Tadeusza Reytana w Warszawie. Należał również do Organizacji Małego Sabotażu „Wawer”.
Został ciężko ranny 4. dnia powstania warszawskiego. Z odniesionych ran zmarł w szpitalu Karola i Marii Szlenkierów przy ul. Leszno 136 na Woli. Miał 17 lat. Pochowany na Powązkach Wojskowych w kwaterach żołnierzy batalionu „Zośka” (kwatera A20-2-24).
Odznaczony Krzyżem Walecznych.

</doc>
<doc id="1050241" url="https://pl.wikipedia.org/wiki?curid=1050241" title="Niewidzialny Różowy Jednorożec">
Niewidzialny Różowy Jednorożec

Niewidzialny Różowy Jednorożec (, ) – bogini parodii religii, będącej satyrą na wierzenia teistyczne. Bogini przyjmuje kształt jednorożca, który jest paradoksalnie jednocześnie niewidzialny i różowy. Te atrybuty mają w zamierzeniu być prześmiewcze wobec niektórych, sprzecznych wewnętrznie, atrybutów bogów teistycznych. Czyni to NRJ popularną figurą retoryczną używaną przez ateistów i innych sceptyków religijnych.
NRJ jest często używany do podkreślenia zauważonej sofizmatyczności czy arbitralności natury wierzeń w nadprzyrodzone, na przykład poprzez zamienianie słowa „bóg” słowami „Niewidzialny Różowy Jednorożec” w każdym teistycznym twierdzeniu.
NRJ stała się popularna, szczególnie na stronach internetowych ateistów, czy na forach dyskusyjnych, gdzie udaje się wiarę w nią zarówno ze względu na humor, jak i pewną formę krytyki czy satyry wierzeń teistycznych. Te „zapewnienia wiary” mają w zamierzeniu demonstrować także trudności w obalaniu jakichkolwiek wierzeń w zjawiska poza ludzkim pojmowaniem.
Historia.
Zagadnienie NRJ stało się zauważalne głównie dzięki Internetowi. Obecnie znanych jest wiele stron poświęconych tej tematyce. Najwcześniejsze znane, internetowe odniesienie do NRJ pojawiło się w Usenecie na grupie dyskusyjnej alt.atheism w lipcu 1990 roku. Z czasem pojęcie to przeniknęło także do innych języków.
Później Steve Eley pisał:
W 1996, podobny koncept – jednorożca, którego nikt nie może zobaczyć – przyjęto jako pomoc dydaktyczną na Camp Quest, pierwszym obozie letnim o charakterze świecko-wolnomyślicielskim dla dzieci założonym w USA. Jak pisał później "Cincinnati Enquirer": „Obozowicze muszą spróbować dowieść, że wyobrażone jednorożce – jako metafora boga – nie istnieją.”.
Do podobnej figury odniósł się też Richard Dawkins w 2006 w swojej książce "Bóg urojony", pisząc tam: „Czajniczek Russella to oczywiście jeden z nieskończonych szeregów obiektów, których istnienia nie można ani wykluczyć, ani definitywnie odrzucić. [...] Moim filozoficznym faworytem jest zaś niewidzialny, niematerialny, nie wydający żadnych dźwięków jednorożec [...].”.
Dogmaty.
Ponieważ Niewidzialny Różowy Jednorożec jest niewidzialny, nie można dowieść, że nie istnieje. Jest to parodia wszelkich teistycznych (a także deistycznych) założeń o bogach, w których bóg jest stwórcą wszechrzeczy i jako taki nie podlega własnym prawom, i tym samym niemożliwość wykazania jego materialnego istnienia, nie mówi nam nic o jego istnieniu bądź nieistnieniu.
NRJ jest w ten sposób przykładem i ilustracją absurdalności przytaczanych boskich atrybutów i często przywoływanego przez wierzących „argumentu”, że "brak" dowodu jest argumentem za istnieniem bogów. Dwie cechy NRJ – kolor (różowość) i niewidzialność – są ze sobą sprzeczne, co także jest elementem satyry. Jakkolwiek paradoks rzeczy niewidzialnej, ale mającej "widzialne właściwości" (np. kolor), znajduje swoje odzwierciedlenie w pewnych kulturach Dalekiego Wschodu, gdzie „niewidzialna czerwona nić losu” ma łączyć ludzi dzielących czy powiązanych ze sobą przeznaczeniem.
NRJ i podobne pomysły były używane do eksperymentów myślowych, czy jako przykłady, już w przeszłości. W swoim eseju w "Świat nawiedzany przez demony. Nauka jako światło w mroku", Carl Sagan używa przykładu niewidzialnego smoka, zionącego "nie"-gorącym ogniem, o którym niektórzy mówią, że mieszka w ich garażu. Domniemany smok nie może być widziany ani usłyszany czy w jakikolwiek sposób odebrany zmysłami, a także nie zostawia śladów. Nie mamy żadnych powodów wierzyć, że istnieje. To skłania nas do postawienia pytania: skąd osoba postulująca jego istnienie wie, że to smok, a nie, na przykład, kot? Z tego powodu, skąd możemy wiedzieć, że NRJ jest różowy i jest "jedno"rożcem, a nie "trzy"rożcem? Te i podobne wątpliwości są ujęte w tytule książki Judith Hayes — "In God We Trust: But Which One?" ("Wierzymy w Boga: Ale którego?").
Ikonografia.
Bogini NRJ przedstawiana jest pod postacią blednącego różowego jednorożca lub jako obrazek z niewidoczną treścią. Na podobnej zasadzie tworzone są żartobliwe reprezentacje miejsc, gdzie „widziano” NRJ, na których jest przedstawione wszystko poza samą boginią. Na podstawie zagadnienia NRJ, przez użytkowników alt.atheism, zostało stworzone logo, zaadaptowane następnie do użycia na koszulkach, kubkach i tym podobnych gadżetach. Logo jest opisane jako symbol ateistów, służący im do rozpoznawania się, a nie obrażający jednocześnie ludzi wierzących.

</doc>
<doc id="1050242" url="https://pl.wikipedia.org/wiki?curid=1050242" title="Burco">
Burco

Burco (arab. "برعو") – miasto w Somalii, na terenie Somalilandu. Według danych na rok 2005 miasto liczyło 96 463 mieszkańców. Jest to trzecie co do wielkości miasto Somalii.
Całkowicie zniszczone przez rząd podczas operacji przeciw rebeliantom w 1988 roku (bombardowania), odbudowane po powrocie mieszkańców w 1991 roku.

</doc>
<doc id="1050247" url="https://pl.wikipedia.org/wiki?curid=1050247" title="Jerzy Świderski">
Jerzy Świderski



</doc>
<doc id="1050249" url="https://pl.wikipedia.org/wiki?curid=1050249" title="Hobby (film)">
Hobby (film)

Hobby – polski thriller niezależny z 2003 roku w reżyserii Dariusza Nojmana. 
Objawienie trzeciej edycji Międzynarodowego Forum Niezależnych Filmów Fabularnych Oskariada, gdzie zdobył Grand Prix w kategorii najlepszy film amatorski. Po tym festiwalu jednak słuch o nim zaginął. 
Opis fabuły.
Bohater przyjeżdża w odwiedziny do ciotki i kuzyna. Przez przypadek odkrywa hobby, któremu oddaje się kuzyn wraz z grupą kumpli. Chłopacy kręcą amatorskie "snuff movies", filmując popełnione przez siebie zabójstwa. Teraz przyszła kolej na wścibskiego krewniaka. 

</doc>
<doc id="1050250" url="https://pl.wikipedia.org/wiki?curid=1050250" title="Boosaaso">
Boosaaso

Boosaaso (som. "Boosaaso"; arab. "بوساسو", Būsāsū / Bandar Kasim, 
Bandar Qāsim; ang. Bosaso) – miasto w północnej Somalii, w regionie Puntland. Położone na południowych brzegach Zatoki Adeńskiej, pełni rolę głównego portu kraju. Jest administracyjną i ekonomiczną stolicą regionu Bari. Liczbę mieszkańców ocenia się na 433 471.

</doc>
<doc id="1050251" url="https://pl.wikipedia.org/wiki?curid=1050251" title="Laryngoskopia">
Laryngoskopia

Laryngoskopia – metoda badania krtani wykonywana przez laryngologa. Pierwszej obserwacji własnej krtani dokonał w 1854 roku hiszpański śpiewak Manuel Garcia.
Laryngoskopia pośrednia.
Laryngoskopia pośrednia – (ang. "indirect laryngoscopy") – badanie krtani za pomocą lusterka krtaniowego w warunkach ambulatorium laryngologicznego. Pacjentowi poleca się wyciągnięcie języka ku przodowi. Język przytrzymywany jest przez laryngologa gazikiem. Prawą ręką lekarz wkłada lusterko lekko ogrzane nad palnikiem lub w ciepłej wodzie do jamy ustnej ku tyłowi opierając o podniebienie miękkie i języczek, tak aby uwidocznić krtań. Krtań jest oświetlana przez lustro lub lampę czołową założoną na głowie laryngologa. Lusterko zawsze musi być ogrzane aby nie zaparowało. Po uwidocznieniu krtani ogląda się nagłośnię, fałdy przedsionkowe, fałdy głosowe, spoidło przednie i tylne, okolicę międzynalewkową i nalewki oraz wejście do przełyku.
Krtań bada się w dwóch pozycjach:
Oglądanie krtani w 2 pozycjach umożliwia obserwacje poruszania się fałdów głosowych – zawsze musi być ono symetryczne. W przypadku asymetrii mamy do czynienia z niedowładem lub porażeniem fałdu/fałdów głosowych o różnej etiologii.
Oprócz badania krtani laryngoskopia pośrednia umożliwia badanie nasady języka, dołeczków zajęzykowych, części krtaniowej gardła (zachyłki gruszkowate).
Czasami w przypadku nasilonych odruchów wymiotnych (szczególnie u palaczy) błonę śluzową górnych dróg oddechowych znieczula się miejscowo roztworem lidokainy.
Odmiany laryngoskopii pośredniej:
Laryngoskopia pośrednia jest podstawową metodą badania krtani w gabinecie lub ambulatorium laryngologicznym. Umożliwia jej oglądanie, a co za tym idzie wykrycie wielu patologii, od zapaleń krtani do raka raka krtani włącznie.
Laryngoskopia bezpośrednia.
Laryngoskopia bezpośrednia – (ang. "direct laryngoscopy") – oglądanie krtani w warunkach sali operacyjnej w znieczuleniu ogólnym po uprzedniej intubacji lub w przypadku planowanej operacji raka krtani tracheotomii. Krtań ogląda się za pomocą sztywnych endoskopów – laryngoskopów.
Jej częściej stosowaną odmianą jest:
Mikrolaryngoskopia jest powszechnie stosowanym zabiegiem na oddziałach laryngologicznych i stanowi duży postęp w mikrochirurgii wewnątrzkrtaniowej.

</doc>
<doc id="1050253" url="https://pl.wikipedia.org/wiki?curid=1050253" title="World Cup 98">
World Cup 98

World Cup 98 – pierwsza oficjalna gra z serii FIFA o tematyce Mistrzostw Świata, wydana przez firmę EA Sports z okazji Mistrzostw Świata we Francji w 1998 roku, której deweloperem jest firma EA Games.
Gra została wydana na następujące platformy: PC, PlayStation i Nintendo 64. Posiadała tryby gry jednoosobowej i gry wieloosobowej, meczu towarzyskiego, rzutów karnych oraz rozgrywek pucharowych.

</doc>
<doc id="1050254" url="https://pl.wikipedia.org/wiki?curid=1050254" title="Afgooye">
Afgooye

Afgooye (som. Afgooye; arab. Afkaja, Afqāyah) – miasto w Somalii; 68 tys. mieszkańców (2006). Przemysł spożywczy, włókienniczy.

</doc>
<doc id="1050256" url="https://pl.wikipedia.org/wiki?curid=1050256" title="Jerzy Świderski (1927–1944)">
Jerzy Świderski (1927–1944)

Jerzy Świderski ps. "Pol" (ur. 10 stycznia 1927 w Warszawie, zm. ok. 12 sierpnia 1944 tamże) – plutonowy, uczestnik powstania warszawskiego w 2. kompanii „Rudy” batalionu „Zośka” Armii Krajowej.
Poległ 12 sierpnia 1944 w walkach powstańczych na Starym Mieście, podczas natarcia na Stawki. Miał 17 lat. Pochowany w kwaterach żołnierzy i sanitariuszek batalionu „Zośka” na Wojskowych Powązkach w Warszawie wraz z phm. ppor. Wiesławem Krajewskim (kwatera A20-3-14).
Odznaczony Krzyżem Walecznych.

</doc>
<doc id="1050258" url="https://pl.wikipedia.org/wiki?curid=1050258" title="Gaalkacyo">
Gaalkacyo

Gaalkacyo (arab. "Ghalkaju, Ghālka‘yū") – stolica regionu Mudug w Somalii. Miasto podzielone jest pomiędzy Puntland (północna część) i Galmudug (południowa część). W mieście znajduje się lotnisko międzynarodowe.

</doc>
<doc id="1050260" url="https://pl.wikipedia.org/wiki?curid=1050260" title="Zbigniew Beta">
Zbigniew Beta

Zbigniew Beta (ur. 2 lipca 1953 w Warszawie) – polski lekkoatleta, który specjalizował się w skoku w dal.
Brązowy medalista halowych mistrzostw Europy (1975) z wynikiem 7,82. Mistrz Polski z 1973 roku oraz halowy mistrz kraju z 1975 roku. Trzykrotny reprezentant Polski w meczach międzypaństwowych: w 1972 przeciwko Bułgarii oraz w 1973 przeciwko Francji oraz przeciwko Bułgarii. Zawodnik klubu AZS Warszawa. Rekord życiowy: na stadionie – 7,77 (26 maja 1974, Warszawa); w hali – 7,82 (9 marca 1975, Katowice).

</doc>
<doc id="1050261" url="https://pl.wikipedia.org/wiki?curid=1050261" title="Oxus">
Oxus



</doc>
<doc id="1050263" url="https://pl.wikipedia.org/wiki?curid=1050263" title="Transoksjana">
Transoksjana



</doc>
<doc id="1050264" url="https://pl.wikipedia.org/wiki?curid=1050264" title="Transoxana">
Transoxana



</doc>
<doc id="1050265" url="https://pl.wikipedia.org/wiki?curid=1050265" title="Dżajahun">
Dżajahun



</doc>
<doc id="1050266" url="https://pl.wikipedia.org/wiki?curid=1050266" title="Beledweyne">
Beledweyne

Beledweyne (som. Beledweyne; arab. بليث وين, Baladwajn, Baladwayn) – miasto w Somalii; 108 125 mieszkańców (2008). Czwarte co do wielkości miasto kraju. Położone blisko granicy z Etiopii w dolinie rzeki Uebi Szebelie, która przepływa z północy na południe.
W 2006 starły się tu siły Etiopii z siłamii Unii Trybunałów Islamskich w bitwie pod Beledweyne.

</doc>
<doc id="1050267" url="https://pl.wikipedia.org/wiki?curid=1050267" title="Jerzy Świderski (1929–2017)">
Jerzy Świderski (1929–2017)

Jerzy Tomasz Świderski herbu Lubicz ps. "Lubicz" (ur. 21 grudnia 1929 w Warszawie, zm. 22 stycznia 2017) – polski lekarz kardiolog, profesor nauk medycznych, powstaniec warszawski, autor publikacji o tematyce powstańczej i harcerskiej.
Życiorys.
Urodził się 21 grudnia 1929 w Warszawie w rodzinie doktora medycyny, kapitana Edwarda Świderskiego (1891–1972, ps. „Doktor”) i Marii Świderskiej (1900–1968, ps. „Maniuta”). Jego starszym bratem był Bohdan Świderski (1919–1944, ps. „Zaskroniec”).
Jerzy Świderski jako dziecko trafił do Harcerskiej Szkoły Powszechnej im. Andrzeja i Olgi Małkowskich w Warszawie (ul. Krucza, później Natolińska). Podczas Obrony Warszawy 1939 był gońcem Obrony Przeciwlotniczej. W czasie okupacji niemieckiej służył w tajnym harcerstwie – w Warszawskiej Drużynie Harcerzy im. Tadeusza Rejtana. Pod koniec 1943 roku przeszedł kurs łączności. W tym czasie wstąpił w szeregi Armii Krajowej. Uczestniczył w akcjach „małego sabotażu”. W powstaniu warszawskim był łącznikiem w Plutonie Łączników Kompanii Harcerskiej batalionie „Gustaw” Zgrupowania „Róg”. Podczas walk został ranny.
Po powstaniu działał w 2. i 23. Warszawskiej Drużynie Harcerskiej im. Bolesława Chrobrego przy Gimnazjum im. Stefana Batorego. W 1945 został zatrzymany przez funkcjonariuszy Urzędu Bezpieczeństwa; wkrótce aresztowany. Skazany na 3 lata więzienia, przetrzymywany był w więzieniu mokotowskim. W 1948, po amnestii, został zwolniony. Następnie zdał egzamin maturalny (1948, Gimnazjum im. Stefana Batorego w Warszawie) i rozpoczął studia na Uniwersytecie Warszawskim, a później na Akademii Medycznej. W tym czasie nadal działał w harcerstwie. Rozpoczął także pracę asystenta w Zakładzie Histologii i Embriologii. Akademię ukończył w 1953 roku, zaś w 1960 obronił doktorat. W 1970 uzyskał docenturę, a w 1984 – tytuł profesora nauk medycznych.
W kwietniu 1945 roku dowodził kilkunastoma harcerzami z Warszawskiej Chorągwi Hufców Polskich uzbrojonymi w granaty, którzy przeprowadzili udaną akcję na skład amunicji strzeżony przez żołnierzy Armii Czerwonej.
1 października 1983 dokonał odsłonięcia pomnika Małego Powstańca.
Autor m.in. "Dziennika harcerza powstańca. 63 dni w dzienniczku czternastoletniego chłopca" oraz "Harcerze 1944–1956. Najmłodsi w Powstaniu Warszawskim, drugiej konspiracji i więzieniach bezpieki".

</doc>
<doc id="1050268" url="https://pl.wikipedia.org/wiki?curid=1050268" title="Franciszek Wyspiański">
Franciszek Wyspiański

Franciszek Michał Wyspiański (ur. 26 września 1836 we Lwowie, zm. 10 listopada 1901 w Krakowie) – rzeźbiarz i fotograf, ojciec Stanisława Wyspiańskiego.
Życiorys.
Był synem Ignacego Jana Wyspiańskiego (1805–1875) i Wiktorii z Gągulskich (1812–1886), miał dwóch braci: Antoniego (1845–1917), urzędnika pocztowego, i Bronisława (1854–1924), fotografa zamieszkałego w Bochni, oraz dwie siostry: Albinę (1843–1931) i Amalię.
Jako syn austriackiego urzędnika podatkowego, dzieciństwo i młodość spędził przemierzając wraz z rodzicami i resztą rodziny niemal całą Galicję. Po kilku latach spędzonych w rodzinnym Lwowie, zamieszkał w Chwałowicach (tu urodziła się jego siostra Albina), następnie w Kuryłówce (tu urodził się jego brat Antoni), potem w Wadowicach (gdzie w roku szkolnym 1851/1852 uczęszczał do niższej szkoły realnej), a w 1852 ostatecznie w Krakowie.
Nauki pobierał w Instytucie Technicznym przy Szkole Sztuk Pięknych w Krakowie, najpierw w Oddziale Rysunku i Malarstwa (1852–1854), a następnie (1854–1860) w Oddziale Rzeźby przy w pracowni Henryka Kossowskiego. Debiutował jeszcze jako student w 1857 na wystawie organizowanej przez Towarzystwo Przyjaciół Sztuk Pięknych (TPSP), pokazując na niej "Portret kobiety" i "Portret mężczyzny", a w 1859 zaprezentował dwa popiersia: kobiety i mężczyzny. Wiedzę uzupełniał na studiach w Wiedniu, natomiast nie kontynuował nauki w Paryżu – na co wskazują wspomnienia rodzinne. Przyjaźnił się z Janem Matejką, Władysławem Łuszczkiewiczem, Aleksandrem Kotsisem.
Szeroki rozgłos uzyskał po wystawieniu w 1861 na wystawie TPSP popiersi Adama Mickiewicza oraz Mikołaja Kopernika. Popiersie Kopernika zapoczątkowało karierę artystyczną i stało się „wizytówką” rzeźbiarza. Na zlecenie władz Uniwersytetu jagiellońskiego Wyspiański wykonał cztery kopie tej rzeźby, które miały być podarunkami dla innych uczelni w związku z planowanymi uroczystymi obchodami 500-lecia fundacji uniwersytetu.
Wykonywał rzeźby królów, świętych (m.in. św. Jan Kanty do kościoła św. Anny), artystów i uczonych, np. Jana Długosza, zrealizowaną z okazji 400-lecia śmierci dziejopisarza w 1880, ofiarowaną później powstającemu wówczas Muzeum Narodowemu w Krakowie. W latach 1857–1870 wykonywał dla Juliusza Florkiewicza posągi mające zdobić park zamkowy w Młoszowej, między innymi pomnik Jana III Sobieskiego, wzorowany na pomniku z warszawskich Łazienek (nie zachowany do dziś).
25 kwietnia 1868 Wyspiański poślubił Marię Rogowską, 15 stycznia 1869 urodził się ich syn Stanisław, a 20 lutego 1871 Tadeusz (zm. 16 stycznia 1875). Od 1873 rodzina zamieszkała w Domu Długosza w Krakowie, gdzie swoje miejsce miała również pracownia. 16 maja 1875 zmarł ojciec rzeźbiarza, a 18 sierpnia 1876 umarła jego żona. Choroba, a następnie śmierć żony spowodowała, że Wyspiański popadł w alkoholizm. Tuż po śmierci żony artysta najpierw rzucił się w wir pracy artystycznej, ale jednocześnie coraz bardziej pogrążał się w nałogu. Zerwanie umowy około 1879 na wykonanie pięciu posągów nowego ołtarza wawelskiej katedry, rozpoczęło koniec kariery Wyspiańskiego. Syn Stanisław najpierw był wychowywany przez siostrę i matkę, a w 1880 został zabrany na dalsze wychowanie przez szwagierkę, siostrę zmarłej żony – Joannę Stankiewiczową.
W 1882 Wyspiański zlikwidował pracownię mieszkając pokątnie w Tarnowie, Bochni i Krakowie (pod różnymi adresami). W wyniku interwencji Stankiewiczów 4 stycznia 1892 został umieszczony w Domu Ubogich im. Helclów, gdzie wegetował blisko 10 lat. Zmarł 10 listopada 1901. Jego grób na cmentarzu Rakowickim do dziś się nie zachował (kwatera IX 16, 31), zachowało się natomiast kilka fotografii oraz dwa portrety autorstwa Stanisława Wyspiańskiego: z przełomu 1894–1895 w Muzeum Narodowym w Warszawie oraz z 1900, będący własnością prywatną.
Powszechnie uważa się, że Franciszek Wyspiański zajmował się również fotografią, jednak zdaniem Wandy Mossakowskiej Franciszek Wyspiański – fotograf i Franciszek Wyspiański – rzeźbiarz to dwie różne osoby (choć być może istniało między nimi pokrewieństwo). Fotograf o tym imieniu i nazwisku w latach 60. XIX w. prowadził w Krakowie zakład fotograficzny, ponadto działał również w Krynicy, Szczawnicy i Nowym Sączu. Fotografował w swoim atelier aktora Wincentego Rapackiego, wykonywał również zdjęcia z widokami Pienin (w 1869 pokazywał je na Wystawie Lekarsko-Przyrodniczej w Krakowie).
Wspomnienie o Franciszku Wyspiańskim.
"Artysta w każdym calu utalentowany rysownik i rzeźbiarz, dusza niezależna i rogata. Bliski przyjaciel krakowskiej bohemy owych czasów. Szczęścia nie miał i wywalczyć go nie umiał, nonszalancją zrażał swoich protektorów, poza tym lubiał bawić się szeroko i tak z wolna podupadała jego pracownia, a on sam odchodził w zapomnienie."
Tak charakteryzował go bratanek Witold Wyspiański, syn Antoniego, we wspomnieniach o Stanisławie Wyspiańskim opublikowanych na łamach „Kuriera Zachodniego” w 1927.

</doc>
<doc id="1050269" url="https://pl.wikipedia.org/wiki?curid=1050269" title="Głos Dziennik Pomorza">
Głos Dziennik Pomorza

Głos Dziennik Pomorza – gazeta powstała z połączenia trzech dzienników regionalnych („Głos Szczeciński”, „Głos Pomorza”, „Głos Koszaliński/Głos Słupski”), ukazująca się na terenie województwa zachodniopomorskiego oraz byłego województwa słupskiego. Pierwszy numer wydano 12 stycznia 2007 roku.
Wydania gazety.
Pismo ukazuje się w trzech wydaniach regionalnych (A,B,C). Wspólną częścią szat graficznych mutacji jest tylko tytuł „Głos” i podtytuł „Dziennik Pomorza” na niebieskim (w „Głosie Pomorza” czerwonym) tle.
Wydanie A – Głos Pomorza.
Powiaty:
Wydanie B – Głos Koszaliński.
Powiaty:
Wydanie C – Głos Szczeciński.
Powiaty:

</doc>
<doc id="1050270" url="https://pl.wikipedia.org/wiki?curid=1050270" title="Qoryooley">
Qoryooley

Qoryooley (arab. "Kurjulaj") – miasto w Somalii; 53 800 mieszkańców (2006). Przemysł spożywczy.

</doc>
<doc id="1050271" url="https://pl.wikipedia.org/wiki?curid=1050271" title="Grzegorz Mądry">
Grzegorz Mądry

Grzegorz Mądry (ur. 6 sierpnia 1954 w Zielonej Górze) – polski lekkoatleta, sprinter, halowy mistrz Polski, medalista halowych mistrzostw Europy i mistrzostw Polski seniorów na otwartym stadionie.
Kariera sportowa.
Był zawodnikiem MKS AZS Warszawa, następnie SZS AZS Warszawa.
Jego największym sukcesem na arenie międzynarodowej był brązowy medal halowych mistrzostw Europy w 1976 w biegu na 400 metrów, z czasem 48,46. Reprezentował Polskę na mistrzostwach Europy juniorów w 1973 (odpadł w półfinale biegu na 100 metrów, z wynikiem 10,70, w biegu na 200 metrów zajął 5. miejsce, z czasem 21,47, w sztafecie 4 x 100 metrów wywalczył 4. miejsce, z czasem 40,75 (w zespole z Januszem Formaniewiczem, Marianem Kusiakiem i Jerzym Wieczorkiem)) oraz na mistrzostwach Europy seniorów w 1974, zajmując 5. miejsce, z wynikiem 39,35 (z Andrzejem Świerczyńskim, Markiem Bedyńskim i Zenonem Nowoszem).
Na mistrzostwach Polski na otwartym stadionie zdobył dwa srebrne medale: w 1975 w biegi na 200 metrów i w 1977 w sztafecie 4 x 400 metrów. W 1976 zdobył złoty medal halowych mistrzostw Polski seniorów w biegu na 400 m.
Rekord życiowy na 100 m: 10,55 (16.06.1974), na 200 m: 21,22 (16.06.1974), na 400 m: 47,56(25.06.1976).

</doc>
<doc id="1050273" url="https://pl.wikipedia.org/wiki?curid=1050273" title="Garoowe">
Garoowe

Garoowe (arab. "Gharuwa") – miasto w Somalii; Stolica Puntlandu – autonomicznego regionu Somalii. Czwarte co do wielkości miasto regionu (po Boosaaso, Gaalkacyo i Laas Caanood). 33 395 mieszkańców (2005).
Polska Akcja Humanitarna zdecydowała o utworzeniu stałej misji pomocowej, która ma w najbliższej przyszłości ułatwić dostęp mieszkańcom regionu do wody pitnej poprzez tworzenie nowych studni.

</doc>
<doc id="1050276" url="https://pl.wikipedia.org/wiki?curid=1050276" title="Jawhar">
Jawhar

Jawhar (także: "Jowhar", arab. "Dżauhar") – miasto w Somalii; 48 900 mieszkańców (2006). Przemysł spożywczy, włókienniczy. Miasto jest położone 50 km na północ od stolicy, Mogadiszu, w dolinie rzeki Uebi Szebelie.
Historia.
Założone w 1920 przez Luigi Amadeo di Savoia jako kolonia rolnicza, nadając jej nazwę "Villaggio Duca degli Abruzzi". Znaczny rozwój miasta miał miejsce w drugiej połowie lat trzydziestych, kiedy osiedliło się tu tysiące kolonizatorów włoskich.
Po zakończeniu drugiej wojny światowej, po odejściu włoskich kolonizatorów, miasto zaczęło tracić na znaczeniu, zwłaszcza po wybuchu wojny domowej w Somalii w 1991.
W 27 grudnia 2006 została zajęta przez wojska etiopskie, które wsparły Tymczasowy Rząd Somalijski. Jednak w 2008 milicje islamskie zdołały odzyskać miasto i odciąć od rządu somalijskiego wspieranego przez Narody Zjednoczone.

</doc>
<doc id="1050277" url="https://pl.wikipedia.org/wiki?curid=1050277" title="Baardheere">
Baardheere

Baardheere (ang. "Bardera") – miasto w Somalii; 43 900 mieszkańców (2006). Przemysł spożywczy.

</doc>
<doc id="1050278" url="https://pl.wikipedia.org/wiki?curid=1050278" title="Władimir Simagin">
Władimir Simagin

Władimir Simagin, ros. Владимир Павлович Симагин (ur. 21 czerwca 1919 w Moskwie, zm. 25 września 1968 w Kisłowodzku) – rosyjski szachista, arcymistrz od 1962 roku.
Kariera szachowa.
Pierwszy znaczący sukces odniósł w 1947 r., zwyciężając w mistrzostwach Moskwy (sukces ten powtórzył w roku 1959). Pomiędzy 1951 a 1965 r. siedmiokrotnie uczestniczył w finałach indywidualnych mistrzostw ZSRR, najlepszy wynik (IX miejsce) osiągając w 1961 roku.
Do największych sukcesów Simagina w turniejach międzynarodowych należały:
Według retrospektywnego systemu Chessmetrics, najwyżej sklasyfikowany był w grudniu 1946 r., zajmował wówczas 21. miejsce na świecie.
Osiągał również sukcesy w szachach korespondencyjnych, w roku 1964 zdobywając tytuł mistrza Związku Radzieckiego, a rok później otrzymując tytuł mistrza międzynarodowego gry korespondencyjnej. Wraz z Władimirem Makogonowem współpracował w latach 50. z Wasilijem Smysłowem, pomagając mu w zdobyciu tytułu mistrza świata w roku 1957. Był uznanym teoretykiem szachowym, wnosząc duży wkład w rozwój obrony holenderskiej, hetmańsko-indyjskiej, sycylijskiej, Nimzowitscha i Grünfelda.
Zmarł na atak serca podczas trwania turnieju w Kisłowodzku w 1968 roku.

</doc>
<doc id="1050279" url="https://pl.wikipedia.org/wiki?curid=1050279" title="Qardho">
Qardho

Qardho (arab. قرضو, Kardu) – miasto w północnej Somalii; w regionie Bari (Puntland); 29 944 mieszkańców (2005). Jest stolicą okręgu Qardho.

</doc>
<doc id="1050281" url="https://pl.wikipedia.org/wiki?curid=1050281" title="Sekwestracja płuca">
Sekwestracja płuca

Sekwestracja płuca (łac. "sequestratio pulmonis", ang. bronchopulmonary sequestration) – rzadka wada wrodzona układu oddechowego, polegająca na odłączeniu części miąższu płucnego bez połączenia z drzewem oskrzelowym, unaczynionego przetrwałym płodowym krążeniem systemowym.
Etiologia i podział.
Etiologia zaburzenia nie jest znana; przypuszcza się, że malformacja ta spowodowana jest nieprawidłowym rozwojem dolnego zawiązka układu oddechowego w embriogenezie. Wyróżniamy dwa główne typy wady: sekwestrację wewnątrzpłucną (wewnątrzpłatową, ang. internal lung sequestration, ILS) i zewnątrzpłucną (zewnątrzpłatową, ang. external lung sequestration, ELS). Sekwestracja z łącznością z układem pokarmowym (bronchopulmonary foregut malformation) jest bardzo rzadko spotykanym wariantem.
Objawy i przebieg.
Objawy w ELS pojawiają się zwykle wcześniej; w 80% wada jest objawowa i powoduje niewydolność oddechową w okresie noworodkowym. Jest rzadszym wariantem wady (10-25% wszystkich LS). Często współistnieją z nią inne wady wrodzone.
ILS ujawnia się zwykle w późnym dzieciństwie lub w okresie dojrzewania nawracającymi zapaleniami płuc. 
Rozpoznanie.
Wada przebiegająca bezobjawowo, bez połączenia z oskrzelem, może być wykryta przypadkowo na zdjęciu przeglądowym klatki piersiowej jako okrągława masa o wysyceniu typowym dla tkanek miękkich, najczęściej zlokalizowana nad przeponą w dolno-tylnej części lewego płuca. Obraz radiologiczny objawowej sekwestracji płucnej naśladuje zmiany torbielowate, jamiste lub marskie. Aortografia pozwala ocenić zaopatrzenie zmiany w naczynia tętnicze.
Leczenie.
Leczeniem z wyboru jest chirurgiczne usunięcie fragmentu płuca (sekwestru).

</doc>
<doc id="1050283" url="https://pl.wikipedia.org/wiki?curid=1050283" title="Laas Caanood">
Laas Caanood

Laas Caanood (arab. لاسعنود, "Las Anud") − miasto w północno-zachodniej Somalii, na terenie Somalilandu. Według danych na rok 2008 miasto liczyło 40 579 mieszkańców. Terytorium sporne między Somalilandem, Puntlandem i Khaatumo.

</doc>
<doc id="1050285" url="https://pl.wikipedia.org/wiki?curid=1050285" title="Uniwersytet Waszyngtoński">
Uniwersytet Waszyngtoński



</doc>
<doc id="1050286" url="https://pl.wikipedia.org/wiki?curid=1050286" title="Ceerigaabo">
Ceerigaabo

Ceerigaabo (arab. "Irighabu") – miasto w północno-zachodniej Somalii, na terenie Somalilandu. Według danych na rok 2005 miasto liczyło 31 098 mieszkańców.
We wschodniej części miasta znajduje się lotnisko.

</doc>
<doc id="1050287" url="https://pl.wikipedia.org/wiki?curid=1050287" title="Kosmiczne Biuro Śledcze">
Kosmiczne Biuro Śledcze

Kosmiczne Biuro Śledcze (ang. "Bureau of Alien Detectors", w skrócie – "B.A.D.", 1996) – amerykańsko-francuski serial animowany opowiadający o poczynaniach tajnej organizacji do walki z kosmitami.
Wersja oryginalna.
i inni
Wersja polska.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Małgorzata Boratyńska
Dialogi:
Dźwięk i montaż: Anna Rutkowska
Kierownictwo produkcji: Marzena Wiśniewska
Udział wzięli:
i inni

</doc>
<doc id="1050289" url="https://pl.wikipedia.org/wiki?curid=1050289" title="Józef Ziubrak">
Józef Ziubrak

Józef Ziubrak (ur. 20 grudnia 1952 w Szybie) – polski lekkoatleta długodystansowiec.
Na halowych mistrzostwach Europy w 1976 w Monachium zdobył srebrny medal w biegu na 3000 metrów. Na halowych mistrzostwach Europy w 1978 w Mediolanie zajął 9. miejsce w tej konkurencji.
Był trzykrotnym halowym mistrzem Polski na tym dystansie w 1976, 1978 i 1979, wicemistrzem w 1982 oraz brązowym medalistą w 1977 i 1981, a także brązowym medalistą mistrzostw Polski w 1975 w biegu na 5000 metrów.
5 maja 1976 roku w Atenach wraz z Zenonem Szordykowskim, Michałem Skowronkiem oraz Henrykiem Wasilewskim ustanowił wynikiem 15:02,6 ciągle aktualny rekord Polski w biegu sztafetowym 4 × 1500 metrów.
W latach 1976–1980 wystąpił w pięciu meczach reprezentacji Polski, bez zwycięstw indywidualnych.
Podczas memoriału Janusza Kusocińskiego w 1983 zwyciężył w głównym biegu memoriałowym na 5000 m.
Rekordy życiowe:
Był zawodnikiem poznańskich klubów: SZS AZS, AZS i Olimpii. Ukończył AWF w Poznaniu.

</doc>
<doc id="1050290" url="https://pl.wikipedia.org/wiki?curid=1050290" title="Uniwersytet Waszyngtona">
Uniwersytet Waszyngtona



</doc>
<doc id="1050291" url="https://pl.wikipedia.org/wiki?curid=1050291" title="Województwo elbląskie (I Rzeczpospolita)">
Województwo elbląskie (I Rzeczpospolita)

Województwo elbląskie lub województwo nyderlandzkie (łac. "palatinatus elbingensis") – województwo ze stolicą w Elblągu, utworzone (wraz z królewieckim, chełmińskim i pomorskim) przez Kazimierza IV Jagiellończyka po inkorporacji Prus do Korony Polskiej w 1454 roku. Po II pokoju toruńskim zostało przemianowane na województwo malborskie.

</doc>
<doc id="1050293" url="https://pl.wikipedia.org/wiki?curid=1050293" title="Bitwa pod Białymstokiem">
Bitwa pod Białymstokiem

Bitwa pod Białymstokiem znana też jako bitwa pod Olmontami – bitwa stoczona 16 lipca 1769 roku, pomiędzy oddziałami konfederatów barskich a wojskami rosyjskimi. Zakończona klęską konfederatów, zamykającą okres prowadzonych przez nich działań zaczepnych.
Bitwa.
Liczące około 4000 wojska – ochotników i dezerterów z armii regularnej z 18 działami siły konfederatów pod dowództwem Józefa Bierzyńskiego starły się 16 lipca 1769 roku z liczącymi około 800 żołnierzy z 3–4 działami siłami rosyjskimi pod dowództwem Golicyna. W wyniku całodziennej bitwy, w której polska artyleria brała czynny udział aż do wyczerpania amunicji, Rosjanom udało się zepchnąć siły konfederatów i skutecznie odpierać kontrataki. 
W bitwie tej zawiniło nie tylko słabe wyszkolenie i wyposażenie wojsk polskich, ale także przestarzała taktyka – polska kawaleria w bitwie tej stosowała karakol zamiast szarżować. W wyniku przegranej bitwy oprócz zabitych i rannych około 1000 konfederatów zdezerterowało i uciekło z pola walki oraz dostało się do niewoli.
Obchody rocznicowe.
15 lipca 2012 r. w Olmontach odbyły się obchody 243. rocznicy bitwy, połączone z piknikiem rekonstrukcyjnym.

</doc>
<doc id="1050294" url="https://pl.wikipedia.org/wiki?curid=1050294" title="Luuq">
Luuq

Luuq – miasto w Somalii; 35 100 mieszkańców (2006). Przemysł spożywczy.
Miasto jest otoczone przez rzekę Dżuba z trzech stron, rzeka ma w tym miejscu kształt podkowy. Takie usytuowanie jest odzwierciedlone w nazwie, która w języku somalijskim znaczy "aleja".

</doc>
<doc id="1050295" url="https://pl.wikipedia.org/wiki?curid=1050295" title="Paweł Siewiaryniec">
Paweł Siewiaryniec



</doc>
<doc id="1050298" url="https://pl.wikipedia.org/wiki?curid=1050298" title="Buur Gaabo">
Buur Gaabo

Buur Gaabo (som. "Buurhakaba"; arab. "Bur Kabu") – miasto w Somalii; 28 900 mieszkańców (2006). Przemysł spożywczy.

</doc>
<doc id="1050302" url="https://pl.wikipedia.org/wiki?curid=1050302" title="Ceeldhere">
Ceeldhere

Ceeldhere – miasto w Somalii; 27 600 mieszkańców (2006). Przemysł spożywczy.

</doc>
<doc id="1050303" url="https://pl.wikipedia.org/wiki?curid=1050303" title="Wrodzona gruczolakowatość torbielowata płuc">
Wrodzona gruczolakowatość torbielowata płuc

Wrodzona gruczolakowatość torbielowata płuc (zwyrodnienie gruczołowe płuc, łac. "malformatio congenitalis cystica adenomatica", ang. congenital cystic adenomatoid malformation, CCAM) – rzadka wada wrodzona układu oddechowego, podobna do sekwestracji płuc. Malformacja ta polega na zastąpieniu części miąższu płucnego, nieraz całego płata płuca, przez nieczynną oddechowo tkankę płucną z niewykształconymi pęcherzykami płucnymi. 
Epidemiologia.
Częstość wady ocenia się na 1:25,000-1:35,000 ciąż.
Etiologia i podział.
Zaburzenie powstaje wskutek niekontrolowanego przerostu oskrzelików końcowych w embriogenezie. Powstają struktury torbielowato-gruczolakowate o zmiennym obrazie histopatologicznym, od zmian z przeważającą komponentą torbieli do litego guza z małymi przestrzeniami powietrznymi.
Wyróżnia się pięć histopatologicznych typów CCAM (0-4). Inne klasyfikacje schorzenia to klasyfikacja Stockera i uproszczona ultrasonograficzna klaryfikacja Adzicka, wyróżniająca tylko dwa typy.
Objawy i przebieg.
CCAM objawia się w okresie noworodkowym postępującą niewydolnością oddechową, w okresie późniejszym nawracającymi zakażeniami płuc. W około 10% przypadków zmiany ulegają transformacji złośliwej.
Rozpoznanie.
USG w pierwszym trymestrze ciąży zazwyczaj nie wykazuje odstępstw od normy. W drugim trymestrze w części przypadków stwierdza się nieprawidłową echogeniczność tkanki płucnej (niejednorodną, zwiększoną lub wskazującą na obecność torbieli). W trzecim trymestrze obraz klatki piersiowej płodu jest nieprawidłowy. Diagnostyka różnicowa CCAM obejmuje w tym okresie przepuklinę przeponową, torbiel oskrzelowopochodną, sekwestrację płuca, hipoplazję płuca, atrezję krtani i tchawicy. Ocena przepływów wewnątrzsercowych w echokardiografii pozwala na wykluczenie wady serca i określenie wydolności krążeniowej płodu.
Po urodzeniu dziecko z CCAM powinno mieć wykonaną pełną diagnostykę: USG, rtg klatki piersiowej, TK i (lub) MRI klatki, co pozwala zaplanować zabieg torakochirurgiczny.
Leczenie.
Metodą z wyboru w leczeniu CCAM jest wycięcie zmiany, zazwyczaj z całym płatem płuca.

</doc>
<doc id="1050304" url="https://pl.wikipedia.org/wiki?curid=1050304" title="Jan V Zdobywca">
Jan V Zdobywca

Jan V Zdobywca (ur. ok. 1340, zm. 1 listopada 1399 w Nantes) – książę Bretanii, syn księcia Jana IV i Joanny Flandryjskiej, córki Ludwika Flandryjskiego, hrabiego de Nevers.
Jego ojciec był angielskim kandydatem na tron Bretanii opróżniony w 1341 r. po bezpotomnej śmierci księcia Jana III. Jego kontrkandydatami byli popierani przez Francję Joanna de Penthievre i jej mąż Karol de Blois. Jan IV zmarł w roku w 1345 r. i mały Jan V odziedziczył jego pretensje. Walkę w jego imieniu kontynuowała jego matka, Joanna Flandryjska. Jan wychowywał się na dworze króla Anglii Edwarda III.
29 września 1364 r. Jan wygrał bitwę pod Auray, w której zginął Karol de Blois. 12 kwietnia 1365 r. Joanna de Penthievre musiała podpisać traktat w Guérande, na mocy którego zrzekała się wszystkich praw do Bretanii i uznawała Jana prawowitym księciem. Niespodziewanie dla króla Edwarda III, który pomógł Janowi wygrać wojnę o sukcesję, książę złożył hołd lenny królowi Francji Karolowi V. Później jednak Jan zbliżył się do Anglii i w 1372 r. otrzymał tytuł hrabiego Richmond. W latach 1373-1379 przebywał na wygnaniu, wypędzony z Bretanii przez miejscowych feudałów. W 1375 r. został kawalerem Orderu Podwiązki.
Książę był trzykrotnie żonaty. Jego pierwszą żoną została w 1361 r. w Woodstock Palace Maria Plantagenet (10 października 1344 – 1362), córka króla Anglii Edwarda III i Filipy de Hainault, córki Wilhelma I, hrabiego Hainaut. Małżonkowie nie mieli razem dzieci.
Po raz drugi Jan ożenił się w maju 1366 r. w Londynie z Joan Holland (1350 – 1384), córką Thomasa Hollanda, 1. hrabiego Kentu, i Joanny, córki Edmunda Woodstocka, 1. hrabiego Kentu. Joan była kuzynką króla Anglii Ryszarda II. Również i to małżeństwo nie doczekało się potomstwa.
2 października 1386 r. w Saillé-près-Guérande Jan ożenił się trzeci raz z Joanną (ok. 1370 – 10 czerwca 1437), córką króla Nawarry Karola II Złego i Joanny, córki króla Francji Jana II Dobrego. Jan i Joanna mieli razem czterech synów i pięć córek:
Jan V zmarł w 1399 r. Bretanię odziedziczył jego najstarszy syn.

</doc>
<doc id="1050306" url="https://pl.wikipedia.org/wiki?curid=1050306" title="Czernomorec Burgas/Sofia">
Czernomorec Burgas/Sofia



</doc>
<doc id="1050308" url="https://pl.wikipedia.org/wiki?curid=1050308" title="Earshot">
Earshot

Earshot – zespół rockowy z USA.
Historia.
Debiutancki album zespołu Letting Go zawierał piosenkę „Get Away”, która była często puszczana w rozgłośniach radiowych. Z kolei piosenka „Headstrong” pojawiła się na soundtracku do filmu Królowa potępionych (Queen of the damned). Z kolei piosenka „Ordinary Girl” pojawiła się na soundtracku do gry Project Gotham Racing 2.
Drugi album zespołu Two zawierał hit „Wait”, który został wykorzystany na soundtrackach z gier Madden NFL 2005 oraz MX vs. ATV Unleashed.
Earshot występował na scenie z takimi zespołami jak: Staind, Kid Rock i Stone Temple Pilots.

</doc>
<doc id="1050309" url="https://pl.wikipedia.org/wiki?curid=1050309" title="Mbour">
Mbour

Mbour, także: M'Bour, M'bour (wolof: "Mbuur") – miasto w Senegalu, w regionie Thies, na wybrzeżu Oceanu Atlantyckiego, 191 500 mieszkańców (2006). Dominuje tu przemysł spożywczy. Miasto jest jednym z ważniejszych ośrodków rybołówstwa w kraju. Na dwustumetrowym odcinku plaży odbywa się codzienny targ rybny. Trzecie co do wielkości miasto kraju.

</doc>
<doc id="1050311" url="https://pl.wikipedia.org/wiki?curid=1050311" title="Mbacké">
Mbacké

Mbacké, także: Mbaké – miasto w Senegalu, w regionie Diourbel, 56 100 mieszkańców (stan z 2006 roku). Dominuje przemysł spożywczy i włókienniczy. Miasto jest często bazą noclegową dla turystów i muzułmańskich pielgrzymów zmierzających do pobliskiej miejscowości Touba.

</doc>
<doc id="1050312" url="https://pl.wikipedia.org/wiki?curid=1050312" title="Artyficjalizm">
Artyficjalizm

Artyficjalizm – przekonanie charakterystyczne dla myślenia wczesnodziecięcego polegające na tym, że według dziecka wszystko na świecie łącznie z naturalnymi bytami i zdarzeniami jest wykonane lub wykonywane przez kogoś. Według tej teorii, dzieci pytane o pochodzenie rzeczy, opisują je przede wszystkim przez określenie wykonawcy i/lub czynności wytwarzającej rzeczy. Dzieci wyjaśniają świat intuicyjnie i uważają, że "świat jest produktem człowieka".
Wychodzenie z fazy artyficjalizmu wiąże się z uświadamianiem sobie przez dziecko, skąd pochodzą rzeczy (około 7-10 roku życia).
Teoria artyficjalizmu wiąże się z animizmem, rozumianym jako przypisywanie świadomości wszystkiemu, co przejawia jakąś aktywność (np. natura, zjawiska atmosferyczne itd.).
Przykłady artyficjalizmu:

</doc>
<doc id="1050314" url="https://pl.wikipedia.org/wiki?curid=1050314" title="Tu es foutu">
Tu es foutu

Tu es foutu – pierwszy francuskojęzyczny singel włoskiej piosenkarki In-Grid. Utwór ukazał się po raz pierwszy jako singel 19 grudnia 2001. W 2003 roku wszedł w skład albumu muzycznego Rendez-Vous. „Tu es foutu” przyniósł In-Grid międzynarodową, światową sławę.
Autorem słów był Marco Soncini oraz In-Grid. W krajach anglojęzycznych utwór wydawany był pod tytułem „You Promised Me”.

</doc>
<doc id="1050315" url="https://pl.wikipedia.org/wiki?curid=1050315" title="Tivaouane">
Tivaouane

Tivaouane – miasto w Senegalu, w regionie Thies, 53 100 mieszkańców (2006). Dominuje tu przemysł spożywczy, miasto jest także ważnym ośrodkiem handlowym. W Tivaouane znajduje się także siedziba islamskiego bractwa Tijaniya i działa meczet z początków XX wieku.

</doc>
<doc id="1050316" url="https://pl.wikipedia.org/wiki?curid=1050316" title="Off (film)">
Off (film)

OFF – polski film niezależny z 2006 roku w reżyserii Mathiasa Mezlera, twórcy kontrowersyjnego dramatu o życiu na blokowiskach "Uciec stąd".
Tym razem Mathias Mezler podjął próbę sfilmowania własnego manifestu na temat kina niezależnego. Jest to także po części autorska historia o tym jak się w Polsce tworzy kino niezależne.
Piotr Matwiejczyk jako juror, na festiwalu Skoffka powiedział, że "ten film to dla niego kolejna historia o blokowiskach". Mimo to, Mezler otrzymał wyróżnienie.
Fabuła.
OFF to autorska opowieść o człowieku, który oddaje się bez reszty realizowaniu swojej pasji, jaką jest kręcenie filmów. Głównym bohaterem obrazu jest Marcin Tomczak, który reżyseruje właśnie swój kolejny film offowy, a próbując być za wszelką cenę niezależnym twórcą, popada wreszcie w skrajny despotyzm.

</doc>
<doc id="1050319" url="https://pl.wikipedia.org/wiki?curid=1050319" title="Letting Go">
Letting Go

Letting Go jest debiutanckim albumem zespołu Earshot.

</doc>
<doc id="1050320" url="https://pl.wikipedia.org/wiki?curid=1050320" title="Zbigniew Jankowski (sportowiec)">
Zbigniew Jankowski (sportowiec)

Zbigniew Jankowski (ur. 30 marca 1955) – polski lekkoatleta, płotkarz, medalista halowych mistrzostw Europy i mistrzostw Polski.
Kariera sportowa.
Był zawodnikiem Spójni Gdańsk. Jego trenerem był m.in. Józef Panek.
Jego największym sukcesem w karierze był brązowy medal halowych mistrzostw Europy w 1976 w biegu na 60 metrów przez płotki, z wynikiem 7,92. W 1977 reprezentował Polskę w dwóch meczach międzypaństwowych.
W 1978 zdobył brązowy medal mistrzostw Polski seniorów w biegu na 110 m ppł. W 1976 wygrał finał B na halowych mistrzostwach Polski seniorów w biegu na 60 m ppł, ale w łącznej klasyfikacji dwóch biegów dało mu to czwarte miejsce.
Rekordy życiowe: 

</doc>
<doc id="1050321" url="https://pl.wikipedia.org/wiki?curid=1050321" title="GNOME VFS">
GNOME VFS



</doc>
<doc id="1050322" url="https://pl.wikipedia.org/wiki?curid=1050322" title="Ulica Obrońców Tobruku w Olsztynie">
Ulica Obrońców Tobruku w Olsztynie



</doc>
<doc id="1050325" url="https://pl.wikipedia.org/wiki?curid=1050325" title="Raszyd al-Din">
Raszyd al-Din



</doc>
<doc id="1050326" url="https://pl.wikipedia.org/wiki?curid=1050326" title="Two (album)">
Two (album)

Two – drugi album zespołu Earshot.

</doc>
<doc id="1050330" url="https://pl.wikipedia.org/wiki?curid=1050330" title="Tarzan &amp; Jane">
Tarzan &amp; Jane

Tarzan &amp; Jane (2002) – pełnometrażowy film animowany Walta Disneya, oparty na serialu "Legenda Tarzana". Na filmie została oparta inna część Tarzana – "".
Premiera filmu z polskim dubbingiem odbyła się 23 czerwca 2018 roku na antenie Telewizji Polsat. Film wydany na VHS i DVD oprócz polskiej wersji w USA, w Niemczech, w Australii, w Wielkiej Brytanii, we Francji.
Film wyemitowany w telewizji na kanałach: Telewizja Polsat, Polsat Film, Puls 2, Super Polsat, Disney Channel.
Na kanałach Telewizji Polsat dostępne są wersje z udogodnieniem: Audiodeskrypcja i napisy dla niesłyszących.

</doc>
<doc id="1050331" url="https://pl.wikipedia.org/wiki?curid=1050331" title="Wau (Sudan Południowy)">
Wau (Sudan Południowy)

Wau (arab. واو) – miasto w Sudanie Południowym; stolica stanu Bahr el Ghazal Zachodni. Położone na lewym brzegu rzeki Jur. Z 136 932 mieszkańcami jest drugim pod względem wielkości miastem kraju.
Historia.
Miasto zostało założone na początku XIX w. przez handlarzy niewolników. Stało się później centrum administracyjnym regionu za czasów kondominium Anglo-Egipskiego. 
Transport.
Wau jest stacją końcową linii kolejowej Babanusa-Wau. Istnieją plany przedłużenia linii na południe. Zobacz: Kolej w Sudanie Południowym, Kolej w Sudanie. W mieście znajduje się port lotniczy Wau.

</doc>
<doc id="1050333" url="https://pl.wikipedia.org/wiki?curid=1050333" title="Roman Drews">
Roman Drews

Roman Drews (ur. 6 sierpnia 1908 w Chodzieży, zm. 17 kwietnia 1977) – prof. dr hab. med., jeden z najwybitniejszych chirurgów polskich XX wieku, kontynuator poznańskiej szkoły chirurgicznej prof. Antoniego Jurasza (juniora).
Życiorys.
Roman Drews urodził się jako syn Konstantego 6 sierpnia 1908 w Chodzieży, gdzie w maju 1927 ukończył Państwowe Gimnazjum św. Barbary, zdając egzamin dojrzałości. W latach 1927–1933 odbył studia w Wydziale Lekarskim Uniwersytetu Poznańskiego, na którym 10 czerwca 1933 otrzymał tytuł lekarza medycyny. W latach 1934–1939 pracował jako asystent, a następnie jako starszy asystent w Klinice Chirurgicznej Uniwersytetu Poznańskiego, pod kierunkiem profesora Antoniego Jurasza jr. Po wybuchu wojny, w październiku 1939 został wysiedlony z Poznania.
Wojnę spędził w Ostrowcu Świętokrzyskim, pracując na stanowisku ordynatora oddziału chirurgicznego w szpitalu ubezpieczalni społecznej. W tych latach wielokrotnie leczył i ukrywał partyzantów w szpitalu, a także udzielał pomocy lekarskiej w terenie. W Ostrowcu Świętokrzyskim poznał swoją przyszłą żonę, Marię Osłońską, wysiedloną z Sosnowca, ówczesną studentkę Wydziału Lekarskiego TUZZ w Warszawie, łączniczkę AK (później lekarza stomatologa, doktora nauk medycznych). W kwietniu 1944 ożenił się z Marią Osłońską, z którą miał czterech synów: Michała, Andrzeja, Krzysztofa i Romana. Michał i Krzysztof są obecnie kierownikami klinik Uniwersytetu Medycznego im. K. Marcinkowskiego w Poznaniu, Andrzej jest architektem (mieszka i pracuje w Nowym Jorku), a Roman jako doktor biologii pracuje w Instytucie Badanie Żywności i Leków w Waszyngtonie. Należał do Polskiej Korporacji Akademickiej "Aesculapia" w Poznaniu. Habilitował się z chirurgii na podstawie pracy „Badania kliniczne i doświadczalne nad glikoneogenezą w stanach pooperacyjnych”. W czerwcu 1951 mianowany został profesorem nadzwyczajnym, a w kwietniu 1962 profesorem zwyczajnym. W 1974 roku Akademia Medyczna w Poznaniu wyróżniła prof. Romana Drewsa najwyższą swą godnością, tytułem doktora honoris causa.
Pochowany w alei zasłużonych na Cmentarzu Junikowskim w Poznaniu (AZ-P-126).
Upamiętnienie.
Chirurga upamiętnia ulica na osiedlu Różany Potok w Poznaniu oraz ulica w Chodzieży. Szpital Powiatowy w Chodzieży nosi imię prof. Romana Drewsa.

</doc>
<doc id="1050335" url="https://pl.wikipedia.org/wiki?curid=1050335" title="Katarzyna Łastowiecka">
Katarzyna Łastowiecka

Katarzyna Łastowiecka (ur. 1975 w Sieradzu) - była prezenterka TVN24 i TVN CNBC Biznes.
Jest absolwentką wydziału produkcji filmowej i telewizyjnej Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. 
Jej pierwszym miejscem pracy był lokalny ośrodek TVP Łódź - TV Sieradz. Później przez 2 lata Katarzyna Łastowiecka była korespondentem Radia Łódź i Radia ZET. W 1998 zaczęła pracować w zagranicznej redakcji "Faktów" TVN. W TVN pracowała także w redakcji biznesowej przy programie "Fakty, ludzie, pieniądze" - także jako prowadząca. Od 2001 związana z TVN24. Prowadziła pierwszy program biznesowy w stacji. Do 2008 prowadziła serwisy ekonomiczne i magazyn "Bilans" w TVN24. Była prezenterką TVN CNBC Biznes. Do 2006 była również gospodynią programu "E-life", następnie prowadziła podobną autorską audycję - "Progr@m". W 2008 odeszła z telewizji i założyła własną firmę, która zajmuje się PR.

</doc>
<doc id="1050336" url="https://pl.wikipedia.org/wiki?curid=1050336" title="An-Nuhud">
An-Nuhud

An-Nuhud (arab. النهود "An Nuhūd") – miasto w środkowym Sudanie w prowincji Kordofan Zachodni; 120 500 mieszkańców (2006); ośrodek handlowy regionu ekstensywnego rolnictwa; targi bydła; rzemiosło; węzeł drogowy.

</doc>
<doc id="1050338" url="https://pl.wikipedia.org/wiki?curid=1050338" title="Ad-Damir">
Ad-Damir

Ad-Damir (arab. الدامر, "Ad-Dāmir") – miasto w Sudanie; stolica wilajetu Nahr an-Nil; 115 200 mieszkańców (2006). Przemysł spożywczy, ośrodek handlowy.

</doc>
<doc id="1050341" url="https://pl.wikipedia.org/wiki?curid=1050341" title="Jan VI Mądry">
Jan VI Mądry

Jan VI Mądry (ur. 24 grudnia 1389 w Vannes, zm. 29 sierpnia 1442 w Nantes), książę Bretanii, najstarszy syn księcia Jana V Zdobywcy i Joanny, córki Karola II Złego, króla Nawarry.
Władzę nad Bretanią objął po śmierci swojego ojca w 1399 r. Regencję na czas jego małoletności sprawował Gwidon XII de Laval. W przeciwieństwie do ojca prowadził politykę pokojową (aczkolwiek brał udział w bitwie pod Azincourt). Umocnił władzę książęcą w Bretanii poprzez wprowadzenie stałej armii zaciężnej i usprawnienie aparatu fiskalnego. Był mecenasem artystów i hojnym sponsorem Kościoła. Podczas swojego panowania sfinansował budowę wielu katedr. W 1420 r. złożył swój podpis pod traktatem w Troyes. Był kawalerem Orderu Złotego Runa.
19 listopada 1396 r. poślubił Joannę de Valois (24 stycznia 1391 – 27 września 1433), córkę króla Francji Karola VI Szalonego i Izabeli Wittelsbach, córki Stefana III, księcia Bawarii. Jan i Joanna mieli razem trzech synów i cztery córki:

</doc>
<doc id="1050342" url="https://pl.wikipedia.org/wiki?curid=1050342" title="Bożena Nowakowska">
Bożena Nowakowska

Bożena Nowakowska, po mężu Świerczyńska (ur. 21 marca 1955 w Warszawie) – polska lekkoatletka - płotkarka, wicemistrzyni Letniej Uniwersjady (1975) w biegu na 100 m ppł, brązowa medalistka halowych mistrzostw Europy (1976) w biegu na 60 m ppł, olimpijka z Montrealu (1976). Reprezentantka i mistrzyni Polski.
Kariera sportowa.
Była zawodniczką Warszawianki (1969-1981).
Jej największymi sukcesami na arenie międzynarodowej było wicemistrzostwo Uniwersjady w 1975 w biegu na 100 m ppł, z czasem 13,34 (bieg ten wygrała Grażyna Rabsztyn) oraz brązowy medal halowych mistrzostw Europy w 1976 w biegu na 60 m ppł, z czasem 8,14 (bieg ten wygrała Grażyna Rabsztyn).
Reprezentowała Polskę w biegu na 100 m ppł na Igrzyskach Olimpijskich w 1976 (odpadła w półfinale z czasem 13,04), mistrzostwach Europy w 1974 (odpadła w półfinale z czasem 13,95), w finale Pucharu Europy w 1977 (3 m. z czasem 13,29), a także na mistrzostwach Europy juniorów w 1973 (6 m. z czasem 13,78).
Na mistrzostwach Polski seniorek na otwartym stadionie czterokrotnie stawała na podium w biegu na 100 m ppł, zdobywając tytuł mistrzowski w 1977, tytuł wicemistrzowski w 1976 oraz brązowe medale w 1974 i 1975. W 1976 została halową wicemistrzynią Polski seniorek w biegu na 60 m ppł.
Jej rekord życiowy na 100 m ppł wynosi 12,91 (9 sierpnia 1975) rekord życiowy na 60 m ppł w hali - 8,00 (7 lutego 1976 na halowych mistrzostwach Polski).
W latach 1975-1977 była klasyfikowana w 1. dziesiątce najlepszych płotkarek na listach światowych (1975 - 3 m. z wynikiem 12,91 (druga była Grażyna Rabsztyn), 1976 - 10 m. z wynikiem 13,04, 1977 - 8 m. z wynikiem 13,07).
Jest absolwentką Akademii Wychowania Fizycznego w Poznaniu, żoną lekkoatlety i olimpijczyka Andrzeja Świerczyńskiego.
Absolwentka AWF w Poznaniu, zawodniczka Warszawianki. Olimpijka z Montrealu (1976). W finale Pucharu Europy w Helsinkach (1977) była trzecia (13.29). Srebrna medalistka uniwersjady w Rzymie (1975) w czasie 13.34. W HME w Monachium (1976) wywalczyła medal brązowy w biegu na 60 m pł (8.14). W rankingu "Track and Field News" spośród specjalistek biegu na 100 m pł piąta w 1975 oraz dziewiąta w 1976 i 1977.
Mistrzyni kraju w biegu na 100 m pł (1977). Rekordy życiowe: 100 m pł - 12.91 (1975), 60 m pł w hali - 8.00 (1976). Żona lekkoatlety i trenera Andrzeja Świerczyńskiego.

</doc>
<doc id="1050343" url="https://pl.wikipedia.org/wiki?curid=1050343" title="Kadukli">
Kadukli

Kadukli (arab. كادقلي) – miasto w środkowym Sudanie; w południowej części wyżyny Kordofan; stolica stanu Kordofan Południowy; 92 600 mieszkańców (2006). Ośrodek handlowo-usługowy regionu uprawy sorga, zbioru gumy arabskiej, hodowli bydła. W mieście znajduje się port lotniczy Kadukli.

</doc>
<doc id="1050344" url="https://pl.wikipedia.org/wiki?curid=1050344" title="Achillea ptarmica">
Achillea ptarmica



</doc>
<doc id="1050346" url="https://pl.wikipedia.org/wiki?curid=1050346" title="Roy Oliver Disney">
Roy Oliver Disney

Roy Oliver Disney (ur. 24 czerwca 1893 w Chicago, zm. 20 grudnia 1971 w Burbank) – amerykański przedsiębiorca, producent filmowy, współzałożyciel The Walt Disney Company. Był starszym bratem Walta Disneya.
Zmarł w 1971 roku w wyniku krwiaka śródczaszkowego.

</doc>
<doc id="1050347" url="https://pl.wikipedia.org/wiki?curid=1050347" title="Bożena Świerczyńska">
Bożena Świerczyńska



</doc>
<doc id="1050348" url="https://pl.wikipedia.org/wiki?curid=1050348" title="Uczelnie publiczne w Polsce">
Uczelnie publiczne w Polsce

Lista polskich uczelni publicznych w podziale według lokalizacji (poniższy wykaz nie uwzględnia kolegiów nauczycielskich i nauczycielskich kolegiów języków obcych, jako że ośrodki te nie mają, jako samodzielne jednostki, statusu uczelni ani uprawnień do nadawania tytułów zawodowych).
W roku akademickim 2012/2013 w Polsce działały 132 uczelnie publiczne, kształcąc 1 217 477 studentów, z czego 886 tys. na studiach stacjonarnych i 331 tys. na studiach niestacjonarnych.
Użyty w spisie termin "oddział" może odnosić się do: filii, wydziału/wydziałów, wydziału zamiejscowego/wydziałów zamiejscowych, instytutu zamiejscowego, ośrodka dydaktycznego lub innej jednostki organizacyjnej prowadzącej działalność dydaktyczną poza miastem mieszczącym siedzibę uczelni.

</doc>
<doc id="1050349" url="https://pl.wikipedia.org/wiki?curid=1050349" title="Bożena Nowakowska-Świerczyńska">
Bożena Nowakowska-Świerczyńska



</doc>
<doc id="1050350" url="https://pl.wikipedia.org/wiki?curid=1050350" title="Halfa al-Dżadida">
Halfa al-Dżadida

Halfa al-Dżadida (arab. حلفا الجديدة, ang. "Halfa' al Jadidah") – miasto w Sudanie; 85 600 mieszkańców (2006). Przemysł spożywczy, ośrodek handlowy.

</doc>
<doc id="1050351" url="https://pl.wikipedia.org/wiki?curid=1050351" title="Przewodnik dusz">
Przewodnik dusz

Przewodnik dusz (ang. "The Soul Collector") to telewizyjny melodramat nakręcony w 1999 roku i wyreżyserowany przez Michaela Scotta na podstawie książki Kathleen Kane.
Fabuła.
Zach jest przewodnikiem dusz, aniołem, który przewozi dusze do nieba. Zostaje wysłany na ziemię, aby żyć tam jako człowiek przez 30 dni. Zamieszkuje na ranczu w Teksasie. Niespodziewanie zakochuje się we właścicielce rancza, Rebecce – owdowiałej samotnej matce. Wywiera duży wpływ na jej syna i innych mieszkańców rancza.

</doc>
<doc id="1050354" url="https://pl.wikipedia.org/wiki?curid=1050354" title="Salihorsk">
Salihorsk



</doc>
<doc id="1050355" url="https://pl.wikipedia.org/wiki?curid=1050355" title="Bitwa pod Olmontami">
Bitwa pod Olmontami



</doc>
<doc id="1050357" url="https://pl.wikipedia.org/wiki?curid=1050357" title="Abengourou">
Abengourou

Abengourou – miasto we wschodniej części Wybrzeża Kości Słoniowej; ośrodek administracyjny dystryktu Comoé i regionu Indénié-Djuablin; 136 tys. mieszkańców (2014); ośrodek usługowy regionu rolniczego (uprawa kukurydzy, manioku, jamsu, kawowca, kakaowca) i wyrębu drewna; węzeł drogowy; lotnisko.
W mieście znajduje się rezydencja króla Indénié (królestwa ludu Anyi, które zostało założone w poł. XVIII w.). Oficjalną rezydencję króla zbudowano w 1882 i jest przyozdobiona relikwiami Indénié i gobelinami.
Znajduje się tu również stacja badawcza jakości kawy i kakao, które są głównymi uprawami w regionie i są eksportowane do Abidżanu.
Abengourou jest też siedzibą biskupstwa rzymskokatolickiego (zał. 1963).

</doc>
<doc id="1050360" url="https://pl.wikipedia.org/wiki?curid=1050360" title="Fantasia VCD">
Fantasia VCD

Fantasia - pierwsze VCD Lee Jung-hyun, wydane w lipcu 2002 r. Znajdują się na nim wybrane teledyski z trzech albumów - Let's Go to My Star, Peace i Magic to Go to My Star.

</doc>
<doc id="1050363" url="https://pl.wikipedia.org/wiki?curid=1050363" title="Edmund Krasowski">
Edmund Krasowski

Edmund Marek Krasowski (ur. 30 sierpnia 1955 w Elblągu) – polski polityk i nauczyciel, poseł na Sejm X i I kadencji.
Życiorys.
Ukończył w 1979 studia astronomiczne na Wydziale Fizyki Uniwersytetu Warszawskiego. W okresie 1981–1983 pracował jako nauczyciel w szkołach Elblągu, Starym Polu i Malborku, a w latach 1984–1985 w Wojewódzkiej Bibliotece Publicznej i Wojewódzkiej Stacji Sanitarno-Epidemiologicznej w Elblągu. W 1981 wstąpił do Niezależnego Samorządnego Związku Zawodowego „Solidarność”, w latach 1985–1986 był więziony w związku z działalnością podziemną związku. W 1989 został kierownikiem biura tymczasowego zarządu regionu NSZZ „S” w Gdańsku.
Sprawował mandat posła na Sejm X kadencji z ramienia Komitetu Obywatelskiego i I kadencji z listy Porozumienia Obywatelskiego Centrum. W 1992 przeszedł do Ruchu dla Rzeczypospolitej, następnie zaś działał w Zjednoczeniu Polskim i Ruchu Odbudowy Polski. W wyborach w 1993, kandydując z gdańskiej listy PC, nie uzyskał reelekcji. W bez powodzenia ubiegał się o mandat senatorski w województwie elbląskim, zajmując drugie miejsce z liczbą 22 487 głosów. W wyborach parlamentarnych w 1997 kandydował do Sejmu z elbląskiej listy ROP.
Jako poseł X kadencji był inicjatorem i uczestnikiem pierwszego po 1945 cywilnego rejsu polskiego jachtu przez wody Zalewu Wiślanego i Cieśninę Piławską.
Pracował w Urzędzie Morskim w Gdyni i Pomorskim Urzędzie Wojewódzkim w Gdańsku. W latach 1998–2002 zasiadał w sejmiku pomorskim I kadencji jako radny z listy Akcji Wyborczej Solidarność. Był pierwszym dyrektorem oddziału Instytutu Pamięci Narodowej w Gdańsku, został z tej funkcji odwołany w grudniu 2006.
Odznaczenia.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Komandorskim Orderu Odrodzenia Polski. W 2018 został wyróżniony Krzyżem Wolności i Solidarności.

</doc>
<doc id="1050367" url="https://pl.wikipedia.org/wiki?curid=1050367" title="Łapka na myszy">
Łapka na myszy



</doc>
<doc id="1050368" url="https://pl.wikipedia.org/wiki?curid=1050368" title="Kardiologia inwazyjna">
Kardiologia inwazyjna

Kardiologia inwazyjna – dziedzina będąca podspecjalością kardiologii zajmująca się inwazyjną diagnostyką i leczeniem, opartym na stosowaniu cewnika naczyniowego. Głównymi procedurami stosowanymi w tej dziedzinie medycznej są 2 techniki a mianowicie: cewnikowanie serca oraz angiokardiografia, a w zasadzie jedna z jej odmian zwana koronarografią, czyli obrazowaniem naczyń za pomocą środka kontrastującego. Wykonywana jest także koronaroplastyka (zabieg polegający na udrożnieniu i powiększeniu światła naczynia krwionośnego za pomocą stentu- sprężynki, która wprowadzona do naczynia w miejscu zaczopowania zostaje balonikowana w celu zwiększenia światła udrażnianego naczynia), która zgodnie z nomenklaturą medyczną powinna być nazywana angiografią tętnic wieńcowych.
Coraz częściej kardiologia inwazyjna zajmuje się innymi procedurami (takimi jak ultrasonografia wewnątrzwieńcowa) lub zabiegami w obrębie innych naczyń (tętnica szyjna, tętnica podobojczykowa, tętnica nerkowa) czy zastawek serca (zabiegi w obrębie zastawki mitralnej, zastawki aortalnej), interwencjami w przebiegu innych, niezastawkowych wad serca (ubytek przegrody międzykomorowej – VSD, międzyprzedsionkowej – ASD, zamykanie drożnego otworu owalnego (PFO) lub przetrwałego przewodu Bottala). Ta grupa zabiegów określana jest mianem "zabiegów pozawieńcowych".
Podstawowym miejscem działania kardiologa inwazyjnego jest pracownia hemodynamiki. Aktualnie takich pracowni jest w Polsce 103 (stan na 15 grudnia 2008). W 2007 roku 59 pracowni posiadało akredytację PTK. Liczbę lekarzy pracujących w pracowniach kardiologii inwazyjnej szacuje się na około 600.
W 2006 wykonali oni około 135 tysięcy koronarografii, zakończonych w około 73 tysiącach zabiegiem terapeutycznym (angioplastyką wieńcową – PCI), około 3500 zabiegów pozawieńcowych, wszczepili 73 967 stentów, z tego 6603 pokrytych lekiem (DES). Wszystkie zabiegi inwazyjne spowodowały 1577 powikłań, z czego 1097 miało charakter miejscowy, a 315 zakończyło się zgonem (0,45%).
W zależności od kraju powyższe zabiegi mogą oprócz kardiologów inwazyjnych wykonywać także radiolodzy, chirurdzy naczyniowi i kardiochirurdzy.
Oficjalnym naukowym stowarzyszeniem kardiologów inwazyjnych w Polsce jest Sekcja Interwencji Sercowo-Naczyniowych Polskiego Towarzystwa Kardiologicznego.
Do czasopism naukowych specjalizujących się w publikowaniu prac z zakresu kardiologii inwazyjnej (interwencyjnej) należą m.in. „", „EuroIntervention oraz „".

</doc>
<doc id="1050369" url="https://pl.wikipedia.org/wiki?curid=1050369" title="Pułapka na gryzonie">
Pułapka na gryzonie



</doc>
<doc id="1050370" url="https://pl.wikipedia.org/wiki?curid=1050370" title="Łapka na gryzonie">
Łapka na gryzonie



</doc>
<doc id="1050372" url="https://pl.wikipedia.org/wiki?curid=1050372" title="Kardiologia interwencyjna">
Kardiologia interwencyjna



</doc>
<doc id="1050373" url="https://pl.wikipedia.org/wiki?curid=1050373" title="Jan Mizikowski">
Jan Mizikowski

Jan Mizikowski (ur. 4 maja 1931 w Stanisławowie, zm. 26 maja 1999 w Mrozach) – polski polityk, adwokat, poseł na Sejm I kadencji.
Życiorys.
Syn Ignacego i Lucyny. Ukończył w 1955 studia na Wydziale Prawa Uniwersytetu Warszawskiego. Początkowo pracował w prokuraturze, następnie praktykował jako adwokat. W drugiej połowie lat 70. współpracował z Ruchem Obrony Praw Człowieka i Obywatela. Później związał się z Konfederacją Polski Niepodległej. W stanie wojennym został internowany na okres od 13 grudnia 1981 do 7 października 1982.
Z ramienia KPN sprawował mandat posła I kadencji wybranego w okręgu bialskopodlasko-siedleckim. W 1992 przeszedł do Ruchu dla Rzeczypospolitej. W 1993 bez powodzenia ubiegał się o reelekcję z listy Koalicji dla Rzeczypospolitej. Od 1995 zasiadał we władzach Ruchu Odbudowy Polski. W wyborach parlamentarnych w 1997 bez powodzenia kandydował do Sejmu z listy Narodowo-Chrześcijańsko-Demokratycznego Bloku dla Polski.
Pochowany na cmentarzu w Długiej Kościelnej.
Odznaczenia.
W 2009, "w uznaniu wybitnych zasług dla nauki polskiej, za działalność na rzecz wolnej Polski, za osiągnięcia w podejmowanej działalności państwowej i publicznej", został pośmiertnie odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2020 odznaczony pośmiertnie Krzyżem Wolności i Solidarności.

</doc>
<doc id="1050375" url="https://pl.wikipedia.org/wiki?curid=1050375" title="At-Tadamun">
At-Tadamun

At-Tadamun (arab. التضامن; fr. "Ettadhamen") – miasto w Tunezji, w aglomeracji Tunisu (gubernatorstwo Arjana). W 2014 roku liczyło około 143 tysiące mieszkańców (4. miejsce w kraju).

</doc>
<doc id="1050377" url="https://pl.wikipedia.org/wiki?curid=1050377" title="Suzana Ćebić">
Suzana Ćebić

Suzana Ćebić, cyr. Сузана Ћебић (ur. 9 listopada 1984 w Belgradzie) – serbska siatkarka, reprezentantka kraju. Występuje na pozycji libero. Jej pierwszym klubem był OK Crnokosa. Wraz z reprezentacja zdobyła brązowy medal na Mistrzostwach Świata w 2006 roku, a także srebrny medal na Mistrzostwach Europy w 2007 roku. Podczas tego turnieju została wybrana również najlepszą zawodniczka na pozycji libero. Od sezonu 2018/2019 występuje w drużynie CS Volei Alba-Blaj.

</doc>
<doc id="1050382" url="https://pl.wikipedia.org/wiki?curid=1050382" title="Antanifotsy">
Antanifotsy

Antanifotsy – miasto na Madagaskarze (prowincja Antananarywa); 74 900 mieszkańców (2006). Przemysł spożywczy, ośrodek handlowy.

</doc>
<doc id="1050385" url="https://pl.wikipedia.org/wiki?curid=1050385" title="Parafia Matki Bożej Szkaplerznej w Imielinie">
Parafia Matki Bożej Szkaplerznej w Imielinie

Parafia Matki Bożej Szkaplerznej – rzymskokatolicka parafia znajdująca się w Imielinie. Parafia należy do dekanatu Lędziny w archidiecezji katowickiej.

</doc>
<doc id="1050386" url="https://pl.wikipedia.org/wiki?curid=1050386" title="Ambovombe">
Ambovombe

Ambovombe – miasto na południowym wybrzeżu Madagaskaru. Stolica i największe miasto regionu Androy. Według spisu z 2018 roku liczy 65,4 tys. mieszkańców i jest dwunastym co do wielkości miastem w kraju. Przemysł spożywczy, ośrodek handlowy.

</doc>
<doc id="1050388" url="https://pl.wikipedia.org/wiki?curid=1050388" title="Amparafaravola">
Amparafaravola

Amparafaravola – miasto na Madagaskarze (dawna prowincja Toamasina); 54 900 mieszkańców (2006). Przemysł spożywczy, ośrodek handlowy.

</doc>
<doc id="1050390" url="https://pl.wikipedia.org/wiki?curid=1050390" title="Ambatondrazaka">
Ambatondrazaka

Ambatondrazaka – miasto na Madagaskarze, stolica regionu Alaotra-Mangoro. Według spisu z 2018 roku liczy 47,6 tys. mieszkańców. W mieście znajduje się port lotniczy Ambatondrazaka (WAM). Leży na południe, od największego jeziora na Madagaskarze – Alaotry. 

</doc>
<doc id="1050391" url="https://pl.wikipedia.org/wiki?curid=1050391" title="Zespół Denysa-Drasha">
Zespół Denysa-Drasha

Zespół Denysa i Drasha (ang. Denys-Drash syndrome, DDS) – zespół wad wrodzonych obejmujących nerki i gonady. Przyczyną jest utrata materiału genetycznego w "locus" 11p13 gdzie prawidłowo zlokalizowany jest gen supresorowy "WT1".
Obraz kliniczny.
Typowa dla zespołu Denysa-Drasha jest triada objawów:
Spotykane są również formy niepełne zespołu, na które zawsze składa się nefropatia z towarzyszącym guzem Wilmsa lub zaburzeniami w obrębie gonad. Jednak pacjenci, u których guz Wilmsa nie jest pierwotną składową zespołu mają podwyższone ryzyko rozwoju tego nowotworu w późniejszym życiu. 
Nefropatia na ogół manifestuje się jako wcześnie rozwijający się zespół nerczycowy, który przed ukończeniem trzeciego roku życia przechodzi w jawną klinicznie niewydolność nerek. Zaburzenia w obrębie narządów rozrodczych obejmują szerokie spektrum zaburzeń, typowo jest to dysgenezja gonad i pseudohermafrodytyzm.
Epidemiologia.
Zespół Denysa-Drasha jest rzadką jednostką chorobową. Śmiertelność jest bardzo wysoka ze względu na wysokie ryzyko rozwoju schyłkowej niewydolności nerek, a także złośliwy charakter guza Wilmsa.
Trudno określić czy częstość występowania zespołu jest zależna od płci, ponieważ malformacje narządów płciowych często uniemożliwiają prawidłowe określenie płci. Często dzieci, którym fenotypowo przypisano płeć żeńską prezentują męski genotyp codice_1.
Leczenie.
Ze względu na duże ryzyko rozwoju guza Wilmsa zaleca się profilaktyczne usunięcie obu nerek również u pacjentów, u których nowotwór jeszcze się nie rozwinął. Po zabiegu konieczna jest terapia nerkowozastępcza i ewentualnie przygotowanie do transplantacji nerki. Niekiedy konieczne jest również usunięcie nieprawidłowo wykształconych gonad ze względu na ryzyko rozwoju w nich procesu nowotworowego.

</doc>
<doc id="1050392" url="https://pl.wikipedia.org/wiki?curid=1050392" title="Aleksandr Zajcew">
Aleksandr Zajcew



</doc>
<doc id="1050393" url="https://pl.wikipedia.org/wiki?curid=1050393" title="Instytut Biologii Doświadczalnej im. Marcelego Nenckiego Polskiej Akademii Nauk">
Instytut Biologii Doświadczalnej im. Marcelego Nenckiego Polskiej Akademii Nauk

Instytut Biologii Doświadczalnej im. Marcelego Nenckiego PAN – utworzone w 1918 w Warszawie, największe nieuniwersyteckie centrum badań biologicznych w Polsce, podległe Polskiej Akademii Nauk. Instytut zajmuje się biologią molekularną i komórkową, biochemią oraz neurobiologią, ściśle współpracując z renomowanymi placówkami zagranicznymi.
O Instytucie.
W Instytucie działają laboratoria i stanowiska badawcze m.in. do nowoczesnej mikroskopii konfokalnej, cytometrii przepływowej i skaningowej, mikroskopii elektronowej, testów behawioralnych, elektrofizjologii. Aktualnie w Instytucie działa 40 pracowni badawczych w ramach 4 zakładów oraz 6 pracowni badawczo-usługowych, wchodzących w skład powstałego w 2013 Centrum Neurobiologii.
Zespoły naukowe Instytutu prowadzą badania w zakresie neurobiologii, neurofizjologii, biologii i biochemii komórkowej, biologii molekularnej, a realizowane prace mają charakter interdyscyplinarny. Przedmiotem badań są układy o różnym stopniu złożoności, od całych organizmów, przez tkanki, pojedyncze komórki, organelle komórkowe, po białka i geny, a ich tematyka skupia się głównie na poznaniu szlaków sygnałowych, których zaburzenie prowadzi do rozwoju procesów chorobowych.
1 stycznia 2014 Instytut Nenckiego stał się ponownie właścicielem stacji naukowej w Mikołajkach. Na jej terenie prowadzone są badania z zakresu ekologii ekosystemów wodnych, lądowych i monitoringu środowiska.
Jednostka posiada prawo do nadawania stopnia naukowego doktora oraz doktora habilitowanego w zakresie biologii.
W Instytucie Nenckiego funkcjonują 4 Zakłady: Biologii Komórki, Biochemii, Neurobiologii Molekularnej i Komórkowej, Neurofizjologii, oraz 6 pracowni w ramach Centrum Neurobiologii.
W Zakładzie Neurofizjologii oraz Neurobiologii Molekularnej i Komórkowej badania dotyczą przede wszystkim funkcji poznawczych mózgu. Dominującą problematyką jest plastyczność układu nerwowego w normie i patologii. Bada się następstwa udarów i chorób neurodegeneracyjnych, epileptogenezy i następstwa reinerwacji, jak również występujące u człowieka zaburzenia o podłożu emocjonalnym.
W zakładzie Biologii Komórki badania ukierunkowane są między innymi na poznanie kaskad sygnałowych i regulacji ekspresji genów związanych z transformacją nowotworową, z odpowiedzią immunologiczną, w tym udziałem lipidów błony w przekazywaniu sygnału przez immunoreceptory oraz z genetyczną kontrolą reorganizacji cytoszkieletu komórki.
Zakład Biochemii w swoich badaniach skupia się na opisie molekularnych mechanizmów indukowanej przez lipidy insulinooporności oraz cukrzycy typu 2, regulacji szlaków sygnałowych, w których uczestniczą jony wapnia, funkcjonowania kinezyn, reorganizacji i dynamice szkieletu komórki, udziału mitochondriów w zachowaniu homeostazy komórkowej i rozwoju patologii oraz na określeniu struktury i funkcji wewnątrzkomórkowych kanałów jonowych.
W Centrum Neurobiologii prowadzone są interdyscyplinarne badania podstawowe oraz badania dotyczące nowych metod diagnostycznych i terapeutycznych w odniesieniu do chorób układu nerwowego, które prowadzone są we współpracy z wieloma instytutami i uczelniami wyższymi Warszawy w ramach Programu Operacyjnego Innowacyjna Gospodarka „Centrum Badań Przedklinicznych i Technologii CEPT 2007-2013”.
Instytut kształci ponad 150 doktorantów, w tym także w ramach Międzynarodowych Studiów Doktoranckich. Instytut Nenckiego współdziała z jednostkami naukowymi z całego świata. Projekty badawcze realizowane w Instytucie są finansowane m.in. z funduszy Programów Ramowych UE, programu POIG z Fundacji na rzecz Nauki Polskiej, programu POIG, Programu Badań Stosowanych oraz InnoTech (NCiBiR), EMBO, Human Frontier Science Program, a także z NCN i MNiSW. Instytut pełni rolę lidera w polskiej części projektu Europejskiej Infrastruktury Badawczej Euro-BioImaging (Mapa Drogowa ESFRI), koordynując działania środowiska naukowego wykorzystującego techniki obrazowania w badaniach biologicznych, biomedycznych i biotechnologicznych.
Profil działalności Instytutu ewoluuje w kierunku większego udziału badań o charakterze aplikacyjnym. Potwierdzeniem tych zmian jest rosnąca liczba zgłoszeń patentowych krajowych i międzynarodowych oraz liczba umów/kontraktów z przedsiębiorcami. Instytut Nenckiego jest założycielem i członkiem powstałego w 2008 Konsorcjum Biocentrum Ochota PAN, do którego należą także: Instytut Biochemii i Biofizyki, Instytut Medycyny Doświadczalnej i Klinicznej im. M. Mossakowskiego, Instytut Podstawowych Problemów Techniki, Instytut Biocybernetyki i Inżynierii Biomedycznej im. M. Nałęcza i Międzynarodowy Instytut Biologii Molekularnej i Komórkowej.
Od 1 stycznia 2014 do struktury organizacyjnej Instytutu Nenckiego wróciła naukowa Stacja Hydrobiologiczna w Mikołajkach, utworzona przez Instytut w 1951, a po 10 latach przekazana Instytutowi Ekologii PAN. Stacja usytuowana jest na obrzeżu Puszczy Piskiej, w centrum systemu Wielkich Jezior Mazurskich, nad Jeziorem Mikołajskim. Na jej terenie znajdują się laboratoria, sale seminaryjne i wykładowe, pawilon wystawowy oraz budynki administracyjne i mieszkalne. Prowadzone są tu badania z zakresu ekologii ekosystemów wodnych, lądowych i monitoringu środowiska. Stacja pełni funkcje naukowe i edukacyjne w zakresie szeroko rozumianej biologii doświadczalnej.
Instytut Nenckiego jest siedzibą trzech towarzystw naukowych: Polskiego Towarzystwa Biochemicznego, Polskiego Towarzystwa Badań Układu Nerwowego i Polskiego Towarzystwa Etologicznego. W Instytucie działa także od 2012 Fundacja Marcelego Nenckiego Wspierania Nauk Biologicznych.
W 2013 Komisja Europejska przyznała Instytutowi, jako pierwszej jednostce badawczej w Polsce, prawo do posługiwania się znakiem HR Excellence in Research. Ten znak przyznawany jest instytucjom, które wdrażają postanowienia zawarte w Europejskiej Karcie Naukowca i Kodeksie postępowania przy rekrutacji i realizacji kariery zawodowej pracowników.
Instytut Biologii Doświadczalnej od wielu lat uczestniczy w organizowaniu imprez masowych: Festiwalu Nauki, Pikniku Naukowym Polskiego Radia i Centrum Nauki Kopernik, Tygodniu Mózgu (imprezie powstałej z inicjatywy neurobiologów Instytutu), Festiwalu Nauki Małego Człowieka, Sympozjum Naukowym dla nauczycieli biologii z całej Polski, w spotkaniach ze stypendystami z Krajowego Funduszu na Rzecz Dzieci. Pracownicy Instytutu organizują zajęcia z młodzieżą szkolną w ramach Dni Otwartych, prowadzą bardzo popularne wśród szerokiego kręgu odbiorców wykłady popularnonaukowe Wszechnicy Polskiej Akademii Nauk oraz Towarzystwa Naukowego Warszawskiego. Kapituła Konkursu Popularyzator Nauki, organizowanego przez serwis PAP Nauka w Polsce oraz Ministerstwo Nauki i Szkolnictwa Wyższego, przyznała Instytutowi Nenckiego tytuł Popularyzator Nauki 2013.
Historia.
Instytut im. Marcelego Nenckiego powstał w Warszawie z inicjatywy uczniów i współpracowników profesora Marcelego Nenckiego (1847-1901), którego marzeniem było utworzenie w Warszawie placówki badawczej z zakresu biomedycyny, jednak w zaborze rosyjskim idea ta była nie do zrealizowania. Rewolucja 1905 wprowadziła zmiany, dzięki którym na obszarze tzw. Kongresówki utworzono Towarzystwo Naukowe Warszawskie (1907), a w 1911 przy ul. Kalista 8 (obecnie Śniadeckich 8) z inicjatywy TNW powstały pracownie naukowe, przekształcone później w zakłady. TNW kontynuowało ideę powołania Instytutu Biologii Doświadczalnej, co udało się wcielić w życie dopiero w odrodzonej Rzeczypospolitej. Instytut zaczął w pełni działać w 1918, do czego wydatnie przyczyniły się entuzjazm po odzyskaniu przez Polskę niepodległości i wsparcie inteligencji warszawskiej.
W końcu 1918 Kazimierz Białaszewicz wraz z Edwardem Flatauem, kierownikiem Zakładu Neurobiologii, oraz Romualdem Minkiewiczem, kierownikiem utworzonego tuż po odzyskaniu przez Polskę niepodległości Zakładu Biologii Ogólnej, wystąpili wspólnie do Zarządu Towarzystwa Naukowego Warszawskiego z inicjatywą wyodrębnienia tych trzech zakładów z ogółu pracowni TNW i utworzenia samoistnej organizacji pod nazwą "Instytut Biologii Doświadczalnej im. Marcelego Nenckiego". W marcu 1919 Zarząd Towarzystwa przychylił się do tego wniosku, co oznaczało prawne uznanie istnienia Instytutu. Uznanie to umożliwiło podjęcie kilku istotnych decyzji.
W II Rzeczypospolitej Instytut Nenckiego pozostał niezależną placówką badawczą, częściowo korzystającą ze wsparcia budżetu państwa. Środki te były kierowane przede wszystkim na rozwój badań hydrobiologicznych. W ramach Instytutu utworzono trzy stacje badawcze, dwie na Wigrach i na Helu (1932) oraz Stację Rzeczną w Pińsku. Warszawscy lekarze byli jednymi z początkowych fundatorów Instytutu. Jedną z pierwszych pracowni, która wytyczyła drogę dzisiejszemu Instytutowi Biologii Doświadczalnej im. M. Nenckiego PAN, była pracownia neurobiologii Edwarda Flatau.
W wyniku II wojny światowej wyposażenie Instytutu zostało zniszczone i rozgrabione, a biblioteka spalona. Powojenna odbudowa Instytutu Nenckiego w Łodzi była zasługą trzech par małżeńskich: Jana i Stanisławy Dembowskich, Włodzimierza i Stelli Niemierko oraz Jerzego Konorskiego i Liliany Lubińskiej, którzy równolegle z prowadzeniem własnych badań rozwinęli proces kształcenia nowych kadr. Instytut składał się wówczas z trzech zakładów: Biochemii, Biologii i Neurofizjologii oraz Stacji Hydrobiologicznej w Mikołajkach, biblioteki, administracji i warsztatu.
Na szybki rozwój Instytutu Nenckiego miały też znaczący wpływ:
1. Decyzja o jego upaństwowieniu (1.04.1946).
2. Uzyskanie w Łodzi siedziby przy ul. Południowej 66.
3. Rozpoczęcie budowy (1950) nowej siedziby w Warszawie przy ul. Pasteura 3, do której w latach 1953-1956 przenieśli się pracownicy trzech zakładów oraz personel techniczny i administracyjny.
4. Z chwilą utworzenia Polskiej Akademii Nauk (1952) włączenie Instytutu do sieci jej placówek.
5. Powiększenie w Warszawie struktury Instytutu o nowe jednostki: Zakł. Hydrobiologii Eksperymentalnej (1953) i Zakł. Psychologii (1955).
6. Uzyskanie przez Radę Naukową Instytutu (1952) prawa do nadawania stopni naukowych.
Po dynamicznej odbudowie i rozbudowie w latach 1946-1960 nastąpił trudny okres w historii Instytutu, który trwał do 1968. Władze PAN nakazały przekazanie innym placówkom Akademii ok. 1000 m² powierzchni należącej do Instytutu Nenckiego, Zakład Psychologii został oddany Uniwersytetowi Warszawskiemu (1961), zaś Stacja Hydrobiologiczna w Mikołajkach Zakładowi Ekologii PAN (1962).
W 1968 Instytut obchodził uroczyście 50-lecie swego istnienia, co stało się okazją do podsumowania 20-lecia jego powojennej działalności.
Kolejne lata, szczególnie po 1989, przyniosły zmiany w organizacji i finansowaniu nauki w Polsce. Były też okresem nowego, dynamicznego rozwoju Instytutu, przy jednoczesnych zmianach jego struktury i poszerzeniu zakresu prowadzonych badań.
Osoby związane z Instytutem.
Władze Instytutu (2018):
W Instytucie Biologii Doświadczalnej pracowało wiele osób zasłużonych dla rozwoju nauki oraz Polski (część z nich została uhonorowana odznaczeniami). Poniżej wymieniono osoby pełniące funkcję dyrektora albo wicedyrektora Instytutu wraz z okresem sprawowania tych funkcji:
Spośród pozostałych profesorów pracujących w Instytucie, odznaczeniami uhonorowani zostali m.in.:
Struktura.
Instytut składa się z pięciu głównych jednostek organizacyjnych:
Zakład Biologii Komórki:
Zakład Biochemii:
Zakład Neurobiologii Molekularnej i Komórkowej:
Zakład Neurofizjologii:
Centrum Neurobiologii:
Oprócz wymienionych powyżej jednostek zajmujących się badaniami naukowymi w Instytucie działają jednostki pomocnicze:

</doc>
<doc id="1050394" url="https://pl.wikipedia.org/wiki?curid=1050394" title="Mathias Mezler">
Mathias Mezler

Mathias Mezler "(wł. Mateusz Górny)" − filmowiec niezależny.
Absolwent kulturoznawstwa na WSNHiD w Poznaniu. Filmem interesuje się od czasu, gdy jego matka rozpoczęła pracę w wypożyczalni kaset wideo. W tamtym okresie fascynował się głównie kinem klasy B. W dzieciństwie oglądał tyle filmów, że wreszcie jego odtwarzacz odmówił posłuszeństwa i musiał przenieść się do sali kinowej.
Na początku szkoły średniej działalność filmoznawcza przestała mu wystarczać, dlatego nakręcił swój pierwszy film pt. "Chłopaki nie palą" traktujący o polskich emigrantach w USA (film powstał w Polsce i USA). Kolejne filmy to "Przesłuchanie Norwida" (trzecia nagroda na kameralnym festiwalu szkół średnich) oraz dramat o młodzieży z blokowiska "Czarno-białe dni", po którym przekonał się, co go na serio interesuje w kinie. 
Thrillero-horrory "Ty nie żyjesz!", "Freshman" i "Stworzenie (film)" to powrót do gatunków, które masowo oglądał na wideo w dzieciństwie. Ten ostatni powstał na podstawie opowiadania Grahama Mastertona - pisarz widział film i oficjalnie na papierze dał mu zielone światło - Mathias był jednym ze współautorów obok pani reżyser Magdaleny Gendery. Film "Uciec stąd" (2005) prezentowano w konkursie kina niezależnego podczas XXX Festiwalu Filmów Fabularnych w Gdyni. W tym samym roku powstała etiuda pt. "Berlin" będąca luźną kontynuacją motywu emigracji zawartego w "Uciec stąd". "Berlin" został wyróżniony m.in. przez TVP 2 w konkursie Dolina Kreatywna oraz podczas Jugendmedien Festival Berlin 2006. Mathias jest także autorem klipów "Jak żyjesz" oraz "Przerwa w oddechu" poznańskiej hip hopowej grupy AIFAM. 
Ostatnie jego filmy to "OFF" oraz "Wszystko, co najlepsze", film w którym tym razem pierwsze skrzypce grają kobiety. Mezler pracuje również jako montażysta filmów innych autorów ("Monari", 2009, "Transandino", 2011). Twórca "Studia Reportażu" w Wielkopolskiej Telewizji Kablowej. Aktualnie pracuje w Telewizji Polsat jako operator kamery. 
Przyszłość wiąże, oprócz filmów, także z działalnością akademicką i pisarską. Jest autorem kontrowersyjnego manifestu polskiego kina niezależnego. Na swoim koncie ma prezentacje swojej twórczości w telewizji lokalnej, Kino Polska oraz TVP Kultura.

</doc>
<doc id="1050396" url="https://pl.wikipedia.org/wiki?curid=1050396" title="Al-Muhammadijja (Maroko)">
Al-Muhammadijja (Maroko)

Al-Muhammadijja (arab. المحمدية, fr. "Mohammédia", do 1961 "Fedala") – miasto w Maroku; 196 800 mieszkańców (2006). Jest to znaczący ośrodek przemysłowo-handlowy kraju, znajdują się tu główne marokańskie rafinerie ropy naftowej.
Z przemysłową dzielnicą Al-Muhammadijji kontrastuje turystyczno-wypoczynkowa część miasta. Wzdłuż atlantyckiego wybrzeża ciągnie się szeroka plaża, co w połączeniu z niewielką odległością od Casablanki sprawia, że w lecie miejsce to tłumnie odwiedzają Marokańczycy.
Chociaż w przeszłości miasto prężnie rozwijało się jako jeden z ważniejszych portów handlowych Maroka, do naszych czasów nie dotrwało wiele zabytków. Do atrakcji turystycznych zalicza się tu jednak współczesny meczet "Erradouane", otwarty w 1991 roku.

</doc>
<doc id="1050397" url="https://pl.wikipedia.org/wiki?curid=1050397" title="Dolina Salatyńska">
Dolina Salatyńska

Dolina Salatyńska, także Skrajna Salatyńska Dolina, Przednia Salatyńska Dolina lub Przednia Spalona Dolina (słow. "Salatínska dolina", "Predná Spálená dolina") – dolina w słowackich Tatrach Zachodnich będąca bocznym, południowym odgałęzieniem Doliny Rohackiej. Wznosi się od Rohackiego Potoku po grań główną Tatr pomiędzy Salatyńskim Wierchem a Brestową, ograniczona od wschodu grzbietem Zadniego Salatyna, od zachodu Skrajnego Salatyna. W dolnej części zalesiona, wyżej porośnięta kosówką, jeszcze wyżej trawiasto-kamienista.
Jest znanym ośrodkiem sportów zimowych – znajduje się w niej krzesełkowa kolejka, czynna w sezonie zimowym i ośrodek narciarski Spaléná, a w nim restauracja, bufet, kantor, mała noclegownia, wypożyczalnia nart. Do ośrodka doprowadza bita droga ze Zwierówki. W górnej części doliny można uprawiać narciarstwo pozatrasowe. W lecie dolina nie ma znaczenia turystycznego, najbliższy szlak prowadzi sąsiednim Spalonym Żlebem przez Skrajny Salatyn na Brestową.

</doc>
<doc id="1050398" url="https://pl.wikipedia.org/wiki?curid=1050398" title="Przednia Salatyńska Dolina">
Przednia Salatyńska Dolina



</doc>
<doc id="1050399" url="https://pl.wikipedia.org/wiki?curid=1050399" title="Marian Gęsicki">
Marian Gęsicki

Marian Gęsicki (ur. 19 maja 1953 w Nowogródku k. Lipna) – polski lekkoatleta, sprinter i średniodystansowiec.
Osiągnięcia.
Zawodnik klubów: AZS Toruń, Zawisza Bydgoszcz i Olimpia Poznań, wychowanek trenera Henryka Polakowskiego, podopieczny trenerów: Honorata Wiśniewskiego i Zdzisława Krzyszkowiaka. Olimpijczyk z Montrealu (1976).
Brązowy medalista halowych mistrzostw Europy w biegu na 400 m (1977 – 47,21 s). Rekordzista Polski na 800 m (1:45,4 s. – 30 lipca 1975, Oslo), 4-krotny mistrz Polski w biegu na 800 m (1976, 1977, 1978, 1980), mistrz Polski w sztafecie 4 × 400 m (1974), 5-krotny mistrz kraju w hali (400 m – 1974, 1977; 800 m – 1975, 1978, 1981). Był także halowym mistrzem Włoch w biegu na 400 m (1975), oraz halowym mistrzem ZSRR na tym samym dystansie w 1977.

</doc>
<doc id="1050400" url="https://pl.wikipedia.org/wiki?curid=1050400" title="N’zeto">
N’zeto

 
N'zeto – miasto w północno-zachodniej Angoli, w prowincji Zair. Liczy ok. 21 tys. mieszkańców. Przemysł spożywczy, ośrodek handlowy.

</doc>
<doc id="1050402" url="https://pl.wikipedia.org/wiki?curid=1050402" title="Pistolet maszynowy Bechowiec-2">
Pistolet maszynowy Bechowiec-2

Bechowiec-2 – polski pistolet maszynowy wzorowany na STEN-ie opracowany przez Jana Swata ps. „Orzeł”, członka Batalionów Chłopskich. Zasada działania oparta była na odrzucie zamka swobodnego. Magazynek był umieszczony z boku broni. Twórca przed śmiercią pod koniec czerwca 1944 roku zmontował 2 pistolety. Bechowiec-2 przekazany w 1945 przez brata konstruktora UB nie zachował się.

</doc>
<doc id="1050404" url="https://pl.wikipedia.org/wiki?curid=1050404" title="Bab az-Zuwar">
Bab az-Zuwar

Bab az-Zuwar (arab. باب الزوار, fr. "Bab Ezzouar") – miasto w Algierii; 315 400 mieszkańców (2006). Przemysł spożywczy, ośrodek handlowy.

</doc>
<doc id="1050405" url="https://pl.wikipedia.org/wiki?curid=1050405" title="John Bahcall">
John Bahcall

John Norris Bahcall (ur. 30 grudnia 1934 w Shreveport, zm. 17 sierpnia 2005 w Nowym Jorku) – amerykański astrofizyk.
Życiorys.
W 1956 r. ukończył studia na Uniwersytecie Kalifornijskim z dyplomem Bachelor of Arts w dziedzinie fizyki, a już w następnym roku otrzymał tytuł Master of Science z fizyki Uniwersytetu Chicagowskiego. W 1961 r. obronił doktorat z fizyki na Uniwersytecie Harwarda.
Był pionierem fizyki neutrin. Zajmował się głównie badaniami związanymi z problemem słonecznych neutrin. Współtwórca Standardowego Modelu Słońca. Wieloletni pracownik Instytutu Studiów Zaawansowanych w Princeton.
Obliczył strumień neutrin, jaki w różnych procesach generowany jest wewnątrz Słońca. Współpracował z Raymondem Davisem przy eksperymencie, w którym po raz pierwszy został zmierzony ów strumień i zapoczątkował tzw. "kryzys słoneczny". Był współtwórcą modeli opisujących galaktyki. W latach 1970–90 pracował przy budowie Kosmicznego Teleskopu Hubble’a.
W roku 1999 otrzymał nagrodę Henry Norris Russell Lectureship przyznaną przez American Astronomical Society. W roku 2003 otrzymał Złoty Medal Królewskiego Towarzystwa Astronomicznego.

</doc>
<doc id="1050406" url="https://pl.wikipedia.org/wiki?curid=1050406" title="Sojusz Sił Prawicowych">
Sojusz Sił Prawicowych

Sojusz Sił Prawicowych (ros. Союз правых сил, СПС) – założone w 1999 ugrupowane polityczne w Rosji. Liderami
partii byli m.in. Nikita Biełych i Boris Niemcow. Prezentuje poglądy demokratyczno-liberalne. Znajduje się w opozycji wobec rządów Władimira Putina. Opowiada się za wolnym rynkiem, prawami człowieka, wolnymi wyborami, polepszeniem stosunków z Zachodem i rozwojem demokracji w Rosji.

</doc>
<doc id="1050407" url="https://pl.wikipedia.org/wiki?curid=1050407" title="John N. Bahcall">
John N. Bahcall



</doc>
<doc id="1050409" url="https://pl.wikipedia.org/wiki?curid=1050409" title="Boris Niemcow">
Boris Niemcow

Boris Jefimowicz Niemcow (, ur. 9 października 1959 w Soczi, zm. 27 lutego 2015 w Moskwie) – rosyjski polityk, działacz demokratyczny, opozycjonista i obrońca praw człowieka.
Życiorys.
Rodzicami Borisa byli Jefim Dawydowicz Niemcow i Dina Jakowlewna Niemcowa (z domu Ejdman). Matka jest Żydówką.
Z wykształcenia fizyk, w 1981 r. ukończył studia na Wydziale Radiofizyki Państwowego Uniwersytetu im. N. Łobaczewskiego w Niżnym Nowogrodzie i następnie pracował naukowo w Gorkowskim Naukowo-Badawczym Instytucie Radiofizyki.
Od 1988 do 1990 r. udzielał się w ruchu ekologicznym, a w 1990 został wybrany na deputowanego Rosji. W sierpniu 1991 został nominowany na stanowisko przedstawiciela prezydenta Rosji w obwodzie niżnonowogrodzkim, a trzy miesiące później – w listopadzie – prezydent Boris Jelcyn mianował go na szefa administracji obwodu (późniejsze stanowisko gubernatora). W grudniu 1995 – tym razem w wyniku wyborów – ponownie został gubernatorem i na tym stanowisku pozostał do 1997. Od 17 marca 1997 do 28 sierpnia 1998 był wicepremierem w rządach Wiktora Czernomyrdina i Siergieja Kirijenki. W okresie od 24 kwietnia 1997 do 20 listopada 1997 (rząd Czernomyrdina) zajmował również stanowisko ministra paliw i energetyki. Był liderem partii Sojusz Sił Prawicowych oraz współzałożycielem Republikańskiej Partii Rosji – Partii Narodowej Wolności. Wyraził chęć startu w wyborach prezydenckich w 2008 roku jednakże w grudniu 2007 wycofał się z udziału.
W latach 2011–2012 współorganizował w Moskwie protesty po wyborze na prezydenta Władimira Putina i kontrolowaną przez niego w wyborach parlamentarnych partię Jedna Rosja.
Był zwolennikiem liberalnych reform gospodarczych oraz przeciwnikiem aneksji Krymu przez Rosję.
27 lutego 2015 został zastrzelony w centrum Moskwy przez nieznanych sprawców. Jego pogrzeb odbył się 3 marca 2015 na cmentarzu Trojekurowskim w Moskwie.
7 marca 2015 dyrektor FSB Aleksandr Bortnikow poinformował o zatrzymaniu dwóch podejrzanych o zabójstwo opozycjonisty. Są to Czeczeni Anzor Gubaszew i Zaur Dadajew. Dzień później sąd nakazał aresztowanie ich oraz trzech innych podejrzanych: brata Anzora – Szagida Gubaszewa, Tamierłana Eskierchanowa i Chamzata Bachajewa. Spośród wszystkich do winy przyznał się jedynie Dadajew, jednak chwilę potem odwołał swoje zeznania oświadczając, że podczas przesłuchania był torturowany. Prowadzący dochodzenie gen. Igor Krasnow został szybko odwołany, ponieważ jego śledztwo było zbyt skuteczne. Nowa grupa śledcza głównie pozorowała aktywność, ostatecznie oskarżono jedynie bezpośrednich wykonawców zabójstwa, wskazując że ustalenie ewentualnych jego zleceniodawców było niemożliwe. Zaura Dadajewa skazano na 20 lat łagru.
Boris Niemcow miał czworo dzieci. Jego córka Żanna jest dziennikarką i aktywistką społeczną.

</doc>
<doc id="1050416" url="https://pl.wikipedia.org/wiki?curid=1050416" title="Rémy Joseph Isidore Exelmans">
Rémy Joseph Isidore Exelmans



</doc>
<doc id="1050417" url="https://pl.wikipedia.org/wiki?curid=1050417" title="Haʻateiho">
Haʻateiho

Haʻateiho – miasto w Tonga; na wyspie Tongatapu. Według danych oficjalnych na dzień 30 listopada 2011 roku liczyło 2561 mieszkańców.

</doc>
<doc id="1050419" url="https://pl.wikipedia.org/wiki?curid=1050419" title="II Korpus Jazdy Odwodowej">
II Korpus Jazdy Odwodowej

II Korpus Jazdy Odwodowej (II Korpus Rezerwowy Jazdy) - jeden z korpusów Wielkiej Armii I Cesarstwa Francuskiego. Należał do Rezerwy Kawalerii marszałka Joachima Murata.

</doc>
<doc id="1050421" url="https://pl.wikipedia.org/wiki?curid=1050421" title="Porte Maillot">
Porte Maillot

Porte Maillot – piąta stacja linii nr 1 w Paryżu. Stacja znajduje się na pograniczu 16. i 17. dzielnicy Paryża. Jej zachodnie wyjścia znajdują się w gminie Neuilly-sur-Seine. Została otwarta 19 lipca 1900 r. i była stacją końcową linii nr 1. Stacja posiada tory do zawrotu pociągów. W 1937 zostały dobudowane kolejne stacje. Stacja ma połączenie z linią RER C.

</doc>
<doc id="1050422" url="https://pl.wikipedia.org/wiki?curid=1050422" title="Seiko Matsuda">
Seiko Matsuda

 – japońska wokalistka popowa. Jej prawdziwe imię brzmi . Zapoczątkowała podgatunek muzyki pop, zwany obecnie J-popem (japońska odmiana popu).

</doc>
<doc id="1050423" url="https://pl.wikipedia.org/wiki?curid=1050423" title="II Korpus Rezerwowy Jazdy">
II Korpus Rezerwowy Jazdy



</doc>
<doc id="1050426" url="https://pl.wikipedia.org/wiki?curid=1050426" title="Brądy">
Brądy

Brądy (do 2010 "Brondy") – osada w Polsce położona w województwie łódzkim, w powiecie zduńskowolskim, w gminie Szadek.
W latach 1975–1998 miejscowość należała administracyjnie do województwa sieradzkiego.

</doc>
<doc id="1050428" url="https://pl.wikipedia.org/wiki?curid=1050428" title="Tanapag">
Tanapag

Tanapag – miasto w Marianach Północnych; na wyspie Saipan; według danych szacunkowych na rok 2009 liczy 5 473 mieszkańców. Ośrodek turystyczny. Czwarte co do wielkości miasto kraju.

</doc>
<doc id="1050431" url="https://pl.wikipedia.org/wiki?curid=1050431" title="Koblerville">
Koblerville

Koblerville – miasto na Marianach Północnych; na wyspie Saipan; według danych szacunkowych na rok 2009 liczy 3 814 mieszkańców. Ośrodek turystyczny; siódme co do wielkości miasto kraju.

</doc>
<doc id="1050434" url="https://pl.wikipedia.org/wiki?curid=1050434" title="Kanały radiowe w sieci GSM">
Kanały radiowe w sieci GSM



</doc>
<doc id="1050435" url="https://pl.wikipedia.org/wiki?curid=1050435" title="Ezequiel Lavezzi">
Ezequiel Lavezzi

Ezequiel Iván Lavezzi (ur. 3 maja 1985 w Rosario) – argentyński piłkarz występujący na pozycji napastnika. Od 2016 gra w Hebei China Fortune.
Kariera klubowa.
Ezequiel Lavezzi jest wychowankiem Boca Juniors, w którym trenował już od dziesiątego roku życia. Argentyńczyk grał tam do 2003 roku, kiedy to został zawodnikiem CA Estudiantes. W jego barwach Lavezzi prezentował dobrą skuteczność – w 39 pojedynkach Primera B Metropolitano strzelił 17 bramek. Po zakończeniu sezonu argentyński napastnik za milion euro przeniósł się do włoskiej Genoi, jednak od razu został wypożyczony do San Lorenzo de Almagro. Podczas rozgrywek 2004/2005 Lavezzi wziął udział w 29 ligowych spotkaniach i zdobył osiem goli. Jego gra spodobała się działaczom "El Ciclón", którzy wykupili wychowanka Boca Juniors na stałe. W sezonie 2005/2006 Argentyńczyk w ataku grywał najczęściej z Paragwajczykiem José Cardozo, natomiast podczas rozgrywek 2006/2007 stworzył duet napastników razem z Peruwiańczykiem Roberto Jiménezem. Wówczas w turnieju zamknięcia argentyńskiej Primera División Lavezzi razem ze swoim zespołem zdobył tytuł mistrzowski.
5 lipca 2007 roku Lavezzi podpisał pięcioletni kontrakt z SSC Napoli, które zapłaciło za niego około sześć milionów euro. W Serie A zadebiutował 26 sierpnia w przegranym 0:2 meczu z Cagliari Calcio, natomiast pierwszego gola w lidze strzelił już w następnej kolejce, w wygranym 5:0 pojedynku przeciwko Udinese Calcio. 2 lutego 2008 roku argentyński piłkarz uzyskał dwa trafienia w zwycięskim 3:1 spotkaniu z Udinese, tyle samo bramek zdobył 19 marca w wygranym 2:0 meczu przeciwko Fiorentinie. W trakcie całych rozgrywek Lavezzi w 35 ligowych występach strzelił osiem goli. Sezon 2008/2009 również rozpoczął jako podstawowy gracz Napoli i tworzył najczęściej duet napastników razem ze swoim rodakiem Germánem Denisem.
Rozgrywki 2009/2010 zakończył z 30 występami w Serie A i 8 golami. 18 kwietnia 2010 strzelił oba gole w wygranym 2:1 meczu z Bari. W linii ataku grał zazwyczaj ze sprowadzonym przed sezonem z Udinese Calcio Fabio Quagliarellą. Przed rozpoczęciem rozgrywek 2010/2011 Lavezzi zmienił numer na koszulce z 7 na 22.
2 lipca 2012 podpisał kontrakt z Paris Saint Germain na okres 4 lat.
17 lutego 2016 przeszedł za kwotę około 4 milionów euro do Chebei China Fortune, klubu z najwyższej klasy rozgrywkowej w Chinach.
13 grudnia 2019 zakomunikował, że kończy karierę sportową.
Kariera reprezentacyjna.
W reprezentacji Argentyny Lavezzi zadebiutował 18 kwietnia 2007 roku w zremisowanym 0:0 pojedynku z Chile rozegranym w ramach towarzyskiego turnieju Coca Cola Cup. W 2008 roku razem z drużyną narodową wystąpił na Igrzyskach Olimpijskich w Pekinie, gdzie na turnieju piłkarskim razem z reprezentacją prowadzoną przez Sergio Batistę wywalczył złoty medal. Lavezzi zdobywał gole w dwóch grupowych meczach – wygranym 1:0 z Australią i zwycięskim 2:0 z Serbią. W 2010 gracz Napoli znalazł się we wstępnej 30–osobowej kadrze Argentyńczyków na Mistrzostwa Świata w RPA, jednak do 23–osobowego składu ostatecznie się nie załapał.
Sukcesy.
Klubowe.
San Lorenzo
Napoli
Paris Saint-Germain

</doc>
<doc id="1050436" url="https://pl.wikipedia.org/wiki?curid=1050436" title="Kagman">
Kagman

Kagman – miasto w Marianach Północnych; na wyspie Saipan; według danych szacunkowych na rok 2009 liczy 3 940 mieszkańców. Ośrodek turystyczny; szóste co do wielkości miasto kraju.

</doc>
<doc id="1050438" url="https://pl.wikipedia.org/wiki?curid=1050438" title="Konrad Napierała">
Konrad Napierała

Konrad Napierała (ur. 1 lipca 1957 w Poznaniu) – polski polityk, dziennikarz, poseł na Sejm II kadencji.
Życiorys.
W 1981 ukończył studia na Wydziale Nauk Społecznych Uniwersytetu im. Adama Mickiewicza. Z zawodu jest dziennikarzem. W latach 90. pełnił funkcję redaktora naczelnego „Gazety Poznańskiej” i „Dziennika poznańskiego”, a później „Tygodnika nr 1”.
Był posłem II kadencji, wybranym z listy Unii Pracy w okręgu poznańskim. W parlamencie był członkiem m.in. Komisji Kultury i Środków Przekazu, Komisji Spraw Zagranicznych oraz Komisji Przekształceń Własnościowych. Od 1998 do 2010 był wybierany do rady miasta i gminy Swarzędz z ramienia lokalnych komitetów. W 2014 nie kandydował na kolejną kadencję. 
Pełnił funkcję prezesa klubu sportowego Warta Poznań. Pracował też jako rzecznik prasowy sieci sklepów Żabka.
W 2014 został uhonorowany Srebrnym Medalem „Labor Omnia Vincit” przyznawanym przez Towarzystwo im. Hipolita Cegielskiego.

</doc>
<doc id="1050441" url="https://pl.wikipedia.org/wiki?curid=1050441" title="Gualo Rai">
Gualo Rai

Gualo Rai – miasto na Marianach Północnych; na wyspie Saipan; według danych szacunkowych na rok 2009 liczy 2 691 mieszkańców. Ośrodek turystyczny, dziewiąte co do wielkości miasto kraju.

</doc>
<doc id="1050443" url="https://pl.wikipedia.org/wiki?curid=1050443" title="Zwój uszny">
Zwój uszny

Zwój uszny (łac. "ganglion oticum") – zwój prowadzący gałęzie przywspółczulne, związany z nerwem żuchwowym. Leży w dole podskroniowym pod otworem owalnym, przylegając do przyśrodkowej powierzchni nerwu żuchwowego.
Przyśrodkowo do niego leży część chrzęstna trąbki słuchowej a za nim biegnie tętnica oponowa środkowa.
Gałęzie doprowadzające (korzenie):
Gałęzie odprowadzające zwoju usznego:
Piśmiennictwo.
A. Bochenek, M. Reicher Anatomia człowieka. tom V. PZWL Warszawa 1989. . 

</doc>
<doc id="1050446" url="https://pl.wikipedia.org/wiki?curid=1050446" title="Aleksandr Zajcew (szachista)">
Aleksandr Zajcew (szachista)

Aleksandr Zajcew, ros. Александр Николаевич Зайцев (ur. 15 czerwca 1935 we Władywostoku, zm. 8 listopada 1971 tamże) – rosyjski szachista, arcymistrz od 1967 roku.
Kariera szachowa.
Pomiędzy 1962 a 1969 rokiem czterokrotnie uczestniczył w finałach indywidualnych mistrzostw Związku Radzieckiego, największy sukces odnosząc w roku 1968 w Ałma-Acie, gdzie podzielił wraz z Lwem Poługajewskim I-II miejsce. Dodatkowy mecz o tytuł mistrza kraju przegrał w stosunku 2½ – 3½ i ostatecznie zdobył medal srebrny.
Do innych sukcesów Aleksandra Zajcewa w turniejach indywidualnych należały m.in. dz. II m. w Mińsku (1962, za Anatolijem Bannikiem, wraz z Ratmirem Chołmowem i Aleksiejem Suetinem), IV m. w memoriale Michaiła Czigorina w Soczi (1965, za Wolfgangiem Unzickerem, Borysem Spasskim i Dragoljubem Ciriciem, przed Nikołajem Krogiusem i Salomonem Flohrem) oraz dz. I m. w Soczi (1967, wraz z Władimirem Simaginem, Nikołajem Krogiusem, Leonidem Szamkowiczem i Borysem Spasskim, przed Aleksandrem Kotowem i Władimirem Antoszynem). W roku 1971 wystąpił w rozegranym w Polanicy-Zdroju memoriale Akiby Rubinsteina, zajmując VII miejsce.
Dwa miesiące po turnieju w Polanicy zmarł w szpitalu w wyniku komplikacji po operacji stopy.
Według retrospektywnego systemu rankingowego Chessmetrics, najwyższe miejsce osiągnął w kwietniu 1969 r., zajmował wówczas 21. miejsce na świecie.

</doc>
<doc id="1050447" url="https://pl.wikipedia.org/wiki?curid=1050447" title="Alapi">
Alapi

Alapi – miejscowość w Tuvalu, położona na atolu Funafuti, na wyspie Fongafale.
Osada ma powierzchnię 0,11 km². W 2001 roku zamieszkiwało ją 1002 osoby, a w 2012 – 1029.

</doc>
<doc id="1050450" url="https://pl.wikipedia.org/wiki?curid=1050450" title="Daniel Tani">
Daniel Tani

Daniel Michio Tani (ur. 1 lutego 1961 w Ridley Park, stan Pensylwania) – inżynier, amerykański astronauta chińskiego pochodzenia.
Loty kosmiczne.
5 grudnia 2001 Daniel Tani wystartował do swojej pierwszej misji kosmicznej na pokładzie wahadłowca Endeavour. Był specjalistą (MS-2) załogi STS-108. Razem z nim w kosmos polecieli: Dominic L. Gorie (dowódca), Mark E. Kelly (pilot), Linda M. Godwin (specjalista misji MS-1) oraz 4 stała załoga Międzynarodowej Stacji Kosmicznej: Jurij I. Onufrijenko (MS-3), Carl E. Walz (MS-4) oraz Daniel W. Bursch (MS-5). Zasadniczym zadaniem lotu było dostarczenie przez załogę promu zaopatrzenia dla stacji, które znajdowało się w nowym module „Raffaello”. Dwa dni po starcie, 7 grudnia 2001, Endeavour połączył się z Międzynarodową Stacją Kosmiczną, a jego załoga przeszła na pokład stacji. 8 grudnia 2001, w godzinach popołudniowych, moduł „Raffaello” został przy pomocy ramienia RMS przyłączony do modułu Unity. 10 grudnia 2001 Linda Godwin i Daniel Tani pracowali na zewnątrz stacji, gdzie zajmowali się bateriami słonecznymi. 14 grudnia moduł Raffaello powrócił do ładowni wahadłowca. Dzień później wahadłowiec odłączył się od stacji, zabierając ze sobą członków trzeciej stałej załogi Międzynarodowej Stacji Kosmicznej: Franka L. Culbertsona (MS-3), Władimira N. Dieżurowa (MS-4) oraz Michaiła W. Tiurina (MS-5). Przez kolejne dwa dni wahadłowiec pozostawał na orbicie okołoziemskiej. W tym czasie astronauci umieścili w kosmosie satelitę STARSHINE-2. 17 grudnia 2001 prom wylądował na Przylądku Canaveral.

</doc>
<doc id="1050451" url="https://pl.wikipedia.org/wiki?curid=1050451" title="Oszołomienie">
Oszołomienie

Oszołomienie – polski film biograficzny w reżyserii Jerzego Sztwiertni z 1988 roku.
Treścią fabuły jest historia życia aktora Władysława, oparta na biografii Kazimierza Junoszy-Stępowskiego.
Fabuła.
Władysław Czekański jest aktorem starej daty, ale kiedyś był wielką gwiazdą. Pewnego dnia spotyka młodą dziewczynę, Jadzię. Po krótkim czasie postanawiają się pobrać. Kiedy wybucha II wojna światowa, Władysław – jak inni aktorzy warszawscy – rezygnuje z pracy w teatrze, nie chcąc grać dla Niemców.

</doc>
<doc id="1050456" url="https://pl.wikipedia.org/wiki?curid=1050456" title="Kayangel">
Kayangel

Kayangel (palau "Ngcheangel") – miejscowość w Palau; na atolu Kayangel; 128 mieszkańców (2006). Ośrodek turystyczny. Stolica okręgu o tej samej nazwie.

</doc>
<doc id="1050457" url="https://pl.wikipedia.org/wiki?curid=1050457" title="Piotr Marciniak (polityk)">
Piotr Marciniak (polityk)

Piotr Marciniak (ur. 7 września 1949 w Łodzi) – polski polityk, politolog i dyplomata; poseł na Sejm II kadencji (1993–1997), ambasador RP w Mołdawii w latach 2000–2005.
Życiorys.
W 1971 ukończył studia w Instytucie Nauk Politycznych Uniwersytetu Warszawskiego, w 1978 uzyskał stopień naukowy doktora nauk humanistycznych. Pracował naukowo jako politolog m.in. w Polskiej Akademii Nauk. Był redaktorem czasopisma „Colloquia Communia” (1982–1985). W pracy naukowej i badawczej zajmował się historią myśli społecznej, historią ruchów masowych (w tym historią „Solidarności”) oraz problemami współczesnego społeczeństwa obywatelskiego, a także problematyką historii współczesnej Rosji.
Był sekretarzem Stowarzyszenia „Reforma i Demokracja” (1987–1990), na początku lat 90. współorganizatorem i wiceprzewodniczącym Solidarności Pracy, a w 1992 współzałożycielem Unii Pracy. Wchodził w skład władz tej partii. W latach 1992–2000 był przewodniczącym zarządu Fundacji Polska Praca, instytucji eksperckiej i edukacyjnej związanej z Unią Pracy, a od 1992 do 1996 redaktorem naczelnym dwumiesięcznika „Przegląd Społeczny”. Z UP wystąpił w grudniu 1998 z grupą skupioną wokół Ryszarda Bugaja, protestując przeciwko politycznemu zbliżeniu z SLD.
W 1991 należał do założycieli Stowarzyszenia „Archiwum Solidarności”. W latach 1993–1997 sprawował mandat posła II kadencji, wybranego z listy UP w okręgu łódzkim. Był wiceprzewodniczącym Komisji Spraw Zagranicznych oraz Komisji Nadzwyczajnej do rozpatrzenia projektów ustaw lustracyjnych, a także członkiem Komisji Konstytucyjnej Zgromadzenia Narodowego.
W latach 2000–2005 był ambasadorem RP w Mołdawii. W latach 2006–2008 pracował we Wschodnioeuropejskim Centrum Demokratycznym, w którym koordynował projekty mołdawskie. Od 2008 ponownie związany z Ministerstwem Spraw Zagranicznych. Powołany na stanowisko konsula generalnego w Irkucku (2008–2009), następnie zajmował stanowiska zastępcy ambasadora w Moskwie (2009–2011) i konsula generalnego w Sankt Petersburgu (2011–2015).
Od 2016 wykładowca Studium Europy Wschodniej Uniwersytetu Warszawskiego.
Brat Włodzimierza Marciniaka.
Odznaczenia i wyróżnienia.
Odznaczony mołdawskim Orderem Honoru (2005), wyróżniony tytułem doctora honoris causa Akademii Studiów Ekonomicznych w Kiszyniowie.

</doc>
<doc id="1050458" url="https://pl.wikipedia.org/wiki?curid=1050458" title="Helena Chłopek">
Helena Chłopek

Helena Chłopek z domu Świtałówna (ur. 4 kwietnia 1917 w Rozalinie, zm. 18 listopada 2007 w Chrzanowie) – polska poetka i autorka opowiadań. W swojej twórczości inspirowała się folklorem, przyrodą, tradycjami wiejskimi, religią.
Życiorys.
Zadebiutowała pod panieńskim nazwiskiem w roku 1936 w tygodniku „Niedziela”. Bogaty zbiór własnych rękopisów utraciła w pożarze po wybuchu II wojny światowej. Wysiedlona z Rozalina w 1940, zamieszkała wraz z mężem w Chrzanowie. Przez wiele lat, obciążona wieloma obowiązkami, pisała jedynie do szuflady.
W roku 1971 powróciła do pisarstwa wiążąc się z żywiecką Grupą Literacką „Gronie”. Jej wiersze i opowiadania ukazywały się m.in. w pismach: „Zielony Sztandar”, „Kamen”, „Niedziela”, „Gość Niedzielny”, „Karta Groni”, „Przewodnik Katolicki”, „Za i Przeciw”.
Należała do Stowarzyszenia Twórców Ludowych w Lublinie i Grupy Twórczej „Cumulus” w Chrzanowie.

</doc>
<doc id="1050459" url="https://pl.wikipedia.org/wiki?curid=1050459" title="Ulimang">
Ulimang

Ulimang – miejscowość w Palau; na wyspie Aimeliik; 121 mieszkańców (2006). Ośrodek turystyczny. Stolica okręgu o tej samej nazwie.

</doc>
<doc id="1050460" url="https://pl.wikipedia.org/wiki?curid=1050460" title="Ryszard Natusiewicz">
Ryszard Natusiewicz

Ryszard Natusiewicz (ur. 12 lutego 1927 w Grodnie, zm. 6 października 2008 we Wrocławiu) — polski architekt i rysownik, profesor Politechniki Wrocławskiej, pracownik Zakładu Rysunku, Malarstwa i Rzeźby Wydziału Architektury, autor licznych rysunków, wystaw i publikacji z dziedziny rysunku, w tym podręcznika akademickiego rysunku dla architektów. Brat Janiny Natusiewicz-Mirer.
Życiorys.
Syn Jana i Wandy z Kołłątajów z Berdowszczyzny. Studiował w latach 1947-1952 na Wydziale Architektury Politechniki Wrocławskiej. Po uzyskaniu dyplomu architekta, magistra nauk technicznych, został zatrudniony na tejże uczelni jako asystent, następnie starszy asystent, adiunkt, docent, a obecnie profesor. Pracę doktorską na temat "Adaptacja staromiejskiego placu Nowy Targ we Wrocławiu na współczesny zespół mieszkaniowy" obronił w 1968. Przerwa w pracy na Politechnice Wrocławskiej w okresie 1968-1980 była represją ówczesnych władz uczelni za udział w wystąpieniach studenckich w roku 1968. W okresie 1978-1980 pracował jako docent na Politechnice Śląskiej w Gliwicach. Urlopowany z tejże uczelni był zatrudniony na kontrakcie w przedsiębiorstwie ETAU (Bureau d'Etudes de Travaux Publics d'Architecture et d'Urbanisme) w Algierii. W okresie odbudowy Wrocławia i Dolnego Śląska pracował w biurach projektowych przy wielu zagadnieniach urbanistyczno-architektonicznych, a następnie ich realizacjach. Brał udział w 21 konkursach urbanistyczno-architektonicznych krajowych i zagranicznych, uzyskał kilkanaście nagród i wyróżnień. W roku 1980 otrzymał status twórcy nr 205. Już jako student rozpoczął uprawiać swoją życiową pasję rysownika architektury. Ze szkicownikiem przemierzył tysiące kilometrów w kraju i za granicą "zapisując" na swoich kartkach brystolu liczne rysunki — szkice architektury zabytkowej i współczesnej, a także pejzaże je otaczające, bądź do niej prowadzące. Szczególnym upodobaniem Ryszarda Natusiewicza rysownika jest bogata we wszystkich okresach architektura sakralna — poczynając od świątyń starożytnych w rejonie Morza Śródziemnego poprzez wspaniałe dzieła wszystkich okresów historii Europy, Afryki pn. i Bliskiego Wschodu, do twórczości rodzimych budowniczych, niepowtarzalnych wiejskich kościółków i kapliczek przydrożnych włącznie. Cechą charakterystyczną zarówno wybranych obiektów jak też ich przedstawienia jest to, co w języku francuskim wyraża słowo "esprit". Rysowane obiekty, choć niejednokrotnie przetrwały w postaci szczątkowej, tchną duchem, który je stworzył - tym samym duchem zostały odebrane i przekazane oglądającym, co czyni je przydatnymi dla dalszego ich przekazywania i utrzymywania ciągłości kultury europejskiej.
Autor ponad 10 000 rysunków przedstawiających architekturę europejską, afrykańską i azjatycką. Rysunki te eksponowane były na licznych wystawach. Opiekun Koła Naukowego Rysowników Architektury Politechniki Wrocławskiej...
Był również propagatorem piękna polskiej architektury w Telewizji Trwam (na antenie stacji prowadził audycje "Wspomnienia z Wilna w rysunkach prof. R. Natusiewicza" i "Historia i architektura Polski w rysunkach prof. R. Natusiewicza".

</doc>
<doc id="1050462" url="https://pl.wikipedia.org/wiki?curid=1050462" title="Krzysztof Wiecheć">
Krzysztof Wiecheć

Krzysztof Bohdan Wiecheć (ur. 16 maja 1950 w Ostrowcu Świętokrzyskim) – polski polityk, menedżer, poseł na Sejm II kadencji.
Życiorys.
W 1974 ukończył studia na Wydziale Mechanicznym Politechniki Opolskiej. Pracował na tej uczelni jako asystent, następnie był zatrudniony na kierowniczych stanowiskach w różnych przedsiębiorstwach i spółkach prawa handlowego. W latach 1990–1994 w opolskiej radzie miejskiej z ramienia Stronnictwa Demokratycznego. Przystąpił do Unii Pracy i z jej listy pełnił funkcję posła II kadencji, wybranego w wyborach parlamentarnych w 1993 w okręgu Opole. Bez powodzenia ubiegał się o reelekcję w wyborach w 1997.
Po odejściu z Sejmu ponownie zasiadał w opolskiej radzie miejskiej jako przedstawiciel SLD (1998–2002). Bezskutecznie ubiegał się o mandat posła w wyborach w 2001 (z ramienia SLD-UP) i 2005 (z listy SDPL), o mandat radnego sejmiku opolskiego w 2002 (z listy SLD-UP) i w 2014 (z listy SLD Lewica Razem) oraz o mandat radnego Opola w 2006 (z listy LiD).
Został członkiem zarządu klubu sportowego Odra Brzeg oraz rady krajowej UP i przewodniczącym tej partii w okręgu opolskim. Od 2009 do 2010 pełnił funkcję dyrektora opolskiego oddziału Przewozów Regionalnych.

</doc>
<doc id="1050463" url="https://pl.wikipedia.org/wiki?curid=1050463" title="Dom Famularo">
Dom Famularo

Dom Famularo (ur. w 1953 w Nowym Jorku) – amerykański perkusista i nauczyciel.
Jest profesjonalnym perkusistą i nauczycielem. Grać na perkusji zaczął w wieku 11 lat. Dom rozpoczynał swoją karierę jako perkusista jazzowy. Uczył się u jednych z najlepszych perkusistów XX wieku: Jima Chapina i Joe Morello. Zafascynowany jazzem chciał go rozpowszechnić. Rozpoczął on karierę nauczyciela perkusji. Dziś jest znanym nauczycielem gry na perkusji jak i cenionym perkusistą. Dom używa bębnów Mapex, talerzy Sabian i pałeczek Vic Firth. Mieszka na Long Island w Nowym Jorku z żoną i 3 synami. Jest nauczycielem m.in. Danny'ego Carreya, perkusisty zespołu Tool, jego uczniem był członek rockowego zespołu Red Hot Chili Peppers, Chad Smith.

</doc>
<doc id="1050466" url="https://pl.wikipedia.org/wiki?curid=1050466" title="Bechowiec-2">
Bechowiec-2



</doc>
<doc id="1050469" url="https://pl.wikipedia.org/wiki?curid=1050469" title="Steve Baker">
Steve Baker

Steve Baker (ur. 25 czerwca 1963 w Adelaide) – australijski żużlowiec.
Kariera sportowa.
W 1983 r. zdobył w Lonigo złoty medal indywidualnych mistrzostw świata juniorów. W 1987 r. zdobył w Mildurze srebrny medal indywidualnych mistrzostw Australii. W 1987 r. wystąpił w Pardubicach w finale mistrzostw świata par, zajmując wspólnie ze Steve'em Regelingiem VII miejsce. W 1987 r. wystąpił w finale indywidualnych mistrzostw świata na długim torze, zajmując w Mühldorf am Inn VIII miejsce. W 1986 r. zwyciężył w memoriale Luboša Tomíčka w Pradze.
Starty w lidze.
Liga brytyjska
Osiągnięcia.
Indywidualne mistrzostwa Australii
Indywidualne mistrzostwa świata juniorów

</doc>
<doc id="1050475" url="https://pl.wikipedia.org/wiki?curid=1050475" title="Piazza del Popolo">
Piazza del Popolo

Piazza del Popolo ("plac Wszystkich Ludzi") – jeden z najbardziej znanych placów w północnej części Rzymu.
Historia.
W czasach Cesarstwa Rzymskiego plac znajdował się przy północnej bramie muru Aureliana, zwanej w starożytności Porta Flaminia. Przez lata plac był miejscem publicznych egzekucji, ostatnią z nich wykonano w 1826.
W 1589 papież Sykstus V umieścił na środku placu egipski obelisk (wysoki na 24 m.), przeniesiony z Circus Maximus. Był to obelisk wzniesiony przez Ramzesa II w Heliopolis, który do Rzymu został sprowadzony w 10 r. p.n.e. przez cesarza Oktawiana Augusta. W 1818 przy podstawie obelisku zostały zamontowane rzeźby lwów.
Aktualny układ placu został zaprojektowany w stylu neoklasycystycznym w latach 1811–1822 przez Giuseppe Valadiera. Przy północnej stronie placu stoi kościół "Santa Maria del Popolo", zbudowany w 1099. Na szczególną uwagę zasługuje w nim - zaprojektowana przez Rafaela - kaplica Chigi. Natomiast przy południowej stronie placu znajdują się dwa bliźniacze kościoły, dedykowane Matce Bożej. Są to: "Santa Maria dei Miracoli" oraz "Santa Maria in Montesanto".

</doc>
<doc id="1050480" url="https://pl.wikipedia.org/wiki?curid=1050480" title="Leroy &amp; Stitch">
Leroy &amp; Stitch



</doc>
<doc id="1050482" url="https://pl.wikipedia.org/wiki?curid=1050482" title="Stilus a Nativitate">
Stilus a Nativitate

Stilus a Nativitate (łac., styl od dnia Narodzenia Pańskiego) – konwencja datowania wydarzeń powszechna w kulturze łacińskiej w wiekach średnich i uznawana za najstarszą ze stosowanych na ziemiach polskich. Zgodnie z nią dni roku i powiązane z nimi wydarzenia datowano od święta Bożego Narodzenia, które uznawane było za pierwszy dzień nowego roku. Konwencja ta w Polsce dominowała w źródłach narracyjnych, rocznikarskich, a także księgach radzieckich i kościelnych przez całe średniowiecze. Znajdowała także odbicie w obyczajach i roku obrzędowym, którego początkiem pierwotnie był właśnie dzień Narodzenia Pańskiego. Następnie zastąpiona została przez "stilus a Circumcisione" - konwencję zakładającą liczenie kolejnych dni roku od Święta Obrzezania Pańskiego (oktawy Bożego Narodzenia), czyli pierwszego stycznia. Inspiratorem tej zmiany był Kościół. W dokumentach wydawanych przez kancelarię królewską nowy styl zaczął się rozpowszechniać już w XIII wieku, by w XIV uzyskać dominację. W Polsce wyszedł zasadniczo z użycia za panowania Jana Olbrachta, który preferował styl styczniowy ("stilus a Circumcisione"). Pojedyncze przypadki stosowania "stilus a Nativitate" zachowały się jeszcze z XVI wieku np. w mazowieckich księgach miejskich.

</doc>
<doc id="1050485" url="https://pl.wikipedia.org/wiki?curid=1050485" title="Jadwiga Błoch">
Jadwiga Błoch

Jadwiga Błoch (ur. 28 marca 1957 w Lubaniu) – polska polityk, samorządowiec, nauczyciel, posłanka na Sejm II kadencji.
Życiorys.
W 1980 ukończyła studia na Wydziale Matematyczno-Fizycznym Wyższej Szkoły Pedagogicznej w Zielonej Górze. W latach 80. pracowała jako nauczyciel w szkole podstawowej. Sprawowała mandat posła II kadencji, wybranego z listy Sojuszu Lewicy Demokratycznej w okręgu zielonogórskim. Przez kilka kadencji do 2006 pełniła funkcję radnej Zielonej Góry.
Zatrudniona później w urzędzie marszałkowskim województwa lubuskiego, do 2007 zajmowała stanowiska kierownicze. Należy do SLD.
W 1997 otrzymała Srebrny Krzyż Zasługi.

</doc>
<doc id="1050488" url="https://pl.wikipedia.org/wiki?curid=1050488" title="Maienfeld">
Maienfeld

Maienfeld (rm. "Maiavilla") – miasto i gmina o pow. 32,33 km² w Szwajcarii w kantonie Gryzonia, w regionie Landquart. Ośrodek osadnictwa przedhistorycznego, znane dziś z hodowli koni i uprawy winorośli. Johanna Spyri, autorka powieści "Heidi", znaczną część jej fabuły umieściła w Maienfeldzie.
Demografia.
W Maienfeldzie mieszka 3 029 osób. W 2020 roku 9,8% populacji gminy stanowiły osoby urodzone poza Szwajcarią. 
Transport.
Przez teren gminy przebiegają autostrada A13 oraz drogi główne nr 3, nr 13, nr 28 i nr 414.

</doc>
<doc id="1050491" url="https://pl.wikipedia.org/wiki?curid=1050491" title="Szlomo Zalman Lipszyc">
Szlomo Zalman Lipszyc

Szlomo Zalman Lipszyc, zwany Chemdas Szlomo (hebr. שלמה זלמן ליפשיץ; ur. 1765 w Poznaniu, zm. 26 marca 1839 w Warszawie) – rabin ortodoksyjny, talmudysta, w latach 1821–1839 Naczelny Rabin Warszawy.
Urodził się w Poznaniu w rodzinie ortodoksyjnych Żydów. W 1804 r., po stracie majątku, przeniósł się na stałe do Nasielska. W 1806 r. zaproponowano mu urząd rabina i powrót do Poznania, ale chcąc chronić swoje dzieci przed wpływem haskali odmówił. W 1819 r. został rabinem na warszawskiej Pradze. W 1821 r. jako pierwszy objął stanowisko naczelnego rabina Warszawy, które sprawował do śmierci.
Rabin Lipszyc był stanowczym przeciwnikiem haskali oraz ruchu asymilatorskiego. W swojej polityce starał się wprowadzić równowagę między chasydami a mitnagdim. Podczas powstania listopadowego sprzeciwiał się wstępowaniu do Gwardii Miejskiej przez Żydów z powodu wymogu golenia bród.
Pochowany jest w ohelu na cmentarzu żydowskim przy ulicy Okopowej w Warszawie (kwatera 1, rząd 7).

</doc>
<doc id="1050494" url="https://pl.wikipedia.org/wiki?curid=1050494" title="Lilly (Pensylwania)">
Lilly (Pensylwania)

Lilly – miasteczko w gminie Cambria, w stanie Pensylwania – Stany Zjednoczone Ameryki Północnej. Lilly jest częścią zespołu miejskiego Johnstown. Liczba mieszkańców wynosi około 1 tys. Miasteczko zostało założone na przełomie XVII w., a XVIII wieku przez niemieckich osadników.
W Lilly znajduje się parafia Polskiego Narodowego Kościoła Katolickiego pw. Matki Bożej z góry Karmel. W samym miasteczku mieszka ok. 10% Polaków.

</doc>
<doc id="1050496" url="https://pl.wikipedia.org/wiki?curid=1050496" title="Protorozaur">
Protorozaur

Protorosaurus jest nazwą najstarszego przedstawiciela grupy "Archosauromorpha", żyjącego w późnym permie. Jego szczątki odkryto w Niemczech już w roku 1706. Nazwę rodzajową zwierzę zawdzięcza von Meyerowi, który opisując protorozaura w roku 1830, myślał, że gad ten jest dinozaurem.
Było to zwierzę dwumetrowej długości, z kończynami tylnymi dłuższymi od przednich. Protorozaur prowadził lądowo-wodny lub w pełni wodny tryb życia, co czyniłoby go najstarszym znanym nauce w pełni morskim gadem. Żywił się głównie owadami.
Budowa jego kręgów szyjnych pozwala przypuszczać, że mógł być spokrewniony z późniejszym gadem z rodzaju "Tanystrophaeus".
Słowo "Protorosaurus" stanowiło też pierwotną nazwę nadaną przez Lawrence’a Lambe'a w roku 1914 chasmozaurowi, zanim dowiedział się, że jest ona już zastrzeżona dla opisanego powyżej archozauromorfa.

</doc>
<doc id="1050500" url="https://pl.wikipedia.org/wiki?curid=1050500" title="Henri Joseph Fenet">
Henri Joseph Fenet

Henri Joseph Fenet (ur. 11 lipca 1919 w Ceyzerat we Francji, zm. 14 września 2002 w Paryżu) – francuski wojskowy (porucznik), członek Milice Français, dowódca 3 kompanii 1 batalionu 8 Brygady Szturmowej SS „Frankreich”, a następnie 1 batalionu 57 Pułku Grenadierów SS 33 Dywizji Grenadierów SS „Charlemagne”.
Życiorys.
Studiował literaturę na Uniwersytecie Sorbona w Paryżu. Po zakończeniu studiów natychmiast wstąpił do francuskiej armii, dochodząc do stopnia porucznika. Uczestniczył w wojnie z Niemcami w 1940; był 2 razy ranny. Został odznaczony za odwagę Croix de Guerre. Dostał się do niewoli niemieckiej, z której go zwolniono 29 listopada 1942 roku. Po powrocie do domu został w grudniu członkiem kolaboracyjnej Milice Français Josepha Darnanda. W październiku 1943 wstąpił ochotniczo do Waffen-SS i został skierowany na przeszkolenie do SS-Junkerschule w Bad Tölz, które odbyło się w styczniu-marcu 1944 roku. 20 marca dostał stopień Waffen-Obersturmführera der SS z przydziałem na dowódcę 3 kompanii 1 batalionu 8 Brygady Szturmowej SS „Frankreich”. Pod koniec lipca jednostka została wysłana na południowy odcinek frontu wschodniego. W sierpniu toczyła ciężkie walki w Karpatach i nad Wisłą, ponosząc duże straty. Henri J. Fenet został podczas nich ranny. We wrześniu wraz ze swoją kompanią trafił do SS-Truppenübungsplatz Konitz w Prusach Wschodnich, gdzie była formowana 33 Dywizja Grenadierów SS „Charlemagne”. Po przeszkoleniu w Wildflecken w Niemczech H. J. Fenet objął dowództwo 1 batalionu 57 Pułku Grenadierów SS, który powstał z resztek 8 Brygady Szturmowej. Na przełomie lutego i marca 1945 Francuzów przerzucono na Pomorze w desperackiej próbie powstrzymania sowieckiej ofensywy. W marcu Dywizja została otoczona przez Sowietów i podzielona na kilka grup bojowych. Części żołnierzy, w tym H. J. Fenetowi, awansowanemu na Waffen-Hauptsturmführera der SS, udało się przedostać do linii frontu. 24 kwietnia w Berlinie został on dowódcą odbudowanego ochotniczego batalionu szturmowego (ok. 300 ludzi), przydzielonego do 11 Ochotniczej Dywizji Grenadierów Pancernych SS „Nordland”. Walczył w obronie stolicy Niemiec w Neukölln, na La Belle-Alliance Platz, Wilhelmstrasse i Friedrichstrasse. W ostatnich dniach walki został ciężko ranny i trafił do szpitala, zanim reszta francuskich SS-manów dostała się do niewoli sowieckiej. Po deportacji do Francji został aresztowany, skazany na karę 20 lat robót przymusowych, która dobiegła końca w 1959 roku. Zmarł 14 września 2002 roku w swoim mieszkaniu w Paryżu.

</doc>
<doc id="1050503" url="https://pl.wikipedia.org/wiki?curid=1050503" title="Bazylika Santa Maria del Popolo">
Bazylika Santa Maria del Popolo

Bazylika Santa Maria del Popolo (, łac. "Sanctae Mariae de Populo") – tytularna, rzymskokatolicka, bazylika mniejsza znajdująca się na północnym skraju Piazza del Popolo w Rzymie.
Obecnie kościół tytularny kardynała Stanisława Dziwisza.
Lokalizacja.
Kościół znajduje się w IV. Rione Rzymu – Campo Marzio przy "Piazza del Popolo".
Historia.
Kościół stał się parafialnym w XVI wieku, kiedy papież Pius IV stworzył parafię św. Andrzeja w kościele "Sant'Andrea del Vignola", którą dołączył do zakonu augustianów na Piazza del Popolo, aby mnisi dbali o parafię. W 1587 roku kościół został podniesiony do godności kościoła tytularnego „"Sanctae Mariae de Populo"”.
Architektura i sztuka.
Kościół zbudowany w kształcie krzyża łacińskiego podzielono na trzy nawy.
W ołtarzu głównym znajduje się cudowny obraz Najświętszej Maryi Panny namalowany, jak głosi legenda, przez św. Łukasza. Na obrazie znajduje się napis "„Tu honorificenta populi nostri”". Obraz pierwotnie znajdował się w Sancta Sanctorum, przeniesiony został przez papieża Grzegorza IX. Za ołtarzem znajduje się chór zakonny ozdobiony freskami Pinturicchiego.
Po prawej stronie od wejścia znajduje się kaplica Venuti, kaplica Cibo, uważana za jedną z najpiękniejszych kaplic w Rzymie, w ołtarzu znajduje się obraz Najświętszej Maryi Panny Niepokalanie Poczętej pędzla Carlo Maratta, kaplica Najświętszej Maryi Panny Niepokalanie Poczętej i kaplica – ołtarz św. Katarzyny, w krzyżownicy – ołtarz Nawiedzenia Najświętszej Maryi Panny według projektu Berniniego, kaplica św. Łucji oraz kaplica św. Tomasza z Villanueva.
Po lewej stronie od wejścia znajduje się kaplice: kaplica Wniebowzięcia Najświętszej Maryi Panny, kaplica św. Katarzyny, ołtarz w krzyżownicy z obrazem św. Rodziny, kaplica Pana Jezusa Ukrzyżowanego, kaplica Millini, kaplica Chigi.
Kardynałowie prezbiterzy.
Bazylika "Santa Maria del Popolo" jest jednym z kościołów tytularnych nadawanych kardynałom-prezbiterom ("Titulus Sanctae Mariae de Populo"). Tytuł ten został ustanowiony 13 kwietnia 1587 roku.

</doc>
<doc id="1050504" url="https://pl.wikipedia.org/wiki?curid=1050504" title="Jan Kopczyk">
Jan Kopczyk

Jan Stefan Kopczyk (ur. 15 listopada 1954 w Koninie) – polski polityk, lekarz, poseł na Sejm II kadencji, były wiceminister zdrowia.
Życiorys.
W 1980 ukończył studia na Wydziale Lekarskim Akademii Medycznej w Poznaniu, uzyskał specjalizację drugiego stopnia z zakresu ortopedii i traumatologii. W latach 80. pracował jako lekarz w wojewódzkim szpitalu zespolonym w Koninie, następnie do 1998 był dyrektorem wydziału i lekarzem wojewódzkim. W 2004 uzyskał w Instytucie Medycyny Wsi im. Witolda Chodźki stopień naukowy doktora nauk medycznych na podstawie rozprawy pt. "Wypadkowość dzieci wiejskich w opinii dzieci, przedstawicieli samorządów lokalnych i polityków – w aspekcie rozpoznania zagrożeń i opracowania wskazań prewencyjnych" napisanej pod kierunkiem Alfreda Owoca.
Od 1993 do 1997 sprawował mandat posła II kadencji wybranego z okręgu konińskiego z listy Polskiego Stronnictwa Ludowego. Przewodniczył w tym czasie Komisji Zdrowia. W 1997 nie uzyskał reelekcji. Był członkiem władz krajowych PSL.
W latach 1998–2002 zasiadał w sejmiku wielkopolskim, przez dwa lata był członkiem zarządu województwa. W rządzie Leszka Millera objął stanowisko wiceministra zdrowia. W 2002 został powołany na urząd prezesa Kasy Rolniczego Ubezpieczenia Społecznego, który zajmował do 2006. W 2008 został naczelnym lekarzem KRUS.
W 2002 został odznaczony Czerwoną Kokardką.

</doc>
<doc id="1050506" url="https://pl.wikipedia.org/wiki?curid=1050506" title="Park Kultury i Wypoczynku w Słupsku">
Park Kultury i Wypoczynku w Słupsku

Park Kultury i Wypoczynku w Słupsku - największy kompleks parkowy znajdujący się na terenie miasta Słupska. W obrębie parku znajdują się rozległe tereny zielone, rekreacyjne, korty tenisowe, tereny do jazdy konnej, przystań dla kajaków, hala sportowa przy ul. Rybackiej, fontanna, place zabaw, ścieżki rowerowe, górki do zjeżdżania na sankach. W Pobliżu parku znajduje się miejskie kąpielisko. Przez park przepływa rzeka Słupia i kanał "Młynówka".

</doc>
<doc id="1050510" url="https://pl.wikipedia.org/wiki?curid=1050510" title="Silnik wysokoprężny">
Silnik wysokoprężny



</doc>
<doc id="1050514" url="https://pl.wikipedia.org/wiki?curid=1050514" title="Chaim Pozner">
Chaim Pozner

Chaim Pozner (ur. 1871, zm. 9 kwietnia 1939 w Warszawie) – polski rabin wojskowy, związany z Warszawą.
Był synem Szmula Bera i Barbary z domu Rozenthal. Ukończył seminarium dla rabinów, w latach 1924–1935 był rabinem wojskowym. Kierował w Warszawie szkołą Talmud-tora, stowarzyszeniem Linas-Chalcedek, był też honorowym prezesem kasy pożyczkowej oraz sądowym biegłym ds. religijnych. Publikował odezwy i kazania w czasopismach i w formie odrębnych broszur.
W 1890 ożenił się z Surą. Odznaczono go Medalem 10-lecia Odzyskania Niepodległości.
Pochowany na cmentarzu żydowskim przy ulicy Okopowej w Warszawie (kwatera 1, rząd 7).

</doc>
<doc id="1050521" url="https://pl.wikipedia.org/wiki?curid=1050521" title="Prad am Stilfserjoch">
Prad am Stilfserjoch



</doc>
<doc id="1050522" url="https://pl.wikipedia.org/wiki?curid=1050522" title="Siergiej Iwanow">
Siergiej Iwanow



</doc>
<doc id="1050525" url="https://pl.wikipedia.org/wiki?curid=1050525" title="Mirosław Włodarczyk (lekkoatleta)">
Mirosław Włodarczyk (lekkoatleta)

Mirosław Włodarczyk (ur. 24 lutego 1959) – polski lekkoatleta, skoczek wzwyż.
Osiągnięcia.
Zawodnik AZS Kraków. Brązowy medalista halowych mistrzostw Europy w Budapeszcie (1983) – zdobył wówczas jedyny medal dla polskiej reprezentacji (2,27 m).
Rekordy życiowe.
Startował później w zawodach weteranów. Jego wynik z roku 1994 – 2,08 m jest rekordem Polski weteranów w kat. M 35.

</doc>
<doc id="1050526" url="https://pl.wikipedia.org/wiki?curid=1050526" title="Twierdzenie Junga">
Twierdzenie Junga

Twierdzenie Junga – nierówność pomiędzy średnicą zbioru punktów w dowolnej przestrzeni euklidesowej
Twierdzenie.
Rozważmy przestrzeń zwartą
i niech
będzie średnicą zbioru formula_3 to znaczy największą odległością euklidesową pomiędzy dowolnymi dwoma punktami w formula_4 Twierdzenie Junga mówi, że istnieje zamknięta kula o promieniu
która zawiera formula_4 Przypadek graniczny występuje w przypadku formula_7-wymiarowego sympleksu foremnego.
Twierdzenie Junga na płaszczyźnie.
Najczęściej twierdzenie Junga stosuje się do płaszczyzny, to znaczy przypadek formula_8 W tym przypadku twierdzenie mówi, że istnieje koło zawierające zbiór formula_9 o promieniu
Nie można pokazać lepszego ograniczenia: gdy formula_11 jest trójkątem równobocznym (lub jego trzema wierzchołkami), wtedy
Inne przestrzenie metryczne.
Dla dowolnego ograniczonego zbioru formula_13 w dowolnej przestrzeni metrycznej formula_14 Pierwsza nierówność wynika z nierówności trójkąta dla środka kuli oraz dwóch przeciwległych punktów, a druga wynika z tego, że kula o promieniu formula_15 ze środkiem w dowolnym punkcie w formula_11 będzie zawierała cały zbiór formula_17 W "przestrzeni metrycznej dyskretnej", to znaczy w przestrzeni, w której wszystkie odległości są równe formula_18 Z drugiej strony, w przestrzeniach hiperwklęsłych, takich jak metryka miejska na płaszczyźnie formula_19 dowolne dwie zamknięte kule o promieniu formula_20 o środkach w formula_11 mają niepuste przecięcie, a więc wszystkie takie kule mają wspólne przecięcie, a promień formula_20 kuli o środku w tym przecięciu zawiera cały zbiór formula_17 Znane są także wersje twierdzenia Junga dla innych geometrii nieeuklidesowych (np. Dekster 1995, 1997).

</doc>
<doc id="1050529" url="https://pl.wikipedia.org/wiki?curid=1050529" title="Stefan Wiśniewski (powstaniec warszawski)">
Stefan Wiśniewski (powstaniec warszawski)

Stefan Wiśniewski ps. „Mucha” (ur. 27 kwietnia 1925 w Czeladzi, zm. ok. 30 sierpnia 1944 w Warszawie) – plutonowy, uczestnik powstania warszawskiego w 2. kompanii „Rudy” III plutonie „Felek” batalionu „Zośka” Armii Krajowej. Syn Mariana.
Życiorys.
Poległ najprawdopodobniej 30 sierpnia 1944 w walkach powstańczych na Starym Mieście w rejonie ul. Sapieżyńskiej. Miał 20 lat. Pochowany w kwaterach żołnierzy i sanitariuszek batalionu „Zośka” na Wojskowych Powązkach w Warszawie wraz z sierż. pchor. Stanisławem Findeisenem (ps. „Olszyna”) i sierż. Zbigniewem Wojciechowskim (ps. „Pion”) (kwatera A20-3-11).
Odznaczony Krzyżem Walecznych.

</doc>
<doc id="1050535" url="https://pl.wikipedia.org/wiki?curid=1050535" title="SNZ">
SNZ



</doc>
<doc id="1050537" url="https://pl.wikipedia.org/wiki?curid=1050537" title="Robert Remak">
Robert Remak

Robert Remak (ur. 26 lipca 1815 w Poznaniu, zm. 29 sierpnia 1865 w Bad Kissingen) – polski i niemiecki lekarz, żydowskiego pochodzenia; embriolog, histolog, fizjolog i neurolog. Twórca nowoczesnej embriologii. Odkrył, że wszystkie komórki pochodzą od innych komórek. Z jego nazwiskiem związane są włókno osiowe Remaka, pasmo Remaka, włókna Remaka, zwój Remaka, prawo Remaka-Virchowa. Członek zagraniczny Towarzystwa Lekarskiego Warszawskiego od 1841, Towarzystwa Lekarskiego Wileńskiego od 1848.
Życiorys.
Urodził się 26 lipca 1815 w Poznaniu, jako syn kupca Salmona Meyera Remaka i Frederike z domu Caro. Miał starszą siostrę (Lowenfeld) i trzech braci (Gustav Remak, niemiecki prawnik, zm. 1886, pracował w Filadelfii; Stefan Remak (1821-1890), Stanilas Remak, zm. 1910). Uczył się najpierw w gimnazjum św. Marii Magdaleny w Poznaniu, ukończył je w 1833 roku. Następnie studiował na Uniwersytecie Fryderyka Wilhelma w Berlinie. Jego nauczycielami byli Johannes Peter Müller (1801-1858), Christian Gottfried Ehrenberg (1795-1876) i Johann Lukas Schönlein. Jako student zaczyna pracować w pracowni anatoma i profesora fizjologii Jana Müllera. Pracował też w prosektorium u Froriepa wydał w 1836 swoją pierwszą prace o budowie nerwów mózgowo-rdzeniowych. W tym samym czasie, w którym prowadził badania mikroskopowe u Jana Müllera brał udział w pracach kliniki pediatrycznej Bareza gdzie zetknął się ze strupniem woszczynowym. W 1839 zaaplikował o pozycję wykładowcy w Uniwersytecie Wileńskim. 3 maja 1841 zaczyna uczyć w swoim prywatnym mieszkaniu Leipziger Strase 18 w Berlinie. W 1840 roku opublikował "Uwagi nad wskazaniami do wyniszczenia wyrośli rakowych i nierakowych" w Pamiętniku Towarzystwa Lekarskiego Warszawskiego. W 1841 roku nadzorował tłumaczenie podręcznika dla akuszerek z języka niemieckiego. W 1843 zostaje członkiem Towarzystwa Lekarskiego Warszawskiego.
W czerwcu 1847 dostał stanowisko w Uniwersytecie Berlińskim jako Privatdozent. W 1848 roku jego trzej bracia emigrują do Stanów Zjednoczonych ze względów politycznych.
Wydział Lekarski Uniwersytetu Jagiellońskiego na zebraniu 5 grudnia 1839 starał się pozyskać Roberta Remaka na kierownika katedry anatomii patologicznej, patologii ogólnej i semiotyki i w 20 listopada 1850 dziekan wydziału lekarskiego proponował Remakowi tę pozycję. 19 stycznia 1859 został profesorem nadzwyczajnym w Uniwersytecie Berlińskim (extraodinarius).
Studentami Remaka byli m.in. Wilhelm His i Rudolph Albert von Kölliker.
Ożenił się z Feodorą Meyer (1828-1863), córką Eli Joachima Meyera (1780-1849), berlińskiego bankiera, i Betty Abraham (1788-1839). Umarł 2 lata po śmierci swojej żony pozostawiając szesnastoletniego syna Ernsta Juliusza Remaka (1849-1912) również lekarza neurologa. Miał też syna Friedricha Remaka ur. 1857. 1 września został pochowany na cmentarzu żydowskim w Berlinie.
Po jego śmierci wspomnienia i nekrologi ukazały się w kilku czasopismach medycznych.
W kolejnych latach opracowania biograficzne na jego temat napisali Chorożycki, Higier, Motty, Papez, Schmiedebach, Pearce, Otis i Lagunoff.
Dorobek naukowy.
Opublikował około 150 artykułów (patrz Dzieła Roberta Remaka).
Observationes Anatomicae et Microscopicae de Systematis Nervosi Structura.
W drugiej połowie 1837 roku Remak przedstawił pracę doktorską "Observationes Anatomicae et Microscopicae de Systematis Nervosi Structura". Na oponentów pracy doktorskiej zaprasza Mianowskiego, Bentkowskiego i kandydata praw Czapskiego; dysertację poświęca Alfredowi Bentkowskiemu. Napisana po łacinie i obroniona przez Remaka 30 stycznia 1838 roku została po uzupełnieniu wydana w następnym roku po polsku pod tytułem "O budowie nerwów i zwojów nerwowych" w 1839 roku w Pamiętniku Warszawskiego Towarzystwa Lekarskiego (rozprawa ta również wyszła w odbitce). Remak opisuje włókno osiowe i osłonkę rdzeniową (myelinową) nerwów i podkreśla fakt istnienia nerwów bez osłonki rdzeniowej (nerwy bezrdzenne). Osiowe włókno nerwowe opisane przez Remaka zostało następnie nazwane "axencylinder" w literaturze niemieckiej (neuryt) przez Jana Purkyně. Praca ta była istotnym przyczynkiem w powstaniu teorii neuronu.
We wstępie do polskiego wydania Remak pisze do "rodaków":
Zadziwi moze niejednego z czytelników, gdy w czasopiśmie, do tego czasu prawie wyłącznie samemi praktycznemi przedmiotami się zajmującem, spostrzeże rozprawę ściśle fizjologiczną; niejeden zapewne to ulubione pytanie sobie zada: czyli w ogólności tak nazwane teoretyczne nauki do dalszego rozwijania praktycznej medycyny są koniecznemi? Prawa, że na te i tym podobne wątpliwości wcalebym zważać nie potrzebował i mógł przestać na przeciwnem przekonaniu większej części lekarzy; ale, chcąc uświadomić rodaków o postępach, które w nowszym czasie nasze wiadomości o wewnętrznej budowie układu nerwowego przez spostrzezenia innych i moje poczyniły, idzie mi o rozproszenie przesądów, które u znacznej liczby praktyków do tego czasu panują, i o wzbudzenie upodobania w badaniach fizjologicznych.
Edward Flatau w 1899 roku notuje: "Dość ważnym dla historji medycyny polskiej jest fakt, iż Remak, jeden z największych histologów i nerwopatologów urodził się w Poznaniu 1815 r. i że ogłosił swą podstawową pracę w polskim języku. Te dane historyczno biograficzne zawdzięczam synowi jego, prof. Remakowi w Berlinie, który też był łaskaw ofiarować mi egzemplarz tej epokowej pracy w języku polskim".
Hieger wspomina "Opowiadal mi w swoim czasie w 1900 roku Dr. Edward Flatau, kiedy u nas w Warszawie osiadł, że podczas wieloletniego swojego pobytu na studiach w Berlinie bliżej się zapoznał z synem Roberta Remaka, profesorem neuropatologii berlińskiej, autorem wielu prac wartościowych, zwłaszcza z kliniki i semiotyki obwodowego układu nerwowego. Ten mu wielokrotnie opowiadał – co było Flatauowi i prawie wszystkim lekarzom polskim niewiadome, że ojciec jego, współrodak i współwyznawca Flataua, pochodził z Poznania, że chełpił się; swoimi pracami naukowymi, pisanymi w języku polskim i ogłoszonymi w pismach warszawskich i krakowskich i że jako święte relikwie w ogromnym księgozbiorze swoim "na honorowym miejscu w drogiej oprawie" z pietyzmem przechowywał u siebie."
Wszystkie komórki pochodzą od komórek.
Około 14 publikacji Remaka bezpośrednio dotyczy badań podziału komórki.
W artykule z 1852 dał początek poglądowi, że komórki powstają za pomocą podziału z istniejących komórek i zrewidował poglądy Schwanna; odkrycie to było powszechnie przypisywane Rudolfowi Virchowowi. Obecnie uważa się, że Virchow potwierdził wyniki Remaka. Istnieją także sugestie, że prace Virchowa były plagiatem prac Remaka. Remak uważał, że wszystkie komórki tworzą się przez podział i sugerował, że tkanka patologiczna jest także związana z podziałem komórek.
Jako pierwszy wykazał, że w rozwoju embrionalnym powstają trzy listki zarodkowe, a nie cztery, jak postulował Karl Ernst von Baer.
Badał układ wegetatywny człowieka; w 1844 opisał zwój sercowy, dawniej nazywany zwojem Remaka. W 1838 opisał niezmielinizowane włókna nerwowe.
Remak dowiódł, że aksony motoneuronów rdzenia kręgowego przechodzą bezpośrednio do przedniego korzenia i do nerwu odwodowego.
W 1848 Remak odkrył, że w sercu żaby znajdują się grupy nerwów.
Grzybica woszczynowa.
Historia odkrycia grzybicy woszczynowej (tinea favosa, favus) datuje się 1837 roku, kiedy Remak stwierdził w tarczkach grzybicy woszczynowej nitki podobne do pleśni. Przyjaciel Remaka z Poznania Ksawery Hube (1817-1837) wykorzystał część jego obserwacji w pracy doktorskiej o skrofułach. Charakterystykę morfologiczną grzyba podał po raz pierwszy szwajcarski botanik Schöenlein w 1839 roku. Choroba dotyczy owłosionej skóry głowy, a także skóry gładkiej. Zakażenie przenosi się z człowieka na człowieka drogą bezpośrednią lub pośrednią przez przybory toaletowe, nakrycia głowy i inne. Grigoriaki wymienia Remaka jako pierwszego odkrywcę grzybów krytopłciowych. Remak w 1845 publikuje monografię i opisuje Achorion schoenleinii, który jest najczęściej przyczyną grzybicy woszczynowej skóry głowy.

</doc>
<doc id="1050541" url="https://pl.wikipedia.org/wiki?curid=1050541" title="Jerzy Grzegoszczyk">
Jerzy Grzegoszczyk

Jerzy Grzegoszczyk (ur. 3 października 1951 w Mszanie) – polski polityk, samorządowiec, wójt gminy Mszana w latach 1981-2010. Nie należy do żadnej partii politycznej.
W wyborach samorządowych w roku 2006 pokonał jedynego kontrkandydata Mirosława Szymanka stosunkiem głosów 61,35% do 38,65%. Głosowało na niego 1767 wyborców. Startował z listy KWW "Nasza Gmina Mszana".

</doc>
<doc id="1050545" url="https://pl.wikipedia.org/wiki?curid=1050545" title="Henryk Bogdan">
Henryk Bogdan

Henryk Bogdan (ur. 5 listopada 1944 w Wólce) – polski polityk, inżynier rolnik, poseł na Sejm II kadencji.
W 1974 ukończył studia na Wydziale Rolniczym Akademii Rolniczo-Technicznej w Olsztynie. Pełnił funkcję posła II kadencji wybranego w okręgu suwalskim z listy Polskiego Stronnictwa Ludowego. W latach 2002–2006 zajmował stanowisko zastępcy Głównego Inspektora Ochrony Roślin i Nasiennictwa. Wybierany do władz krajowych PSL.
Odznaczony Krzyżem Kawalerskim Orderu Odrodzenia Polski (1999).

</doc>
<doc id="1050546" url="https://pl.wikipedia.org/wiki?curid=1050546" title="Dariusz Biczysko">
Dariusz Biczysko

Dariusz Biczysko (ur. 25 czerwca 1962 w Zielonej Górze) – polski lekkoatleta, który specjalizował się w skoku wzwyż.
Kariera.
Siódmy zawodnik mistrzostw Europy juniorów (Utrecht 1981). W 1985 roku zdobył brązowy medal halowych mistrzostw Europy – w greckim Pireusie uzyskał wówczas wynik 2,30 m. Wicemistrz Polski z 1980 roku na otwartym stadionie oraz halowy mistrz kraju z 1983 roku. Halowy mistrz Wielkiej Brytanii ("AAA Championships") z 1984. Reprezentant Polski w meczach międzypaństwowych. Startował w barwach klubu Lubtour Zielona Góra.

</doc>
<doc id="1050553" url="https://pl.wikipedia.org/wiki?curid=1050553" title="Piramidogłowy">
Piramidogłowy

Piramidogłowy (ang. Pyramid Head) – nazwa fikcyjnego potwora z serii gier "Silent Hill", a przede wszystkim z "Silent Hill 2", gdzie ukazał się po raz pierwszy. Chociaż postać ta nie ma właściwego imienia, główny bohater gry, James Sunderland, zwykle określa ją jako "Pyramid Head" ("Piramidogłowy") – rzadziej "Red Pyramid Thing" ("„To” z Czerwoną Piramidą"). Niektóre oficjalne źródła określają tego stwora także jako "Red Triangle Thing" ("„To” z Czerwonym Trójkątem"), a według reżysera filmu, Christophe’a Gansa, japońska nazwa potwora brzmi "Triangle Head" ("Trójkątogłowy"), chociaż w filmie pojawia się także jako "Red Pyramid" ("Czerwona Piramida").
Charakterystyka.
Wśród potworów które pojawiają się w "Silent Hill 2", Piramidogłowy jest jednym z niewielu o definitywnie męskim wyglądzie, podczas gdy pozostałe zwykle mają cechy żeńskie (drugi wyjątek stanowi "Abstract Daddy"). Piramidogłowy przypomina bladego mężczyznę ubranego w brudnobiałą, pochlapaną krwią szatę przypominającą rzeźnicki fartuch. Jego najbardziej niezwykłą cechę stanowi wielki hełm w kształcie piramidy całkowicie zasłaniający głowę. Piramidalny hełm chroni stwora przed wszelkimi atakami Jamesa, ale wciąż można go nimi spowolnić. Jako broni Piramidogłowy używa zazwyczaj Wielkiego Noża ("Great Knife") lub lekkiej włóczni. Może też, jak wiele innych potworów występujących w grze, próbować udusić Jamesa.
Piramidogłowy nie mówi lecz chrząka i jęczy. Jest bardzo agresywny – zabija zarówno potwory, jak i ludzi. Oprócz tego gwałci brutalnie niektóre stwory jak Manekiny i "Lying Creatures".
Symbolika.
W dodatkowych materiałach wykonanych przez twórców gry zostało wyjaśnione, że fizyczna obecność Piramidogłowego jest efektem fascynacji Jamesa historią miasta Silent Hill. Jak dowiadujemy się w trakcie gry, wygląd Piramidogłowego odzwierciedla rodzaj stroju katów z przeszłości, którzy nosili czerwone kaptury i ceremonialne szaty celem upodobnienia się do "Valtiela", anioła miasteczka, narodzonego z ideologicznych uwielbień mieszkańców. Według dokumentów stworzonych na potrzeby "", sekta kultu charakterystycznego dla Silent Hill („Sekta Valtiela”, ang. "Valtiel Sect") ubierała się w stroje katów ukazanych w "Silent Hill 2".
Hełm Piramidogłowego to prawdopodobnie nawiązanie do Jimmy’ego Stone’a (ważnego członka kultu Silent Hill i pierwszej ofiary Waltera Sullivana; miał on w czasie dopełniania niektórych rytuałów nosić czerwony, trójkątny kaptur, przez co zwano go „Czerwonym diabłem” ("ang. Red devil"). Przezwisko to często pojawia się we wszystkich częściach gry. Jest możliwe, że wygląd Jimmy’ego Stone’a i Piramidogłowego odnosi się do tych samych postaci historycznych.
W "Silent Hill 2" egzystencja Piramidogłowego jest związana z podświadomością Jamesa Sunderlanda. Sprzeczne uczucia bohatera i pragnienie poniesienia kary za śmierć żony sprawiają, że potwór wciąż za nim podąża. Piramidogłowy pełni rolę oprawcy Jamesa, m.in. poprzez wielokrotne zadawanie śmierci Marii. Oglądanie powtarzanej sceny śmierci kobiety odzwierciedlającej jego żonę (której za każdym razem nie jest w stanie zapobiec) sprawia Jamesowi cierpienie, a jednocześnie przypomina mu o prawdziwej przyczynie zgonu Mary.
Po poznaniu prawdy (obejrzeniu kasety wideo) jedno z zadań Piramidogłowego przestaje być aktualne. Po dotarciu do holu hotelowego (który został przekształcony w arenę) James po raz kolejny jest świadkiem niemożliwej do zapobiegnięcia egzekucji Marii. Tym razem oprawców jest dwóch (jeden stanowi karę za zabicie Mary, a drugi Eddy’ego). Bohater ostatecznie uświadamia sobie, że potrzebował ich z powodu swojej słabości – był za słaby, aby żyć w świadomości popełnionych czynów i dlatego usunął je ze swojej świadomości (możliwy mechanizm wyparcia). Teraz jednak znajduje w sobie dość siły, by udźwignąć ciężar swoich grzechów i pokonać swoich prześladowców. Po tym stwierdzeniu Piramidogłowi stają się wrażliwi na ataki Jamesa, a wreszcie przebijają się wzajemnie włóczniami, uwalniając się w ten sposób od swoich ról (są jednocześnie ofiarami i karzącymi zbrodnię).
Role.
"Silent Hill 2".
James po raz pierwszy spotyka Piramidogłowego w Woodside Apartments. Po tym jak znajduje pistolet na piętrze, słyszy krzyk w jednym z korytarzy i biegnie w tamtym kierunku tylko po to, aby zobaczyć pokrytego krwawą poświatą potwora stojącego za kratą. Piramidogłowy nie wykonuje żadnych gwałtownych ruchów – stoi nieruchomo, obserwując bohatera. James decyduje się wejść do pobliskiego pokoju numer 208 i znajduje tam siedzące w fotelu przed śnieżącym telewizorem zwłoki. Chociaż ustawienie kamery nie pozwala dokładnie zidentyfikować tożsamości denata, to wygląd tyłu jego głowy jak i reakcja Jamesa wskazują na to, że jest to główny bohater we własnej osobie. Jest to swoista zapowiedź sceny, która rozegra się po obejrzeniu przez Jamesa kasety wideo w hotelu.
Później, w pokoju nr 307, główny bohater jest świadkiem brutalnego gwałtu dokonywanego przez Piramidogłowego na dwóch manekinach. Przerażony chowa się w szafie. Po chwili potwór kieruje się ku wyjściu. Jednakże gdy mija szafę, zatrzymuje się i przygląda się jej. James panikuje i strzela kilkakrotnie do potwora, ale naboje odbijają się od hełmu nie czyniąc potworowi krzywdy. Po chwili wahania, Piramidogłowy odchodzi.
Kolejne spotkanie Piramidogłowego i Jamesa ma miejsce w Blue Creek Apartments. Gdy James przechodzi przez drzwi wiodące na schody, wpada na Piramidogłowego gwałcącego kolejnego stwora. Bohater próbuje wydostać się drzwiami, którymi wszedł, ale te nie dają się w żaden sposób otworzyć. Piramidogłowy odwraca się i usiłuje zabić Jamesa. Jego ruchy są spowolnione jednak przez Wielki Nóż, który dzierży. Po chwili odzywają się syreny alarmowe i Piramidogłowy schodzi po zalanych schodach i otwiera drzwi, dzięki czemu woda może spłynąć.
Po dłuższej nieobecności, Piramidogłowy pojawia się nagle za plecami Jamesa na dachu szpitalu Brookhaven. Popycha bohatera, który łamie barierkę i spada na niższe piętro, odnosząc przy tym średnie obrażenia. Piramidogłowy zdaje się chwilowo zrezygnować z dalszego pościgu.
Stwór zaskakuje bohaterów w długim korytarzu znajdującym się w piwnicy szpitala. Tym razem jego celem zdaje się być tylko i wyłącznie Maria. Gracz może rozpocząć walkę ze stworem i spowolnić jego ruchy i ataki poprzez ostrzał z broni palnej, jednak prędzej czy później będzie zmuszony do odwrotu. Po krótkiej ucieczce, główny bohater osiąga koniec korytarza i wbiega do zamykającej się windy. Kiedy dobiega do niej Maria, szczelina jest za wąska, aby kobieta mogła się dostać do środka. James z całych sił próbuje otworzyć drzwi – bezskutecznie. Maria zostaje zabita na oczach protagonisty przez Piramidogłowego, zaś winda zabiera zrozpaczonego Jamesa na pierwsze piętro szpitala. Opuszczając budynek, bohater stwierdza, że ponownie nie był w stanie pomóc osobie na niego liczącej.
Błądząc po labiryncie, do którego dostał się przez dziurę w Silent Hill Historical Society, James odnajduje Marię żywą. Nie pamięta ona o zajściu w szpitalu, a w dodatku zachowuje się na przemian jak Mary i Maria (zupełnie jakby miała problem z ustaleniem osobowości). Bohaterowie są oddzieleni od siebie kratami więziennymi, dlatego James skołowany opuszcza pomieszczenie, postanawiając znaleźć inną drogę. Zwiedzając dalej labirynt, James natyka się na Piramidogłowego patrolującego ośmiokątny korytarz. Bohater mija go i wchodzi do pokoju, który służy potworowi za „pracownię”. Może zabrać stamtąd Wielki Nóż i używać go przez resztę gry. Oprócz tego, Piramidogłowego można spotkać w jednym z podziemnych korytarzy lokacji. Po dość długim przedzieraniu się przez labirynt James dostaje się do celi tylko po to, aby znaleźć Marię martwą, tym razem z powodu rany głowy. Na drzwiach celi znajduje się numer „208”, a więc numer pokoju w Woodside Apartments, w którym James zobaczył swego martwego sobowtóra.
Ostatni raz postać Piramidogłowego pojawia się tuż przed głównym bossem gry, w zmienionym lobby hotelowym. Tym razem oprawców jest dwóch. Zabijają oni po raz kolejny Marię, podczas gdy James może się jedynie przyglądać bezlitosnej egzekucji. Bohater uświadamia sobie, że powstali po to, by uświadomić mu jego zbrodnię i ukarać go za nią. Teraz zna już prawdę i postanawia zmierzyć się ze swoimi grzechami. Walka ma charakter symboliczny – można ją postrzegać jako starcie bohatera z własnym sumieniem – czy będzie w stanie kontynuować życie ze świadomością popełnionych czynów. Po zadaniu wystarczającej ilości obrażeń Piramidogłowym (lub wystarczająco długim ich unikaniu na niższych poziomach trudności), obydwaj popełniają samobójstwo, nabijając się na własne włócznie. Nie są już potrzebni, ponieważ James pogodził się z rzeczywistością i faktami dokonanymi. Każdy z Piramidogłowych pozostawia po sobie jedno jajko, każde w innym kolorze symbolizującym krew – rdzawe, symbolizujące stary grzech Jamesa (zabójstwo Mary) i szkarłatne – za Eddiego. Fakt, iż bohater zabił Dombrowskiego w samoobronie wcale nie wyklucza prawdziwości teorii o jajkach, ponieważ liczy się jego osobisty odbiór tego zdarzenia.
Interesującym wydaje się fakt, że pomimo odnoszenia się do Piramidogłowego jako do bossa w grze, tak naprawdę gracz nie musi zazwyczaj atakować potwora. Podczas pierwszej konfrontacji na klatce schodowej Piramidogłowy odejdzie po jakimś czasie nawet jeśli nie został zraniony. W piwnicy szpitalnej gracz może po prostu biec bez przerwy przed siebie, jednak stawienie czoła potworowi i zranienie go powoduje jego spowolnienie i chwilowe zaprzestanie atakowania Marii, dzięki czemu można ją doprowadzić do windy bez żadnych obrażeń. W labiryncie stwór jest odporny na ataki i raczej należy go unikać. Wyjątkiem jest ostateczne starcie z Piramidogłowymi na poziomach trudności wyższych od łatwego, gdyż w tym wypadku ingerencja gracza jest konieczna.
"Silent Hill 3".
W grze "Silent Hill 3", w alternatywnej wersji Hilltop Center można zobaczyć istoty przypominające Piramidogłowego bez hełmu. Są one ubrane w takie same szaty jak stwór z "Silent Hill 2" i porozwieszane w różnych miejscach tej lokacji. Oprócz tego, wizerunek Piramidogłowego znajduje się na jednym z obrazów w kościele, będącym jedną z ostatnich lokacji w grze.
Postacią bardzo przypominającą Piramidogłowego jest Valtiel pojawiający się co jakiś czas podczas rozgrywki, zdając się obserwować poczynania głównej bohaterki. Ze stworem z "Silent Hill 2" łączy go nie tylko podobny wygląd, ale i zachowania.
Film.
Chociaż Piramidogłowy nie ma związku z pierwszą częścią gry, pojawia się w filmie "Silent Hill" jako "Red Pyramid", grany przez Roberta Campanellę. Rose Da Silva spotyka go pierwszy raz w Midwich Elementary School, w czasie poszukiwań swojej córki. Chociaż Piramidogłowy nie wyróżnia się wśród innych potworów, to wciąż nie można go zatrzymać, nadal jest niezwykle silny i brutalny, a także dzierży swój Wielki Nóż. Jego wygląd różni się nieco od tego znanego z gry "Silent Hill 2". Hełm ma czarny kolor i zamiast z pięciu ścian – jak to było w grze – składa się z czterech; jest też bardziej spiczasty. Reżyser filmu, Christophe Gans powiedział, że zmiana była konieczna, aby przystosować hełm do noszenia przez aktora. Twórcy starali się jednak, aby hełm nadal wyglądał tak, jakby sprawiał ból przy noszeniu. Mimo to Piramidogłowy w filmie nie czyni żadnych gestów, które by na to wskazywały. Fartuch Piramidogłowego zakrywa go od pasa w dół i wygląda na wykonany z ludzkiego mięsa.
Piramidogłowy używa Wielkiego Noża aby rozbić grube stalowe drzwi w czasie nieudanej próby zabicia głównej bohaterki i jej towarzyszki. Jego siła daje się zauważyć, kiedy łapie Annę, trzyma ją w powietrzu tylko jedną ręką, zdziera z niej ubranie, a następnie chwyta ją za klatkę piersiową i zrywa z niej skórę jednym ruchem.
"Silent Hill: Origins".
Wizerunek Piramidogłowego pojawia się w dwóch miejscach: w domu rodziny Gillespie na samym początku gry oraz nad łóżkiem w pokoju nr 503 w Riverside Motel. Oprócz tego, w Riverside Motel można zdobyć i użyć jako broni włóczni podobnej do tej wykorzystywanej przez Piramidogłowego w "Silent Hill 2".
"Silent Hill: The Arcade".
Piramidogłowy pojawia się w grze jako jeden z przeciwników. Nie pełni żadnej symbolicznej roli. Wyglądem przypomina swoją filmową wersję.
"Silent Hill: Homecoming".
Postać Piramidogłowego nazwana została Bogeyman i została przedstawiona na wizerunek Piramidogłowego z filmu.
Pierwszy raz Bogeyman pojawia się we śnie protagonisty, chociaż ten nie zdaje sobie z tego sprawy. Potwór zabija lekarza (w rzeczywistości ojca Alexa, co jest zapowiedzią późniejszych wydarzeń), po czym znika.
Protagonista spotyka Bogeymana dwa razy w całej grze, w scenach nie wymagających interakcji gracza. Pierwszy raz na jednym z pięter Grand Hotelu, gdzie Bogeyman wpatruje się chwilowo na bohatera schowanego za barykadą utworzoną ze starych mebli, po czym odchodzi nie zwracając na mężczyznę uwagi. 
Drugi raz Alex spotyka Bogeymana, po raz kolejny przez krótką chwilę, kiedy potwór morduje jego ojca swoim Wielkim Nożem, po czym odchodzi.
W zakończeniu zatytułowanym "Bogeyman", Alex budzi się będąc przykutym do krzesła. Kiedy próbuje się wydostać, podchodzi do niego dwóch Bogeymanów, zakładając mu na głowę piramidę, czyniąc z niego tym samym jednego z nich.
Po zdobyciu tego zakończenia, w grze zostaje odblokowany kostium Bogeymana, możliwy do założenia w następnej rozgrywce.
W innych mediach.
Piramidogłowy pojawia się w komiksie „Sinner's Reward”, w czasie ataku na Ike'a i jego przyjaciół. Występuje jednak jako zwykły przeciwnik. Ponieważ jest ich wielu i nie cechuje ich specjalna odporność, można sądzić, że Piramidogłowi reprezentują wybrańców miasteczka, katów.
Piramidogłowy pojawia się także dodatkowo jako jedna z postaci do odblokowania w grze New International Track &amp; Field na Nintendo DS.
Piramidogłowy pojawia się również jako grywalny zabójca w grze Dead by Daylight.

</doc>
<doc id="1050554" url="https://pl.wikipedia.org/wiki?curid=1050554" title="Andrzej Englert">
Andrzej Englert

Andrzej Adam Englert, ps. „Andrzejek” (ur. 31 lipca 1922 w Warszawie, zm. 2 września 1944 tamże) – plutonowy podchorąży, żołnierz batalionu „Miotła” Armii Krajowej, powstaniec warszawski.
Życiorys.
Urodził się w rodzinie Adama i Wandy z Rotwandów (1892–1962). Był bratem Józika Jana (1919"–"1920) oraz Juliusza Ludwika – rotmistrza WP, żołnierza batalionu AK „Wigry", oficera 2 Korpusu Polskiego. Przed wojną należał do harcerstwa. W 1936 uczestniczył w kursie organizowanym przez Komendę Hufca Śródmieście w Warszawie.
Podczas okupacji niemieckiej działał w polskim podziemiu zbrojnym. Od października 1941 żołnierz Armii Krajowej. W 1942 ukończył kurs w konspiracyjnej szkole podchorążych rezerwy piechoty. W powstaniu warszawskim walczył w szeregach baonu „Miotła”. Początkowo na Woli, później zaś na Starym Mieście. Od 12 sierpnia w szeregach kompanii Kedywu Kolegium „A”. Zginął ok. 2 września 1944 w szpitalu „Pod Krzywą Latarnią” przy ul. Podwale 25 na Starym Mieście, najprawdopodobniej zamordowany przez żołnierzy niemieckich. Po wojnie ekshumowany i pochowany w kwaterach żołnierzy batalionu „Miotła” na Cmentarzu Wojskowym na Powązkach (kwatera 2A24-5-25).
Dwukrotnie pośmiertnie odznaczony Krzyżem Walecznych.

</doc>
<doc id="1050561" url="https://pl.wikipedia.org/wiki?curid=1050561" title="Zygmunt Suszczewicz">
Zygmunt Suszczewicz

Zygmunt Suszczewicz (ur. 3 czerwca 1944 w Lubieńcu w rejonie kleckim, zm. 6 lutego 2012 w Olsztynie) – polski polityk, technik rolnik, poseł na Sejm II kadencji.
Życiorys.
Syn Karola i Anny. W 1973 ukończył korespondencyjne technikum rolnicze. Od 1977 prowadził indywidualne gospodarstwo rolne w Dywitach. Pełnił funkcję posła II kadencji wybranego w okręgu olsztyńskim z listy Polskiego Stronnictwa Ludowego. W 1997 został zatrudniony jako kierownik administracyjno-gospodarczy Ośrodka Mieszkalno-Rehabilitacyjnego Polskiego Związku Niewidomych w Olsztynie.
W latach 90. kierował wojewódzkimi strukturami PSL. Bezskutecznie ubiegał się o mandat radnego sejmiku warmińsko-mazurskiego w 2002 z listy PSL i w 2006 z listy lokalnego komitetu (zblokowanego m.in. z PSL).
Został odznaczony m.in. Złotym Krzyżem Zasługi i Krzyżem Kawalerskim Orderu Odrodzenia Polski (1999).
Pochowany na cmentarzu parafialnym w Dywitach.

</doc>
<doc id="1050563" url="https://pl.wikipedia.org/wiki?curid=1050563" title="Alicja Czerwińska">
Alicja Czerwińska

Alicja Czerwińska ps. „Małgorzata” (ur. 20 lutego 1926 w Warszawie, zm. 14 września 1944 tamże) – starszy strzelec, łączniczka dowództwa batalionie „Parasol” Armii Krajowej, uczestniczka powstania warszawskiego.
Życiorys.
Córka Franciszka i Bronisławy z domu Jarosz. Była uczennicą Gimnazjum im. Juliusza Słowackiego w Warszawie. Podczas okupacji niemieckiej działała w polskim podziemiu zbrojnym. Najpierw służyła w utworzonym w 1939 r. przez środowisko 16. WDH im. Zawiszy Czarnego działającej przy Liceum im. Stanisława Staszica 1 szturmowej kompanii ciężkich karabinów maszynowych. Następnie przeszła do batalionu „Pegaz” (późniejszego „Parasola”). Była jedną z trzech łączniczek dowództwa tego batalionu.
W pierwszych dniach sierpnia 1944 r. znalazła się na warszawskiej Ochocie, gdzie przyłączyła się do walk powstańczych. Dostała się tam do niewoli niemieckiej, z której następnie uciekła. Przedarła się na Mokotów, i dalej kanałami do Śródmieścia. 4 września dołączyła tam do macierzystego oddziału – batalionu „Parasol”, z którym przeszła na Czerniaków. Zginęła 14 września 1944 podczas walk przy ul. Ludnej 3. Miała 18 lat. Pochowana na Powązkach Wojskowych w kwaterach żołnierzy i sanitariuszek batalionu „Parasol” (kwatera 24A-7-7).
Odznaczona Krzyżem Walecznych.

</doc>
<doc id="1050564" url="https://pl.wikipedia.org/wiki?curid=1050564" title="Joe Screen">
Joe Screen

Joseph „Joe” Screen (ur. 27 listopada 1972 w Chesterfield, Derbyshire) – brytyjski żużlowiec.
Karierę sportową rozpoczął w 1989 w klubie Belle Vue Aces. Pierwszy znaczący sukces odniósł już w roku następnym zdobywając złoty medal Indywidualnych Mistrzostw Juniorów Wielkiej Brytanii. W 1993 r. sięgnął po tytuł Indywidualnego Mistrza Świata Juniorów oraz zadebiutował w Mistrzostwach Świata kończąc rywalizację na 13. miejscu. Tytuł Indywidualnego Mistrza Wielkiej Brytanii zdobywał dwukrotnie: w 1996 i 2004 r. W kadrze narodowej zadebiutował w 1991 roku (w 1992 sięgnął po brązowy a w 2000 r. po srebrny medal w rywalizacji drużynowej).
Starty w Grand Prix.
W latach 1996-2002 był uczestnikiem cyklu Grand Prix; najwyższe 6. miejsce w klasyfikacji końcowej zajął w 1999 r. Chociaż był pełnoprawnym uczestnikiem w roku 2001, ale nie wystąpił ani razu, bo miał całoroczną kontuzję.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Mistrzostwa Świata Par
Indywidualne Mistrzostwa Świata na długim torze
Inne ważniejsze turnieje.
Memoriał im. Edwarda Jancarza w Gorzowie Wlkp.

</doc>
<doc id="1050578" url="https://pl.wikipedia.org/wiki?curid=1050578" title="Zbigniew Starnowski">
Zbigniew Starnowski

Zbigniew Starnowski ps. "Tomek" (ur. 10 września 1927 w Stawiszynie, zm. 1 września 1944 w Warszawie) – kapral podchorąży, żołnierz III kompanii batalionu „Parasol” Armii Krajowej, powstaniec warszawski. Syn Juliana.
Zginął 1 września 1944 podczas walk powstańczych. Miał 17 lat. Pochowany na Powązkach Wojskowych w kwaterach żołnierzy batalionu „Parasol”, wraz z Andrzejem Klusiewiczem (ps. „Klucha”), poległym tego samego dnia (kwatera A24-10-26).
Odznaczony Krzyżem Walecznych.

</doc>
<doc id="1050582" url="https://pl.wikipedia.org/wiki?curid=1050582" title="Johanna von Puttkamer">
Johanna von Puttkamer

Johanna Friederike Charlotte Dorothea Eleonore von Bismarck, z domu von Puttkamer (ur. 11 kwietnia 1824 w Barnowcu, zm. 27 listopada 1894 w Warcinie), pomorska szlachcianka, siostra Roberta von Puttkamera, żona kanclerza Ottona von Bismarcka.
Życiorys.
Joanna była córką Heinricha von Puttkamera (1789–1871) i Luitgarde Agnese von Glasenapp (1799–1863). Za Bismarcka wyszła za mąż w 1847 roku. Para miała trójkę dzieci:
Związek Johanny był bardzo udany. Otto kochał żonę, uważał ją za szlachetną i wyjątkową osobę. Mimo nieangażowania się w politykę Joanna zawsze stała po stronie męża. 

</doc>
<doc id="1050584" url="https://pl.wikipedia.org/wiki?curid=1050584" title="Zbigniew Janus">
Zbigniew Janus

Zbigniew Janus (ur. 31 maja 1964 w Wieliczce) – polski lekkoatleta, sprinter i średniodystansowiec.
Osiągnięcia.
Zawodnik Wisły Kraków. Brązowy medalista HME w Glasgow (1990) w biegu na 800 m (1:47,37 s). Halowy mistrz Polski w biegu na 400 m (1988), 3-krotny halowy mistrz kraju na 800 m (1989, 1990, 1992).

</doc>
<doc id="1050600" url="https://pl.wikipedia.org/wiki?curid=1050600" title="Pierre Cance">
Pierre Cance

Pierre Cance (ur. w 1907 r., zm. w 1988 r.) – francuski wojskowy, członek Milice Français, dowódca 1 batalionu 8 Brygady Szturmowej SS "Frankreich".
Był oficerem w armii francuskiej. Od 1939 r. służył w 112 Pułku Piechoty Górskiej (Chasseurs Alpins). W 1940 r. został dowódcą kompanii. Uczestniczył w kampanii francuskiej. W okresie Francji Vichy wstąpił do Légion des Combattants i Service d'ordre légionnaire. W lutym 1943 r. został członkiem kolaboracyjnej Milice Français jako asystent Josepha Darnanda. W październiku tego roku wstąpił ochotniczo do Waffen-SS. Na pocz. 1944 r. objął dowództwo 1 batalionu 8 Brygady Szturmowej SS "Frankreich" w stopniu SS-Haupsturmführera. W sierpniu brał udział w ciężkich walkach z Armią Czerwoną w rejonie Lwowa, gdzie jego oddział przydzielono do grupy bojowej wydzielonej z 18 Ochotniczej Dywizji Grenadierów Pancernych SS "Horst Wessel". Został ranny. Następnie został instruktorem taktyki w SS-Junkerschule w Neweklau w stopniu SS-Sturmbannführera. W maju 1945 r. w północnych Niemczech dostał się do niewoli brytyjskiej. Po deportacji do Francji został aresztowany i skazany na karę śmierci. Jednakże w październiku 1950 r. wyszedł na wolność. Do końca życia pisał książki o swoim życiu i historii francuskiego Waffen-SS. Zmarł w 1988 r.
Linki zewnętrzne.
Reprodukcja pierwszej strony książeczki wojskowej (Soldatenbuch) Waffen-SS Pierre'a Cance

</doc>
<doc id="1050602" url="https://pl.wikipedia.org/wiki?curid=1050602" title="Kablówka">
Kablówka



</doc>
<doc id="1050607" url="https://pl.wikipedia.org/wiki?curid=1050607" title="Stefan de Julien">
Stefan de Julien

Stefan de Julien ps. "Szofer" (ur. 9 października 1923 w Grodnie, zm. 13 sierpnia 1944 w Warszawie) – podporucznik, uczestnik powstania warszawskiego jako żołnierz batalionu „Parasol” Armii Krajowej.
Podczas okupacji niemieckiej działał w polskim podziemiu zbrojnym w pułku AK „Baszta”. W chwili wybuchu powstania znalazł się w Śródmieściu. Wraz z innymi żołnierzami, którzy nie dotarli na miejsce koncentracji, dołączył do oddziału pod dowództwem por. Zbigniewa Korsaka-Adamowicza ps. „Konrad”. Z oddziałem tym dotarł na Wolę, gdzie zasilił szeregi batalionu „Parasol”.
Poległ 13 sierpnia 1944 w walkach powstańczych na Starym Mieście. Miał 21 lat. Pochowany w kwaterach żołnierzy i sanitariuszek batalionu „Parasol” na Wojskowych Powązkach w Warszawie (kwatera A24-9-26).
Odznaczony Orderem Virtuti Militari i Krzyżem Walecznych.

</doc>
<doc id="1050608" url="https://pl.wikipedia.org/wiki?curid=1050608" title="Park Zwycięstwa">
Park Zwycięstwa



</doc>
<doc id="1050609" url="https://pl.wikipedia.org/wiki?curid=1050609" title="Lubomir Gliniecki">
Lubomir Gliniecki

Lubomir Mariusz Gliniecki (ur. 20 marca 1957 w Barcianach) – polski polityk, ekonomista, poseł na Sejm II kadencji.
Życiorys.
W 1979 ukończył studia na Wydziale Gospodarki Narodowej Akademii Ekonomicznej we Wrocławiu. Pełnił funkcję posła na Sejm II kadencji, wybranego z listy Sojuszu Lewicy Demokratycznej w okręgu legnickim. Po zakończeniu pracy w parlamencie przeszedł do Unii Pracy. Po powstaniu rządu Leszka Millera został powołany na dyrektora wrocławskiego oddziału Generalnej Dyrekcji Dróg Krajowych i Autostrad. W 2001 po raz ostatni kandydował do Sejmu. Pełnił również funkcję prezesa zarządu „EL PAK” Sp. z o.o.
Otrzymał Srebrny (1997) i Złoty (2004) Krzyż Zasługi.

</doc>
<doc id="1050611" url="https://pl.wikipedia.org/wiki?curid=1050611" title="Wojciech Kałdowski">
Wojciech Kałdowski

Wojciech Kałdowski (ur. 16 kwietnia 1976 w Miastku) – polski lekkoatleta, średniodystansowiec. Zawodnik Baszty Bytów, AZS-AWF Gdańsk oraz Lechii Gdańsk.
Najważniejsze osiągnięcia.
2-krotny mistrz Polski na 800 m (1996, 1999), halowy mistrz kraju w tej konkurencji (1997) oraz na 1500 m (2000 i 2001).

</doc>
<doc id="1050613" url="https://pl.wikipedia.org/wiki?curid=1050613" title="Mehmed I Girej">
Mehmed I Girej

Mehmed I Girej (1465-1523), zwany Wielkim – chan krymski od stycznia 1515 roku. Władzę przejął po śmierci swojego ojca – chana Mengli I Gireja. 
25 października 1520 roku zawarł przymierze z Zygmuntem I Starym.
W 1521 uderzył na Kazań, gdzie osadził na tronie swojego brata - Sahiba I Gireja. W lipcu 1521 zadał ciężki cios wielkiemu księciu moskiewskiemu Wasylowi III, gdy zjednoczył wojska Tatarów krymskich i kazańskich i uderzył na Moskwę.
Zmarł jesienią 1523 roku.

</doc>
<doc id="1050617" url="https://pl.wikipedia.org/wiki?curid=1050617" title="Samsung SGH-Z400">
Samsung SGH-Z400

Samsung SGH-Z400 – telefon komórkowy produkowany od 2006 przez firmę Samsung, działający w sieci GSM 900, 1800, 1900. 
Jest ulepszoną wersją modelu D600, posiada więcej pamięci, ma nowocześniejszy design i wyświetlacz. Oprócz tego w telefonie znajduje się dyktafon, kamera, 2 aparaty, i odtwarzacz MP3. Ma także możliwość wideo rozmów. Z400 jest telefonem typu slider, gdzie klawisze rozpoczęcia rozmowy, zakończenia rozmowy, menu i przyciski strzałek są na górnej części telefonu. Dolna część, czyli wysuwająca się klapka, mieści klawiaturę numeryczną.
Użytkownicy uważają telefon za niedoceniany z powodu szerokich możliwości otwierania plików pakietu biurowego MS Office, oraz dokumentów w formacie PDF. W czasach gdy wszedł na rynek była to rzadko spotykana funkcja. 

</doc>
<doc id="1050620" url="https://pl.wikipedia.org/wiki?curid=1050620" title="Janusz Szymański (polityk)">
Janusz Szymański (polityk)

Janusz Henryk Szymański (ur. 15 lipca 1958 w Łowiczu, zm. 9 lipca 2020 w Białymstoku) – polski prawnik i polityk, nauczyciel akademicki, doktor nauk prawnych, poseł na Sejm X, I i II kadencji, w latach 2002–2006 prezes Polskiego Komitetu Normalizacyjnego.
Życiorys.
Syn Eugeniusza i Elżbiety. Ukończył w 1981 studia na Wydziale Prawa i Administracji Uniwersytetu Warszawskiego. W 2001 na podstawie napisanej pod kierunkiem Janusza Trzcińskiego rozprawy pt. "Ratyfikacja umów międzynarodowych i jej skutki prawne w polskim prawie" uzyskał na Wydziale Prawa Uniwersytetu w Białymstoku stopień doktora nauk prawnych. Był zatrudniony jako adiunkt na Uniwersytecie w Białymstoku, pracował też na innych uczelniach w tym mieście.
W 1978 wstąpił do Polskiej Zjednoczonej Partii Robotniczej, z ramienia partii w 1989 został posłem X kadencji. W 1991 uzyskał reelekcję z listy Sojuszu Lewicy Demokratycznej. Rok później wstąpił do Unii Pracy, w przedterminowych wyborach w 1993 ponownie uzyskał mandat poselski z listy UP w okręgu suwalskim. Na koniec II kadencji wystąpił z partii i został posłem niezrzeszonym. Następnie ponownie związał się z SLD. W 1997 zajmował stanowisko sekretarza stanu w Ministerstwie Spraw Wewnętrznych i Administracji. Od grudnia 2002 do listopada 2006 był prezesem Polskiego Komitetu Normalizacyjnego.
Pochowany na cmentarzu w białostockich Pieczurkach.
Odznaczenia.
Odznaczony Krzyżem Kawalerskim Orderu Odrodzenia Polski (2004) i Srebrnym Odznaczeniem im. Janka Krasickiego.

</doc>
<doc id="1050624" url="https://pl.wikipedia.org/wiki?curid=1050624" title="Tadeusz Ulma">
Tadeusz Ulma

Tadeusz Ulma (ur. 27 grudnia 1928 w Cieszacinie Małym, zm. 19 stycznia 1996 w Rzeszowie) – polski fizyk, senator I kadencji.
Życiorys.
W okresie II wojny światowej był członkiem Armii Krajowej. Pracował do 1967 jako nauczyciel fizyki w Jarosławiu, następnie do 1981 był wykładowcą w Instytucie Fizyki WSP w Rzeszowie.
W 1980 wstąpił do „Solidarności”, redagował miesięcznik „Reduta”. Po wprowadzeniu stanu wojennego został zwolniony z pracy (przywrócono go na uczelnię w 1989). Brał udział w niejawnych kursach oświatowych. Zasiadał też w Diecezjalnej Radzie Kultury jako wiceprzewodniczący.
W latach 1989–1991 sprawował mandat senatora I kadencji z województwa przemyskiego z ramienia Komitetu Obywatelskiego. Działał następnie w Zjednoczeniu Chrześcijańsko-Narodowym, a od 1995 w Ruchu Odbudowy Polski.
Pochowany na nowym cmentarzu w Jarosławiu.
W 2017 pośmiertnie został odznaczony Krzyżem Wolności i Solidarności.

</doc>
<doc id="1050626" url="https://pl.wikipedia.org/wiki?curid=1050626" title="Przełęcz Stelvio">
Przełęcz Stelvio

Przełęcz Stelvio (wł. "Passo dello Stelvio"; niem. "Stilfser Joch", 2758 m n.p.m.) – najwyższa przejezdna przełęcz we włoskich Alpach Wschodnich.
Droga na przełęcz.
Przez przełęcz przebiega, wybudowana w latach 1820–1825, droga łącząca miejscowość Stelvio (na północnym wschodzie) z Bormio (na południowym zachodzie). Droga nosi nazwę SS38.
Szczegóły podjazdu.
Na podjazd od strony północnej prowadzi droga o długości 24,3 kilometra przy średnim nachyleniu 7,4 procent, zawierająca 48 ponumerowanych zakrętów. Daje to rzadko spotykane na innych alpejskich drogach przewyższenie trasy wynoszące ponad 1800 metrów. Podjazd od strony południowo-wschodniej liczy 21,5 kilometra przy średnim nachyleniu 7,1 procent (różnica wysokości to 1533 metry).
Wykorzystanie walorów przełęczy.
Przełęcz często gości kolarzy podczas wyścigu Giro d’Italia, będąc najwyższym punktem wśród trzech wielkich Tour'ów . W 2007 roku przełęcz pojawiła się w programie „Top Gear”, a brytyjski dziennikarz motoryzacyjny, Jeremy Clarkson określił ten pełen serpentyn podjazd jako „najlepszą na świecie drogę do jazdy samochodem”. W dwa lata później, testując najnowsze modele Aston Martina, Ferrari i Lamborghini na rumuńskiej Szosie Transfogaraskiej, Clarkson przyznaje, że się okrutnie pomylił. Przełęcz była brana pod uwagę jako miejsce ewentualnego pościgu samochodowego w 22. filmie o Jamesie Bondzie.

</doc>
<doc id="1050628" url="https://pl.wikipedia.org/wiki?curid=1050628" title="Jan Oczkowski">
Jan Oczkowski

Jan Józef Oczkowski (ur. 28 marca 1829 w Chrzanowie, zm. 16 września 1906 w Chrzanowie) – wieloletni burmistrz, a następnie wiceburmistrz Chrzanowa w czasach zaboru austriackiego.
Życiorys.
W czasie powstania styczniowego (1863–1864) brał udział w organizowaniu pomocy i dostarczaniu wyposażenia dla powstańców na teren Królestwa Polskiego, za co ukarany został więzieniem. Karę odbywał w Krakowie i Wiśniczu. Po odzyskaniu wolności usiłował uzyskać pomoc u księdza Ludwika Ruczki dla swojego brata stryjecznego Błażeja, zesłanego na Syberię.
Pełnił funkcję radnego miejskiego w Chrzanowie od 17 lutego 1867 do 19 czerwca 1870 i od 29 września 1876 do 12 grudnia 1888, kiedy to został wybrany burmistrzem miasta. 19 kwietnia 1899 przeszedł na stanowisko wiceburmistrza i piastował je aż do śmierci.
Wywodził się z rodu cabanów – mieszkańców miasta o tatarskich korzeniach. Z żoną Julianną (z domu Ciaputa) miał syna Franciszka.
Patron jednej z ulic w Chrzanowie.

</doc>
<doc id="1050629" url="https://pl.wikipedia.org/wiki?curid=1050629" title="Suki na mono wa suki dakara shō ga nai!!">
Suki na mono wa suki dakara shō ga nai!!

 – japońska powieść wizualna, pierwsza wydana komercyjnie eroge z gatunku boys’ love. Gra ukazała się w 2000 roku pod marką Platinum Label na platformy Microsoft Windows i Mac OS. Scenariusz napisały Riho Sawaki i Yuzu Tsutae; Tsutae wykonała także ilustracje. Po sukcesie gry w ciągu następnych 3 lat wydane zostały jej trzy kolejne części.
W pierwotnej wersji gry dialogi nie były udźwiękowione, ale wraz z wydaniem słuchowiska na CD każdemu bohaterowi został przypisany stały aktor głosowy. W późniejszej wersji na konsolę PlayStation 2 wszystkie postacie miały podłożony głos.
Na podstawie gry ukazał się cykl powieści publikowanych pod imprintem Kadokawa Ruby Bunko, a także 13-odcinkowy telewizyjny serial anime wyprodukowany przez studio Zexcs i emitowany w 2005 roku.
Rozgrywka i fabuła.
Główny bohater "Sukisho!" jest uczniem szkoły średniej, a jego partner zmienia się w zależności od wyborów gracza. Role "uke" i "seme" są narzucone z góry dla każdej pary i nie mogą być zmienione. Podczas rozgrywki gracz rozwiązuje tajemnice związane z przeszłością bohaterów. Powieść wizualna składa się z kilku powiązanych ze sobą ścieżek fabularnych, a przejście ich wszystkich powoduje odblokowanie tzw. prawdziwego zakończenia.
Fabuła gry początkowo przedstawia beztroskie szkolne przeżycia bohaterów, co jest typowe dla utworów z gatunku BL. Nastrój ten zmienia się jednak w miarę postępu historii, gdy wprowadzone zostają poważne i mroczne wątki, takie jak traumy z przeszłości, czy też motyw podwójnej osobowości protagonisty. Taki rozwój fabuły jest odmienny od klasycznych historii z mang i powieści BL, które koncentrują się na zmniejszaniu dystansu między partnerami, co prowadzi do ich szczęśliwego życia szkolnego.

</doc>
<doc id="1050630" url="https://pl.wikipedia.org/wiki?curid=1050630" title="Jean de Mayol de Lupé">
Jean de Mayol de Lupé

Jean de Mayol de Lupé (ur. 21 stycznia 1873 r. w Paryżu, zm. 28 czerwca 1955 r. w Versailles) – francuski duchowny katolicki, kapelan wojskowy w armii francuskiej, a następnie w Legionie Ochotników Francuskich przeciw Bolszewizmowi walczącym w czasie II wojny światowej po stronie III Rzeszy z Armią Czerwoną.
Życiorys.
W latach 1914–1927 służył w różnych jednostkach wojskowych francuskiej armii jako kapelan.
W czasie II wojny światowej po zajęciu Francji przez III Rzeszę został głównym kapelanem wojskowym Legionu Ochotników Francuskich przeciw Bolszewizmowi ( – LVF). W związku z problemami dotyczącymi złożenia przez Francuzów przysięgi na wierność Adolfowi Hitlerowi zorganizował 5 października 1941 r. masową polową mszę świętą, podczas której skłonił żołnierzy do podejmowania służby wojskowej po stronie III Rzeszy. Odprawiane msze często kończył zawołaniem: Heil Hitler. Przeszedł wraz z LVF cały szlak bojowy, pomimo zaawansowanego wieku (w 1944 r. miał 71 lat). Miał stopień SS-Obersturmbannführera (odpowiednik podpułkownika). W 1942 r. został odznaczony Żelaznym Krzyżem.
Po zakończeniu wojny powrócił do Francji, gdzie w 1947 r. został aresztowany i skazany na karę 15 lat więzienia. Jednakże w 1951 r. wyszedł na wolność. Zmarł w 1955 r. w Versailles, przebywając w zakonie.

</doc>
<doc id="1050632" url="https://pl.wikipedia.org/wiki?curid=1050632" title="Kordian Korytek">
Kordian Korytek

Kordian Korytek (ur. 18 marca 1975 w Rybniku) – polski koszykarz występujący na pozycji środkowego, wielokrotny medalista mistrzostw Polski, reprezentant kraju.
Życiorys.
Mierzący 212 cm wzrostu koszykarz jest wychowankiem MKKS Rybnik. Na Śląsku grał także w bytomskich Bobrach (1991-1999). Reprezentował barwy wielu polskich klubów, francuskiego Gravelines oraz czeskich – Prostejova oraz NH Ostrava.
W seniorskiej reprezentacji Polski debiutował w 1999. W kadrze pojawiał się jednak nieregularnie, miał liczne przerwy. Latem 2006 wrócił do niej po dwuletniej absencji i przyczynił się do awansu polskiego zespołu do finałów ME 07. 

</doc>
<doc id="1050633" url="https://pl.wikipedia.org/wiki?curid=1050633" title="Henryk Stępniak">
Henryk Stępniak

Henryk Janusz Stępniak (ur. 19 stycznia 1951 w Krasnymstawie, zm. 5 stycznia 1999 w Fajsławicach) – polski polityk, działacz związkowy, senator I kadencji.
Życiorys.
Syn Aleksandra i Marianny. Mieszkał w Ignasinie pod Lublinem. Z wykształcenia był inżynierem rolnikiem, ukończył studia na Akademii Rolniczej w Lublinie. Specjalizował się w chmielarstwie.
W kadencji 1974–1978 zasiadał w Wojewódzkiej Radzie Narodowej w Lublinie. W 1980 organizował struktury rolniczej „Solidarności” w gminie Fajsławice. W 1981 był przewodniczącym zarządu gminnego związku, a od 1986 zasiadał w Tymczasowej Krajowej Radzie Rolników. W okresie 1988–1990 pełnił funkcję przewodniczącego Gminnej Rady Narodowej w Fajsławicach. Uczestniczył w obradach Okrągłego Stołu w podzespole ds. stowarzyszeń i samorządu terytorialnego. W latach 1989–1991 sprawował mandat senatora I kadencji z województwa lubelskiego z ramienia Komitetu Obywatelskiego.
Z jego inicjatywy powstał w gminie Fajsławice w 1992 Klub Inicjatyw Gospodarczych, zaś przy współudziale w 1991 Towarzystwo Wzajemnych Ubezpieczeń. W 2006 został pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="1050635" url="https://pl.wikipedia.org/wiki?curid=1050635" title="Wanda Jarszewska">
Wanda Jarszewska

Wanda Jarszewska (ur. 3 listopada 1888 w Warszawie, zm. 15 maja 1964 tamże) – polska aktorka teatralna i filmowa.
Życiorys.
Była córką Juliana i Marii Zybertów. Ukończyła klasę dramatyczną przy Warszawskim Towarzystwie Muzycznym. Debiutowała w 1905 r. w zespole objazdowym Bolesława Bolesławskiego pod ps. "Kotwicz". Początkowo grała w zespołach objazdowych, w latach 1909–1919 w Teatrze im. Juliusza Słowackiego w Krakowie (ponad 300 ról). W 1919 wróciła do Warszawy i do 1939 grała tam na stałe. W czasie II wojny światowej występowała w jawnym Teatrze Komedia. Po wojnie, od 1947, występowała w Teatrze Powszechnym w Warszawie. Dała się poznać jako znakomita teatralna aktorka liryczna o zacięciu komediowym. Sama również reżyserowała sztuki, występowała także w filmach.
Była dwukrotnie zamężna: po raz pierwszy ze Stanisławem Jarszewskim (1883–1952), aktorem, dyrektorem teatru, a od 1919 z Józefem Relidzyńskim.
Zmarła w 1964, pochowana na cmentarzu Powązkowskim (kwatera 155b-1-18).

</doc>
<doc id="1050637" url="https://pl.wikipedia.org/wiki?curid=1050637" title="Park Zwycięstwa w Moskwie">
Park Zwycięstwa w Moskwie

Park Zwycięstwa () w Moskwie – kompleks poświęcony pamięci wielkiej wojny ojczyźnianej, w zachodniej części miasta, położony na Pokłonnej Górze. Kompleks został otwarty 9 maja 1995 w 50 rocznicę zakończenia II wojny światowej w Europie, w Dniu Zwycięstwa.
Pierwszy projekt parku powstał już w 1942, jednak pierwsze prace ruszyły w latach 50. XX wieku – w 1958 stanął tu tymczasowy pomnik, a wokół zaczęto sadzić drzewa. Na budowę kompleksu złożyło się społeczeństwo, a zarząd Moskwy przeznaczył 135 ha terenu.
Na kompleks składają się:
W centrum kompleksu znajduje się obelisk o wysokości 141,8 metra zakończony rzeźbą Nike, a wiedzie do niej aleja otoczona przez 1418 fontann – każda symbolizuje kolejny dzień wojny.

</doc>
<doc id="1050639" url="https://pl.wikipedia.org/wiki?curid=1050639" title="A Nativitate">
A Nativitate



</doc>
<doc id="1050640" url="https://pl.wikipedia.org/wiki?curid=1050640" title="Akademia Nauk Stosowanych im. Stanisława Staszica w Pile">
Akademia Nauk Stosowanych im. Stanisława Staszica w Pile

Akademia Nauk Stosowanych im. Stanisława Staszica w Pile – publiczna uczelnia zawodowa z siedzibą w Pile, która została utworzona 1 sierpnia 2000 na podstawie rozporządzenia Rady Ministrów z dnia 8 lipca 2000. Uczelnia ma siedzibę przy ulicy Podchorążych 10.
Kształcenie.
W 2019 r. otwarto Centrum Symulacji Medycznych, w którym kształcą się studenci kierunku pielęgniarstwo. Całkowity koszt przedsięwzięcia wyniósł 2 557 000 zł.
Uczelnia bierze także udział w programie Erasmus+.

</doc>
<doc id="1050643" url="https://pl.wikipedia.org/wiki?curid=1050643" title="Antoni Żurawski">
Antoni Żurawski

Antoni Żurawski (ur. 9 lutego 1934 w Szeremietowie, zm. 23 października 1993 we Wschowie) – polski związkowiec, senator I kadencji.
Życiorys.
Urodził się w rodzinie Polaków zamieszkałych w sowieckiej części Wołynia. W 1945 znalazł się na terenie Polski, gdzie ukończył zaocznie Liceum Ogólnokształcące we Wschowie oraz Akademię Rolniczą w Poznaniu. Pracował w gospodarstwie rodzinnym oraz w instytucjach państwowych we Wschowie i w Szlichtyngowej. W latach 1975–1982 zatrudniony jako instruktor rolny w Urzędzie Miasta i Gminy Szlingtyngowa. Jako rolnik zajmował się uprawą roślin nasiennych. W 1981 stanął na czele leszczyńskich struktur rolniczej „Solidarności”. W stanie wojennym został internowany na okres od 13 grudnia 1981 do 26 lutego 1982. W latach 1989–1991 sprawował mandat senatora I kadencji z województwa leszczyńskiego z ramienia Komitetu Obywatelskiego.
Pochowany na cmentarzu komunalnym we Wschowie.
W 2016 pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="1050644" url="https://pl.wikipedia.org/wiki?curid=1050644" title="Naczyniakowłókniak">
Naczyniakowłókniak

Naczyniakowłókniak ("angiofibroma") to łagodny guz, stanowiący część obrazu klinicznego mnogiej gruczolakowatości wewnątrzwydzielniczej typu 1. Guzki Pringle'a charakterystyczne dla stwardnienia guzowatego, błędnie określane jako "adenoma sebaceum", histologicznie również należą do "angiofibroma".
Włókniak młodzieńczy nosogardła ("angiofibroma juvenile") ma odmienny przebieg kliniczny.

</doc>
<doc id="1050648" url="https://pl.wikipedia.org/wiki?curid=1050648" title="Sahib I Girej">
Sahib I Girej

Sahib I Girej (ur. 1501, zm. 1551) – chan kazański w latach 1521–1524 i chan krymski w latach 1532–1551.
Był synem Mengliego I Gireja. Wiosną 1521 został osadzony na tronie chanatu kazańskiego przez swojego brata Mehmeda I Gireja i razem z nim uderzył na Wielkie Księstwo Moskiewskie. W 1532 po śmierci swojego brata Saedata Gireja został chanem krymskim. Na jego rozkaz od 1532 rozpoczęto budowę nowej stolicy Chanatu krymskiego w Bakczysaraju. W 1541 ponownie najechał na Moskwę. Został zamordowany przez buntowników. Jego następcą w 1551 został Dewlet I Girej (wnuk Mengliego I Gireja).

</doc>
<doc id="1050651" url="https://pl.wikipedia.org/wiki?curid=1050651" title="Robert Skibniewski">
Robert Skibniewski

Robert Skibniewski (ur. 19 lipca 1983 w Bielawie) – polski koszykarz, występujący na pozycji rozgrywającego, reprezentant Polski, po zakończeniu kariery zawodniczej trener koszykarski, obecnie asystent trenera Śląska Wrocław.
Kariera klubowa.
Mierzący 183 cm wzrostu koszykarz jest wychowankiem Luzu Bielawa. W 1999 trafił do juniorów Śląsk Wrocław. W seniorskiej drużynie debiutował w sezonie 2001/02 – kilka rozegranych wówczas w lidze spotkań przyniosło mu tytuł mistrza Polski. We Wrocławiu grał – także w Eurolidze – do 2006, kiedy to został koszykarzem Polpaku Świecie. Latem 2007 podpisał kontrakt z Turowem Zgorzelec, którego barwy reprezentował przez rok. Następnie powrócił do Śląska Wrocław, który w październiku 2008 wycofał się z ligi z przyczyn organizacyjno-finansowych. W latach 2008-2010 zawodnik czeskiej drużyny BK Prostějov, z którą zdobył wicemistrzostwo Czech oraz brązowy medal mistrzostw Czech (2009). W rozgrywkach ligi czeskiej pięciokrotnie wybrany graczem spotkania, głównie ze względu na liczbę podań.
W 2010 powrócił do polskiej ekstraklasy. Sezon 2010/2011 rozpoczął w barwach Anwilu Włocławek, by zakończyć go w Polpharmie Starogard Gdański. W następnym sezonie wrócił do Wrocławia, gdzie był czołową postacią reaktywowanego przez Przemysława Koelnera i miasto Wrocław, Śląska. Drużyna ta przestała istnieć po roku, gdyż nie dostała licencji na grę w sezonie 2012/2013.
We wrześniu 2012 podpisał kontrakt z AZS Koszalin, który został zerwany w trakcie sezonu. Popularny "Skiba" dokończył sezon w barwach Interu Bratysława, z którym zdobył mistrzostwo Słowacji.
Robert Skibniewski do sierpnia 2013 ponownie jest zawodnikiem Śląska Wrocław, który w sezonie 2012/2013 awansował do polskiej ekstraklasy. W lipcu 2015 został zawodnikiem Anwilu Włocławek. 8 grudnia 2016 roku został zawodnikiem zespołu King Szczecin.
4 sierpnia 2017 podpisał umowę z GTK Gliwice. 26 lutego 2018 zawarł kontrakt z PGE Turowem Zgorzelec. 20 sierpnia 2018 dołączył do I-ligowego FutureNet Śląska Wrocław.
26 września 2019 związał się z Timeout Polonią 1912 Leszno, występującą w I lidze. Kontrakt rozwiązano za porozumieniem stron 2 listopada 2019.
Kariera w reprezentacji Polski.
Robert Skibniewski był członkiem seniorskiej reprezentacji Polski. Debiutował w niej w 2003. Brał udział w meczach eliminacyjnych oraz turnieju finałowym mistrzostw Europy w 2007, w mistrzostwach Europy w 2009 i 2011 oraz w meczach eliminacyjnych i turnieju finałowym mistrzostw Europy w 2015.
Kariera trenerska.
3 listopada 2020 został trenerem Polpharmy Starogard Gdański. 20 maja 2021 objął etat trenera w czeskim zespole BK Ołomuniec. 19 listopada 2021 został asystentem trenera w Śląsku Wrocław.
Osiągnięcia i wyróżnienia.
Trenerskie.
¹ – 

</doc>
<doc id="1050657" url="https://pl.wikipedia.org/wiki?curid=1050657" title="Akafistnik">
Akafistnik



</doc>
<doc id="1050659" url="https://pl.wikipedia.org/wiki?curid=1050659" title="Elfy Wysokiego Rodu">
Elfy Wysokiego Rodu

Szczepy elfów zwanych Elfami Wysokiego Rodu:

</doc>
<doc id="1050664" url="https://pl.wikipedia.org/wiki?curid=1050664" title="Andrzej Rozmarynowicz">
Andrzej Rozmarynowicz

Andrzej Maria Rozmarynowicz (ur. 4 lutego 1923 w Krakowie, zm. 29 czerwca 1999 tamże) – polski prawnik, adwokat, senator I kadencji.
Życiorys.
Urodził się jako syn Bolesława (1891–1959) i Zofii z domu Kowenickiej (1895–1967). Miał siostrę Teresę (1928–1951). W czasie II wojny światowej był żołnierzem Armii Krajowej (ps. „Andrzej”, służył w samodzielnym batalionie „Skała” i Kedywie. W AK uzyskał stopień podporucznika. Otrzymał w tym czasie Krzyż Walecznych (dwukrotnie), Krzyż Zasługi z Mieczami, Krzyż Partyzancki, Krzyż Armii Krajowej.
W 1945 ukończył Szkołę Handlową w Krakowie, podjął studia na Wydziale Prawa Uniwersytetu Jagiellońskiego. Odbył aplikację sadową, w 1947 zdał egzamin sędziowski. W 1949 podjął studia socjologiczne w Szkole Nauk Politycznych UJ. W 1952 został zatrzymany i następnie tymczasowo aresztowany za działalność w ramach konspiracyjnej i antykomunistycznej organizacji, więziony przez okres blisko roku. W 1954 otrzymał uprawnienia adwokata, w późniejszym czasie uzyskał stopień doktora nauk prawnych. Przez wiele lat działał w Naczelnej Radzie Adwokackiej.
W latach 60. i 70. pełnił funkcję doradcy prawnego Karola Wojtyły. Prowadził wówczas sprawy licznych zakonów i parafii. Od drugiej połowy lat 70. brał udział w procesach politycznych, był m.in. pełnomocnikiem rodziny Stanisława Pyjasa. W latach 80. działał w „Solidarności”, był uczestnikiem prac Centrum Obywatelskich Inicjatyw Ustawodawczych Solidarności.
Brał udział w obradach Okrągłego Stołu w grupie roboczej do spraw stowarzyszeń. Sprawował mandat senatora I kadencji z województwa częstochowskiego z ramienia Komitetu Obywatelskiego. Był także inicjatorem powstania Duszpasterstwa Prawników oraz współzałożycielem Klubu Inteligencji Katolickiej w Krakowie. Współpracował z Fundacją im. Brata Alberta.
Był mężem Lidii z domu Wędzińskiej, praktykującej w zawodzie adwokata, z którą miał trzech synów: Macieja, Marcina i Michała. Pochowany na cmentarzu Rakowickim (kwatera VII/rząd zachodni/grób Rozmarynowiczów).
Odznaczenia i upamiętnienie.
Przez papieża Pawła VI został odznaczony Komandorią Orderu Świętego Sylwestra. W 2009, "za wybitne zasługi w kształtowaniu państwa prawa, a w szczególności za działalność na rzecz zachowania praworządności w czasach PRL", pośmiertnie odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.
Tablica upamiętniająca Andrzeja Rozmarynowicza w 1999 została odsłonięta w schronisku dla osób niepełnosprawnych w Radwanowicach, prowadzonym przez Fundację im. Brata Alberta.

</doc>
<doc id="1050666" url="https://pl.wikipedia.org/wiki?curid=1050666" title="Lista programów TVN24">
Lista programów TVN24

Lista programów telewizyjnych emitowanych przez stację TVN24.

</doc>
<doc id="1050669" url="https://pl.wikipedia.org/wiki?curid=1050669" title="Santa Caterina di Valfurva">
Santa Caterina di Valfurva

Santa Caterina di Valfurva – miejscowość w gminie Valfurva w Lombardii we Włoszech, ośrodek turystyki górskiej i narciarstwa alpejskiego, położona na wysokości 1.738 m n.p.m. (współrzędne geograficzne 46°25′N, 10°30′E). Około 200 stałych mieszkańców.

</doc>
<doc id="1050670" url="https://pl.wikipedia.org/wiki?curid=1050670" title="Toyota Blade">
Toyota Blade



</doc>
<doc id="1050671" url="https://pl.wikipedia.org/wiki?curid=1050671" title="Zespół Łucji Frey">
Zespół Łucji Frey

Zespół Łucji Frey, zespół Frey, zespół uszno-skroniowy, zespół nerwu uszno-skroniowego – zespół smakowego pocenia i przekrwienia, opisany po raz pierwszy przez polską neurolog Łucję Frey w 1923 roku. Objawy tego schorzenia związane są z obszarem unerwionym przez nerw uszno-skroniowy i występują podczas spożywania pokarmów.
Etiopatogeneza.
Choroba związana jest z unerwieniem ślinianki przyusznej przez nerw uszno-skroniowy (i czasami nerw uszny wielki) i występuje w około 25% przypadków po jego uszkodzeniu. Nerw może zostać uszkodzony wskutek jego jatrogennego przecięcia podczas zabiegu operacyjnego (parotidektomia) albo w wyniku zmian ropnych w obrębie miąższu ślinianki przyusznej. Zespół ten może występować także po resekcji zwoju szyjnego górnego, operacji Crile’a, nastawianiu złamań wyrostka kłykciowego żuchwy.
Objawy i przebieg.
W przebiegu zespołu Łucji Frey obserwuje się trzy grupy objawów:
Leczenie.
Wstrzykiwanie w skórę toksyny botulinowej prowadzi do kilkumiesięcznej poprawy, a nawet całkowitego zaniku objawów, po czym następuje stopniowy nawrót objawów chorobowych.
Leczenie farmakologiczne:
Leczenie chirurgiczne:

</doc>
<doc id="1050672" url="https://pl.wikipedia.org/wiki?curid=1050672" title="Makaira nigricans">
Makaira nigricans



</doc>
<doc id="1050673" url="https://pl.wikipedia.org/wiki?curid=1050673" title="Gülcan Kamps">
Gülcan Kamps

Gülcan Kamps (ur. 20 września 1982 roku w Lubece, Niemcy) – niemiecka prezenterka telewizyjna i piosenkarka pochodzenia tureckiego.
Od 2003 roku pracuje w niemieckiej telewizji VIVA, gdzie prowadzi programy NEU, Shibuya, VIVA Live!.
W 2004 roku zajęła 2. miejsce w magazynie "Maxim Magazine" na kobietę roku oraz 60. miejsce w FHM Germany na 100 najseksowniejszych kobiet oraz w 2005 71.
Od 2004 zaangażowana jest w wiele akcji charytatywnych, m.in. UNICEF i jego projekt "1 Viennese Tulip Ball".
W 2003 roku gościnnie wystąpiła w utworze "Aya Benzer! 2003" tureckiego wokalisty Mustafy Sandala.

</doc>
<doc id="1050674" url="https://pl.wikipedia.org/wiki?curid=1050674" title="Gülcan Karahancı">
Gülcan Karahancı



</doc>
<doc id="1050678" url="https://pl.wikipedia.org/wiki?curid=1050678" title="Kun Lun">
Kun Lun



</doc>
<doc id="1050679" url="https://pl.wikipedia.org/wiki?curid=1050679" title="Kun-Lun">
Kun-Lun



</doc>
<doc id="1050680" url="https://pl.wikipedia.org/wiki?curid=1050680" title="Strużyna (nazwisko)">
Strużyna (nazwisko)

Strużyna – polskie nazwisko. Według "Słownika nazwisk współcześnie w Polsce używanych" Rymuta, na początku lat dziewięćdziesiątych XX wieku nazwisko to nosiło 520 obywateli polskich zamieszkujących głównie na Śląsku (w tym 201 osób, tj. 38,7% populacji zamieszkiwało na terenie dawnego województwa katowickiego oraz 78 osób, tj. 15% populacji na terenie dawnego województwa opolskiego). Za granicą osoby o nazwisku Strużyna lub Struzyna mieszkają głównie w Niemczech oraz w USA.
Pochodzenie.
Nazwisko Strużyna nie występuje w spisach szlachty polskiej. Do nazwiska Strużyna podobne jest nazwisko Stróżyna, noszone na początku lat dziewięćdziesiątych przez 177 Polaków zlokalizowanych głównie w Wielkopolsce.

</doc>
<doc id="1050681" url="https://pl.wikipedia.org/wiki?curid=1050681" title="Objaw Gradenigo">
Objaw Gradenigo

Objaw Gradenigo - opisany przez otiatrę włoskiego Giuseppe Gradenigo. Objaw polega na upośledzeniu odwodzenia gałki ocznej i zbaczaniu jej do przyśrodka (zez zbieżny) po stronie chorego ucha na skutek tożstronnego porażenia nerwu odwodzącego. Występuje on podczas zapalenia szczytu piramidy kości skroniowej (zespół Gradenigo).

</doc>
<doc id="1050684" url="https://pl.wikipedia.org/wiki?curid=1050684" title="Kontrust">
Kontrust

Kontrust – crossoverowy zespół muzyczny z Austrii.
Historia.
Kontrust powstał w 2000 roku. W 2001 roku zespół wziął udział w austriackim konkursie i zajął trzecie miejsce. Do końca 2003 roku zespół wydał dwa minialbumy, które prezentowały hardcorowe brzmienie.
W 2005 roku do zespołu dołączyła wokalistka Agata Jarosz (Polka) oraz basista Gregor Kutschera. W tym samym roku ukazał się nowy album o zupełnie odmiennym brzmieniu niż dotychczas. Na albumie pojawiły się piosenki w sześciu różnych językach, oprócz tego prezentował łagodniejsze brzmienie w stosunku do minialbumów. Od tego czasu sami zaczęli określać swoją muzykę jako tribal crossover.
W 2006 roku zespół otrzymał nagrodę Austrian Newcomer Award 2006 oraz Audience Award.
Kontrust występował na scenie między innymi z: Ill Niño, Biohazard, Molotov, Downset, Sportfreunde Stiller, Farmer Boys, Emil Bulls, Donots.
21 czerwca 2009 roku zespół zagrał na austriackim festiwalu Nova Rock Festival.
5 sierpnia 2011 roku Kontrust zagrał na XVII Przystanku Woodstock. Występ ten jest uznawany za jeden z najlepszych tej edycji festiwalu.

</doc>
<doc id="1050686" url="https://pl.wikipedia.org/wiki?curid=1050686" title="Walki o Wyspy Marshalla">
Walki o Wyspy Marshalla

Walki o Wyspy Marshalla – szereg kombinowanych operacji desantowych pod ogólnym kryptonimem Operacja Flintlock, przeprowadzonych w styczniu i lutym 1944 roku przez wojska amerykańskie w czasie wojny na Pacyfiku, a mających na celu odebranie z rąk sił japońskich atoli Kwajalein, Majuro i Eniwetok w archipelagu Wysp Marshalla. Siły amerykańskie, podzielone na cztery zespoły uderzeniowe, łatwo pokonały słabo przygotowane i źle dowodzone oddziały japońskie.
Zajęcie kluczowych wysp w archipelagu Wysp Marshalla otwierało Amerykanom drogę do kolejnych celów w archipelagach Marianów, Palau, Filipin i w końcu wysp Iwo Jima i Okinawa. W tym sensie atak na Wyspy Marshalla stanowił ogromny krok naprzód w skokowej taktyce, stosowanej przez Amerykanów w walkach na Pacyfiku.
Tło wydarzeń.
Wyspy Marshalla od I wojny światowej znajdowały się w rękach Japonii z mandatu Ligi Narodów. Od wiosny 1941 roku zaczęto przerzucać w ten rejon coraz większe siły, tak że w styczniu 1944 roku wynosiły one 13 700 ludzi. Osłonę lotniczą zapewniać im miały 32 samoloty z Truk, 45 z Kwajalein, 50 z Maloelap, 9 z Wotje i 15 z Eniwetok. Jednakże naloty, dokonywane z rosnącej liczby amerykańskich lotniskowców oraz lotnisk na opanowanych przez Amerykanów wyspach, w końcu stycznia 1944 sprowadziły tę liczbę do 15 sztuk, a wkrótce do zera.
Zaplecze operacji stanowiło lotnictwo lądowe z niedawno opanowanych Wysp Gilberta oraz trzy zespoły uderzeniowe okrętów US Navy: północny (Eniwetok), południowy (Majuro) i zachodni (Kwajalein): pierwszy, w składzie 4 pancerników, 8 lotniskowców 10 krążowników, 27 niszczycieli, 15 transportowców i licznych mniejszych jednostek; drugi – 1 krążownika, 2 lotniskowców, 4 niszczycieli i 2 transportowców; trzeci – 3 pancerników, 8 lotniskowców, 8 krążowników, 26 niszczycieli i 15 transportowców. Na pokładach lotniskowców było około 650 samolotów.
Mający swą kwaterę na ufortyfikowanej wyspie Truk, odległej o 980 mil morskich na południe od Kwajalein wyspie archipelagu Karoliny, admirał Mineichi Koga nie przewidywał użycia sił morskich dla osłony atoli. Dowodzona przez niego Połączona Flota Japońskiej Cesarskiej Marynarki Wojennej składała się wprawdzie z dwóch "superpancerników" "Yamato" i "Musashi", dwóch innych pancerników i dywizjonu niszczycieli ze składu "1 Floty" oraz trzech lotniskowców, dwóch pancerników, jedenastu ciężkich i trzech lekkich krążowników oraz znacznej liczby niszczycieli z "2" i "3 Floty", ale były to siły przeznaczone do użycia w decydującej dla obrony macierzystych wysp japońskich chwili, nie do likwidowania relatywnie niewielkich w danym momencie desantowych grup uderzeniowych przeciwnika. Stacjonująca na atolu Truk "4 Flota", po odesłaniu do remontu do Japonii dwóch krążowników, istniała w praktyce (3 przestarzałe krążowniki lekkie, 6 niszczycieli i pewna liczba mniejszych jednostek) tylko z nazwy.
Planowanie i przygotowania.
Miejsce starć.
Wyspy Marshalla znajdują się w Mikronezji na obszarze środkowego Pacyfiku. Składają się z 32 grup wysp i atoli rozproszonych na przestrzeni ponad 1 370 000 kilometrów kwadratowych oceanu. Tworzą dwa łańcuchy – północno-wschodni, zwany "Ratak" (wschód słońca), z dużymi atolami Mille, Maloelap, Majuro i Wotje oraz południowo-zachodni – "Ralik" (zachód słońca) z atolami Bikini, Eniwetok, Jaluit, Kwajalein i Rongelap. Geograficznym centrum całego archipelagu jest Kwajalein położony na 167°30' dł. geogr. zachodniej i na 9° szer. geogr. północnej. Odległość z Pearl Harbor wynosi 3890 km. Tarawa znajduje się 1046 km na południowy wschód, a atol Truk, który w sztabie Floty Pacyfiku uważano za ośrodek japońskiej obrony obszaru środkowego Pacyfiku, 1815 km na południowy zachód.
Niemal wszystkie wyspy to atole koralowe otoczone łańcuchami raf z dogodnymi dla żeglugi kanałami wejściowymi. Poszczególne wyspy są niewielkie, rzadko dłuższe niż 4-5 kilometrów, kilkaset metrów szerokie i wznoszące się nie wyżej niż 2-3 metry ponad poziom morza.
Japoński plan obronny.
Planując obronę archipelagu Japończycy musieli liczyć się z ogromnymi trudnościami, takimi jak naturalne utrudnienia w obronie niewielkich, płaskich i wąskich wysepek, pozbawionych jakichkolwiek przeszkód terenowych. Musieli brać również pod uwagę zły stan własnych sił morskich, które nie mogły wydzielić odpowiednio silnego zespołu, zdolnego do stoczenia zwycięskiej bitwy z amerykańską armadą inwazyjną. Mogli liczyć jedynie na niezbyt silne lotnictwo z baz na kilku wyspach oraz na zapał i zdeterminowanie żołnierzy oddziałów lądowych.
W skład tych ostatnich wchodziły (w styczniu 1944 roku): 6 i 2 Oddział Wydzielony Mórz Południowych, pododdział "A" 1 Brygady Desantowej oraz 3 Wydzielony Oddział Garnizonowy. Żołnierze tych formacji zostali rozdzieleni w sposób następujący: Kwajalein 1933 ludzi, Jaluit 620, Maloelap 404, Wotje 667, Mille 2530, Eniwetok 2586, Wake 2050 i Kusaie w Karolinach 3931.
Doświadczenie i przygotowanie tych wojsk pozostawiało wiele do życzenia. 6 Oddział Wydzielony był jedynym, który nabrał doświadczenia w walce. Jako część 122 Pułku Piechoty dotarł na Filipiny 1 stycznia 1942 roku i wziął udział w walkach o półwysep Bataan, które zakończyły się kapitulacją Amerykanów 9 kwietnia. Większość żołnierzy pozostałych oddziałów służyła uprzednio w wojskach kolejowych w Mandżurii i nie brała udziału w żadnych starciach z wrogiem. Brak wsparcia floty a także utrata wszystkich samolotów na lotniskach archipelagu w wyniku opisanych powyżej operacji lotnictwa amerykańskiego powodował, że cały opór wojskom amerykańskim miały stawić te szczupłe siły i lokalni dowódcy, najczęściej w stopniu kapitana lub porucznika. Niewiele wybudowano żelbetowych umocnień, ilość dział była niewystarczająca.
W dodatku, w oparciu o dotychczasowe doświadczenia, umocnienia budowano wzdłuż linii brzegowej od strony otwartego morza. Dopiero na kilka dni przed rzeczywistym natarciem zaczęto okopywać się od strony laguny.
Plan Nimitza i Turnera.
W sierpniu 1943 roku adm. Nimitz zwrócił się do szefostwa Połączonych Sztabów o opracowanie szczegółowej dyrektywy pozwalającej mu na zajęcie Wysp Marshalla. Uzasadniał taką akcję koniecznością zapewnienia Flocie Pacyfiku odpowiednich baz celem wsparcia dalszych działań w kierunku południowym i południowo-zachodnim, a tym samym prowadzenia wojny na warunkach dyktowanych Japonii przez US Navy.
Już 1 września nadeszła odpowiedź sztabowców, którzy zalecali zajęcie archipelagu oraz wysp Wake i Kusaie, najdalej na wschód wysuniętej w archipelagu karolińskiego, celem:
Datę rozpoczęcia operacji wyznaczono na 1 stycznia 1944 roku z zastrzeżeniem, że wszystko zależy od postępów w walkach o Wyspy Gilberta. Do wykonania lądowań wyznaczono nowo utworzoną 4 Dywizję Marines (dalej 4 DMar), 22 Pułk Marines (dalej 22 PMar) i 7 Dywizję Piechoty (dalej 7 DP).
W tej sytuacji Nimitz zlecił swoim własnym sztabowcom opracowanie planu kampanii, przy czym zakładał, że zajęte zostaną trzy atole: Maloelap, Wotje i Kwajalein. Admirał uważał, że na lotniskach tych atoli znajduje się 65% wszystkich japońskich samolotów bojowych i że pozostałe 35% – przede wszystkim na atolach Jaluit i Mille – zostanie zniszczone na ziemi w wyniku dywanowych nalotów własnego lotnictwa.
Niemal natychmiast po przystąpieniu do planowania operacji o nazwie kodowej "Flintlock" dla sztabowców stało się oczywiste, że data 1 stycznia 1944 jest nierealna, w związku z czym Nimitz powiadomił admirała Kinga w Waszyngtonie, że najbliższą możliwą datą rozpoczęcia operacji jest 31 stycznia 1944 roku. Jednocześnie poinformował, że atole Maloelap i Wotje powinny zostać pominięte na rzecz samego Kwajalein.
Spotkało się to ze zdecydowanym sprzeciwem wszystkich dowódców w rejonie środkowego Pacyfiku. Admirał Spruance, dowódca 5 Floty (50 Grupa Uderzeniowa) pisał po latach w liście do pisarza-historyka Jetera Isely'ego w roku 1948: "Przeciwstawiałem się temu pomysłowi z całą mocą, bowiem widziałem poważne zagrożenie dla naszych linii komunikacyjnych wobec istnienia silnych baz japońskich na naszych tyłach".
W rezultacie Nimitz zgodził się na zajęcie dogodnego, jako kotwicowisko i lądowisko w północno-wschodnim łańcuchu archipelagu, atolu. Wybór padł na atol Majuro, gdzie samoloty rozpoznawcze nie napotkały ognia artylerii przeciwlotniczej i nie dostrzegły żadnej aktywnej działalności nieprzyjaciela.
Ostatnim w głównej linii planowania był adm. Turner. Przygotowując się do ataku na atol Kwajalein, a więc dwa główne obiekty – wyspę Kwajalein na południu i połączone wysepki Roi i Namur (dalej Roi-Namur) na północy, miał do dyspozycji poważne siły morskie:
Pozostające w rezerwie 22 DMar i dwa bataliony 106 PP dysponowały ośmioma transportowcami i 7 niszczycielami.
Plan Turnera zakładał wcześniejsze bombardowanie (z morza i powietrza) wyznaczonych celów. Już na dzień "D" minus jeden (30 stycznia wczesnym rankiem) 8 pancerników i 12 niszczycieli miało rozpocząć bombardowanie Kwajalein i Roi-Namur. W tym samym czasie dwie grupy, składające się z krążowników i niszczycieli, rozpocząć miały – sprzężony z bombardowaniem z powietrza – ostrzał lotnisk na Wotje i Maloelap. Po oddaleniu się samolotów siły nawodne miały bombardować cele do godz. 12 w południe.
W dniu "D", kiedy to przewidziano lądowanie i rozmieszczanie baterii artylerii oraz instalacji tyłowych, takich jak składy amunicyjne, szpitale polowe itd. na sąsiednich (wobec głównych celów) wysepkach Carlson (Enubuj), Carlos (Ennylabegan), Carter (Gea) i Chauncey (Gehh), miało trwać nieprzerwane bombardowanie Kwajalein i Roi-Namur.
Przed uderzeniem.
Uderzenie na Wyspy Marshalla poprzedziły długotrwałe przygotowania sztabów, logistyków, jak i ćwiczenia przeznaczonych do desantu oddziałów. Na bieżąco wyciągano też wnioski z błędów popełnionych przy zajmowaniu Wysp Gilberta, a zwłaszcza atolu Tarawa, gdzie poniesiono ogromne straty. Chodziło o takie przygotowanie operacji, by straty poniesione w czasie lądowań były jak najmniejsze. Dlatego ogromny nacisk położono na wcześniejsze przygotowanie lotnicze i artyleryjskie, które mogłoby spowodować wyeliminowanie większości samolotów i ciężkich środków ogniowych przeciwnika. Oznaczało to bombardowanie wszystkich ważnych lotnisk i baz japońskich w rejonie jeszcze przed zakończeniem zajmowania Wysp Gilberta.
Ważne było też wprowadzanie do wyposażenia i uzbrojenia oddziałów nowych środków bojowych, od unowocześnionych jednostek desantowych po bardziej kaloryczne racje żywieniowe i środki pierwszej pomocy. Operację planowano niezwykle drobiazgowo przyjmując, że opór Japończyków – wraz ze zbliżaniem się do macierzystych wysp – będzie narastał, a więc ponoszone straty mogą być większe.
Wśród nowych środków transportowych należy wymienić pływające transportery opancerzone LVT (A) amfibie DUKW (znane powszechnie jako "ducks", czyli "kaczki"), a wśród nowych technik operacyjnych taki dobór miejsca lądowania desantu, który byłby najdogodniejszy dla atakujących i najbardziej zaskakujący dla obrońców. W tej sferze planowania uznano, że atak, ani od strony otwartego oceanu, ani od laguny wewnętrznej atolu, nie przyniesie łatwego rozwiązania, w związku z czym postanowiono uderzać od krańców wysp mieszczących się wewnątrz pasma raf, a więc dogodnych do lądowania i z założenia nie bronionych.
Lądowanie na Kwajalein.
Przygotowania.
Atol Kwajalein, jako najbardziej (nie licząc Eniwetok) oddalony od istniejących amerykańskich baz lotniczych, w odróżnieniu od pozostałych atoli Wysp Marshalla (patrz w rozdziale "Dodatkowe operacje") aż do grudnia 1943 roku nie był bombardowany. Pierwszego nalotu dokonało osiem Liberatorów B-24 4 grudnia z lotniska w Numea na Nowej Kaledonii, gdzie bazowała 7 Flota Lotnicza, przy czym tylko jeden samolot dotarł do celu i zrzucił kilka bomb burzących na Roi-Namur. Dopiero 21 grudnia nad atol nadleciały cztery Liberatory i cztery samoloty dalekiego rozpoznania PB4Y (te ostatnie wykonały serię pierwszych zdjęć instalacji obronnych na wyspach). W okresie od końca grudnia do końca stycznia 1944 roku zrzucono na wyspy atolu 200 ton bomb, jednak aż do 29 stycznia lotnisko na Roi-Namur było w pełni operacyjne i przyjmowało nowe samoloty z Japonii.
Wcześniej, bo 1 grudnia, działania podjęły grupy uderzeniowe (TF, skrót od "Task Force") 58.1 i 58.3 pod wspólnym dowództwem kontradmirała Charlesa Pownalla, składające się z 6 szybkich lotniskowców, 5 ciężkich i 2 lekkich krążowników, 3 nowych krążowników przeciwlotniczych i 12 niszczycieli. Nalot na Roi-Namur spowodował zniszczenie 19 myśliwców i 4 bombowców nieprzyjaciela. Uszkodzono także 2 krążowniki i duży transportowiec zakotwiczone w pobliżu wyspy. Na Kwajalein, gdzie lotnisko było w trakcie rozbudowy, samolotów nie było, ale na wodach laguny kotwiczyło blisko 30 statków i okrętów różnych typów, z których 7 zatopiono, a kilka innych uszkodzono. Po tym ataku (i po serii kontrataków lotnictwa japońskiego oraz trafieniu jednego z lotniskowców torpedą) grupy uderzeniowe wycofały się i przed 29 stycznia 1944 roku do żadnych poważniejszych ataków bombowych nie doszło.
Wyspa Kwajalein ma kształt rogala o krańcach wygiętych ku północy. Jej długość wynosi około 4500 metrów, szerokość 800 metrów, przy czym na wschodnim krańcu zwęża się do niecałych 300 metrów, podczas gdy zachodni ma szerokość blisko 600-metrową. Tam też postanowiono dokonać desantu siłami grup uderzeniowych ze składu 184. i 32. pułku 7 DP. Główne lądowanie miało poprzedzić zajęcie czterech małych wysepek położonych na północny zachód od wyspy głównej. Dla zajęcia obiektów Cecil i Carter, strzegących żeglownego kanału zwanego "Cecil Pass" (kanał ten był potrzebny siłom inwazyjnym w czasie i po lądowaniu, bowiem relatywnie płytkie wody laguny zabezpieczały okręty przed ewentualnym atakiem okrętów podwodnych) wyznaczono pododdziały zwiadu w sile plutonu, bowiem nie spodziewano się większego oporu.
Lądowanie nastąpiło w nocy z 30 na 31 stycznia w kompletnych ciemnościach przy użyciu łodzi pneumatycznych i nie zostało przez Japończyków dostrzeżone. Rano, bez oporu i strat własnych, zajęto wysepkę Carter (jedyny znajdujący się tam żołnierz japoński został zabity), a po niewielkim starciu z nieprzyjacielem (na wysepce Chauncey, gdzie lądowano przez pomyłkę) także opuszczoną Cecil.
Teraz należało zająć znacznie większe wyspy Carlson i Carlos. Pierwsza z nich miała kilometr, druga półtora kilometra długości, obie były około 300 metrów szerokie. Rozdzielał je szeroki, ponad 4000-metrowy kanał, ale i wówczas i teraz tak płytki, że nie mogą go pokonać nawet niewielkie, płaskodenne jednostki. Do wykonania tego zadania wyznaczono 17. grupę uderzeniową podzieloną na dwa bataliony wzmocnione czołgami, a przygotowanie ogniowe zapewniały trzy krążowniki ("Minneapolis", "San Francisco" i "New Orleans"), cztery niszczyciele ("Stevens", "McKee", "Ringgold" i "Sigsbee") oraz samoloty z lotniskowców eskortowych.
Wyspę Carlos zajęto bez strat własnych o godz. 16.15. Carlson – gdzie spodziewano się znacznie silniejszego oporu – nawet wcześniej, bo o 12.10, przy czym jeden żołnierz został ranny (jakoby od ognia artyleryjskiego z Kwajalein, ale bardziej prawdopodobne, że padł ofiarą własnego ostrzału). Ujęto dwudziestu jeden przymusowych robotników koreańskich, po czym natychmiast rozpoczęto przerzucanie tam czterech batalionów haubic 105 mm i jednego batalionu haubic 155 mm ze składu 57. i 145. pułku artylerii polowej, przewiezionych na miejsce przez duże transportowce "Virgo" i "President Polk". Jednocześnie trwało zakładanie magazynów amunicji i żywności, szpitali polowych i punktów obserwacji artyleryjskiej oraz wycinanie drzew dla otwarcia pola ostrzału. W rezultacie przeprowadzonej operacji dwanaście baterii haubic 105 mm zostało stłoczonych na obszarze 900x150 metrów, pozostałe zajęły plaże po stronie laguny i oceanu, nieco dalej od Kwajalein. Wszystkie 72 działa podjęły natychmiast ogień nękający przeciwko wyspie głównej, a także położonej nieco dalej wyspie Burton (Ebeye). Haubice, a więc artyleria stromotorowa, były koniecznym uzupełnieniem płaskotorowej artylerii okrętów wojennych.
Bombardowanie przygotowawcze.
Po zapadnięciu zmierzchu do ostrzału haubic dołączyły okręty. Główna wyspa była ostrzeliwana przez pancerniki "Idaho", "New Mexico", krążownik "San Francisco", oraz towarzyszące im niszczyciele (ostrzał wysepki Burton prowadził niszczyciel "Hall"). Jednocześnie pododdziały ze składu 32. i 184. pułku piechoty schodziły z pokładów transportowców na LST, by spędzić noc po części na zewnątrz atolu, po części zaś na wodach laguny z rozkazem powrotu do regionów koncentracji o godz. 5.30.
Nowością w desantowych operacjach morskich było wprowadzenie do akcji specjalnych zespołów mających, głównie przy pomocy ładunków wybuchowych, usuwać przeszkody podwodne na podejściach do plaż w miejscach lądowania. Zespoły te, poruszające się na gumowych pontonach w odległości do 300 metrów od plaż i osłaniane ogniem pancerników "Pennsylvania" i "Mississippi", stwierdziły, że stan raf zezwala na lądowanie i że żadnych przeszkód w wodzie nie ma, po czym bez strat wróciły na jednostki macierzyste. W tej sytuacji adm. Turner wydał rozkaz rozpoczęcia desantu na wyspie Kwajalein 1 lutego o godz. 9.30.
31 stycznia o godzinie 6.18, mimo częstych szkwałów i nisko wiszących chmur ograniczających widoczność, "Pennsylvania" i "Mississippi" oraz pozostałe okręty grupy wsparcia podeszły na około 1500 metrów od brzegu i rozpoczęły gwałtowny ostrzał zachodniego krańca wyspy. Niszczyciele "Ringgold" i "Sigsbee" weszły do laguny z zadaniem odcięcia Kwajalein od reszty atolu.
Bombardowanie przygotowawcze nie miało sobie równego w historii dotychczasowych operacji desantowych. Na cele w rejonach lądowania spadały dwa pociski na sekundę. Pociski z dział 350 mm z powodzeniem rozbijały umocnienia żelbetowe, 200- i 125-milimetrowe rozbijały lżejsze schrony bojowe i niszczyły gęste, tropikalne poszycie zalesionej wyspy. Na obszar w pobliżu plaż desantu spadło ogółem 7000 pocisków artylerii okrętowej. Artyleria polowa z Carlson wystrzeliła w tym czasie około 29 000 pocisków. Do tego doszło wkrótce bombardowanie z powietrza. O godz. 8.10 nadleciało sześć Liberatorów z 392. dywizjonu bombowego z Apamama, które zrzuciły piętnaście tonowych i półtonowych bomb na umocnienia i stanowiska artylerii na północno-wschodnim krańcu wyspy. Po Liberatorach nad Kwajalein nadleciało 96 samolotów bombowych, torpedowych i myśliwskich z lotniskowców "Enterprise", "Yorktown", "Belleau Wood", "Manila Bay", "Corregidor" i "Coral Sea", bombardując i ostrzeliwując z broni pokładowej cały obszar. Skutkiem tej nawały ogniowej było uczynienie z Kwajalein kompletnego rumowiska. Jak mówił jeden ze świadków "wyspa wyglądała tak, jakby ktoś uniósł ją na wysokość 20 000 stóp i upuścił".
Pierwsze uderzenie.
W pierwszym rzucie ruszyły ku plażom amtraki z piechotą, LCM załadowane lekkimi i średnimi czołgami kompanii A, B, C i (częściowo) D z 767. batalionu czołgów oraz DUKW z zaopatrzeniem niezbędnym dla 1. batalionu uderzeniowego 32. pułku (84 oficerów i 1628 żołnierzy pod dowództwem płk. Marka J. Logie'go) i 3. batalionu uderzeniowego 184. pułku (73 oficerów i 1489 żołnierzy pod dowództwem płk. Curtisa D. O'Sullivana). Pojazdy posuwały się falowo zachowując 20-metrowe odstępy między sobą i 100-metrowe między rzutami.
Lądowanie nastąpiło zgodnie z planem przy nieznacznym oporze tych strzelców japońskich, którzy przetrwali nawałę ogniową. Ich rzadki ogień spowodował zranienie dwóch żołnierzy i wyeliminowanie z walki jednego LVT. Znacznie więcej kłopotów sprawił falochron na plaży oraz leje po bombach, na których to przeszkodach utknęła większość amtraków i czołgów. Również piechocie bardzo utrudniała posuwanie się naprzód plątanina połamanych drzew i krzewów, resztek zabudowań i leje, niemniej cztery pierwsze rzuty piechoty znalazły się na brzegu w ciągu 15 minut od wyznaczonego czasu lądowania.
Podczas gdy piechota posuwała się ostrożnie naprzód, do plaż docierało zaopatrzenie oraz jednostki wsparcia. Saperzy oczyszczali dojazd i przy użyciu spychaczy robili wyłomy w falochronie, a plutony 7 Batalionu Medycznego zakładały improwizowane punkty opatrunkowe. O godzinie 9.50 na brzegu zainstalował się wysunięty punkt dowodzenia 32 Pułku (podobny punkt dowodzenia 184 Pułku dotarł na wyznaczone sobie miejsce dopiero w południe). Po południu oba punkty zostały połączone linią telefoniczną, a do wieczora pododdziały łączności przeciągnęły 4500-metrowy kabel podmorski, łącząc przyczółek z wysepką Carlson.
Przełamanie obrony japońskiej.
Na Kwajalein znajdowała się jedna droga główna obiegająca całą wyspę, w odległości około 100 metrów od brzegu. Planiści amerykańcy nazwali (na potrzeby kampanii) jej część północną, bliższą lagunie, "Drogą Willa", zaś południową "Drogą Wallace'a". Obie łączyło około dwudziestu krótszych dróg prostopadłych. Mniej więcej w połowie długości wyspy i równolegle do jej oceanicznego wybrzeża znajdowało się niewielkie lotnisko w trakcie budowy. Zaledwie 1/8 pasa startowego została, do chwili uderzenia amerykańskiego, pokryta betonową nawierzchnią.
Zaopatrzenie na wyspę docierało poprzez drewniany pirs, w kształcie litery "H", wyprowadzony w wody laguny dokładnie na wysokości północnego krańca lotniska. Na mapach określono go jako "Central Pier". Drugi pomost, znacznie dłuższy, przeznaczony dla jednostek oceanicznych, wychodził w wody laguny około półtora kilometra dalej i miał kształt kija hokejowego. Nazwano go "Nob Pier".
Na Kwajalein istniały trzy obszary wolne od gęstej roślinności: wokół lotniska, na zachód od niego i na północy. Pośrodku obszaru zachodniego, nazwanego "Wart Area", znajdowała się stacja radio-nasłuchu, na północy zaś wznosiła się większość zbudowanych przez Japończyków budowli, w tym również obronnych. Dojście do nich blokował rów przeciwczołgowy.
Wkrótce po umocnieniu przyczółka czołowe plutony obu batalionów uderzeniowych ruszyły z podstaw wyjściowych na wysokości pętli drogi głównej ciągle bez wystarczającego wsparcia czołgowego, ale opór był tak słaby, że do godziny 13.30 oddziały przekroczyły "Drogę Wilmy" (droga łącznikowa na zachód od lotniska) naliczywszy po drodze 250 ciał Japończyków zabitych w wyniku bombardowań.
Po południu, wraz ze zbliżaniem się do lotniska, opór – szczególnie na prawym skrzydle (1. batalion 32. pp) – zaczął narastać. Natrafiono na duży żelbetowy bunkier, którego załogę zniszczono dopiero przy wsparciu dwóch lekkich czołgów i ich miotaczy płomieni. Dalsze reduty nieprzyjaciela okazały się obsadzone, a obserwacja lotnicza donosiła o koncentracji jakichś sił japońskich pomiędzy lotniskiem a brzegiem od strony oceanu. Nieodzowne okazało się wsparcie artyleryjskie z wyspy Carlson, które trwało od 14.05 do 14.25 i ponownie od 15.15 do 15.40. Wszystkie umocnienia japońskie zostały w tym regionie zniszczone w czasie bombardowań, ale obrońcy ciągle tkwili w ruinach, prowadząc nękający ogień z broni strzeleckiej i maszynowej, co coraz bardziej spowalniało tempo natarcia. Wreszcie około godziny 18.00 nastąpił kryzys w pododdziałach, które przestały posuwać się naprzód. W związku z tym dowódcy obu batalionów ustalili, że należy umocnić się na zajętym terenie, zabezpieczyć tyły i wznowić atak następnego dnia rano. Okazało się przy tym, że straty poniesione tego dnia były, w porównaniu z pierwszym dniem operacji, dość znaczne i wyniosły 7 zabitych i 23 rannych w 32 Pułku oraz 10 zabitych i 13 rannych w 184 Pułku. Straty wśród Japończyków to 500 zabitych i 11 ujętych robotników koreańskich (Japończycy często zatrudniali na wyspach przymusowych robotników z Korei i Tajwanu, którzy po dostaniu się do niewoli chętnie współpracowali z amerykańskim wywiadem).
Po zmroku znaczna liczba Japończyków, którzy dzień starali się przetrwać w ruinach, wyszła by – w seriach samobójczych ataków – siać zamęt wśród nieprzyjaciół. Pojedynczo lub niewielkimi grupkami przenikali między pozycjami żołnierzy pierwszej linii, szczególnie na styku obu batalionów szturmowych, by atakować obszary biwakowe pododdziałów na głębokich tyłach. Jeden z żołnierzy japońskich został zabity kilka metrów od plaży lądowania. Spośród nocnych ataków jeden omal nie zakończył się klęską Amerykanów. Był wymierzony przeciw 3 Batalionowi 184 Pułku i rozpoczął się o 1.30 nad ranem. Wykorzystując gwałtowną ulewę Japończycy uderzyli na stanowiska kompanii L. Trzy pociski moździerzowe spadły na stanowisko ciężkiego karabinu maszynowego (ckm) raniąc kilku żołnierzy i zabijając jednego, niedaleko rozbity został lekki karabin maszynowy (lkm), co wystarczyło by 1. pluton kompanii wycofał się w panice. Gdy jednak grupy Japończyków zaczęły przenikać i atakować ze skrzydła stanowiska 2. plutonu, naprędce ściągnięty z innej kompanii ckm pozwolił zamknąć powstałą lukę. Uzupełnienia w postaci plutonów kompanii C, dwa dodatkowe karabiny maszynowe oraz natychmiastowa nawała artyleryjska na przedpole 184 Pułku pozwoliły opanować sytuację.
Nad ranem aktywność nieprzyjaciela zaczęła z wolna wygasać, ale tuż przed świtem pocisk z granatnika trafił bezpośrednio stanowisko ckm-u kompanii L zabijając sześciu ludzi. Około 6.00 inny pocisk spadł na stanowisko działka przeciwpancernego kompanii F zabijając dwóch, raniąc jednego żołnierza i uszkadzając działo. 3 Batalion 184 Pułku został po tej nocy wycofany na tyły mając 14 zabitych i 54 rannych. Jego rolę przejął 2 Batalion. W 32 Pułku 2 Batalion, który pozostał na pozycji, miał zostać zluzowany w godzinach późniejszych.
Poranna narada w dowództwie 7. dywizji przyczyniła się do lepszej koordynacji działań pomiędzy 32 i 184 Pułkiem, co w dniu poprzednim wyraźnie szwankowało. Od tej chwili pododdziały stykowe nacierających batalionów miały utrzymywać stały i bezpośredni kontakt.
Uderzenie, które nastąpiło o godz. 7.15 po krótkim przygotowaniu artyleryjskim, miało na celu wdarcie się jak najdalej na północ. Pierwszym celem było opanowanie całego lotniska (32 Pułk) i dotarcie do "Central Pier" (184 Pułk). Jednocześnie północny kraniec wyspy, aż do godz. 8.00, był bombardowany i ostrzeliwany przez samoloty z lotniskowców.
Natarcie 184. pp posuwało się bardzo szybko na odcinku pierwszych dwustu metrów, ale tu zostało powstrzymane przez gęsty ogień karabinowy. Japońscy strzelcy wyborowi strzelali z ruin budynków i zza zwałów pni powalonych drzew, ale nie był to ogień zbyt skuteczny. O godz. 9.00 osiągnięto "Central Pier" i kontynuowano atak. Za czołowymi kompaniami szli żołnierze 1. batalionu przeszukując teren i likwidując ostatnie gniazda oporu. Posuwające się tuż za piechotą czołgi ostrzeliwały z kaemów szczyty palm, gdzie mogli kryć się japońscy snajperzy i ogniem swych dział 75 mm niszczyły odkryte przez piechotę umocnienia. Do godziny 10.40 osiągnięta została "droga łącznikowa Carla" (około 100 metrów za lotniskiem), przy czym straty wyniosły 25 zabitych i rannych. Na przeciwległym, oceanicznym brzegu wyspy 2. batalion 32. pp natrafił na nieoznakowany rów przeciwczołgowy biegnący skośnie od pasa startowego do "drogi Wallace'a", co zmusiło czołgi do objazdu i wstrzymało na 15 minut natarcie piechoty, jednak o godz. 10.40 czołowe kompanie dotarły do "drogi Carla".
Teraz, wobec znacznych postępów w godzinach rannych, rozpoczęła się druga faza ataku. By osiągnąć następną drogę łącznikową, nazwaną "Nora", należało przebyć około 300 metrów, przy czym w rejonie tym znajdował się głęboki i długi rów przeciwczołgowy oraz system silnych umocnień oznakowanych na mapach jako "Corn Strong Point" (CSP), rozbudowanych w głąb na około 100 metrów i składający się – według danych wywiadu – z trzech schronów bojowych, dwóch otwartych stanowisk haubicoarmat i siedmiu gniazd ckm. Wszystko połączone rowami łącznikowymi i uzupełnione składami zaopatrzenia. Tutaj dowództwo 7. dywizji spodziewało się najsilniejszego oporu.
Natarcie, zaplanowane na godz. 12.45, uległo opóźnieniu z różnych przyczyn (m.in. z powodu opóźnień w dostawie paliwa i amunicji) i ruszyło dopiero o 14.00, a poprzedzone zostało nawałą ogniową haubic z Carlson i Kwajalein (gdzie już przerzucono 145. batalion artylerii dywizyjnej) oraz bombardowaniem z morza i z powietrza. Postępy tego natarcia doprowadziły do opanowania CSP w ciągu zaledwie 35 minut niemal bez strat własnych. Japończycy siedzieli ukryci w swych schronach, nie odpowiadając ani na strzały, ani na wezwania do poddania się. W tej sytuacji wprowadzeni do akcji saperzy wysadzali w powietrze pozycję po pozycji. W wyniku akcji wzięto jednego jeńca i naliczono ponad sto ciał zabitych nieprzyjaciół.
Tymczasem nad laguną 184. pp – po początkowych sukcesach – natrafił na niezwykle silny opór i przy braku osłony czołgów (detaszowanych czasowo do wsparcia natarcia na CSP) stracił w krótkim czasie ponad sześćdziesięciu zabitych i rannych, w tym dowódcę kompanii F. Została ona wkrótce zluzowana przez kompanię G, atak tego dnia nie był jednak kontynuowany, bowiem czołgi, które wróciły mniej więcej po godzinie, trzeba było odesłać na tyły celem uzupełnienia paliwa i amunicji.
W rezultacie postępy tego dnia – szczególnie na odcinku 184. pp – były nieznaczne, chociaż według szacunkowych obliczeń sztabu siły obrońców zostały prawie wyczerpane. Ich straty obliczano na 1000-1200. Jeden z jeńców zeznał, że wszystkie umocnienia są zrujnowane, a łączność nie istnieje.
W ciągu nadchodzącej nocy spodziewano się ponownych ataków samobójczych, ale te nie nastąpiły. Noc minęła spokojnie, choć nie obyło się bez strat. Do najgroźniejszego wypadku doszło na jednym ze stanowisk artyleryjskich, gdzie nastąpiło rozerwanie działa i zapalenie skrzyń z amunicją. Jeden człowiek zginął na miejscu, szesnastu innych odniosło rany, z czego trzech wkrótce zmarło.
Zdaniem dowódcy 7 DP trzeci dzień miał przynieść rozstrzygnięcie. Generał Charles H. Corlett nakazał obu pułkom rozpoczęcie zmasowanego ataku o godz. 7.15 i zakończenie akcji do godz. 15.00. Tymczasem przed atakującymi było jeszcze ponad 2000 metrów wyginającej się ku północy i zwężającej wyspy, zaś do najbliższego wyznaczonego celu – Nob Pier – 1500 metrów. Przedinwazyjne zdjęcia lotnicze nie dawały pełnego obrazu ze względu na gęste zalesienie obszaru nad laguną, wskazywały natomiast dwie silne pozycje obronne na linii natarcia 32. pp.
Atak, prowadzony poprzez gęsto zabudowany obszar oznakowany na mapach jako "Admiralty Area", poprzedziła 10-minutowa nawała artyleryjska. Natarcie kompanii K i I 1. batalionu 32. pp posuwało się bez oporu przez ponad 200 metrów. Dopiero tam trafiono na duży, żelbetowy schron bojowy, który żołnierze obu kompanii minęli pod osłoną drzew, do zniszczenia celu pozostawiając pluton wsparcia kompanii K i dwa czołgi. Posuwanie się batalionu nie było jednak tak szybkie, jak oczekiwało dowództwo, bowiem do spenetrowania i oczyszczenia było coraz więcej obiektów, a ponadto atakujące wzdłuż laguny siły 184. pp zostawały coraz dalej w tyle, co powodowało wyginanie się frontu i zmusiło do wprowadzenia do akcji kompanii B i L.
Tymczasem na linii ataku 184. pp 1. batalion minął linię 2. batalionu i wyszedł na pozycje zgodnie z planem. Kompania B posuwała się wzdłuż laguny, kompania A na prawo od niej. Postępy kompanii A, wspieranej przez dwa średnie, jeden lekki czołg i samobieżną haubicę 75 mm, były nadspodziewanie duże, ale też poniesiono niemałe straty. W rezultacie dowództwo nakazało zwolnienie tempa natarcia, by nie stracić kontaktu z kompanią B z lewej i kompanią K 32. pp z prawej.
Sytuacja na odcinku kompanii B przedstawiała się inaczej. Po zniszczeniu o godz. 8.06 schronu przeciwlotniczego i wystrzelaniu kryjących się tam Japończyków dowódca kompanii informował o "słabym oporze". W kilka jednak minut później sytuacja zmieniła się radykalnie. Żołnierze zobaczyli przed sobą wiele budynków – niektóre nadspodziewanie duże – wśród nich zaś liczne umocnienia żelbetowe i ziemne, niezniszczone i obsadzone. Wraz ze zbliżaniem się Amerykanów siła ognia z tych punktów oporu gwałtownie rosła. Bez wsparcia czołgów oczyszczenie obszaru wydawało się niemożliwe. Japończycy strzelali z drzew, spod zwałów pni i gruzów. Nacierające plutony gubiły się w plątaninie gruzowiska i nie były w stanie posuwać się naprzód. Dowództwo batalionu dopiero po godzinie zorientowało się w sytuacji.
Drugi atak, w którym czołgi posuwały się przed piechotą, rozpoczął się o 9.45, ale i on – z braku łączności – nie przynosił efektów. W serii bezładnych pojedynków, podczas których czołgi ostrzeliwały i Japończyków i Amerykanów, a żołnierze obu stron walczyli na granaty i bagnety, kompania B poniosła spore straty. O godz. 12.30, kiedy Kompania B przygotowywała się do trzeciego uderzenia, nastąpiła zmiana planu w dowództwie 184. pp.
Zgodnie z tym planem do akcji miał wejść także 2. batalion i przejąć zadania kompanii A 1. batalionu w kontynuowaniu natarcia ku północy. Natomiast kompania A. miała zmienić front i wraz z kompanią C nacierać w kierunku laguny, by doprowadzić do zniszczenia sił, z którymi walczono od rana. Po opanowaniu wciąż powtarzających się problemów z łącznością (przez jakiś czas nie można było znaleźć kompanii A) i zlikwidowaniu kilku pozostawionych na tyłach gniazd oporu, atak ruszył około 13.30, by do zmierzchu osiągnąć linię odległą o niecałe 100 metrów od pomostu "Nob Pier" i około 600 metrów od krańca wyspy. Teraz stało się oczywiste, że następny dzień przyniesie zakończenie walk.
Ostatnie walki na Kwajalejn.
Plan ostatniego dnia zakładał, że 2. batalion 184. pp dojdzie do podstawy pomostu "Nob Pier" i "drogi Nathana", z której to podstawy 3. batalion 32. pp rozpocznie ostateczne natarcie ku północy. Wykonanie planu pozostawiało wiele do życzenia, bowiem wciąż natrafiano na zdolne do obrony umocnienia japońskie i nie wcześniej niż o godz. 13.00 184. pp. zakończył swą działalność zajmując pomost, na którym nie znaleziono nieprzyjaciela.
Ostateczne natarcie rozpoczęło się o 13.45 w terenie pociętym niezliczoną liczbą transzei i pełnym zwłok Japończyków, wielu w pełnym rozkładzie. Niektóre ciała zostały dodatkowo zmiażdżone przez kolejne nawały ogniowe i – już w czasie obecnej operacji – rozjechane przez czołgi. Mimo coraz większej liczby poddających się, wielu obrońców walczyło do końca. Około godziny 19.00, a więc na 20 minut przed oficjalnym zakończeniem walk na wyspie, dowódca kompanii G został zabity przez snajpera. Gen. Corlett zawiadomił adm. Turnera, że zorganizowany opór ustał, już o 16.10.
Koszt tego ostatniego dnia operacji wyniósł 65 zabitych i 252 rannych na Kwajalein i Burton. Akcja oczyszczająca na mniejszych wysepkach obyła się bez strat własnych. Najtrudniejszą operacją było zdobycie wyspy Burton, najsilniej – po Kwajalein i Roi-Namur – bronionej wysepki archipelagu, a ważnej dla Japończyków jako baza wodnosamolotów oraz warsztaty naprawcze armii i floty. Wyspa była dość dobrze ufortyfikowana, ale jedynie od strony oceanu, więc lądowanie grupy uderzeniowej z 17. pp 7 DP odbyło się bez przeszkód o 9.35 rano 3 lutego, natomiast zajmowanie wyspy zakończono dopiero o 12.10 4 lutego.
Ostatnim akcentem walk na atolu Kwajalein było zdobycie wysepki Chaucey, czego dokonali żołnierze kompanii A z 2. batalionu 184. pp w godzinach popołudniowych 4 lutego, ze stratą 2 zabitych i 9 rannych. Zabito wszystkich 45 Japończyków.
W czasie całej operacji siły lądujące na południowych wyspach atolu straciły 142 zabitych, 845 rannych i 2 zaginionych. Straty japońskie to 4938 zabitych i 206 jeńców, w tym 79 Japończyków i 127 robotników koreańskich.
Bitwa o Roi-Namur.
Sztab 4 DMar, planując zajęcie północnej części atolu, w zasadzie powielił plan 7 DP. Głównym celem były dwie wyspy, a w rzeczywistości podwójna wyspa Roi-Namur, ulokowana na północnym krańcu atolu, przy czym obie jej części łączyła łacha piasku oraz sztuczna estakada. W przeddzień właściwego lądowania, dla zapewnienia bezpieczeństwa okrętom floty inwazyjnej oraz rozstawienia baterii artylerii stromotorowej, miały zostać zajęte przylegające wysepki, na mapach operacyjnych występujące jako "Ivan" (Mellu) i "Jacob" (Ennuebing – dzisiaj wyspy te, jak większość wysp atolu, noszą inne nazwy). To przedwstępne uderzenie miała przeprowadzić "Grupa Desantowa Ivan" pod dowództwem generała Underhilla w składzie: wzmocniony 25. pmar, 14. pmar (artylerii), Kompania D (zwiadu) ze składu 4. batalionu czołgów i kilka dodatkowych pododdziałów.
O godz. 5.35 31 stycznia 1944 okręt flagowy kontradm. Conolly'ego "Appalachian", wraz z konwojem jednostek transportowych i okrętami Północnej Grupy Wsparcia, zajął pozycję na południowy zachód od wysepek. O godz. 6.51 krążownik "Biloxi" i pancernik "Maryland" otworzyły ogień. Lądowanie miały wspierać także pancerniki "Tennessee" i "Colorado", 3 krążowniki ciężkie, 1 lekki, 3 lotniskowce eskortowe, 18 niszczycieli i 3 poławiacze min. O 7.15 okręty przerwały nawałę, by dać możność 8-minutowego bombardowania samolotom z lotniskowców, po czym okręty ponownie otworzyły ogień w kierunku Roi-Namur.
W tym czasie oddziały przeznaczone do desantu winny zostać przeładowane z transportowców do barek desantowych, przewiezione za ich pośrednictwem na LST i tam zaokrętowane na armtraki. Jednakże wzburzone morze pokrzyżowało plany: barki desantowe docierając do LST miały 2-godzinne opóźnienie. Jednocześnie na LST i amtrakach nastąpiło tyle awarii, że lądowanie niemal nie skończyło się fiaskiem. Jednak o 9.55 nastąpił desant, a w trzy godziny później obie wysepki zostały oczyszczone i zabezpieczone, przy czym zabito 30 Japończyków, a 5 wzięto do niewoli. Wczesnym popołudniem LVT wyładowały na wyspie Jacob 3. batalion 14. pmar (haubice 75 mm), a LCM 4. batalion (haubice 155 mm) na Ivan.
Teraz przyszła kolej na trzy wysepki położone po przeciwnej (wschodniej) stronie Roi-Namur, a mianowicie Albert, Allen i Abraham. Do wykonania tych zadań wyznaczone zostały bataliony 2. i 3. 25. pmar. Czas lądowania na Albert i Allen wyznaczono na godz. 14.30, zaś na Abraham na 16.00. Wstępem do lądowania było oczyszczenie podejść do plaż z min, przy jednoczesnym bombardowaniu z powietrza wszystkich trzech wysepek. Około południa, gdy samoloty zakończyły swą misję, ostrzał Albert i Allen podjęły dwa niszczyciele "Haraden" i "Porterfield". Tymczasem ciężkie okręty ostrzeliwały Namur. Adm. Conolly wydał w tej sprawie oddzielny rozkaz: ""Nakazuję "Maryland" zbliżyć się jak najbliżej celów, celem zniszczenia baterii przeciwnika""(dziennik działań 4 DMar), czym zdobył sobie zasłużony przydomek "Close-in Conolly" – dowódca, który do końca wojny nie zapomniał, że lądujący na plażach żołnierze liczą na bliskie wsparcie okrętów liniowych.
Mimo drobnych błędów lądowanie odbyło się bez zakłóceń i przy słabym oporze Japończyków. 3. batalion w ciągu 20 minut zajął Albert, zabijając wszystkich 10 żołnierzy przeciwnika, ale tracąc jednocześnie jednego zabitego i siedmiu rannych. 2. batalion na Allen miał nieco większe trudności, bo natknął się na pluton Japończyków, ale po krótkiej walce i stracie siedmiu rannych, zabił wszystkich 24 nieprzyjaciół i na tym zakończył oczyszczanie wyspy. Kompania G zajęła jeszcze niebronioną wysepkę Andrew (właściwie łachę piasku z kilkoma palmami) i na tym pierwsza część operacji została zakończona. Do zmroku zainstalowano na wysepkach haubice 75 mm ze składu 1. i 2. batalionu 14. pmar. Wraz z zapadnięciem nocy wszystkie baterie na otaczających Roi-Namur wysepkach rozpoczęły zmasowany ostrzał głównego celu kampanii.
Zajęcie wyspy Abraham okazało się równie łatwe. Zabito sześciu żołnierzy przeciwnika, a inni, korzystając z ciemności nocy, uciekli na Namur przez 450-metrową płyciznę. W tej sytuacji wyspę zamieniono w wysunięty punkt ogniowy umieszczając tam baterię B (5 dział 75 mm) 4. batalionu wsparcia, 15 działek przeciwpancernych 37 mm, 4 granatniki 81 mm, 9 granatników 60 mm i 61 karabinów maszynowych.
Plan operacji desantowej zakładał jednoczesne lądowanie na Roi (plaże Czerwona 2 i Czerwona 3 – zespół uderzeniowy 23. pmar) i Namur (plaże Zielona 1 i Zielona 2 – zespół uderzeniowy 24. pmar). Każdy z pułków miał lądować dwoma batalionami (trzeci zostawić w rezerwie) o godz. 9.00 1 lutego. Wobec problemów technicznych pojazdów lądujących czas lądowania musiano dwukrotnie przekładać.
Już o 6.50 rozpoczęła się nawała ogniowa, przy czym, obok haubic z okolicznych wysp, Roi ostrzeliwały: "Santa Fe", "Indianapolis", "Maryland", "Biloxi", "Mustin" i "Russell", zaś Namur: "Tennessee", "Colorado", "Louisville", "Mobile", "Morris" i "Anderson". W przerwach w ostrzale nadlatywały falami samoloty z lotniskowców dopełniając dzieła zniszczenia. O godz. 10.55 adm. Conolly kazał odwołać wszystkie samoloty znad celu, bowiem dymy zasłaniały całkowicie widoczność.
Tymczasem źle działał sprzęt łączności. Nadajniki i odbiorniki radiowe, zalewane na zmianę deszczem i wodą morską, odmawiały posłuszeństwa. Wszystkie pododdziały meldowały podobne problemy, ale mimo to o 11.12 padł rozkaz rozpoczęcia operacji desantowej. O godz. 11.33 pierwsza fala amtraków była już na Roi i dotarła do rowu przeciwczołgowego otwierając ogień do wszystkich widocznych na wyspie celów.
O 11.50 pierwsze dwa rzuty piechoty wyszły przed amtraki i zajęły pozycje do ataku w głąb pozycji nieprzyjaciela. Opór do tej pory określono jako "niezwykle słaby". Jedyny ostrzał czołowe oddziały odbierały z tyłu, od własnych jednostek desantowych strzelających poprzez linie marines. Dymy z płonących składów paliwa przesłaniały całkowicie widoczność.
Największe znaczenie miało uderzenie 2. batalionu 23. pmar na prawym skrzydle. Batalion miał pokonać płaski i całkowicie odkryty teren lotniska i dotrzeć do znajdującego się w pobliżu północnego brzegu wyspy zespołu zabudowań bazy lotniczej. To natarcie wspierały amtraki i większość lekkich czołgów przydzielonych pułkowi. Część z nich utknęła wprawdzie na rafie 200 metrów od brzegu, ale wszystkie – brnąc w wodzie głębokiej na około 160 cm – dotarły bezpiecznie do brzegu, przekroczyły rów przeciwczołgowy i uformowane w tyralierę ruszyły poprzez lotnisko, poprzedzając linie piechoty. Poza jednym schronem bojowym na wschodnim wybrzeżu i kilkoma punktami oporu na północnym zachodzie, nieprzyjaciel w zasadzie nie istniał, ale marines poruszali się wyjątkowo ostrożnie.
W ciągu godziny osiągnięto pierwszą wyznaczoną granicę natarcia, położoną 250-300 metrów od brzegu. W związku z trudnościami w łączności oddziały posuwały się dalej bez rozkazu z góry, a dowództwo nie wiedziało, gdzie one są. Dopiero o 13.11 dowódca 23. pmar znalazł się na brzegu, skąd poinformował gen. Schmidta o postępach natarcia i braku oporu.
O godz. 16.00 czołowe oddziały natknęły się na dwa żelbetonowe budynki prawie nietknięte przez bombardowania, ale i tu nie napotkano oporu, a wewnątrz znaleziono jedynie kilka ciał japońskich żołnierzy. O 18.00, zabiwszy ostatnich obrońców, kompania C dotarła do północno-zachodniego krańca wyspy i podjęła przygotowania do ubezpieczenia pozycji na noc. Straty całego batalionu od chwili lądowania wyniosły trzech zabitych i jedenastu rannych.
Podobne były postępy na pozostałych odcinkach i jedyne straty poniesione przez marines były efektem własnego ognia. Do wieczora cała wyspa została zajęta, a dzień następny poświęcony został na oczyszczanie terenu. Zgodnie z opinią dowódcy 2. batalionu 23. pmar, 250 Japończyków z 400 obecnych na wyspie zginęło w wyniku bombardowania przygotowawczego, a dalszych 100 w wyniku ognia haubic z okolicznych wysepek.
Lądowanie na Namur miało przebieg podobny. Pierwsze raporty mówiły o słabym albo wręcz o braku oporu. Ten jednak, w miarę upływu czasu, narastał. Nie był to wprawdzie opór zorganizowany, ale znacząco spowalniał natarcie. W dodatku oddziały nie miały wsparcia ze strony czołgów, które utykały w sypkim piasku i lejach po bombach. W rezultacie pierwszą linię graniczną natarcia osiągnięto dopiero około godz. 16, a pierwsze czołgi weszły do akcji nie wcześniej niż o 16.15. Niektóre elementy 24. pmar, napotykając sporadyczny ogień z broni maszynowej i strzeleckiej, posunęły się w głąb nie dalej niż 170 metrów od plaży.
Krótko po godz. 13.00 na odcinku kompanii F doszło do tragicznego wypadku, spowodowanego przez saperów, którzy podjęli się zniszczenia żelbetonowego bunkra, w rzeczywistości składu głowic torped. W wyniku eksplozji zginęło około 20 ludzi a ponad stu odniosło rany. W kilka minut później doszło do dwóch dalszych – słabszych – eksplozji na tym samym odcinku. Ponad 50% strat poniesionych przez 2. batalion 24 pmar spowodowały te właśnie eksplozje.
Krótko przed zmierzchem pierwsze czołgi znalazły się przy północnym brzegu wyspy, ale po ataku, jakiego dokonała grupa Japończyków zabijając dowódcę i kierowcę jednego z pojazdów, pozostałe wycofały się pod osłonę własnej piechoty. W ciągu nocy nastąpił szereg samobójczych zamachów – zarówno z linii frontu, jak i z tyłów – wywołujących gwałtowny ogień marines we wszystkich kierunkach, co zwiększało straty własne.
Rano natarcie wsparły kolejne czołgi, zajęte wcześniej na Roi, a o godz. 12.15 bitwa została zakończona. O 14.18 gen. Schmidt oficjalnie ogłosił zakończenie walki na północnym obszarze atolu Kwajalein. Straty 4 DMar wyniosły 190 zabitych i 527 rannych. Nieprzyjaciel stracił 3472 zabitych i 91 wziętych do niewoli, w tym 40 robotników koreańskich.
Zajęcie Majuro.
Admirał Turner przewidywał, że atol Majuro będzie broniony bardzo słabo – o ile w ogóle – z którego to powodu wyznaczył do jego zajęcia raczej niewielkie siły.
Grupa Uderzeniowa 51.2 (wydzielona część Task Force 51, mającej atakować Kwajalejn) pod dowództwem kontradmirała Harry'ego Hilla opuściła Pearl Harbor 23 stycznia 1944 roku. Siły lądowe: wzmocniony 2. batalion 106. pułku piechoty dowodzony przez pułkownika Fredericka Sheldona oraz kompania rozpoznawcza V Korpusu Amfibijnego pod wodzą kapitana Jonesa, łącznie ponad 1500 ludzi płynęło na pokładach dużego transportowca "Cambria" i szybkiego transportowca floty "Kane". Trzy poławiacze min oraz duży okręt desantowy, niosące niezbędne środki desantowe, stanowiły uzupełnienie grupy.
Osłonę zespołu stanowiły: krążownik "Portland", dwa lotniskowce eskortowe "Nassau" i "Natoma Bay" oraz 96. dywizjon niszczycieli – "Bullard", "Black", Kidd i "Chauncey".
O godzinie 3 nad ranem 31 stycznia 1944 Grupa Uderzeniowa 51.2 oddzieliła się od sił głównych i skierowała ku swemu celowi. W mniej więcej dwie godziny później Kane przyspieszył gwałtownie i o 21.30 znalazł się na wprost wejścia do kanału do laguny Majuro. Pod osłoną ciemności pododdział marines spuścił na wodę pontony i wkrótce wylądował na strzegącej kanału wysepce Calalin. Napotkany krajowiec powiedział żołnierzom, że 300-400 Japończyków znajduje się na wyspie Darrit, taką też wiadomość przekazali oni drogą radiową admirałowi Hillowi.
Tymczasem okręt skierował się na wschód, minął Darrit i około 2 w nocy 31 stycznia wysadził resztę kompanii rozpoznawczej na wyspie Dalap. Posuwając się ostrożnie na północ marines spotkali kolejnego krajowca, który powiedział im, że wszyscy Japończycy, z wyjątkiem czterech, opuścili atol ponad rok temu, a tych czterech znajduje się daleko, na skrajnie zachodnim cyplu wyspy Majuro. Tę informację potwierdził, na wysepce Uliga, mówiący po angielsku półkrwi Nowozelandczyk nazwiskiem Madison.
Była godzina 6 rano i okręty zespołu uderzeniowego otwarły – zgodnie z planem zakładającym zniszczenie sił nieprzyjacielskich – ogień na wysepkę Darrit. Kapitanowi Jonesowi zajęło 15 minut nim zdołał połączyć się przez radio z okrętem flagowym, co położyło kres nawale ogniowej, ale wyspa i wioska krajowców, którzy zdołali uciec nim amerykańscy artylerzyści zdołali się wstrzelać w, doznały poważnych zniszczeń.
Tego samego dnia po południu marines – znów na pokładzie USS "Kane" – przenieśli się na Majuro, gdzie mieli nadzieję znaleźć poszukiwanych Japończyków. 42 Amerykanów przeszukało wyspę, znalazło (i wzięło do niewoli) tylko jednego przedstawiciela floty japońskiej, bosmana Nagatę, pozostawionego na atolu w charakterze obserwatora. W ten sposób zajęcie atolu zostało pomyślnie zakończone.
W kilka dni później laguna atolu stała się kotwicowiskiem dla ponad sześćdziesięciu okrętów amerykańskich. Jednocześnie przystąpiono do budowy lotniska na zachodnim krańcu wyspy Dalap, które osiągnęło zdolność operacyjną w marcu 1944.
Desant na Eniwetok.
Według pierwotnego planu desant na atolu Eniwetok miał nastąpić nie wcześniej niż 1 maja 1944, ale po rezygnacji z uderzenia na Truk i wobec nadspodziewanych postępów akcji lądowania na Kwajalein adm. Nimitz drogą radiową zasięgnął opinii adm. Spruance, czy można zaatakować Eniwetok przy użyciu sił i środków zaangażowanych w ostatnie lądowanie. Spruance, po przedyskutowaniu sprawy z adm. Turnerem i gen. Smithem odpowiedział pozytywnie i w ten sposób plan szybkiego uderzenia został zaaprobowany.
3 lutego przyleciał z Majuro adm. Hill i rozpoczął szereg konsultacji z admirałami Spruance i Turnerem, w wyniku czego uderzenie wyznaczono wstępnie na 15 lutego. Później datę lądowania dwukrotnie przekładano, by ostatecznie ustalić, że D-Day dla atolu nastąpi 17 lutego.
Atol Eniwetok to owalna laguna, położona 330 mil morskich od Kwajalein i składająca się z około 30 niewielkich wysepek, z których tylko trzy mogły mieć jakiekolwiek znaczenie obronne – Eniwetok na południu, Parry (wyspa św. Elżbiety) na południowym wschodzie oraz Engebi na północy. Zgodnie z danymi wywiadu znaczenie miała jedynie Engebi, tu bowiem znajdowało się jedyne lotnisko atolu oraz stacja paliwowa na potrzeby floty. Według tychże danych personel wojskowy wynosił nie więcej niż siedmiuset żołnierzy i marynarzy, do czego dochodziło około tysiąca cywilnych robotników budowlanych. Jednakże na początku lutego, po zapoznaniu się z dokumentami zdobytymi na Kwajalein, Amerykanie nabrali pewności, że siły te zostały wzmocnione przez japońską 1 Brygadę Desantową (dalej 1 BD) i w obecnej chwili garnizon atolu mógł liczyć od 2900 do 4000 ludzi. Tymczasem zdjęcia lotnicze nie wskazywały na większe przygotowania do obrony, z wyjątkiem kilkudziesięciu okopów i rowów łącznikowych na Eniwetok i Engebi. Parry wydawała się nieobsadzona. W rzeczywistości Parry miała najliczniejszą obsadę i najlepszy system doskonale zamaskowanych punktów oporu. Tu miał swoją siedzibę dowódca 1 BD, gen. Yoshimi Nishida.
Umocnienia, wzniesione przez Japończyków na Parry i Eniwetok były budowane w pośpiechu, ale ze znajomością techniki fortyfikacyjnej. Centrum każdej reduty obronnej stanowił schron bojowy ze stropem wzmocnionym pniami palmowymi, arkuszami blachy falistej i grubą warstwą piasku. Wokół rozciągał się cały system krytych rowów łącznikowych i tuneli łączących również w większości kryte i zamaskowane jedno- lub dwuosobowe punkty oporu. Rozkaz dla żołnierzy nakazywał niszczenie przeciwnika na podejściach do plaż, na samych plażach i wszędzie w terenie aż do końca: "...chorzy i ranni, którzy nie będą zdolni do walki, popełnią samobójstwo. Pozostali przeformują swoje szeregi, wrócą do bitwy jako zwarte oddziały i zginą w boju" (fragment tłumaczenia rozkazu japońskiego nr. 3998: z archiwum 1st Amphibious Brigade).
Zgodnie z planem obrony na Eniwetok znalazło się 779 żołnierzy oraz 29 pracowników cywilnych. Garnizon uzbrojony był w 2 miotacze płomieni, 13 wyrzutni granatów, 12 lekkich i 2 ciężkie karabiny maszynowe, 1 granatnik 50 mm, 11 granatników 81 mm, 4 działka 20 mm oraz 3 lekkie czołgi. Na Engebi garnizon składał się z 692 żołnierzy, 54 marynarzy i około 500 pracowników cywilnych. Uzbrojenie było identyczne jak na Eniwetok + 2 działka przeciwpancerne 37 mm oraz 2 działa obrony wybrzeża 120 mm.
Sił tych nie należy przeceniać, bowiem ciągłe rajdy samolotów amerykańskich uszczupliły je dość znacznie. Zniszczeniu uległy m.in. składy amunicji i magazyny żywnościowe, coraz więcej było rannych i chorych, a obsługa medyczna niewystarczająca.
Przygotowanie oddziałów amerykańskich przeznaczonych do przeprowadzenia operacji nie było najlepsze. Ani nowo powstały 22. pmar, ani 106. pp nie przeszły wystarczającego wyszkolenia w operacjach desantowych, żołnierze byli nieostrzelani, niezdyscyplinowani, nie znali japońskich sposobów prowadzenia walki. Co więcej, brakowało środków desantowych, zwłaszcza amtraków i DUKW, a w trakcie walk na Eniwetok zaczęły się kłopoty z amunicją. W tej sytuacji plan operacyjny, zakładający zajmowanie wysp kolejno: najpierw Engebi, a potem niemal równolegle Eniwetok i Parry, okazał się najlepszym z możliwych.
Akcję przygotowawczą przeciw wyspom atolu rozpoczęła 58.4 Grupa Uderzeniowa adm. Mitschera bombardując z powietrza w dniu 16 lutego lotnisko, samoloty, działa i wszystkie widoczne budynki (niezależnie od ich przeznaczenia) na Engebi. Następnego dnia (17 lutego), o godz. 6.59, rozpoczął się ostrzał artylerii okrętowej. O 7.50 ogień został przerwany, by dać 35 minut czasu samolotom, po czym ostrzał był kontynuowany, a pod jego osłoną poławiacze min i zespoły nurków oczyszczały podejścia do plaż.
Wkrótce po rozpoczęciu ataku lotniczego okręty podjęły zmasowany ostrzał wysepek Canna (Rujoru) i Camellia (Aitsu), by przerwać go dopiero o godz. 8.11, gdy pierwsze oddziały docierały do plaż. Wysepki okazały się nieobsadzone, podobnie jak położona na północny zachód od Engebi Zinnia (Bogon). Na wszystkich rozlokowano baterie haubic 75 mm i 105 mm, które natychmiast przystąpiły do ostrzału głównego celu ataku, gdzie desant (Plaża Biała 1 – 1 Batalion 22 PMar oraz Plaża Niebieska 3 – 2 Batalion) nastąpił o 8.44 dnia następnego, tj. 18 lutego.
Lądowanie przebiegało bez przeszkód. Jedyny opór odnotowano na południowym krańcu wyspy, skąd strzelało kilka karabinów maszynowych i kilkudziesięciu żołnierzy japońskich, ale ten punkt został wkrótce zniszczony, a pozostali obrońcy zmuszeni do ucieczki na północ. O godz. 9.25 marines wgryźli się tak głęboko w wyspę, że artyleria musiała zaprzestać ostrzału. W rezultacie o 14.50 ogłoszono oficjalnie, że Engebi została zajęta i oczyszczona ze stratami własnymi 85 zabitych i zaginionych oraz 521 rannych. Japończycy stracili 16 jeńców i 1276 zabitych. W tym dniu i następnym kompanie zwiadu spenetrowały i zabezpieczyły wszystkie małe wysepki pomiędzy Engebi i kolejnymi celami ataku – Eniwetok i Parry.
Podczas zajmowania małych wysepek atolu kilku przesłuchiwanych krajowców zeznało, że na Eniwetok znajduje się około tysiąca Japończyków. Jeńcy wzięci na Engebi nie potwierdzali tych informacji, a dokumenty znalezione po szturmie wskazywały, że na Eniwetok jest 556 żołnierzy, zaś na Parry 326. Zgodnie z tą ostatnią informacją adm. Hill zmodyfikował swój plan nakazując batalionom 106. pp lądowanie kolumną batalionów, a po dwóch godzinach od rozpoczęcia szturmu wycofanie jednego batalionu celem wsparcia 22. pmar atakującego wyspę Parry.
Atak na Eniwetok został wyznaczony na godz. 9.00 18 lutego. O godz. 7.10 dwa niszczyciele podeszły do plaż od strony laguny i otworzyły ogień. Pół godziny później dołączył do nich trzeci niszczyciel, a w ciągu następnych 30 minut cztery kolejne niszczyciele podeszły do wyspy od strony oceanu i rozpoczęły bombardowanie. Nie był to ostrzał wystarczający. Podczas gdy na Engebi spadło 1180 ton pocisków, a na Parry 945, Eniwetok otrzymało zaledwie 205 ton. Nie było również poprzedzającego lądowanie bombardowania z powietrza. Dopiero o 8.10 nadleciały samoloty z lotniskowców, by ostrzelać plaże i ich zaplecze, a niemal tuż przed lądowaniem zjawiły się LCT (R) (nieznana jest ich dokładna liczba), by wystrzelić ku plażom swe rakiety.
W odróżnieniu od pozostałych wysp archipelagu brzeg Eniwetok był stromy i wysoki na ponad 3 metry, co uniemożliwiało amtrakom posuwanie się w głąb lądu. Wobec silnego ognia zaporowego karabinów maszynowych i granatników piechota amerykańska zaległa na plaży, a niektóre pododdziały zaczęły nawet cofać się ku jednostkom desantowym. Te, które posuwały się w głąb wyspy, były atakowane ze skrzydeł przez Japończyków wykorzystujących rowy łącznikowe i tunele. Pokonanie pierwszego odcinka i dotarcie do drogi biegnącej wzdłuż plaży zajęło kompaniom B i K ponad dwie godziny. Dopiero wsparcie czołgów pozwoliło na wdarcie się w głąb pozycji przeciwnika i dotarcie do przeciwległego, oceanicznego brzegu wyspy.
Około południa nastąpił zmasowany kontratak japoński, w którym wzięło udział ponad 300 żołnierzy. Został powstrzymany w wyniku kilkuminutowego starcia na bagnety i granaty i zakończył się o godz. 12.45. O tej też godzinie wstrzymany został atak amerykański na lewym skrzydle. Stało się jasne, że bez wzmocnienia nie da się przełamać pozycji przeciwnika i że w pierwszym rzędzie należy oczyścić południowo-zachodni kraniec wyspy. W związku z tym zarządzono natychmiastowe lądowanie 3. batalionu 22. pmar i przejęcie przezeń lewego skrzydła 1. batalionu 106. pp. Trzeci batalion tego pułku już był zaangażowany w walkę na wschodnim kierunku uderzenia. Marines wylądowali o 14.25, a już o 16.05 linia natarcia została wyrównana. Około 18.30 oddziały amerykańskie osiągnęły ostatnie umocnienia na południowo-zachodnim krańcu wyspy, jednakże między nacierającymi jednostkami nadal istniała niezamknięta, 100-metrowa luka, z której w nocy wyszło kontruderzenie japońskie zagrażające bezpośrednio stanowisku dowodzenia batalionu.
Rano 20 lutego walki na tym odcinku zostały zakończone, chociaż akcja oczyszczająca trwała przez cały dzień. Dopiero trzeciego dnia o świcie pododdziały marines i czołgi można było załadować na środki przeprawowe dla dokonania desantu na wyspie Parry. Tymczasem na lewym skrzydle, gdzie walczył 3. batalion 106. pp, natarcie posuwało się bardzo wolno naprzód, ale do zapadnięcia ciemności zajęto 2/3 długości wyspy, w czym znaczny udział miały czołgi i artyleria dywizyjna.
Noc była ciemna, ale rozświetlana racami i pociskami oświetlającymi z okrętów, co pozwalało, do godz. 2.00 kontynuować atak. Dopiero o 4.30 żołnierze zostali zmuszeni – pod ostrzałem japońskim – do okopania i przetrwania do świtu około 7.00. Atak podjęty rano nie napotykał już większych przeciwności i ani płytki rów przeciwczołgowy, ani prymitywne miny przeciwpiechotne (laski dynamitu z zapalnikami lontowymi), nie hamowały natarcia. Kraniec wyspy został osiągnięty o godz. 16.30 21 lutego. Zajęcie wyspy Eniwetok kosztowało Amerykanów 37 zabitych i 94 rannych. Japończycy stracili około 800 zabitych i 23 jeńców.
Opóźnienie w zajęciu Eniwetok i straty poniesione przez 1. i 3. batalion 106. pmar. spowodowały, że lądowanie na wyspie Parry, które miało nastąpić równolegle z atakiem na wyspę główną, zostało odłożone aż do chwili zajęcia i zabezpieczenia Eniwetok. W ten sposób Parry otrzymała znacznie większą, niż pierwotnie zakładano, porcję bombardowań z morza i powietrza, co spowodowało, że zdobycie najsilniej obsadzonej wyspy przebiegło niemal bezproblemowo.
O świcie "[którego dnia?]" pancerniki "Tennessee" i "Pennsylvania" podeszły na 1500 metrów do brzegu i ostrzelały wyspę nie tylko ze swych ciężkich i lekkich dział, ale nawet z działek 40 mm. Od strony laguny podobny ostrzał prowadziły ciężkie krążowniki "Indianapolis" i "Louisville" wspierane przez niszczyciele. Ogień był tak gęsty i nieprzewidywalny, że trzy LCG, które zbliżyły się do Parry dla dokonania bliskiego ostrzału, zostały trafione pociskami 75 mm z niszczyciela Hailey tracąc 13 zabitych i 74 rannych.
Lądujące oddziały powitał niezbyt skuteczny ogień japońskich karabinów maszynowych i jednego działa 77 mm, uciszonych pięcioma salwami dział okrętowych. O godz. 13.30 zdobyty został północny odcinek obrony, a do wieczora południowy. 3. batalion 106. pp wylądował 23 lutego o świcie, by do końca dnia zakończyć oczyszczanie wyspy. W trakcie walk na atolu Eniwetok Amerykanie stracili 262 zabitych, 77 zaginionych i 757 rannych. Do niewoli wzięto 66 Japończyków i Koreańczyków. Cała reszta japońskiego garnizonu zginęła.
Dodatkowe operacje.
Lądowaniom na Kwajalein, Majuro i Eniwetok towarzyszył szereg dodatkowych operacji mających na celu zneutralizowanie pozostałych baz japońskich na Wyspach Marshalla i na atolu Truk. Operacje te zostały przeprowadzone przez samoloty z lotnisk na zajętych wyspach i z lotniskowców, a ich głównym zadaniem było zniszczenie infrastruktury baz morskich, samolotów i lotnisk przeciwnika tak, by można było pozostawić owe punkty oporu na tyłach bez obawy, że zostanie z nich przedsięwzięty jakikolwiek znaczący atak.
Pierwszym celem ataków lotnictwa był atol Mille, bombardowany od 18 listopada 1943 do 31 stycznia 1944, w którym to okresie kompletnie zrujnowano lotnisko i zniszczono wszystkie samoloty japońskie. W okresie późniejszym do wyspy docierały jedynie kutry rybackie i rzadko okręty podwodne, bez możliwości skutecznego zaopatrzenia wyspy jako bazy.
Atol Maloelap uważany był przez Amerykanów za największe zagrożenie dla ich operacji desantowych w rejonie Wysp Marshalla. Główna wyspa atolu – Taroa – stanowiła najważniejszą bazę lotniczą pomiędzy Tarawą a Truk. Garnizon był doskonale uzbrojony w działa obrony wybrzeża i przeciwlotnicze. Pierwszego nalotu dokonało dziesięć B-24 z lotnisk na wyspie Nanumea w dniu 26 listopada 1943, zrzucając 22 tony bomb z wysokości około 3 tysięcy metrów. W okresie do 10 stycznia 1944 rajdy dokonywane były przez samoloty z Nanumei, Nukufetau i Canton, przy czym dystans wynosił od 2000 do 3100 mil morskich. Amerykanie stracili dziewięć samolotów wraz z załogami, zestrzeliwując jednocześnie 59 myśliwców przeciwnika. Pas startowy był za każdym razem niszczony, ale już następnego dnia naprawiany i gotów do akcji.
Druga seria ataków przeciwko Maloelap rozpoczęła się 11 stycznia przy użyciu lżejszych bombowców, atakujących cele w locie koszącym. Przyniosło to dalsze uszkodzenia pasa startowego i zniszczenie piętnastu myśliwców japońskich, ale Amerykanie stracili sześć załóg samolotów B-25. Opuszczające cel ataku bombowce były ścigane przez 15 japońskich myśliwców, lecz dwanaście P-40 łatwo poradziło sobie z przeciwnikiem zestrzeliwując 11 i uszkadzając poważnie 2 dalsze.
Decydującymi były ataki w dniach 26-29 stycznia, kiedy to całkowicie zniszczono wszystkie samoloty i urządzenia naziemne bazy. Maloelap przestała liczyć się jako baza lotniczo-morska sił japońskich.
Atolowi Jaluit, pozbawionemu lotniska i kotwicowiska o większym znaczeniu, poświęcono mniej uwagi, ale i tak – w okresie od 12 grudnia 1943 do 29 stycznia 1944 – dokonano tam 13 bombardowań z lotnisk na Makinie i Tarawie. Na dwa dni przed lądowaniem na Kwajalein atol Jaluit został całkowicie pozbawiony zdolności działania.
Atolu Wotje nie bombardowano do 13 grudnia 1943, kiedy to dziesięć B-24 z Canton dokonało nalotu. Do dnia 29 stycznia 1944 zrzucono na wyspę 325 ton bomb, odcinając ją całkowicie od kontaktu z siłami japońskimi w innych częściach Pacyfiku.
Operacja Hailstone.
Ostatnią dodatkową operacją, podjętą w dniach 17-18 lutego 1944, była operacja "Hailstone" (czasami błędnie nazywana "Hailstorm") wymierzona przeciw atolowi Truk, uważanemu przez Amerykanów za "Pearl Harbor-" lub "Gibraltar Pacyfiku". Wzięły w niej udział trzy spośród czterech części składowych 58. Grupy Uderzeniowej (ang. "Task Force 58") pod wspólnym dowództwem adm. Mitschera i nadzorującego operację – z pokładu nowego pancernika "New Jersey" – adm. Spruance'a.
Armada składała się z pięciu szybkich lotniskowców, czterech lotniskowców eskortowych, sześciu pancerników, dziesięciu krążowników i dwudziestu ośmiu niszczycieli. O świcie 17 lutego cała flota znalazła się w pobliżu atolu Truk podejmując natychmiast pierwszy atak 70 myśliwców przeciwko lotniskom nieprzyjaciela. Atak ten zakończył się całkowitym sukcesem – 128 japońskich samolotów (72 na ziemi i 56 w powietrzu) – zostało zniszczonych przy stracie zaledwie czterech samolotów własnych. Zaraz po tym ataku nad wyspami znalazło się osiemnaście bombowców torpedowych, które zrzuciły swe ładunki na lotniska, czyniąc je czasowo niezdolnymi do wykorzystania.
Podjęto następnie atak przeciwko kotwicowisku w lagunie, gdzie spodziewano się zastać okręty "Połączonej Floty" adm. Kogi, ale ten, przewidując taki przebieg wydarzeń, odesłał wcześniej większość jednostek na Palau. Pozostałe na wodach laguny statki handlowe poniosły ogromne straty – wszystkie, o łącznej o wyporności ponad 200 tys. ton, spoczęły na dnie. Z uciekających okrętów samoloty i okręty amerykańskie dopadły i zniszczyły jeden lekki krążownik i jeden niszczyciel.
Baza japońska w atolu Truk została w wyniku tych ataków (dalsze miały miejsce w dniach 29-30 kwietnia 1944) tak osłabiona, że do końca wojny nie odegrała już żadnej roli. Całkowite straty amerykańskie to dwa okręty uszkodzone i 27 zestrzelonych samolotów.

</doc>
<doc id="1050687" url="https://pl.wikipedia.org/wiki?curid=1050687" title="Teamspirit 55 EP">
Teamspirit 55 EP

Teamspirit 55 EP jest pierwszym albumem zespołu Kontrust.

</doc>
<doc id="1050689" url="https://pl.wikipedia.org/wiki?curid=1050689" title="Make Me Blind EP">
Make Me Blind EP

Make Me Blind EP – drugi album zespołu Kontrust.

</doc>
<doc id="1050690" url="https://pl.wikipedia.org/wiki?curid=1050690" title="We!come Home">
We!come Home

We!come Home jest trzecim albumem zespołu Kontrust.

</doc>
<doc id="1050692" url="https://pl.wikipedia.org/wiki?curid=1050692" title="Zespół Gradenigo">
Zespół Gradenigo

Zespół Gradenigo (zespół szczytu piramidy części skalistej kości skroniowej, ang. Gradenigo's syndrome, petrous apicitis) – zespół neurologiczny polegający na współistnieniu porażenia nerwu VI i neuralgii nerwu V. Został zbadany i opisany przez włoskiego otiatrę Giuseppe Gradenigo w 1904 roku.
Etiopatogeneza.
Zespół związany jest z wytworzeniem ropnia zewnątrzoponowego na przednio-górnej powierzchni piramidy kości skroniowej z podrażnieniem opon mózgowo-rdzeniowych w przebiegu zapalenia komórek powietrznych szczytu piramidy części skalistej kości skroniowej
Objawy.
Na zespół składa się triada objawów (zwana triadą Gradenigo) związanych z zapaleniem szczytu piramidy kości skroniowej będącego powikłaniem ostrego zapalenia ucha środkowego:

</doc>
<doc id="1050693" url="https://pl.wikipedia.org/wiki?curid=1050693" title="Andrzej Witkowski (hydrogeolog)">
Andrzej Witkowski (hydrogeolog)

Andrzej Jarosław Witkowski (ur. 1950 w Nowym Mieście Lubawskim) – polski hydrogeolog, profesor nauk ścisłych i przyrodniczych, doktor habilitowany nauk o Ziemi, profesor Uniwersytetu Śląskiego, kierownik zespołu badawczego „Zagrożenie i ochrona środowiska gruntowo-wodnego” Instytutu Nauk o Ziemi Wydziału Nauk Przyrodniczych Uniwersytetu Śląskiego.

</doc>
<doc id="1050702" url="https://pl.wikipedia.org/wiki?curid=1050702" title="IV Korpus Rezerwowy Kawalerii">
IV Korpus Rezerwowy Kawalerii



</doc>
<doc id="1050706" url="https://pl.wikipedia.org/wiki?curid=1050706" title="APO">
APO



</doc>
<doc id="1050707" url="https://pl.wikipedia.org/wiki?curid=1050707" title="Absolute Price Oscillator">
Absolute Price Oscillator



</doc>
<doc id="1050708" url="https://pl.wikipedia.org/wiki?curid=1050708" title="Percentage Price Oscillator">
Percentage Price Oscillator



</doc>
<doc id="1050709" url="https://pl.wikipedia.org/wiki?curid=1050709" title="Boeing YAL-1 Airborne Laser">
Boeing YAL-1 Airborne Laser



</doc>
<doc id="1050712" url="https://pl.wikipedia.org/wiki?curid=1050712" title="CCI">
CCI



</doc>
<doc id="1050713" url="https://pl.wikipedia.org/wiki?curid=1050713" title="Fale Elliotta">
Fale Elliotta



</doc>
<doc id="1050714" url="https://pl.wikipedia.org/wiki?curid=1050714" title="Teoria fal">
Teoria fal



</doc>
<doc id="1050718" url="https://pl.wikipedia.org/wiki?curid=1050718" title="Wszechświat zamknięty">
Wszechświat zamknięty



</doc>
<doc id="1050723" url="https://pl.wikipedia.org/wiki?curid=1050723" title="Wszechświat pulsujący">
Wszechświat pulsujący



</doc>
<doc id="1050726" url="https://pl.wikipedia.org/wiki?curid=1050726" title="YYZ">
YYZ



</doc>
<doc id="1050727" url="https://pl.wikipedia.org/wiki?curid=1050727" title="Nanisivik">
Nanisivik

Nanisivik (inuktitut: "miejsce, gdzie ludzie znajdują rzeczy") – osada na południowym brzegu Cieśniny Lancastera na Ziemi Baffina w terytorium Nunavut w Kanadzie.
Założona jako kopalnia cynku i ołowiu. Zbudowano również port, który był w stanie przyjmować statki do 15 m głębokości. W 2001 r. ludność osady liczyła 77 osób. Po zamknięciu kopalni w 2002 r. osada została opuszczona, a teren był powoli oczyszczany. Ze względu na lokalizację blisko wschodniego wejścia do Przejścia Północno-Zachodniego, w 2007 r. ogłoszono plan odbudowania portu w Nanisivik na potrzeby Kanadyjskich Sił Zbrojnych.
Fiord, na którym znajduje się port w Nanisivik, zamarza w zimie, podobnie jak cała Cieśnina Lancastera.
Osada położona jest około 20 km na wschód od Arctic Bay, oraz około 6 km na północ od lotniska "Nanisivik Airport" (kod IATA: YSR, kod ICAO: CYSR) ze żwirowym pasem startowym o długości 1951 m.

</doc>
<doc id="1050729" url="https://pl.wikipedia.org/wiki?curid=1050729" title="Jerzy Bernard Strużyna">
Jerzy Bernard Strużyna

Jerzy Bernard Strużyna (ur. 14 czerwca 1944 w Katowicach) – profesor doktor habilitowany medycyny, specjalność: chirurgia plastyczna.
Dyplom lekarza uzyskał w 1968 w Wojskowej Akademii Medycznej w Łodzi. Do 30 września 2006 roku był Kierownikiem Katedry i Oddziału Klinicznego Chirurgii Rekonstrukcyjnej Śląskiego Uniwersytetu Medycznego.
Prezes Polskiego Towarzystwa Chirurgii Plastycznej, Rekonstrukcyjnej i Estetycznej oraz Polskiego Towarzystwa Leczenia Oparzeń.
Publikacje.
Autor ponad 100 specjalistycznych prac i książek poświęconych leczeniu oparzeń, m.in.:

</doc>
<doc id="1050732" url="https://pl.wikipedia.org/wiki?curid=1050732" title="Electrolux addisoni">
Electrolux addisoni

Electrolux addisoni – gatunek ryby drętwokształtnej z rodziny Narkidae, jedyny przedstawiciel rodzaju "Electrolux", odkryty na wschodnim wybrzeżu Afryki Południowej.
Ciemnobrązowa powierzchnia dysku drętwy pokryta jest bladożółtymi cętkami i ciemnymi, koncentrycznie rozłożonymi pręgami. Na ogonie znajdują się dwie płetwy grzbietowe. Nazwa rodzaju nawiązuje do dobrze rozwiniętych narządów elektrycznych ("electro"), światła ("lux") jakie – zdaniem autorów – rzuca na słabo poznaną różnorodność gatunków zachodniego Oceanu Indyjskiego oraz do sfilmowanej sceny, w której drętwa wessała pokarm, co nasunęło obserwującym skojarzenie z odkurzaczem. Nazwę gatunkową nadano od nazwiska Marka Addisona, który odnalazł holotyp. Ryba była znana ze zdjęć podwodnych wykonanych w 1984. Osiąga długość ok. 50 cm i jest największym przedstawicielem Narkidae. Jest uważana za gatunek endemiczny, a niewielka ilość zgromadzonych materiałów świadczy o małej liczebności populacji.

</doc>
<doc id="1050735" url="https://pl.wikipedia.org/wiki?curid=1050735" title="Tylko dla orłów">
Tylko dla orłów



</doc>
<doc id="1050736" url="https://pl.wikipedia.org/wiki?curid=1050736" title="Narkidae">
Narkidae

Narkidae – rodzina drętwokształtnych ryb chrzęstnoszkieletowych (Chondrichthyes).
Charakterystyka.
Gatunki z rodzajów "Electrolux" i "Heteronarce" mają dwie płetwy grzbietowe. U "Temera" płetwa grzbietowa nie występuje.
Klasyfikacja.
Rodzaje zaliczane do tej rodziny:
"Crassinarke" — "Electrolux" — "Heteronarce" — "Narke" — "Temera" — "Typhlonarke"

</doc>
<doc id="1050737" url="https://pl.wikipedia.org/wiki?curid=1050737" title="Józef Szymański (historyk)">
Józef Szymański (historyk)

Józef Szymański (ur. 13 lutego w 1931 w Wojniczu, zm. 23 października 2011 w Lublinie) – polski historyk, specjalista w zakresie nauk pomocniczych historii.
Życiorys.
Ukończył I Liceum Ogólnokształcące im. Kazimierza Brodzińskiego w Tarnowie. Absolwent historii Katolickiego Uniwersytetu Lubelskiego (1957). Doktorat w Uniwersytecie Warszawskim w 1957 r., tam też habilitował się w 1969 r. Profesor nadzwyczajny od 1980, a od 1986 r. profesor zwyczajny. W latach 1957–1962 zatrudniony w wydawnictwie Towarzystwa Naukowego KUL, 1962–1963 pełnił funkcję starszego asystenta KUL, 1963–1969 adiunkt w Instytucie Historii Uniwersytetu Marii Curie – Skłodowskiej, 1970–1972 w Instytucie Historii PAN, 1972–1976 docent w Uniwersytecie Śląskim w Katowicach, od 1976 r. ponownie w UMCS, gdzie zajmował następujące stanowiska: w latach 1981–1982 prodziekan Wydziału Humanistycznego, 1982–1984 rektor, 1984–1990 członek Senatu, 1990–1993 dyrektor Instytutu Historii. W latach 1995–1999 pełnił funkcję rektora Wyższej Szkoły Humanistyczno-Przyrodniczej w Sandomierzu.
Od 1964 r. aktywny członek Polskiego Towarzystwa Historycznego – Oddział w Lublinie, a także członek Polskiej Akademii Nauk (m.in. przewodniczący Komisji Nauk Pomocniczych Historii Komitetu Nauk Historycznych oraz Komisji Nauk Pomocniczych Historii, Źródłoznawstwa i Edytorstwa Komitetu Nauk Historycznych). Był także członkiem założycielem Polskiego Towarzystwa Heraldycznego.
Główne zainteresowania badawcze.
Nauki pomocnicze historii (podstawy metodologiczne, dzieje pisma), chronologia, heraldyka, epigrafika, kodykologia), dzieje społeczne średniowiecznej Polski (szczególnie rola Kościoła) i edytorstwo historyczne.
Wyróżnienie.
Honorowy Obywatel Miasta Sandomierza (2002).
Miejsce spoczynku.
Pochowany na Cmentarzu Komunalnym w Lublinie (sektor P4KH-2-6).

</doc>
<doc id="1050741" url="https://pl.wikipedia.org/wiki?curid=1050741" title="Makararaja chindwinensis">
Makararaja chindwinensis

Makararaja chindwinensis – gatunek słodkowodnej ogończy, jedyny przedstawiciel rodzaju " Makararaja", odkryty w górnej Birmie w rzece Czinduin. Opisana w 2007 przez Tysona Robertsa. Jest blisko spokrewniona z rodzajem "Pastinachus". Od pozostałych ogończowatych wyróżnia się niemal okrągłym kształtem dysku.

</doc>
<doc id="1050744" url="https://pl.wikipedia.org/wiki?curid=1050744" title="Jerzy Strużyna">
Jerzy Strużyna



</doc>
<doc id="1050747" url="https://pl.wikipedia.org/wiki?curid=1050747" title="Jet (sieć stacji paliw)">
Jet (sieć stacji paliw)

Jet – marka sieci stacji paliw koncernu ConocoPhillips, używana w Europie.
Obecnie stacje Jet działają w Austrii, Belgii, Czechach, Danii, Finlandii, Niemczech, Norwegii, Szwecji, Tajlandii, Wielkiej Brytanii oraz na Węgrzech i na Słowacji.
W 2007 roku Lukoil wykupił 376 stacji paliw JET w sześciu krajach Europy, w tym 83 w Polsce.

</doc>
<doc id="1050748" url="https://pl.wikipedia.org/wiki?curid=1050748" title="Rūdolfs Bangerskis">
Rūdolfs Bangerskis

Rūdolfs Bangerskis (; ur. 21 lipca 1878 w Taurupe, zm. 24/25 lutego 1958 w Oldenburgu) – rosyjski i łotewski wojskowy (generał) i SS-Gruppenführer, minister obrony Łotwy w okresie międzywojennym, inspektor generalny Łotewskiego Legionu SS podczas II wojny światowej.
Życiorys.
Służył w armii rosyjskiej. W 1901 ukończył Petersburską Junkierską Szkołę Piechoty.
Brał udział w wojnie rosyjsko-japońskiej w latach 1904–1905. W 1914 ukończył szkołę sztabu generalnego. Podczas I wojny światowej zajmował stanowiska dowódcze w różnych jednostkach rosyjskich, był m.in. dowódcą 17 Syberyjskiego Pułku Strzelców w stopniu pułkownika. W 1917 dołączył do wojsk białych, w ramach których dowodził kolejno dywizją, korpusem i grupą armii. Uczestnik Wielkiego Syberyjskiego Marszu Lodowego – prowadził kolumnę oddziałów 3 Syberyjskiej Armii, m.in. w czasie przeprawy przez rzekę Kan.
Po ich klęsce przyjechał na Łotwę, gdzie na początku lat 20. był dowódcą kilku dywizji w stopniu generała. W latach 1924–1925 i 1926–1928 sprawował stanowisko ministra obrony. W 1937 przeszedł w stan spoczynku.
Po zajęciu obszaru Łotwy przez Niemcy w 1941, podjął współpracę z okupantami. 1 marca 1943 został mianowany inspektorem generalnym nowo formowanego Legionu Łotewskiego SS w stopniu Legions-Brigadefuhrera der Waffen-SS. Jego zwierzchność uznawali też lotnicy Łotewskiego Legionu Luftwaffe. Kompetencje inspektora generalnego były jednak ograniczone, gdyż sprawował on tylko kierownictwo ideologiczne nad podległymi żołnierzami, reprezentował interesy łotewskie wobec dowództwa Wehrmachtu, Waffen-SS i policji, miał prawo do bliżej niesprecyzowanego nadzoru oraz inspekcji jednostek wojskowych i policyjnych złożonych z Łotyszy, a także nad opieką kulturalną i medyczną żołnierzy oraz zobowiązany był do tłumaczenia niemieckich rozkazów, instrukcji i regulaminów. Podległe inspektorowi komórki organizacyjne musiały zapewnić również dopływ kadr oficerskich i podoficerskich do podległych sobie jednostek oraz były odpowiedzialne za prowadzenie rekrutacji. Awansował na SS-Gruppenfuhrera i Generalleutnanta der Waffen-SS. 20 lutego 1945 Bangerskis stanął na czele Łotewskiego Komitetu Narodowego zorganizowanego w Poczdamie pod niemieckim zwierzchnictwem.
Po zakończeniu wojny został aresztowany 21 czerwca 1945 przez agentów brytyjskiego wywiadu w miejscowości Goslar. Do grudnia przebywał w różnych obozach jenieckich. 25 grudnia został przeniesiony do obozu dla tzw. dipisów ("displaced persons") w Oldenburgu. Zginął tam w wypadku samochodowym 24/25 lutego 1958. Jego szczątki 16 maja 1995 zostały złożone na cmentarzu wojskowym w Rydze.

</doc>
<doc id="1050751" url="https://pl.wikipedia.org/wiki?curid=1050751" title="Mišo Cebalo">
Mišo Cebalo

Mišo Cebalo (ur. 6 lutego 1945 w Zagrzebiu, zm. 2 września 2022 tamże) – chorwacki szachista i trener szachowy ("FIDE Senior Trainer" od 2011), arcymistrz od 1985 roku.
Kariera szachowa.
W pierwszej połowie lat 90. należał do podstawowych zawodników reprezentacji Chorwacji, dwukrotnie występując na szachowych olimpiadach (1992 - na I szachownicy, 1994) oraz w drużynowych mistrzostwach Europy (1992). Był to jego drugi start w DME, pierwszy miał miejsce w roku 1983 w Płowdiwie, gdzie wspólnie z drużyną Jugosławii zdobył srebrny medal. W 1985 jedyny raz w swojej karierze zakwalifikował się do turnieju międzystrefowego (eliminacji mistrzostw świata) w Taxco de Alarcón, zajmując VII miejsce w.
W finale indywidualnych mistrzostw Jugosławii zadebiutował w roku 1965 w Titogradzie. W 1985 roku podzielił z Slavoljubem Marjanoviciem I miejsce, ale dogrywkę przegrał i ostatecznie zdobył tytuł wicemistrza kraju. W swoim dorobku posiada również brązowy medal mistrzostw Chorwacji, który zdobył w 2004 roku w Zagrzebiu.
Odniósł wiele sukcesów w międzynarodowych turniejach, m.in. w Zagrzebiu (1979, dz. II m. za Vlatko Kovačeviciem), dz. II m. w Budvie (1981, turniej strefowy, dz. II m. z Krunoslavem Hulakiem, za Dragoljubem Velimiroviciem), Rzymie (1985, dz. II m. z Gyulą Saxem, za Ulfem Anderssonem), Biel/Bienne (1986, dz. III m. z Vlastimilem Hortem, za Lwem Poługajewskim i Erikiem Lobronem), Bernie (1988, I m.), Reggio Emilii (1990/91, I m.), Zagrzebiu (1993, dz. I m. z Bojanem Kurajicą), Bled (1994, dz. I m. z Igorem Lempertem), Portorożu (1994, I m.), Ptuju (1995, dz. I m. z Krunoslavem Hulakiem), Toscolano (1996, I m.), Cannes (1996, dz. I m. z Michaelem Oratovskim, Nikoła Mitkowem i Nino Kirowem), Mediolanie (1996, dz. I m. z Nenadem Sulavą), Asti (1998, dz. I m. z Igorem Naumkinem), Turynie (1998, I m.), Puli (1998, dz. I m. wspólnie z Olegiem Romaniszynem, Mladenem Palacem i Aleksandrem Delczewem), Solinie (1999, dz. III m. z Vlatko Kovaceviciem, za Zdenko Kożulem i Władisławem Tkaczowem, przed m.in. Ilią Smirinem), Mediolanie (2001, I m.), Reggio Emilii (2001/02, dz. I m. wspólnie z Aleksandrem Delczewem, Władimirem Georgijewem i Borysem Czatałbaszewem), Portorożu (2004, dz. I m. z Draganem Solakiem), Umagu (2005, I m. i 2006, dz. I m.), Bratto (2005, dz. I m. z Władimirem Jepiszynem), Capoliveri (2007, I m.) oraz w Zagrzebiu (2007, dz. I m. wspólnie z m.in. Borki Predoveviciem). W 2008 r. zdobył w Davos brązowy medal mistrzostw Europy "weteranów" (zawodników pow. 60. roku życia), a w Bad Zwischenahn – brązowy medal mistrzostw świata w tej samej kategorii wiekowej. W 2009 r. zwyciężył w kolejnych mistrzostwach świata "weteranów", rozegranych w Condino.
Najwyższy ranking w karierze osiągnął 1 stycznia 1995 r., z wynikiem 2570 punktów dzielił wówczas 2. miejsce (za Bogdanem Laliciem, wspólnie ze Zdenko Kożulem) wśród chorwackich szachistów.

</doc>
<doc id="1050753" url="https://pl.wikipedia.org/wiki?curid=1050753" title="Miso Cebalo">
Miso Cebalo



</doc>
<doc id="1050754" url="https://pl.wikipedia.org/wiki?curid=1050754" title="Marie Victor de Latour-Maubourg">
Marie Victor de Latour-Maubourg



</doc>
<doc id="1050755" url="https://pl.wikipedia.org/wiki?curid=1050755" title="Stara matura">
Stara matura



</doc>
<doc id="1050758" url="https://pl.wikipedia.org/wiki?curid=1050758" title="Ireneusz Adamski">
Ireneusz Adamski

Ireneusz Adamski (ur. 22 sierpnia 1974 w Polkowicach) – polski piłkarz występujący na pozycji obrońcy.
Kariera.
Reprezentował barwy Ruchu Chorzów, Śląska Wrocław, Stali Chocianów, KP Wałbrzych, Górnika Polkowice oraz Gawinu Królewska Wola.
Od 1992 do 2000 był zawodnikiem Śląska Wrocław. Pierwszy raz w barwach Śląska, grającego w Ekstraklasie wystąpił 19 sierpnia 1995. Łącznie w ekstraklasie dla Śląska zagrał 25 razy. Wystąpił też w 1 meczu w Pucharze Polski.
Od 2001 do 2005 występował w barwach Górnika Polkowice. Pierwszy mecz rozegrał 25 lipca 2001 w rozgrywkach Pucharu ligi. Reprezentując Polkowice w Ekstraklasie wystąpił 11 razy, w II lidze 50 razy strzelając 6 goli, w Pucharze Polski 9 razy strzelając 1 gola, w Pucharze ligi 2 spotkania, w barażach 2 spotkania.
Od 2006 do 2009 występował w Ruchu Chorzów. W barwach Ruchu wystąpił 39 razy w Ekstraklasie, 18 razy w II lidze, 12 razy w Pucharze Polski i 10 razy w Pucharze Ekstraklasy.
Afera korupcyjna.
13 maja 2009 zatrzymano go ws. tzw. afery korupcyjnej w polskiej piłce nożnej. Miał sprzedawać mecze grając w Górniku Polkowice.

</doc>
<doc id="1050761" url="https://pl.wikipedia.org/wiki?curid=1050761" title="I Pułk Szwoleżerów Gwardii">
I Pułk Szwoleżerów Gwardii



</doc>
<doc id="1050764" url="https://pl.wikipedia.org/wiki?curid=1050764" title="I Korpus Jazdy Odwodowej">
I Korpus Jazdy Odwodowej

I Korpus Jazdy Odwodowej (I Korpus Rezerwowy Jazdy) - jeden z korpusów Wielkiej Armii I Cesarstwa Francuskiego. Należał do Rezerwy Kawalerii marszałka Joachima Murata.
Skład w sierpniu 1813.
Kwatera główna I Korpusu Jazdy Odwodowej mieściła się w Żaganiu

</doc>
<doc id="1050767" url="https://pl.wikipedia.org/wiki?curid=1050767" title="Klaudia Kaczorowska">
Klaudia Kaczorowska

Klaudia Kaczorowska (ur. 20 grudnia 1988 w Trzciance) − polska siatkarka grająca na pozycji przyjmującej, reprezentantka kraju. Jest absolwentką Szkoły Mistrzostwa Sportowego PZPS w Sosnowcu. 
Powołana do reprezentacji Polski przez Marco Bonittę w 2007 roku na Puchar Świata rozgrywany w Japonii.
Sukcesy klubowe.
Puchar Polski:
Mistrzostwo Polski:
Superpuchar Polski:
Puchar CEV:
Sukcesy reprezentacyjne.
Letnia Uniwersjada:
Mistrzostwa Europy:
Liga Europejska:

</doc>
<doc id="1050768" url="https://pl.wikipedia.org/wiki?curid=1050768" title="MMTK">
MMTK

MMTK () – zestaw narzędzi programowych do modelowania molekularnego. MMTK jest to oprogramowanie open source z wiodącym językiem Python, do wspomagania powszechnych działań w modelowaniu cząsteczek.
Pakiet zawiera:

</doc>
<doc id="1050772" url="https://pl.wikipedia.org/wiki?curid=1050772" title="Munda (miasto)">
Munda (miasto)

Munda – miejscowość na Wyspach Salomona; na wyspie Nowa Georgia; w Prowincji Zachodniej; 1315 mieszkańców (2009). Ośrodek turystyczny. Funkcjonuje tu port lotniczy Munda.

</doc>
<doc id="1050773" url="https://pl.wikipedia.org/wiki?curid=1050773" title="Noro">
Noro

Noro – miasto na Wyspach Salomona, w Prowincji Zachodniej, na wyspie Nowa Georgia; 3365 mieszkańców (2009). Ośrodek turystyczny.

</doc>
<doc id="1050775" url="https://pl.wikipedia.org/wiki?curid=1050775" title="Pluszcze">
Pluszcze

Pluszcze (Cinclidae) – monotypowa rodzina ptaków z rzędu wróblowych (Passeriformes).
Zasięg występowania.
Rodzina obejmuje gatunki występujące w okolicach wartkich, czystych strumieni na obszarze Europy, Azji, północno-zachodniej Afryki, zachodniej części Ameryki Północnej oraz północnej części Andów w Ameryce Południowej.
Charakterystyka.
Długość ciała 14–23 cm, masa ciała 39,5–88 g (samce z reguły większe od samic). 
Pluszcze żywią się larwami owadów wodnych oraz drobnymi rybami. Gniazda z mchu budują w pobliżu wody. Samice pluszczy składają od 3 do 6 białych jaj. Obydwoje rodzice zajmują się pisklętami.
Systematyka.
Podział systematyczny.
Do rodziny należy jeden rodzaj z następującymi gatunkami:

</doc>
<doc id="1050776" url="https://pl.wikipedia.org/wiki?curid=1050776" title="Artūrs Silgailis">
Artūrs Silgailis

Artūrs Mihails Silgailis (ur. 13 listopada 1895 r. w miejscowości Mežmuižā na Łotwie w granicach Rosji, zm. 15 sierpnia 1997 r. w Toronto) – rosyjski i łotewski wojskowy (pułkownik), dowódca piechoty i zastępca dowódcy 15 Dywizji Grenadierów SS, szef sztabu w Generalnym Inspektoracie Legionu Łotewskiego SS, sekretarz generalny wojny w Łotewskim Komitecie Narodowym.
W 1914 r. wstąpił ochotniczo do armii rosyjskiej. W październiku 1915 r. ukończył szkołę wojskową w Wilnie. Służył m.in. w 426 Pułku Piechoty. Latem 1916 r. został przeniesiony do dowództwa Floty Bałtyckiej w Helsinkach, a następnie garnizonu fortecy Sveaborg. W okresie międzywojennym służył w łotewskiej armii, m.in. w 6 Pułku Piechoty w Rydze, dochodząc do stopnia pułkownika. Po zajęciu Łotwy przez Niemców w 1941 r., podjął współpracę z okupantami. 1 marca 1943 r. został dowódcą piechoty i zastępcą dowódcy 15 Dywizji Grenadierów SS w stopniu Legions-Standartenführera der SS. W listopadzie tego roku awansował na Waffen-Oberführera der SS. Od lipca 1944 r. był szefem sztabu w Generalnym Inspektoracie Legionu Łotewskiego SS, na czele którego stał SS-Gruppenfuhrer Rūdolfs Bangerskis. Od 20 lutego 1945 r. sprawował funkcję sekretarza generalnego wojny w Łotewskim Komitecie Narodowym, kierowanym przez R. Bangerskisa. Po zakończeniu wojny wyemigrował do Kanady, gdzie zmarł 15 sierpnia 1997 r.
Opublikował książkę o Łotewskim Legionie SS ("Latviešu leģions", Kopenhaga, 1962); wyd. anglojęzyczne: "Latvian Legion", 1986.
Był odznaczony m.in. Triju Zvaigžņu ordenis, Aizsargu Nopelnu krusts, Latvijas Atbrīvošanas Kara Piemiņas Zīme, Latvijas Republikas atbrīvošanas cīņu 10 gadu jubilejas piemiņas medaļa.

</doc>
<doc id="1050777" url="https://pl.wikipedia.org/wiki?curid=1050777" title="Capesterre-Belle-Eau">
Capesterre-Belle-Eau

Capesterre-Belle-Eau – miasto i gmina na Gwadelupie (departament zamorski Francji); 19 448 mieszkańców (2011). Przemysł spożywczy.
Miejscowość.
Bananier, Bélair, Cacador, Cacoville, Cambrefort, Cantamerle, Carangaise, Christophe, La Digue, Fonds-Cacao, Grande-Chasse, L'Habituée, Îlet-Pérou, Mon Repos, Moravie, Moulin-à-l'Eau, Neuf-Château, La Plaine, Routhiers, Saint-Sauveur, Sainte-Marie, Source-Pérou

</doc>
<doc id="1050780" url="https://pl.wikipedia.org/wiki?curid=1050780" title="Morne-à-l’Eau">
Morne-à-l’Eau

Morne-à-l’Eau – miasto na Gwadelupie (departament zamorski Francji); 17 900 mieszkańców (2006). Ośrodek przemysłowy.

</doc>
<doc id="1050788" url="https://pl.wikipedia.org/wiki?curid=1050788" title="Tadeusz Wąsowski">
Tadeusz Wąsowski

Tadeusz Wąsowski pseud. „Tadzik” (ur. 26 lipca 1914, zm. 15 sierpnia 2007) – polski żołnierz podziemia, podpułkownik WP w stanie spoczynku, w momencie śmierci był ostatnim żyjącym oficerem batalionu „Chrobry I”, w powstaniu warszawskim dowodził plutonem.
Życiorys.
Urodził się w rodzinie Władysława i Aleksandry. Zasadniczą służbę wojskową odbył w l. 1933/1934 w Szkole Podchorążych Rezerwy Artylerii. W momencie wybuchu II wojny światowej walczył jako uczestnik polskiej wojny obronnej 1939. Był członkiem ZWZ/AK, uczestniczył w powstaniu warszawskim jako podporucznik w batalionie „Chrobry I”, gdzie dowodził plutonem. W sierpniu 1944, jego pluton dokonał między innymi zdobycia niemieckich magazynów na Stawkach gdzie łupem powstańców padło działo przeciwpancerne z ciągnikiem z amunicją. Brał także udział w walkach w Banku Polskim, gdzie został ranny. Kanałami przeszedł ze Starego Miasta do Śródmieścia, pozostając w szpitalu na Powiślu, a następnie na ul. Hożej do końca powstania. 
Absolwent Akademii Nauk Politycznych, długoletni pracownik NBP. 
Pochowany 22 sierpnia 2007, na Cmentarzu Komunalnym Północnym na Wólce Węglowej w Warszawie.

</doc>
<doc id="1050793" url="https://pl.wikipedia.org/wiki?curid=1050793" title="Montaña Rey">
Montaña Rey

Montaña Rey – miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 3719 mieszkańców. Przemysł spożywczy.

</doc>
<doc id="1050794" url="https://pl.wikipedia.org/wiki?curid=1050794" title="Jan Frezer">
Jan Frezer

Jan Frezer herbu Alabanda (zm. po 1744) – burgrabia krakowski, tytularny sekretarz królewski w latach 1728-1732, sekretarz konfederacji tarnogrodzkiej, konsyliarz powiatu sądeckiego województwa krakowskiego w konfederacji tarnogrodzkiej 1715 roku.
W 1715 wziął udział w konfederacji proszowickiej przeciwników Augusta II. 26 listopada 1715 został mianowany sekretarzem Generalności konfederacji tarnogrodzkiej. Wiosną 1716 udał się do Gdańska, gdzie przed obliczem cara Rosji Piotra I wystąpił z mową oskarżycielską przeciwko Augustowi II, w obronie sojuszu polsko-rosyjskiego. W Lublinie powtórzył te zarzuty na audiencji u posła rosyjskiego Grigorija Dołgorukiego, żądając przy tym detronizacji Wettyna na rzecz królewicza Jakuba Sobieskiego. Wkrótce został jednak odsunięty od stanowisk we władzach konfederacji tarnogrodzkiej. We wrześniu 1733 podpisał elekcję Augusta III jako deputat do jego "pacta conventa" i został sekretarzem oraz konsyliarzem konfederacji zawiązaniej przez Antoniego Ponińskiego dla przeprowadzenia intronizacji Sasa wbrew większości szlachty.

</doc>
<doc id="1050795" url="https://pl.wikipedia.org/wiki?curid=1050795" title="Montaña Abou">
Montaña Abou

Montaña Abou – miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 4412 mieszkańców. Przemysł spożywczy.

</doc>
<doc id="1050797" url="https://pl.wikipedia.org/wiki?curid=1050797" title="Tera Corá">
Tera Corá

Tera Corá – miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 3816 mieszkańców. Przemysł spożywczy.

</doc>
<doc id="1050799" url="https://pl.wikipedia.org/wiki?curid=1050799" title="Pikrynian sodu">
Pikrynian sodu

Pikrynian sodu – organiczny związek chemiczny, sól sodowa kwasu pikrynowego. Zapalony, nawet w niedużych ilościach, ma tendencję do rozkładu wybuchowego; wybucha od uderzenia. W roztworze o odczynie alkalicznym po ogrzaniu przechodzi w pikraminian sodu.
Zastosowanie.
Jako materiał wybuchowy, składnik mieszanin pirotechnicznych, paliwo rakietowe.

</doc>
<doc id="1050800" url="https://pl.wikipedia.org/wiki?curid=1050800" title="Souax">
Souax

Souax – miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 3637 mieszkańców. Przemysł spożywczy.

</doc>
<doc id="1050801" url="https://pl.wikipedia.org/wiki?curid=1050801" title="Marian Wiśniowski">
Marian Wiśniowski

Marian Wiśniowski (ur. 14 grudnia 1929, zm. 11 sierpnia 2007) – polski aktor teatralny, filmowy i telewizyjny, reżyser i pedagog. 
Życiorys.
Dyplom aktora dramatu uzyskał po ukończeniu Państwowej Wyższej Szkoły Aktorskiej w Łodzi w 1954 roku. Debiut teatralny w 1954 roku w roli Puka w "Śnie nocy letniej" Williama Shakespeare'a w Teatrze Powszechnym w Łodzi. 
Do wielu spektakli teatralnych, operowych i operetkowych układał szermierkę i techniki walki. Był wykładowcą w Państwowej Wyższej Szkole Muzycznej we Wrocławiu) oraz prowadził przewód na stopień adiunkta w Państwowej Wyższej Szkole Teatralnej w Krakowie. 
W latach 2000 - 2006 zajmował się Teatrem Studenckim "Zwierciadło", działającym przy Akademii Humanistycznej w Pułtusku. 
Pochowany na cmentarzu w Józefowie k. Otwocka. 
Praca w teatrze.
Występował w teatrach: 
Wybrana filmografia i spektakle telewizyjne.
Źródło: FilmPolski.pl.

</doc>
<doc id="1050802" url="https://pl.wikipedia.org/wiki?curid=1050802" title="JP233">
JP233

JP233 - brytyjski kasetowy zasobnik lotniczy przeznaczony do niszczenia pasów startowych produkowany przez Hunting Engineering.
Zasobnik JP233 składa się z dwóch części. Przednia mieści 215 min przeciwtransportowych HB876, tylna zawiera 30 bomb przeciwbetonowych SG-357. Podpociski są wyrzucane pirotechniczne. Kolejność wyrzucania podpocisków jest regulowana przez interwałometr którego głównym elementem jest zespół dwóch mikroprocesorów.
Zasobnik jest przenoszone przez brytyjskie samoloty Panavia Tornado (dwa zasobniki pod kadłubem). Może być użyty przy maksymalnej prędkości do 950 m/s, i minimalnej wysokości 60 m.
Zasobniki JP233 były używane bojowo przez brytyjskie Tornada podczas I wojny w Zatoce Perskiej.

</doc>
<doc id="1050803" url="https://pl.wikipedia.org/wiki?curid=1050803" title="Magiczna bariera">
Magiczna bariera



</doc>
<doc id="1050804" url="https://pl.wikipedia.org/wiki?curid=1050804" title="Disney Music Group">
Disney Music Group

Disney Music Group (dawniej Buena Vista Music Group) – grupa wytwórni muzycznych zależnych od The Walt Disney Company. Przewodniczącym grupy jest Bob Cavallo, który jest zależny od Dicka Cooka – prezesa Walt Disney Studios.
Wytwórnie.
Grupa łączy:
Rozpowszechnianie płyt.
Disney Music Group nie ma własnej sieci rozprowadzającej płyty, zamiast tego polegają na Universal Music Group w Północnej Ameryce, Avex w Japonii oraz (od września 2005) EMI w Europie, Australii i Nowej Zelandii. W przeszłości Sony był dystrybutorem wytwórni Hollywood Records w Azji. 
W Wielkiej Brytanii, EMI ma licencję na wydawanie albumów Hollywood Records jako swoich, mimo tego nagrania te odróżniają się od nagrań EMI.

</doc>
<doc id="1050806" url="https://pl.wikipedia.org/wiki?curid=1050806" title="Everything Is">
Everything Is

Everything Is – debiutancki album zespołu z Manchesteru – Nine Black Alps.
Single:
Lista utworów.
Wszystkie utwory napisane przez Nine Black Alps.
Recenzje.
Album doczekał się recenzji m.in. w następujących portalach i magazynach:

</doc>
<doc id="1050814" url="https://pl.wikipedia.org/wiki?curid=1050814" title="Rivière-Salée">
Rivière-Salée

Rivière-Salée – miasto na Martynice (departament zamorski Francji); 16 200 mieszkańców (2006). Przemysł spożywczy.

</doc>
<doc id="1050815" url="https://pl.wikipedia.org/wiki?curid=1050815" title="XYZ (zespół muzyczny)">
XYZ (zespół muzyczny)

XYZ - projekt brytyjskiej supergrupy z 1981 roku, zainicjowany przez byłych muzyków Yes i Led Zeppelin. 
Nazwa XYZ oznaczała miała eX Y(es) i Led Z(eppelin). Grupę utworzyli Chris Squire, Alan White i Jimmy Page. Page uważał, że zespół potrzebuje mocnego wokalisty, dlatego chciał, aby zaśpiewał z nimi Robert Plant (również z Led Zeppelin). Plant zjawił się nawet na jednej próbie w 1981 roku, ale nie zdecydował się na dołączenie do grupy. Głównie z powodu braku jego udziału projekt nie został ostatecznie zrealizowany.
W połowie lat 90. zaczęły się pojawiać bootlegi z utworami nagranymi przez XYZ w domowym studio Chrisa Squire'a w New Pipers w Virginia Water (hrabstwo Surrey) w kwietniu 1981. Prawdopodobnie pochodzą one z taśm demo skradzionych z domu Jimmy'ego Page'a w Cookham (Berkshire) w 1987. Bootlegi składają się z czterech utworów: dwóch instrumentalnych (riff z jednego z nich został użyty w albumie zespołu The Firm "Fortune Hunter"; drugi został później użyty w utworze Yes z 1997 - "Mind Drive"). Pozostałe dwa to utwory znane jako "Telephone Secrets" (lub "Telephone Spies") oraz "And (Do) You Believe It" (lub "Can You See"). Ten ostatni został nagrany przez Yes w 2001 i wydany na płycie "Magnification" jako "Can You Imagine".
Squire i White wydali w grudniu 1981 singel "Run with the Fox", oparty na melodii stworzonej przez XYZ. Później założyli grupę Cinema, w której występował też gitarzysta Trevor Rabin i klawiszowiec Tony Kaye. Zespół stał się w późniejszym okresie niejako drugim wcieleniem Yes i w 1983 wydał album "90125".

</doc>
<doc id="1050816" url="https://pl.wikipedia.org/wiki?curid=1050816" title="Stanisław Kramsztyk">
Stanisław Kramsztyk

Stanisław Kramsztyk (ur. 8 listopada 1841 w Warszawie, zm. 22 grudnia 1906 w Warszawie) – polski naukowiec żydowskiego pochodzenia, fizyk, matematyk, przyrodnik, pedagog, popularyzator nauki i encyklopedysta.
Życiorys.
Urodził się w Warszawie w zasymilowanej rodzinie żydowskiej, jako syn rabina Izaaka Kramsztyka (1814–1899). Jego braćmi byli: Zygmunt (1848–1920), Julian (1851–1925) i Feliks (1853–1918).
W 1859 ukończył gimnazjum gubernialne w Warszawie. W tym samym roku rozpoczął studia na Akademii Medyko-Chirurgicznej. Po otwarciu w 1862 Szkoły Głównej Warszawskiej, przeniósł się na wydział Matematyczno-Fizyczny, który ukończył w 1866, jako jeden z pierwszych magistrów tej uczelni. Od tego czasu nauczał fizyki i przyrody w wielu warszawskich prywatnych szkołach średnich. W latach 1875-1891 wykładał arytmetykę handlową w Szkole Handlowej im. Leopolda Kronenberga w Warszawie. Nauczał także na Wyższych Kursach Handlowych Żeńskich oraz na tajnych kompletach. W latach 1869–1886 pracował jako urzędnik w Banku Polskim, a w latach 1890–1906 w Warszawskim Towarzystwie Ubezpieczeń od Ognia.
Był jednym ze współzałożycieli Kasy im. Mianowskiego – wspomagającej finansowo młodych naukowców. Wygłaszał publiczne odczyty z dziedziny przyrody, fizyki i astronomii, z których dochód najczęściej przeznaczał na cele instytucji naukowych i społecznych. Działał w społecznym i naukowym życiu pozytywistów warszawskich.
Pracę popularyzatorską rozpoczął w 1862 od cyklu "Gawędy naukowe", drukowanego w "Przyjacielu Dzieci". Od 1868 publikował artykuły naukowe i popularne w wielu czasopismach polskich (m.in. w "Kłosach", "Bibliotece Warszawskiej", "Ateneum" czy "Kraju"). Opracował m.in. cały dział przyrodniczy w "Encyklopedii Powszechnej Mniejszej" i "Encyklopedii Powszechnej Ilustrowanej" Samuela Orgelbranda, dział astronomii i fizyki w "Wielkiej Encyklopedii Ilustrowanej" oraz wchodził w skład redakcji "Encyklopedii Wychowawczej". Napisał wiele książek promujących naukę oraz podręczniki do matematyki i fizyki. Przetłumaczył na język polski wiele publikacji naukowych. Jego dorobek popularyzatorski i publicystyczny jest oceniany na kilka tysięcy pozycji.
Z małżeństwa z Heleną z domu Lewy (1856–1925), z którą miał troje dzieci: Wandę (1879–1889), Karolinę (1887–1896) i Stefana (1877–1942; lekarza pediatrę, więźnia getta warszawskiego). Stanisław Kramsztyk pochowany jest na cmentarzu żydowskim przy ulicy Okopowej w Warszawie (kwatera 71).

</doc>
<doc id="1050817" url="https://pl.wikipedia.org/wiki?curid=1050817" title="Mikołaj Łaściszewski (zm. 1716)">
Mikołaj Łaściszewski (zm. 1716)

Mikołaj Łaściszewski herbu Prawdzic (zm. 23 lipca 1716 w Sandomierzu) – konsyliarz konfederacji tarnogrodzkiej.
Życiorys.
4 grudnia 1715 został wyznaczony konsyliarzem przy marszałku konfederackim Stanisławie Ledóchowskim. W lipcu 1716 łamiąc zawieszenie broni porwał kilka koni, należących do regimentu wojsk saskich generała majora Henryka Fryderyka Friesena. Obradujący w Opatowie sejmik nakazał 20 lipca 1716 Łaściszewskiemu zwrot koni jako zabranych "bez wiedzy i woli" województwa sandomierskiego.
Sasi porwali go jednak podstępem do Sandomierza, gdzie za naruszenie rozejmu, z rozkazu Friesena został powieszony. Egzekucję musiano powtarzać, ponieważ za pierwszym razem urwał się postronek. 
Sprawa ta spowodowała wielkie wzburzenie rzesz szlacheckich, które uznały ją za jeszcze jeden przejaw samowoli wojsk saskich. W obliczu jawnego złamania prawa, ponieważ zgodnie z umową w czasie rozejmu sprawy takie mogły rozpatrywać jedynie mieszane sądy polsko-saskie, August II Mocny polecił Jakubowi Henrykowi Flemmingowi rozpoczęcie śledztwa w sprawie Friesena. Generał saski został aresztowany, a 23 stycznia 1717 ogłoszono dekret skazujący. Ostatecznie sprawę pozostawiono do osobistego rozstrzygnięcia pomiędzy rodziną Łaściszewskiego i Friesenem.

</doc>
<doc id="1050818" url="https://pl.wikipedia.org/wiki?curid=1050818" title="La Trinité (Martynika)">
La Trinité (Martynika)

La Trinité – miasto i gmina na Martynice (departament zamorski Francji). Według spisu ludności z 2009 liczba mieszkańców wynosi 13 923. Jest siedzibą władz okręgu, kantonu i gminy o tej samej nazwie. Leży na wybrzeżu Oceanu Atlantyckiego po wschodniej stronie wyspy, u nasady półwyspu Presqu'île de la Caravelle.

</doc>
<doc id="1050819" url="https://pl.wikipedia.org/wiki?curid=1050819" title="MW-1">
MW-1

Mehrzweckwaffe-1 (MW-1) - niemiecki zasobnik kasetowy. Przenoszony przez samoloty Panavia Tornado Luftwaffe.
MW-1 składa się z czterech segmentów. Łącznie posiadają one 112 prowadnic z których każda może mieścić:
Zasobnik może być użyty przy prędkości do 1100 km/h i wysokości 30 m. Po zrzuceniu subamunicji kolejne segmenty zasobnika są odrzucane (począwszy od tylnego).

</doc>
<doc id="1050821" url="https://pl.wikipedia.org/wiki?curid=1050821" title="Le Zénith">
Le Zénith

Le Zénith – nazwa zespołu obiektów koncertowych we Francji. 13 takich miejsc położonych jest w: Caen, Clermond Ferrand, Dijon, Lille, Montpellier, Nancy, Nantes, Orleanie, Paryżu, Pau, Rouen, Toulon i Tuluzie.
Zarówno "Anywhere but Home", koncertowe CD/DVD wydane przez Evanescence, jak i "Hullabaloo Soundtrack" angielskiego zespołu Muse zostały nagrane na Le Zènith w Paryżu. W marcu 2005 włoska śpiewaczka Laura Pausini dała dwa koncerty, z których materiał umieszczono na CD/DVD Live in Paris 05. Również rockowa supergrupa muzyczna TOTO nagrała w paryskim Zénith DVD koncertowe w ramach swojej trasy Falling in Between Live w lutym 2007 roku.

</doc>
<doc id="1050824" url="https://pl.wikipedia.org/wiki?curid=1050824" title="Droga wojewódzka nr 930">
Droga wojewódzka nr 930

Droga wojewódzka nr 930 (DW930) – droga wojewódzka w województwie śląskim o długości ok. 4 km łącząca drogę wojewódzką nr 932 w Świerklanach z drogą wojewódzką nr 933 w Mszanie.

</doc>
<doc id="1050827" url="https://pl.wikipedia.org/wiki?curid=1050827" title="Tivoli (Grenada)">
Tivoli (Grenada)

Tivoli – miasto w Grenadzie, położone na północnym wschodzie wyspy, w pobliżu rzeki Antoine. Według danych z 2006 mieszka tutaj około 700 ludzi. Nieopodal Tivoli leżą miejscowości La Poterie oraz Belmont.

</doc>
<doc id="1050828" url="https://pl.wikipedia.org/wiki?curid=1050828" title="Geremi Njitap">
Geremi Njitap



</doc>
<doc id="1050831" url="https://pl.wikipedia.org/wiki?curid=1050831" title="Pierre Achille Webo">
Pierre Achille Webo



</doc>
<doc id="1050832" url="https://pl.wikipedia.org/wiki?curid=1050832" title="More Than This">
More Than This

More Than This – druga płyta zespołu Trading Yesterday. Nigdy nie została oficjalnie wypuszczona, a w grudniu 2006 roku pojawiła się w internecie. Na płycie pojawiło się siedem utworów z debiutanckiej płyty The Beauty and the Tragedy, które zostały nieco zmienione. Są to takie utwory jak: "One Day", "She Is the Sunlight", "Love Song Requiem", "For You Only", "World on Fire", "The Beauty &amp; the Tragedy" i "Shattered". Głównym przesłaniem płyty tak jak pierwszej (debiutanckiej) jest miłość, która zabija i ratuje.

</doc>
<doc id="1050834" url="https://pl.wikipedia.org/wiki?curid=1050834" title="Stade Omnisports Ahmadou Ahidjo">
Stade Omnisports Ahmadou Ahidjo



</doc>
<doc id="1050836" url="https://pl.wikipedia.org/wiki?curid=1050836" title="Brasil (Aruba)">
Brasil (Aruba)

Brasil − miasto na Arubie (terytorium autonomiczne Holandii). Według danych z 2006 liczy ono 700 mieszkańców. Jest to ośrodek przemysłowy.

</doc>
<doc id="1050837" url="https://pl.wikipedia.org/wiki?curid=1050837" title="Bubali">
Bubali

Bubali – miasto na Arubie (terytorium autonomiczne Holandii). Według danych z 2006 liczy 700 mieszkańców. Jest to ośrodek przemysłowy.

</doc>
<doc id="1050838" url="https://pl.wikipedia.org/wiki?curid=1050838" title="Reprezentacja Chin w piłce siatkowej mężczyzn">
Reprezentacja Chin w piłce siatkowej mężczyzn

Reprezentacja Chińskiej Republiki Ludowej w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.
Zespół trzykrotnie wygrywał mistrzostwa Azji (ostatni raz w 1999 roku). Chiny jedenastokrotnie startowały na mistrzostwach świata (najlepszy wynik to dwukrotnie 7. miejsce).
Linki zewnętrzne.
Oficjalna strona Chińskiego Związku Piłki Siatkowej

</doc>
<doc id="1050839" url="https://pl.wikipedia.org/wiki?curid=1050839" title="Szymon Datner">
Szymon Datner

Szymon Datner (ur. 2 lutego 1902 w Krakowie, zm. 8 grudnia 1989 w Warszawie) – polski historyk żydowskiego pochodzenia.
Życiorys.
Przed II wojną światową pracował jako nauczyciel w Gimnazjum Hebrajskim w Białymstoku. Był członkiem i wiceprzewodniczącym Towarzystwa Esperanckiego im. Ludwika Zamenhofa w tym mieście. Przeżył wojnę ukrywając się w lasach wschodniej Polski. Pod pseudonimem „Tolo”, przyłączył się do lokalnej partyzantki żydowskiej, oddziału „Forojs”, który od 1944 był częścią partyzantki sowieckiej, brygady im. W. Czapajewa pod dowództwem płk M. K. Wojciechowskiego. 24 maja 1943 pomagał w wywiezieniu kilku osób z białostockiego getta. Pomiędzy 1944 i 1946 stał na czele biura Centralnego Komitetu Żydów Polskich w Białymstoku, reprezentującego wobec władz państwowych Żydów ocalałych z Holocaustu oraz organizującego dla nich opiekę i pomoc.
Następnie pracował w Żydowskim Instytucie Historycznym w Warszawie i był ekspertem Głównej Komisji Badania Zbrodni Hitlerowskich w Polsce. Zajmował się głównie badaniem Holocaustu. Zmuszony do rezygnacji z zajmowanych funkcji po wydarzeniach marca 1968, wkrótce potem został zrehabilitowany. Kilkakrotnie spotykał się z Janem Pawłem II podczas jego pielgrzymek do Polski.
Zmarł w 1989 w Warszawie. Został pochowany na cmentarzu żydowskim przy ulicy Okopowej w Warszawie (kwatera 10, rząd 5).
Jego córka, Helena Datner, jest także historykiem i socjologiem, dwie córki Lilka i Mika zginęły podczas Holocaustu. Był żonaty z Edwardą Orłowską.
Badania.
W 1966 roku, jako historyk zajmujący się po wojnie zagadnieniem Holocaustu w pracy dotyczącej tego tematu, odpowiedzialność za masowe zbrodnie na żydowskiej ludności Białostocczyzny (mające miejsce po ataku III Rzeszy na ZSRR w czerwcu 1941) przypisał specjalnym grupom operacyjnym niemieckiej policji i opisał prowokacje, których się dopuszczały. Zdaniem Datnera oddziały niemieckie, choć w większości dokonywały eksterminacji samodzielnie, dokonując zbrodni na Żydach niejednokrotnie odegrały rolę inspiratorów, pozyskując do współpracy miejscowych zdrajców, elementy kryminalne lub formacje policyjne.
Badał także sprawę mordu w Jedwabnem. W 1946 roku, opierając się wyłącznie na zeznaniach 2 żydowskich świadków, doszedł do wniosku, że winnymi tej zbrodni byli polscy chrześcijanie, którym biernie towarzyszyli Niemcy. W 1966 roku zmienił jednak zdanie i uznał, że naziści podżegali, a następnie zmuszali lub nakłaniali do współpracy Polaków, a gdy to zawiodło, hitlerowcy sami dokonali mordu. Publikując w 1966 w „Biuletynie Żydowskiego Instytutu Historycznego” swój artykuł Datner nie miał jednak dostępu do akt śledztwa, a następnie procesu, toczącego się przeciwko 22 osobom oskarżonym o mord w Jedwabnem i zakończonego w 1949 jednym wyrokiem śmierci (zamienionym później na karę więzienia).

</doc>
<doc id="1050840" url="https://pl.wikipedia.org/wiki?curid=1050840" title="Bogdan Judziński">
Bogdan Judziński

Bogdan Judziński (ur. 17 lutego 1944, zm. 14 sierpnia 2007) – dr ekonomii, specjalista w zakresie rynku rolnego, założyciel i wieloletni prezydent Izby Gospodarczo-Handlowej Przetwórstwa Zbóż i Produkcji Pasz (Izba Zbożowo-Paszowa), członek Zespołu Rzeczoznawców Głównego Urzędu Statystycznego, szef Zespołu Upraw Polowych Rady Gospodarki Żywnościowej, oraz doradca w Polskim Komitecie Normalizacyjnym. Był członkiem honorowym Stowarzyszenia Młynarzy RP, oraz przewodniczącym Rady Programowej ""Przeglądu Zbożowo-Młynarskiego”". Pochowany na cmentarzu Bródnowskim w Warszawie (kwatera 65A-5-18). 

</doc>
<doc id="1050842" url="https://pl.wikipedia.org/wiki?curid=1050842" title="Przemysław Radkiewicz">
Przemysław Radkiewicz

Przemysław Radkiewicz (ur. 25 sierpnia 1970 w Wałczu) – polski lekkoatleta, skoczek wzwyż. Olimpijczyk z Atlanty (1996).
Kariera.
Ukończył VII Liceum Ogólnokształcące im. Juliusza Słowackiego w Warszawie. Zawodnik Skry Warszawa. Olimpijczyk z Atlanty (1996) – zajął w finale skoku wzwyż 10. miejsce z wynikiem 2,29 m. Podczas mistrzostw Europy juniorów (1989) był 5. z wynikiem 2,20 m. Największy krajowy rywal Artura Partyki i Jarosława Kotewicza (w kadrze opiekował się nimi trener Edward Hatala, w klubie Józef Knap). 
Na mistrzostwach Polski seniorów na otwartym stadionie zdobył pięć medali. 
Obecnie trener lekkoatletów Skry Warszawa.

</doc>
<doc id="1050844" url="https://pl.wikipedia.org/wiki?curid=1050844" title="Le Zenith">
Le Zenith



</doc>
<doc id="1050845" url="https://pl.wikipedia.org/wiki?curid=1050845" title="Sandy Hill">
Sandy Hill

Sandy Hill - miejscowość i dystrykt na Anguilli (terytorium zamorskie Wielkiej Brytanii). W 2001 liczyła około 557 mieszkańców.

</doc>
<doc id="1050849" url="https://pl.wikipedia.org/wiki?curid=1050849" title="East End (Anguilla)">
East End (Anguilla)

East End – miejscowość i dystrykt na Anguilli (terytorium zamorskie Wielkiej Brytanii). W 2001 liczyła około 614 mieszkańców.

</doc>
<doc id="1050850" url="https://pl.wikipedia.org/wiki?curid=1050850" title="Microsoft Photo Editor">
Microsoft Photo Editor

Microsoft Photo Editor – aplikacja graficzna oparta na programie HALO Desktop Imager. Znajduje się on w pakietach: Office 97, Office 2000, Office XP. 
Służy do obróbki fotografii, obrazów i rysunków. Zdjęcia i obrazy poddawane edycji mogą być pobierane do programu ze skanera, kamery internetowej, cyfrowego aparatu fotograficznego, dyskietki, CD-ROM-u, dysku twardego komputera, innego programu i internetu.
Posiada możliwość zastosowania kilkunastu efektów specjalnych, jak przykładowo symulacja rysunku węglem, przekształcenie obrazu na malowany akwarelą, witraż i wiele innych. Pozwalają one na przekształcenie zdjęcia lub obrazu w bardzo ciekawe grafiki artystyczne.

</doc>
<doc id="1050851" url="https://pl.wikipedia.org/wiki?curid=1050851" title="David Prinosil">
David Prinosil

David Prinosil (ur. 9 marca 1973 w Ołomuńcu) − niemiecki tenisista pochodzenia czeskiego, reprezentant w Pucharze Davisa, zdobywca brązowego medalu igrzysk olimpijskich w Atlancie (1996) w grze podwójnej.
Kariera tenisowa.
Jako zawodowy tenisista występował w latach 1991−2004.
W grze pojedynczej osiągnął 6 finałów turniejów rangi ATP World Tour, z których w 3 zwyciężył.
W grze podwójnej wygrał 10 turniejów rangi ATP World Tour i 11−krotnie był uczestnikiem finałów. Wśród finałów z udziałem Niemca są wielkoszlemowe French Open 1993 i Australian Open 2001. W Paryżu startował z Markiem-Kevinem Goellnerem, a w Melbourne z Byronem Blackiem.
Razem z Markiem-Kevinem Goellnerem zdobył w 1996 roku brązowy medal igrzysk olimpijskich w Atlancie. Półfinałową rywalizację niemiecka para przegrała z Brytyjczykami Neilem Broadem i Timem Henmanem, natomiast mecz o brązowy medal wygrała z Holendrami Jacckiem Eltinghem i Paulem Haarhuisem.
W latach 1996−2003 reprezentował Niemcy w Pucharze Davisa rozgrywając łącznie 22 mecze, triumfując w 11.
W rankingu gry pojedynczej Prinosil najwyżej był na 28. miejscu (23 kwietnia 2001), a w klasyfikacji gry podwójnej na 12. pozycji (20 sierpnia 2001).

</doc>
<doc id="1050853" url="https://pl.wikipedia.org/wiki?curid=1050853" title="Ze Kalanga">
Ze Kalanga



</doc>
<doc id="1050854" url="https://pl.wikipedia.org/wiki?curid=1050854" title="Hullabaloo Soundtrack">
Hullabaloo Soundtrack



</doc>
<doc id="1050855" url="https://pl.wikipedia.org/wiki?curid=1050855" title="Chalk Sound">
Chalk Sound

Chalk Sound – miasto w Turks i Caicos (kolonia Wielkiej Brytanii); 997 mieszkańców (2006). Przemysł spożywczy.

</doc>
<doc id="1050856" url="https://pl.wikipedia.org/wiki?curid=1050856" title="Krystatuzaur">
Krystatuzaur

Krystatuzaur ("Cristatusaurus lapparenti") – dinozaur z rodziny spinozaurów (Spinosauridae).
Żył w epoce wczesnej kredy (ok. 121-112 mln lat temu) na terenach Afryki. Długość ciała ok. 10 m, wysokość ok. 4 m, masa ok. 1,5 t. Jego szczątki znaleziono w Nigrze.
Opisany na podstawie fragmentu żuchwy. Szczegółowa klasyfikacja – dyskusyjna.

</doc>
<doc id="1050858" url="https://pl.wikipedia.org/wiki?curid=1050858" title="III Korpus Jazdy Odwodowej">
III Korpus Jazdy Odwodowej

III Korpus Jazdy Odwodowej (III Korpus Rezerwowy Jazdy) - jeden z korpusów Wielkiej Armii I Cesarstwa Francuskiego. Należał do Rezerwy Kawalerii marszałka Joachima Murata.
Skład w sierpniu 1813.
Kwatera główna III Korpusu Jazdy Odwodowej mieściła się w Lipsku.

</doc>
<doc id="1050859" url="https://pl.wikipedia.org/wiki?curid=1050859" title="Dulce Chacón">
Dulce Chacón

Dulce Chacón (ur. 6 czerwca 1954 w Zafrze, zm. 3 grudnia 2003 w Madrycie) – hiszpańska pisarka.
Urodziła się w konserwatywnej rodzinie w Estremadurze. Po śmierci ojca, kiedy miała 12 lat, przeprowadziła się wraz z rodziną do Madrytu. Była znana ze swoich postępowych poglądów. Wzięła udział w organizacji wielkiej demonstracji przeciw wojnie w Iraku w Madrycie 15 marca 2003. Z powszechnym uznaniem została przyjęta jej powieść "Uśpiony głos" opisująca cierpienie kobiet w trakcie i po zakończeniu wojny domowej w Hiszpanii. Otrzymała nagrody: Premio de Poesía Ciudad de Irún (za "Contra el desprestigio de la altura"), XXIV Premio Azorín (za "Cielos de barro") oraz Premio Libro del Año 2002 (za "Uśpiony głos").

</doc>
<doc id="1050860" url="https://pl.wikipedia.org/wiki?curid=1050860" title="Wymarłe zwierzęta holocenu">
Wymarłe zwierzęta holocenu

Wymarłe zwierzęta holocenu – gatunki i podgatunki zwierząt wymarłych lub prawdopodobnie wymarłych w holocenie, a w szczególności w epoce określanej jako antropocen, z podaniem obszaru występowania oraz przybliżonej daty wymarcia. W wykazie ujęto gatunki i podgatunki zwierząt ujęte w Czerwonej Księdze IUCN w kategorii EX ("extinct" – wymarłe) oraz te, które zostały uznane za prawdopodobnie wymarłe na podstawie innych publikacji. Najlepiej rozpoznane zostały gromady ssaków i ptaków. W danych IUCN zgromadzono nazwy 735 zwierząt uznanych za wymarłe po roku 1500 n.e.
Ssaki.
Ssaki z Czerwonej Księgi IUCN.
Czerwona Księga IUCN w kategorii EX wykazuje 76 gatunków i 30 podgatunków ssaków.
Pozostałe ssaki.
Ssaki nieujęte w danych IUCN lub ujęte w innej kategorii:
Ptaki.
Czerwona Księga IUCN w kategorii EX (ang. Extinct) wykazuje 156 gatunków ptaków (stan z początku 2017; w niektórych przypadkach klasyfikacja danego taksonu jako gatunku lub podgatunku jest sporna):
Gady.
W Czerwonej Księdze IUCN odnotowano 30 gatunków wymarłych gadów
Płazy.
W Czerwonej Księdze IUCN odnotowano 34 gatunki wymarłych płazów:
Ryby.
Czerwona Księga IUCN w kategorii EX wykazuje 80 gatunków ryb [[promieniopłetwe|promieniopłetwych (Actinopterygii)]], m.in.:
Zobacz też.
[[Kategoria:Listy wymarłych zwierząt|Holocen]]
[[Kategoria:Wymarłe zwierzęta holocenu| ]]

</doc>
<doc id="1050861" url="https://pl.wikipedia.org/wiki?curid=1050861" title="Łukasz Wichniarz">
Łukasz Wichniarz

Łukasz Wichniarz (ur. 13 października 1982 w Poznaniu) – polski koszykarz występujący na pozycji niskiego skrzydłowego. Wychowanek KKS-u Poznań. W sezonie 2011/2012 występował w Kotwicy Kołobrzeg.

</doc>
<doc id="1050862" url="https://pl.wikipedia.org/wiki?curid=1050862" title="8 Pułk Piechoty Legionów">
8 Pułk Piechoty Legionów

8 Pułk Piechoty Legionów (8 pp Leg.) – oddział piechoty Polskiej Siły Zbrojnej, Wojska Polskiego II RP i Armii Krajowej.
Pułk nawiązywał do tradycji bojowej 8 pułku piechoty Armii Księstwa Warszawskiego, którego dowódcą był płk Cyprian Godebski oraz legendy po wsławionym w bitwie pod Iganiami i Ostrołęką 8 pułku piechoty Liniowej Wojska Polskiego Królestwa Kongresowego (1815–1831).
Zalążek jednostki formował się w Ostrowi Mazowieckiej w ramach Polskiej Siły Zbrojnej ("Polnische Wehrmacht"), począwszy od maja 1918. Nadano mu wówczas nazwę 2 pułku piechoty. 16 stycznia 1919 przemianowany został na 8 pułk piechoty Legionów. Pod tą nazwą występował do końca swojego istnienia – do października 1939. Podczas wojny z Ukraińcami torował sobie i innym polskim oddziałom drogę do broniącego się Lwowa. Skierowany pod Rawę Ruską, brał udział w walkach o: Skniłów, Magierów, Niemirów, Kulików, Stary Sambor, Stanisławów. Toczył walki nad Dniestrem i Zbruczem. Bronił też, na prośbę rządu łotewskiego, niepodległości tego kraju, zagrożonej inwazją sowiecką. W wojnie polsko-bolszewickiej od 16 maja do 26 września 1920 brał udział w walkach pod: Dokszycami, Pokostem, Żyżniewem, Cybulkami oraz w decydującej dla polskiego zwycięstwa bitwie nad Niemnem. Po zakończonej wojnie pułk powrócił do miejsca stałego pobytu – Lublina.
W 1926, w czasie przewrotu majowego w Warszawie, pułk wziął udział w walkach po stronie marszałka Józefa Piłsudskiego.
W kampanii wrześniowej był przydzielony do Armii Odwodowej „Prusy”. Uczestniczył w kilku znaczących bitwach: pod Iłżą, pod Krasnobrodem i II pod Tomaszowem Lubelskim. Po zakończeniu kampanii wrześniowej, na początku października 1939, 8 pp Leg. został rozwiązany przez dowódcę pułku – płk. Antoniego Cebulskiego.
Formowanie.
Od lata 1917 do wiosny 1918 trwały w garnizonach w Ostrowi Mazowieckiej i Zegrzu prace organizacyjne i szkolenie, które doprowadziły 15 maja 1918 do sformowania 2 pułku piechoty. Początkowo I/2 pp i II/2 pp posiadały po cztery kompanie piechoty, zaś III/2 pp – trzy kompanie. 1 listopada 1918 poszczególne bataliony 1 pp skierowane zostały – do Krakowa (I – mjr Czesław Jarnuszkiewicz), do Lublina (II – mjr Mieczysław Smorawiński) oraz do Warszawy (III – kpt. Franciszek Kruk-Grzybowski). I/2 pp znalazł się w Krakowie 5 listopada. 7 listopada w Lublinie II/2 pp podporządkował się rządowi Ignacego Daszyńskiego. W Lublinie zorganizowano kompanię karabinów maszynowych oraz wydzielono 7 kompanię, która wysłana została w siedleckie. W jej miejsce sformowano nową kompanię z ochotników POW. III/2 pp brał w Warszawie udział w zajęciu Cytadeli, następnie do grudnia 1918 pełnił służbę wartowniczą. W tym czasie zorganizowane zostały 12 kompania oraz kompania karabinów maszynowych (która dopiero 1 stycznia 1919 otrzymała broń).
W związku z odtworzeniem pułków legionowych, 2 pułk piechoty, jako faktycznie młodszy, został na 16 stycznia 1919 przemianowany na 8 pp Legionów. Miało to miejsce, gdy oddział jeszcze jako 2 pułk piechoty walczył pod Lwowem, pod dowództwem Ferdynanda Zarzyckiego. On też otrzymał nominację na stanowisko dowódcy pułku. Na miasto garnizonowe, a zarazem miejsce docelowego stacjonowania, wyznaczony został dla 8 pułku piechoty Legionów Lublin.
W grudniu 1919 batalion zapasowy pułku stacjonował w Lublinie.
Udział w wojnie polsko-ukraińskiej i polsko-bolszewickiej.
Pułk brał udział w działaniach bojowych w czasie wojny z Ukraińcami oraz wojny z bolszewikami. I batalion pod dowództwem majora Czesława Jarnuszkiewicza, razem z batalionem podhalańskim, walczył pod wsią Tarło i Wołczuchami. Obsadził odcinek Niżankowice – Nowe Miasto, utrzymując tę pozycję do czasu połączenia się z resztą oddziału. II batalion, pełniący dotychczas służbę wartowniczą w Lublinie, 4 grudnia 1918 został wysłany na front pod Rawę Ruską, skąd część pododdziału – 5 i 6 kompania – wyruszyły wraz z grupą „Bug”, wchodzącą w skład Frontu Wołyńskiego, pod Lwów, gdzie uczestniczyły w walkach wraz ze stacjonującym tam wcześniej III batalionem.
Intensywne walki, toczone m.in. pod wsią Skniłów od 13 stycznia 1919, spowodowały wykrwawienie się 5 i 6 kompanii do tego stopnia, że z pozostających przy życiu żołnierzy uformowano jedną nową 9 kompanię, którą wcielono do równie zdziesiątkowanego III batalionu.
Do końca kwietnia 1919 pododdziały walczyły oddzielnie i staczały zwycięskie potyczki: pod Żółkwią – 9 marca 1919, pod Magierowem i Niemirowem – 12 marca 1919 oraz Bełzem. W tym okresie III batalion, skierowany do Warszawy, uczestniczył w rozbrajaniu Niemców. Zdobywał i zajmował Cytadelę Warszawską, a 3 stycznia 1919 wysłany pod Rawę Ruską, brał udział w odsieczy Lwowa. Atakował tam wojska ukraińskie pod Kulikowem, Skniłowem, a 16–17 marca 1919 pod Kozicami. W tym boju poległ dowódca batalionu Franciszek Kruk-Grzybowski. Po jego bohaterskiej śmierci dowództwo III baonu objął kpt. Zdzisław Maćkowski.
W pierwszych dniach maja 1919, w Nowym Mieście, nastąpiło połączenie wszystkich trzech batalionów. Pułk, uzupełniony poprzez wcielenie Batalionu Strzelców nr 4 i pięciu kompanii marszowych, wszedł w skład 3 Dywizji Piechoty Legionów generała Zielińskiego. W ramach organizacyjnych tej dywizji, razem z 7 pułkiem piechoty Legionów, tworzył V Brygadę Piechoty Legionów.
Pierwszy bój scalonego oddziału miał miejsce 15 maja 1919 nad Wołczą, następne – pod Starym Samborem oraz – 17 maja 1919 w okolicach wsi Schodnica. Postój w miejscowości Jezupol, który miał miejsce 13 czerwca, przerwała wiadomość o niespodziewanej kontrofensywie czortkowskiej wojsk ukraińskich na polskie pozycje.
Pułk wraz z 3 DP Leg. został w trybie natychmiastowym skierowany do walki. Stoczono zwycięskie bitwy pod Denysowem i Kupczyńcami w dniach 13–14 czerwca 1919. Podczas bitew często dochodziło do walki na bagnety. Pułk brał udział w obronie miasta Brzeżany od 17 do 21 czerwca 1919. Dalsze walki toczono, powstrzymując natarcie 24 czerwca 1919 na miejscowości: Janczyn, Wołkowo i Firlejów. Wzięto tam do niewoli ponad 200 jeńców. 10 lipca 1919 pułk dotarł – tocząc nieustanne potyczki i forsując rzekę Zbrucz – do Skierzyńca, a następnie skierowano oddział na tyły do Wilna, celem uzupełnienia zapasów amunicji, żywności i sprzętu. Po uzupełnieniach oddział wyruszył na front w kierunku rzeki Dźwiny.
W grudniu 1919 wraz z 3 DP Leg. – na prośbę rządu łotewskiego, postanowiono skierować 8 pp Leg. na Łotwę w celu obrony tego państwa przed nacierającą Armią Czerwoną. Pułk przebywał tam do 13 marca 1920, broniąc niepodległości młodej republiki. Po powrocie z Łotwy żołnierze dotarli w rejon Budsławia, w miejsce stacjonowania odwodu 1 Armii.
16 maja 1920 do stacjonującego w Budsławiu wojska dotarła alarmująca wiadomość o nadciągającej ofensywie bolszewickiej. W związku z tą informacją jednostka wyruszyła w kierunku rzeki Czernicy. Stoczono z czerwonoarmiejcami krwawą bitwę pod Dokszycami. Podczas walki – pomiędzy 17 a 27 maja 1920 poległo lub zostało rannych ponad 200 żołnierzy 8 pp Leg. Po zajęciu przez oddział odcinka Korytnica – Władyki mobilizowano siły do mającej rozpocząć się polskiej kontrofensywy. Biorąc udział w kontruderzeniu, stoczono szereg potyczek. 28 maja pod Pohostem, 30 maja pod Żyżniewem, 31 maja pod Cybulkami, 1 czerwca pod Kamionką i 3 czerwca pod Ostrowem. Pułk wraz ze swoją dywizją brał udział w tych walkach, tocząc zwycięskie boje aż do 3 czerwca 1920.
W czerwcu 3 DP Leg., a wraz z nią 8 pp Leg., zostały wysłane na Front Ukraiński w celu powstrzymania nacierającej Armii Konnej Budionnego. 19 czerwca, po dotarciu transportem kolejowym do Zwiahla, pułk został zmuszony do odwrotu przez kawalerię bolszewicką. 22 czerwca oddział dotarł do wsi Karpiówka i pełnił funkcję odwodu dywizji. 25 czerwca ponownie dotarł do Zwiahla, gdzie otrzymał zadanie opanowania przyczółka mostowego „Hulsk”. Tego zadania jednak nie zrealizował. Polski atak na przyczółek został odparty. Pułk wycofał się do Korca i obsadzał go 28 czerwca. Zanim zdołano wystarczająco ufortyfikować miasto, kawaleria Budionnego wdarła się w obronę, biorąc w niewolę grupę polskich żołnierzy wraz z dowódcą I batalionu kpt. Gustawem Świderskim. Jednostka po tej dotkliwej stracie wycofała się za rzekę Horyń do miasta Równe. 18 lipca pułk obsadził pozycje nad rzeką Styr, gdzie wraz z 7 pp Leg. – w dniach 19–20 lipca uczestniczył w obronie powierzonego odcinka.
Podczas przegrupowania wojsk przygotowujących się do bitwy o Warszawę, 5 sierpnia 1920, pułk wyruszył w kierunku Bugu, maszerując przez Włodzimierz Wołyński. W dniach 12–13 sierpnia jeden z batalionów uczestniczył w zwycięskiej bitwie o Hrubieszów. W kontrofensywie znad Wieprza pułk walczył wraz z całą 3 DP Leg., tocząc walki pod Włodawą, przeciwko 58 Dywizji Strzelców (RFSRR). Dywizję wroga rozbito, wzięto licznych jeńców i zdobyto sprzęt. I i II batalion zajął następnie forty twierdzy brzeskiej. Od 31 sierpnia pułk wyruszył poprzez Hajnówkę do Gródka i tu pozostał w odwodzie 3 DP Leg.
Po zakończonej polskim zwycięstwem bitwie warszawskiej, w obliczu bolszewickich planów ponownego ataku na Warszawę, Józef Piłsudski dokonał wyprzedzającego manewru, atakując na północnym odcinku frontu. Zdarzenie to zostało później nazwane bitwą nad Niemnem. 8 pp Leg., uczestniczył podczas tych zmagań, walcząc w składzie 3 DP Leg.
Bitwy z udziałem pułku w latach 1919–1920.
Miejsca bitew i potyczek na szlaku bojowym 8 pp Leg. w latach 1919–1920:
Podczas tych działań wojennych poległo 25 oficerów oraz 471 szeregowych i podoficerów. Rannych zostało 96 oficerów oraz 1112 szeregowych i podoficerów. Ich pamięci poświęcony został pomnik w formie kopca, wzniesiony w 1928 w Lublinie na terenie koszar pułku.
Kawalerowie Virtuti Militari.
Wśród odznaczonych Krzyżem Orderu Virtuti Militari byli również oficerowie, którzy podczas tej wojny pułkiem dowodzili: ppłk Ferdynand Zarzycki, kpt. Franciszek Kruk-Grzybowski, mjr Mieczysław Smorawiński, mjr Czesław Jarnuszkiewicz, ppłk Franciszek Daniel Paulik, ppłk Władysław Bończa-Uzdowski, kpt. Zygmunt Szafranowski.
Ponadto 89 oficerów, 7 podchorążych i 322 szeregowych zostało odznaczonych Krzyżem Walecznych.
Pułk w okresie dwudziestolecia międzywojennego.
W okresie międzywojennym 8 pułk piechoty Legionów stacjonował na terenie Okręgu Korpusu Nr II w garnizonie Lublin. Wchodził w skład 3 Dywizji Piechoty Legionów.
Jeden z najbardziej dramatycznych momentów w dziejach oddziału przypadł na maj 1926, kiedy to dowództwo pułku stanęło wobec konieczności dokonania wyboru i opowiedzenia się po jednej ze stron w czasie przewrotu majowego. W wypadkach wzięły udział dwa bataliony pułku, liczące łącznie 21 oficerów, 5 chorążych, 444 szeregowców i 20 koni, uzbrojone w 430 karabinów i 12 ciężkich karabinów maszynowych. Załadowanie batalionów na transport kolejowy nastąpiło wieczorem 13 maja, na stacji kolejowej w Lublinie. Dowództwo nad baonami sprawował dowódca piechoty dywizyjnej 3 DP Leg., płk Władysław Bończa-Uzdowski. Po załadunku oddział wyjechał do stolicy. 14 maja około godz. 8.00 na Dworcu Gdańskim w Warszawie rozpoczął się wyładunek pozostałych oddziałów 3 DP Leg. (dwa baony 7 pp Leg. i dwa baony 9 pp Leg. pod dowództwem gen. bryg. Kazimierza Fabrycego). W walkach w stolicy poległ jeden oficer pułku, por. Józef Niedzielski.
Okoliczności poprzedzające decyzję o przybyciu batalionów pułku wraz ze swoją dywizją do Warszawy wspomniał w swojej publikacji również Stanisław Haller – stojący wówczas po stronie prezydenta RP Wojciechowskiego. Według relacji Hallera, oddziały prorządowe weszły w posiadanie radiotelegraficznego rozkazu marszałka Józefa Piłsudskiego, skierowanego do 3 DP Leg. w Zamościu, polecającego przybycie dywizji do Warszawy i podjęły próbę powstrzymania transportu wojska zmierzającego ku Warszawie poprzez zniszczenie mostu kolejowego na rzece Wieprz.
W okresie pokojowym pułk realizował program zasadniczych i rutynowych celów związanych z doskonaleniem i ćwiczeniem umiejętności i zdolności bojowej żołnierzy oraz pododdziałów. Odbywało się to na terenie poligonu usytuowanego w Górkach Czechowskich. Poza tą działalnością wdrażanych było wiele innych inicjatyw prospołecznych, skierowanych zarówno do nowo rekrutowanych poborowych, jak i do ludności Lublina i jego okolic. Do takich należała: walka z analfabetyzmem, szkolenia w zakresie nauki rachunkowości, przysposobienie do niektórych zawodów cywilnych. Ponadto na terenie jednostki zorganizowana została spółdzielnia, której członkami mogli zostać wojskowi. Działania gospodarcze pozwalały osiągać pewne dochody, które umożliwiały następnie organizowanie wycieczek krajoznawczych dla żołnierzy do wielu miast polskich oraz dożywianie dzieci z ubogich rodzin.
19 maja 1927 minister spraw wojskowych marszałek Polski Józef Piłsudski ustalił i zatwierdził dzień 15 maja, jako datę święta pułkowego. Pułk obchodził swoje święto w rocznicę utworzenia jednostki w 1918 oraz w rocznicę wręczenia chorągwi ufundowanej przez miasto Lublin i okoliczne ziemiaństwo.
W dniu święta organizowano szereg uroczystości patriotycznych, w których uczestniczyli, oprócz żołnierzy i ich rodzin, również przybywający na zaproszenie dowództwa pułku przedstawiciele władz państwowych i kościelnych oraz władz Lublina, a przede wszystkim mieszkańcy Lublina i okolic. Dzień rozpoczynał się uroczystym apelem, podczas którego dokonywane były wręczenia odznaczeń i awansów oficerom i żołnierzom 8 pp Leg. Kolejnymi elementami uroczystości były: defilada wojska z udziałem orkiestry wojskowej, msza święta przy „Kopcu Legionistów” – celebrowana przez arcybiskupa lubelskiego i księży lubelskiego ordynariatu polowego. Niejednokrotnie uroczystości pułkowe odbywały się również poza terenem jednostki, a defilada na placu Litewskim w centrum Lublina. Po zakończeniu oficjalnych uroczystości rozpoczynał się festyn, w którym uczestniczyli goście wraz z żołnierzami i przybyłą ludnością Lublina. Podczas festynu odbywały się również koncerty z udziałem zaproszonych artystów i orkiestry pułkowej dyrygowanej przez kpt. Faustyna Kulczyckiego. Podczas festynu organizowane były często zbiórki pieniędzy i darów dla dzieci z ubogich rodzin.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Pułk posiadał własną orkiestrę wojskową, która towarzyszyła wszystkim uroczystościom legionowym – tak na terenie jednostki, jak i poza nią. Kapelmistrzem orkiestry był kpt. Faustyn Kulczycki. Święta pułkowe uświetniła dwukrotnie swoim występem Hanka Ordonówna. Na te uroczystości była zapraszana ludność Lublina. Pułk organizował także zbiórkę na Fundusz Obrony Narodowej.
W Czechowie Górnym "(obecnie dzielnica Lublina)" powstało staraniem dowództwa osiedle domów dla rodzin etatowych oficerów i podoficerów pułku. Pułk propagował również wśród młodzieży aktywność sportową. Był tam zorganizowany „Wojskowy Klub Sportowy”, którego członkowie, wspólnie z pozostałymi klubami wojskowymi garnizonu DOK II w Lublinie, utworzyli późniejszą „WKS Lubliniankę”. Pułk wielokrotnie wizytowali marszałkowie: Józef Piłsudski i Edward Rydz-Śmigły.
8 pp Leg. w kampanii wrześniowej.
Mobilizacja i koncentracja.
Zgodnie z planem mobilizacyjnym „W” 8 pp Leg. rozwijał się w I rzucie mobilizacji powszechnej. Gotowość bojową osiągnąć miał 4 dnia mobilizacji. Mobilizacja ogłoszona została 30 sierpnia 1939, a pierwszym jej dniem wyznaczono 31 sierpnia. Według założeń planu operacyjnego „Zachód”, 8 pp Leg. wraz z macierzystą 3 DP Leg. przewidziany został do składu Armii Odwodowej „Prusy”. Miejscem planowanym formowania bojowego pułku były miejscowości podlubelskie: Konopnica, Jastków, Czechów, Sławin, Motycz i Węglin. Zmobilizowanych zostało 91 oficerów oraz 3212 podoficerów i szeregowych. Wobec szybkiego rozwoju sytuacji na froncie, mobilizacja przebiegała w trudnych warunkach i pod nieustannym zagrożeniem ze strony niemieckich bombardowań.
Nocą z 2 na 3 września 1939 I batalion został wyekspediowany pociągiem z Lublina na front. Z 3 na 4 września wyjechał z Lublina pociąg z dowództwem pułku, a 4 września II batalion. Te transporty dojechały do Dęblina – ostatni dotarł 5 września. Do formowania bojowego III batalionu 8 pułku piechoty Legionów doszło 1 września 1939 we wsi Czechów w godzinach przedpołudniowych. To miejsce wybrano z powodu wcześniejszego zbombardowania koszar przez niemieckie lotnictwo. Pułk wchodził w skład 3 Dywizji Piechoty Legionów dowodzonej przez płk. Mariana Turkowskiego.
III batalion został oddzielony od reszty pułku – nie dotarł do miejsca zgrupowania w Dęblinie. W czasie transportu kolejowego doszło do zniszczenia mostu na Wiśle, skutkiem czego III batalion pozostał po wschodniej stronie rzeki i zgodnie z rozkazem Wodza Naczelnego od 6 września 1939 został podporządkowany 9 pp Leg. dowodzonemu przez ppłk. Zygmunta Bierowskiego. Jego zadaniem była obrona odcinka Dęblin–Kazimierz Dolny. Do zaciętych walk z Niemcami doszło 10 września podczas obrony przyczółka mostowego w Puławach. Od 11 września III batalion 8 pp Leg. wszedł w skład 39 DP Rez. dowodzonej przez gen. Brunona Olbrychta i został podporządkowany planom Grupie Operacyjnej dowodzonej przez gen. bryg. Jana Kruszewskiego. W tym okresie, 21–23 września, stoczono m.in. zwycięskie bitwy pod Barchaczowem i Cześnikami.
Ponadto 8 pp Leg. sformował w mobilizacji alarmowej:
w I rzucie mobilizacji powszechnej:
w II rzucie mobilizacji powszechnej:
oraz przeprowadził mobilizację materiałową rejonowych komend uzupełnień: Lublin-Miasto i Lublin-Powiat.
Działania bojowe.
Pod Samsonowem i bitwie pod Iłżą
Pułk w ramach 3 Dywizji Piechoty Legionów, Zgrupowania Południowego stanowiącej część Armii Prusy, brał udział w walkach pod Samsonowem. I batalion 5 września 1939 otrzymał rozkaz obsadzenia lasu na północ od Samsonowa. Po forsownym marszu batalion zajął wskazane stanowiska obronne 6 września w godzinach porannych i nawiązał kontakt z patrolami niemieckiej 2 Dywizji Lekkiej. W trakcie porannej potyczki armaty ppanc. przydzielone do batalionu unieruchomiły dwa samochody pancerne. Stanowiska obronne batalionu zostały zaatakowane przez lotnictwo niemieckie, ostrzelane ogniem artyleryjskim i broni maszynowej. Odrzucono poranne natarcie piechoty zmotoryzowanej wspartej czołgami, unieruchamiając przy pomocy broni przeciwpancernej 4 czołgi. Do godzin południowych I batalion odparł kilka natarć wroga i był wielokrotnie ostrzeliwany przez artylerię, unieruchomił dalszych osiem pojazdów pancernych i zadał duże straty piechocie. Straty własne to 10 poległych i kilkudziesięciu rannych. Po godz. 14.00 I batalion wycofał się w rejon koncentracji macierzystej dywizji. Kompania zwiadowców patrolując rejon pomiędzy miejscowościami Barak i Huta rozbiła grupę dywersantów. 6 września i noc 6/7 września batalion maszerował w kierunku Szydłowca, a po dołączeniu do reszty 8 pp Leg. podążał na czele kolumny 3 DP Leg. w kierunku lasów seredzickich. W trakcie marszu 2 kompania ckm zestrzeliła samolot niemiecki. 8 września rano po dotarciu do lasów 8 pp leg. (bez III batalionu) skoncentrował się i zajął obronę w pobliżu miejscowości Trębowiec Duży. Pułk ze wsparciem 3 baterii 3 pal Leg. na stanowiskach obronnych został ostrzelany ogniem artylerii, a następnie o 11.30 odparł uderzenie niemieckiego oddziału rozpoznawczego z 2 DLek. Ogniem armat ppanc. i armat piechoty rozbito 10 pojazdów pancernych. Do zmroku pododdziały pułku toczyły walkę ogniową z napierającymi grupami z 2 DLek. W godzinach nocnych grupa uderzeniowa 3 DP Leg. miała otworzyć drogę przez Iłżę ku Wiśle, w celu odwrócenia uwagi nieprzyjaciela część II batalionu wykonała nocne natarcie na bagnety na swoim odcinku odrzucając z powodzeniem jednostkę wroga. Do Iłży nocą 8 września dotarła osobno maszerująca większość pułku, osobno II batalion, który 9 września rano osiągnął lasy małomierzyckie. Z uwagi na brak powodzenia w rozerwaniu okrążenia wojsk niemieckich, zaistniał chaos w szeregach dywizji. W trakcie marszu zatłoczonymi drogami częściowemu rozproszeniu uległ I batalion i częściowo pododdziały poza batalionowe pułku, wszystkie dotarły do lasów małomierzyckich. Po południu 9 września II batalion podjął marsz w kierunku Zwolenia do przepraw na Wiśle pod Puławami. Odbił z rąk niemieckich wieś Ostrowica i licznych polskich jeńców głównie z 3 DP Leg. Z uwagi na rozpoznanie dużych sił wroga w okolicach Zwolenia, batalion maszerował nocą 9/10 września na Kałków, Dąbrowę. Po osiągnięciu lasu pod Dąbrową, po całodziennym odpoczynku, ze względu na kontrolę okolicznych dróg przez oddziały wroga, dowódca batalionu rozwiązał II batalion. Nakazał zakopać i zniszczyć ciężkie uzbrojenie i małymi grupami nakazał przebijać się ku Wiśle. Większość żołnierzy w kilku najbliższych dniach dostała się do niewoli, wraz z dowódcą batalionu, niewielu uszło za Wisłę. Podobny los spotkał grupę dowodzoną przez I adiutanta pułku. Stoczył potyczkę pod Wolą Twarogową i udał się w lasy w okolice Czarnolasu i Sarn, tam z tych samych powodów po rozmontowaniu ciężkiej broni lub zakopaniu jej nakazał przedzierać się za Wisłę. Przedzierając się do Puław w większości grupa dostała się do niewoli 13 września. Pod Solcem niewielka grupa pod dowództwem ppłk. Antoniego Cebulskiego i dowódcy I batalionu przeprawiła się przez Wisłę i udała się na Lubelszczyznę. 
Odtworzenie pułku, udział w bitwie pod Tomaszowem Lubelskim
10 września do Opla Lubelskiego przybył ppłk A. Cebulski i dowódca I batalionu mjr Kaseja oraz kilkudziesięciu żołnierzy z rozbitego 8 pp Leg. Na rozkaz dowódcy Armii "Lublin" gen. dyw. T. Piskora w rejonie Chełma od 14 września podjęto odtwarzanie 3 DP Leg. w jej składzie 8 pp Leg. Pułk odtworzono z rozbitków pułku, innych jednostek oraz np. SPRArt. z Włodzimierza Wołyńskiego i własnego batalionu marszowego. Składał się z I batalionu (improwizowanego) mjr. M. Kaseji, II batalionu (improwizowanego) mjr. Wilhelma Kiczaka i batalionu marszowego 8 pp Leg. mjr. Tadeusza Sabatowskiego (dozbrojonego) oraz plutonu ppanc. i działonu artylerii piechoty. Dywizja ostatecznie została odtworzona jako 3 Brygada Piechoty Legionów, jako część składowa 1 Dywizji Piechoty Legionów gen. bryg. W. Kowalskiego, weszła w skład Frontu Północnego. W ramach przegrupowania 18 września pułk podjął marsz przez Wojsławice i Wożuczyn. Podczas natarcia 1 DP Leg., 8 pp Leg. stanowił jej prawe skrzydło miał nacierać Rachanie i Sumin. Po przegrupowaniu nocą 21/22 września, o świcie legioniści 8 pułku zdobyli w walce miejscowość Sumin siłami I i II batalionu. Nocą 22/23 września I batalion przekroczył szosę Tomaszów-Zamość, pozostałe bataliony odpoczywały w lasach Pouczyna. 23 września I batalion nacierał na Niemirówek przy wsparciu baterii 3 pal, batalion marszowy 8 pp Leg. w brawurowym natarciu zdobył Tarnawatkę. II batalion został wydzielony do ubezpieczenia skrzydła 1 DP Leg. po niespodziewanym odejściu GO Kawalerii gen. Andersa. W godzinach popołudniowych przy udziale silnego wsparcia artyleryjskiego do natarcia przystąpiły wojska niemieckie. W jego wyniku zostały rozbite główne siły 8 pułku i wojska niemieckie odzyskały utracony teren, resztki rozbitych pododdziałów pułku wycofały się w stronę Wożuczyna. II batalion ubezpieczający skrzydło dywizji przełamał pierścień okrążenia zdobywając Suchowolę i majątek Zofiówka. 25 września dołączył do 39 Dywizji Piechoty Rezerwowej brał udział w walkach o Krasnobród, zdobył w walce na bagnety wzg. 304, po czym został z niego wyparty. Ponownie przełamał okrążenie niemieckie 27 września pod wsią Szopowe. Następnie wobec wyczerpania możliwości dalszej walki mjr Kiczak II batalion rozwiązał, broń i amunicję zakopał. Z rozbitków I batalionu i marszowego dowódca 3 kompanii batalionu marsz. por. J. Wosik utworzył ok. 300 osobowy oddział, który przerwał okrążenie pod Tarnawatką stoczył kilka zwycięskich potyczek i na początku października dopiero oddział rozwiązał. 
III batalion 8 pp Leg. 
Etatowy III batalion 8 pułku piechoty Legionów z uwagi na uszkodzenie mostu 6 września pozostał na wschodnim brzegu Wisły, został podporządkowany dowódcy 9 pułku piechoty Legionów. 8 września zajął stanowiska obronne na wschodnim brzegu rzeki na odcinku Dęblin-Kazimierz Dolny. 11 września wraz z 9 pp Leg. wszedł w skład 39 DP rez. 12 września wobec sforsowania Wisły przez Niemców III batalion wraz z 39 DP Rez. wycofał się na wschód dotarł nocą 16/17 września do lasów w pobliżu Łęcznej. 18/19 września batalion wspólnie z częścią 9 pułku piechoty Legionów stał w odwodzie w lesie na północ od Izbicy podczas walk o Krasnystaw. 20 września w kolumnie 9 ppleg. osiągnął lasy Majdanu Sitanieckiego. Następnie w ramach przygotowania do natarcia na Tomaszów Lubelski III/8 pp Leg. ze wsparciem dywizjonu III/3 pal Leg. zajął wieś Barchaczów o świcie 21 września, polskie natarcie zostało uprzedzone przez natarcie niemieckich 40 i 63 pp z 27 DP. W boju do godz. 17 III batalion utrzymał się na pozycjach, po czym wyczerpany bojem opuścił płonącą wieś. Poniósł duże straty w zabitych i rannych, w tym ciężko rannego dowódcę batalionu mjr Smolińskiego. Batalion wspólnie z batalionem III/9 pp Leg. walczył w lesie na zachód od Barchaczowa powstrzymując natarcie wroga. 22 września batalion ponownie nacierał na lasy Majdanu Ruszkowskiego i Majdanu Krynickiego, wsparte ogniem artylerii uderzenie niemieckie odrzuciło 9 pp Leg. i III/8 pp Leg., aż po kolonię Bożydar. Kontratak polski w lasach odrzucił niemiecką piechotę z dużymi stratami. 24 września resztki III batalionu brały udział w natarciu wzgórza w pobliżu Bożej Woli i Suchowoli. 25 i 26 toczono walki o przedarcie się przez pierścień okrążenia, ale bez skutku. 27 września resztki III batalionu 8 pułku skapitulowały w rejonie Terespola, część broni i wyposażenia zniszczyły, a część broni i amunicji zakopano.
Bataliony marszowy i batalion improwizowany w OZN 8 pp Leg. 
W II rzucie mobilizacji powszechnej zmobilizowany został batalion marszowy 8 pp Leg. wcielony został jako uzupełnienie jednostek 39 DPrez. i w jej składzie walczył. Dodatkowo z uwagi na pilną potrzebę obrony przepraw przez Wisłę zaimprowizowano w OZN 8 pp Leg. improwizowany batalion piechoty. Wszedł on 3 września w skład OW "Annopol" pod dowództwem mjr. Jerzego Starża-Majewskiego, improwizowany batalion z 8. pp Leg. dowodzony kpt. Jana Szwagierka, sformowany w Lublinie w składzie dwóch kompanii strzeleckich i plutonu ckm oraz improwizowany pluton armat ppanc. 37 mm. 
Podczas kampanii wrześniowej w efekcie zniszczenia mostu na Wiśle w Puławach doszło do nieplanowanego rozdzielenia oddziału, który od tego momentu walczył w składzie dwóch formacji: częściowo w składzie organizacyjnym 3 DP Leg. oraz 39 DP rez. Walczące bataliony 8 pp Leg.. wzięły udział podczas tej wojny w następujących potyczkach i bitwach:
Odtworzenie pułku w Armii Krajowej.
W latach 1943–1944 podjęte zostały starania odtworzenia 8 pp Leg. na bazie dawnej kadry oficerskiej i podoficerskiej – w ramach 3 Dywizji Piechoty Legionów AK, w związku z potrzebami dotyczącymi planowanej Akcji Burza. Od czerwca 1944 oddział wcielony w skład 27 Wołyńskiej Dywizji Piechoty AK. Jednym z dowódców batalionów tej jednostki był Zdzisław Broński, dowódcą pierwszej kompanii Hieronim Dekutowski.
Żołnierze pułku.
Dowódcy pułku.
W latach 1918–1939 dowodzenie 8 pułkiem piechoty Legionów powierzane było kolejno wybitnym i bardzo wysoko klasyfikowanym w rankingu not absolwenckich oficerom piechoty WP. Wywodzili się oni m.in. z Pierwszej Kompanii Kadrowej – spośród wiernych towarzyszy i zaufanych przyjaciół marszałka Józefa Piłsudskiego. Kilku z nich było odznaczonych elitarnym Oficerskim Znakiem „Parasola”. Wszyscy dowódcy 8 pp Leg. byli kawalerami najwyższego polskiego odznaczenia wojskowego – Orderu Virtuti Militari.
Dowódca pułku kierował osobiście szkoleniem oficerów i był odpowiedzialny za gotowość bojową, całokształt wyszkolenia, służbę gospodarczą i wewnętrzną pułku.
Zastępcy dowódcy pułku.
13 czerwca 1922 minister spraw wojskowych zniósł dotychczasowe stanowisko referenta wyszkolenia pułku piechoty i ustanowił etatowe stanowisko zastępcy dowódcy pułku zaszeregowanego do stopnia podpułkownika, wyznaczanego przez Ministra Spraw Wojskowych. Zakres działania zastępcy dowódcy określał dowódca pułku, przed którym był on całkowicie odpowiedzialny. W 1938 zmieniona została nazwa stanowiska na „I zastępca dowódcy”. W organizacji wojennej pułku nie było stanowiska zastępcy dowódcy.
Obsada personalna we wrześniu 1939.
Organizacja wojenna i obsada personalna 8 pp Leg. we wrześniu 1939 przedstawiała się następująco:
Uzbrojenie 8 pułku piechoty Legionów przed niemiecką agresją na Polskę we wrześniu 1939 było, jak na ówczesne standardy europejskie, wyposażeniem dobrym i w dużej części nowoczesnym. Pułk był do ostatnich chwil dozbrajany, również dzięki szczodrości mieszkańców Lublina i jego okolic, m.in. ze środków FON. Głównym problemem, z którym oddział spotkał się w konfrontacji z Niemcami, okazał się niewydolny ze względu na niemieckie bombardowania transport, oparty głównie na przewozach kolejowych.
Na wyposażeniu oddziału znajdowało się wówczas:
11 września baon liczył 40 oficerów i 1100 szeregowców. Uzbrojenie stanowiły karabiny i 9 karabinów maszynowych (5 ręcznych i 4 ciężkie). Brakowało lekarza i środków opatrunkowych.
Obsada personalna odtworzonego pułku w dniach 14-16 września 1939.
Obsada personalna odtworzonego pułku w dniach 14-16 września 1939
I batalion - mjr Michał Kaseja (ranny 23 IX 1939) 
II batalion - mjr Wilhelm Maciej Kiczak 
III batalion - mjr Tadeusz Zygmunt Sabatowski
Oficerowie pułku – ofiary zbrodni katyńskiej.
W katedrze polowej Wojska Polskiego w Warszawie upamiętniono na zamieszczonych tam tablicach nazwiska polskich oficerów wymordowanych w 1940 w Katyniu, w wyniku zbrodni zwanej mordem katyńskim. Pośród wymienionych znajdują się również ci, którzy oddali swoje życie za Polskę, służąc w 8 Pułku Piechoty Legionów.
Oto ich poczet:
W Katyniu zostali zamordowani dwaj byli dowódcy pułku, pełniący podczas wojny służbę w innych jednostkach:
Na ukraińskiej liście katyńskiej znajduje się nazwisko trzeciego byłego dowódcy 8 pp Leg. zamordowanego przez NKWD w więzieniu na Brygidkach
Symbole pułkowe.
Sztandar pułkowy.
Historia sztandaru.
15 maja 1920 w Budsławiu, w drugą rocznicę utworzenia oddziału, płk Leon Berbecki, ówczesny dowódca 3 DP Leg., wręczył majorowi Władysławowi Bończa-Uzdowskiemu chorągiew ufundowaną przez społeczeństwo Lublina i okolicznego ziemiaństwa. Akt wręczenia poprzedzony został mszą polową, w trakcie której ks. bp Władysław Bandurski poświęcił chorągiew. Chorągiew pułkowa przywieziona została na front przez delegację złożoną z fundatorów, wśród których byli rodzice chrzestni: Maria Siano, Janina Skibińska, Maria Sobieszczańska, Natalia Turczynowicz, Zofia Dobrucka, Zygmunt Sobieszczański, Jan Turczynowicz, Czesław Szczepański.
Od 28 stycznia 1938 chorągiew pułkowa zaczęła być oficjalnie nazywana sztandarem.
Podczas kampanii wrześniowej sztandar towarzyszył żołnierzom na froncie do 9 września 1939.
Podczas wycofywania się spod Iłży zaistniała konieczność ukrycia zagrożonej chorągwi. Grupa podoficerów dowodzona przez płatnika pułku chor. Ludwika Ossowskiego otrzymała rozkaz jej ukrycia. Dotarli oni w okolice Frampola, gdzie zakopali zabezpieczony wcześniej sztandar nieopodal tamtejszej leśniczówki. Miejsca jego ukrycia po wojnie nie odnaleziono.
Opis chorągwi.
Sztandar wykonany został zgodnie z wzorem chorągwi pułkowej w piechocie, określonym w Ustawie z dnia 1 sierpnia 1919 o godle i barwach Rzeczypospolitej Polskiej. Chorągiew składała się z płata w kształcie kwadratu o boku jednego metra, drzewca, głowicy i szarfy:
Odznaka pułkowa.
Pułk miał w swojej historii dwie odznaki. Projektantem pierwszej był Czesław Jarnuszkiewicz. Projekt ten powstał w 1921 i został zatwierdzony w Dzienniku Rozkazów MSWojsk. – nr 49, poz. 872 z 13 grudnia 1921. Była to odznaka o wymiarach 30x30 mm w kształcie krzyża Ruperta – dwuczęściowa. Ramiona krzyża pokryte były emalią w kolorze granatowym. Na górnym ramieniu krzyża widniała data 1807, przypominająca rok powstania 8 Pułku Piechoty Księstwa Warszawskiego, którego tradycję dziedziczył 8 pp Leg. Na bocznych zaś i na dolnym ramieniu krzyża rozpisane cyfry (1) i (5) oraz data 1918 – przypominające o początkach odrodzenia się pułku w Polskich Siłach Zbrojnych, które miało miejsce 15 maja 1918 w Ostrowi Mazowieckiej. W środku odznaki umieszczony był emaliowany na czerwono medalion, na którym nałożony został stylizowany monogram (8 PPL).
Druga wersja odznaki pochodzi z 1928 i została zatwierdzona w Dzienniku Rozkazów MSWojsk. – pod nr 23, poz. 260 z dnia 23 sierpnia 1928. Jej wymiary: 40x40 mm. Analogicznie do swojej poprzedniczki, miała formę krzyża Ruperta, a jej kolorystyka, zawarta w 12 promieniach w centralnym medalionie, nawiązywała do barw munduru piechoty (kolor granatowy z żółtymi wyłogami). Pośrodku tego medalionu znajdowała się cyfra 8, oznaczająca numer pułku, a na biało emaliowanych ramionach krzyża rozpisany napis „P.P. Leg” i daty 1807 oraz 1918 – nawiązujące do dat zawiązania 8 Pułku Piechoty Księstwa Warszawskiego oraz do powołania zalążka 8 pp Leg. na terenie Ostrowi Mazowieckiej. Nowa odznaka była wykonywana w dwóch wersjach – dla kadry i szeregowych. Wersja dla szeregowych nie była emaliowana. Odznaki były wykonywane ze srebra lub srebrzonego tombaku.
Odznakę nadawał dowódca pułku za nienaganną służbę w czasie pokoju.
Pieczęć dowództwa pułku.
W latach 1919–1927 dowództwo oddziału posługiwało się pieczęcią urzędową, okrągłą, o średnicy 49 milimetrów, z wizerunkiem godła państwowego wz. 1919 i napisem w otoku "8 PUŁK PIECHOTY LEGIONÓW * DOWÓDZTWO *". W kolejnych latach posługiwano się pieczęcią urzędową z godłem wzoru 1927.
Pamięć o pułku.
O dziejach lubelskiego pułku piechoty z okresu II RP, nie zapominają współcześni członkowie "Grupy Rekonstrukcji Historycznej". Od kilku lat na terenie Lubelszczyzny istnieje i działa powołana do życia przez mieszkańców okolic: Lublina, Kocka, Lubartowa i Radzynia Podlaskiego, "GRH 8 pp. Leg" – biorąc aktywny udział w inscenizacjach bitew, w których niegdyś walczyli żołnierze tej jednostki. Grupa przy pomocy społeczeństwa i władz samorządowych odtworzyła samochód Ford T „torpedo”, będący niegdyś na wyposażeniu wojska. Poza tym, jej członkowie odnowili i uzupełnili eksponaty, znajdujące się w Izbie Pamięci Czynu Zbrojnego w pałacu w Kocku. Dowódcą grupy jest Kamil Zydlewski.
16 maja 2010 w Kocku, odbyła się uroczystość wręczenia im kopii sztandaru 8 pp Leg. Replikę zaginionego we wrześniu 1939 sztandaru pułkowego, wykonano staraniem członków "Grupy". Koszty odtworzenia sztandaru pokryły datki okolicznej ludności, w tym też rodzin żołnierzy 8 pułku piechoty Legionów.
Przypisy.
Przypisy do nazw miejscowości – wyjaśnienie
W tej sekcji w wielu przypisach podane zostały linki odnoszące się do miejscowości leżących obecnie poza granicami Polski, o które toczyły się w latach 1918–1920 zacięte walki pomiędzy Polakami, Ukraińcami oraz Sowietami. O wielu z nich, już nieistniejących pod swoimi dawnymi nazwami, lub nieistniejących obecnie fizycznie, podane zostały informacje zawarte w Słowniku geograficznym Królestwa Polskiego i innych krajów słowiańskich. "Słownik geograficzny Królestwa Polskiego i innych krajów słowiańskich", monumentalny słownik encyklopedyczny wydany w latach 1880–1902 w Warszawie przez Filipa Sulimierskiego i Władysława Walewskiego, rejestrował toponimy z obszaru Rzeczypospolitej Obojga Narodów oraz niektórych terenów ościennych (np. Śląska). Wielokrotnie wznawiany, stanowi do dziś cenne źródło wiadomości geograficznych, historycznych, gospodarczych, demograficznych i biograficznych swojej epoki. Jest często – tak jak w powyższym artykule – jedynym dowodem istnienia co niektórych miejscowości, pozwalającym zlokalizować czytelnikowi owe miejsca na współczesnej mapie Europy.

</doc>
<doc id="1050863" url="https://pl.wikipedia.org/wiki?curid=1050863" title="Krzysztof Mehlich">
Krzysztof Mehlich

Krzysztof Jan Mehlich (ur. 2 sierpnia 1974 w Strzelcach Opolskich) – polski lekkoatleta, płotkarz.
Osiągnięcia.
Absolwent AWF w Katowicach. Zawodnik Victorii Racibórz i AZS-AWF Katowice. Olimpijczyk z Atlanty (1996). Brązowy medalista mistrzostw Europy juniorów z San Sebastian (1993) w sztafecie 4 x 400 m (3:08,75 s.). W Fukuoce (1995) zdobył brązowy medal uniwersjady w biegu na 110 m pł (13,66 s.). 
Mistrz Polski w biegu 110 m pł (1996), 2-krotny halowy mistrz kraju (2001, 2002). 5. zawodnik Pucharu Europy w Lekkoatletyce (Brema 2001), czym przyczynił się do historycznego triumfu polskiej męskiej reprezentacji. Nauczyciel akademicki AWF Katowice. Brat Ronalda, również reprezentacyjnego płotkarza i nauczyciela tejże uczelni.

</doc>
<doc id="1050865" url="https://pl.wikipedia.org/wiki?curid=1050865" title="Cinclidae">
Cinclidae



</doc>
<doc id="1050866" url="https://pl.wikipedia.org/wiki?curid=1050866" title="Clarence House">
Clarence House

Clarence House – rezydencja królewska w Londynie, położona bezpośrednio obok Pałacu św. Jakuba. Oficjalna siedziba Króla Karola III i jego żony królowej Kamili.
Historia.
Budynek został wzniesiony w latach 1825–1827 według projektu Johna Nasha, na zamówienie księcia Clarence, późniejszego króla Wilhelma IV. Po koronacji księcia został przekazany jego siostrze, księżniczce Auguście Zofii, a następnie księżnej Kentu Wiktorii. Kolejnym lokatorem (od 1866) był Alfred, książę Edynburga, drugi syn królowej Wiktorii, a następnie jego młodszy brat książę Artur. W czasie II wojny światowej mieścił się tu szpital polowy. W 1947 budynek stał się siedzibą świeżo poślubionych księżniczki Elżbiety i księcia Filipa. Po śmierci Jerzego VI i koronacji Elżbiety, został przekazany wdowie po zmarłym królu, królowej-matce Elżbiecie, której służył przez kolejne 50 lat – do końca jej życia.
Po śmierci królowej-matki w 2002, budynek przeszedł gruntowny remont połączony z odświeżeniem elewacji, po czym przeniósł się tu rezydujący dotąd w Pałacu Kensington książę Karol wraz z synami i swoją kancelarią. Gdy w 2005 książę powtórnie się ożenił, w Clarence House zamieszkała także jego wybranka, księżna Kamila.
Po ślubie księcia Williama w 2011 i uzyskaniu przez młodą parę tytułu książąt Cambridge, ich oficjalną londyńską rezydencją został Pałac Kensington, w którym William mieszkał jako dziecko. W 2012 do Kensington przeniósł się również książę Henryk.
W 2022 Karol III zdecydował, że będzie to jego oficjalna siedziba jako króla. Tym samym stał się pierwszym brytyjskim władcą od 185 lat, który zamieszkał poza Pałacem Buckingham.

</doc>
<doc id="1050867" url="https://pl.wikipedia.org/wiki?curid=1050867" title="Niksić">
Niksić



</doc>
<doc id="1050868" url="https://pl.wikipedia.org/wiki?curid=1050868" title="Rostysław Wołoszyn">
Rostysław Wołoszyn

Rostysław Wołoszyn pseud. "Pawlenko", "Bereziuk" (ur. 3 listopada 1911 we wsi Ozeriany koło Dubna – zg. 22 sierpnia 1944 opodal wsi Haji Niżni koło Drohobycza) – pułkownik UPA, zastępca Komendanta Głównego, dowódca zaplecza UPA, dowódca grupy UPA-Zachód.
Życiorys.
Ukończył studia na Uniwersytecie Lwowskim. W czasie studiów był przewodniczącym Związku Ukraińskich Organizacji Studenckich i redaktorem "Studenckiego Wisnyka".
Członek OUN od 1929. W latach 1934-1937 był referentem propagandowym Krajowej Egzekutywy OUN na Polesiu i Wołyniu. W 1937 za antypolską działalność został skazany na 10 lat więzienia, przebywał w Berezie Kartuskiej, wydostał się z niej podczas kampanii wrześniowej.
Aresztowany przez Gestapo w 1941, w 1942 wysłany do więzienia na terenie III Rzeszy, uciekł z transportu i powrócił na Ukrainę. Został członkiem Głównego Dowództwa UPA. W jesieni 1943 był organizatorem I Konferencji Zniewolonych Narodów Europy Wschodniej i Azji (patrz: Antybolszewicki Blok Narodów).
Przewodniczący Wielkiego Zjazdu UHWR, który odbył się od 11 do 16 lipca 1944 w Karpatach.
Zginął w walce z wojskami NKWD.

</doc>
<doc id="1050869" url="https://pl.wikipedia.org/wiki?curid=1050869" title="Vincent de Paul">
Vincent de Paul



</doc>
<doc id="1050872" url="https://pl.wikipedia.org/wiki?curid=1050872" title="Suchozaur">
Suchozaur

Suchozaur ("Suchosaurus") – dinozaur z rodziny spinozaurów (Spinosauridae); jego nazwa znaczy "krokodyli jaszczur".
Żył w okresie kredy na terenach współczesnej Europy. Jego szczątki znaleziono w Anglii.
Suchozaura opisano na podstawie zębów. Ponieważ spinozaury i krokodyle mają bardzo podobne zęby, nawet zaliczenie tego gada do dinozaurów jest niepewne. Uznaje się go jako jeden z rodzajów rodziny spinozaurów lub nawet synonim baryonyksa.
Gatunki suchozaura:

</doc>
<doc id="1050873" url="https://pl.wikipedia.org/wiki?curid=1050873" title="New Orleans">
New Orleans



</doc>
<doc id="1050877" url="https://pl.wikipedia.org/wiki?curid=1050877" title="Mas (jacht)">
Mas (jacht)



</doc>
<doc id="1050878" url="https://pl.wikipedia.org/wiki?curid=1050878" title="Aniela Nikiel">
Aniela Nikiel

Aniela Katarzyna Nikiel-Głogosz (ur. 1 listopada 1965 w Bielsku-Białej) – polska lekkoatletka, która uprawiała biegi na długich dystansach.
Kariera.
Zawodniczka Beskidu Bielsko-Biała, Górnika Brzeszcze, Piasta Cieszyn i Sprintu Bielsko-Biała. Olimpijka z Atlanty (1996). 7-krotna mistrzyni kraju w biegu na 3000 m (1992, 1994), 10 000 m (1994), półmaratonie (1995), maratonie (1994, 1997) i biegu przełajowym (1994). Rekordy życiowe: 10 000 m – 33.25.41 (1996), półmaraton – 1:10.04 (1997), maraton – 2:29.19 (1995). Wygrała biegi maratońskie w Warszawie (1992), Maraton Toruński (1994, rekordzistka trasy) i Reims (1995).
Żona biegacza Grzegorza Głogosza.

</doc>
<doc id="1050880" url="https://pl.wikipedia.org/wiki?curid=1050880" title="Božidar Ivanović">
Božidar Ivanović

Božidar Ivanović, czar. Божидар Ивановић (ur. 24 sierpnia 1949 w Cetynii) – czarnogórski szachista, arcymistrz od 1977 roku.
Kariera szachowa.
W czasie swojej kariery trzykrotnie zdobył tytuł indywidualnego mistrza Jugosławii, w latach 1973, 1981 i 1996. Również trzykrotnie (1982, 1984, 1996) reprezentował barwy tego kraju na szachowych olimpiadach, poza tym w drużynowych mistrzostwach Europy (Płowdiw, 1983) i drużynowych mistrzostwach świata (Lucerna, 1989), w obu przypadkach zdobywając wraz z drużyną srebrne medale. W roku 1990, jedyny raz w swojej karierze, wystąpił w Manili w turnieju międzystrefowym (eliminacji mistrzostw świata), zajmując XXXII miejsce w stawce zawodników.
Pierwszy znaczący sukces w turnieju międzynarodowym odniósł w roku 1977, samodzielnie triumfując (przed Michaelem Steanem i Janem Smejkalem) w Barze. W 1980 podzielił II miejsce w Eksjö (wraz z Nino Kirowem, za Larsem-Ake Schneiderem), w 1989 zwyciężył (wraz z Orestesem Rodriguezem) w Terrassie, w 1994 zajął II lokatę (za Dragoljubem Velimiroviciem) w Nikšiciu, natomiast w 2004 podzielił I miejsce (wraz z Branko Damljanoviciem i Wadimem Małachatko) w otwartym turnieju w Barze.
Najwyższy ranking w karierze osiągnął 1 lipca 1981 r., z wynikiem 2550 punktów dzielił wówczas 36-40. miejsce na światowej liście FIDE, jednocześnie zajmując 2. miejsce (za Ljubomirem Ljubojeviciem) wśród jugosłowiańskich szachistów.

</doc>
<doc id="1050881" url="https://pl.wikipedia.org/wiki?curid=1050881" title="Springbuck">
Springbuck

Springbuck – południowoafrykański transporter opancerzony. 
Pojazd ten zastąpił przestarzałą Mambę, posiadając wszystkie jej zalety, zostając przy tym pozbawionym jej wad. Produkowane są następujące wersje:

</doc>
<doc id="1050883" url="https://pl.wikipedia.org/wiki?curid=1050883" title="Bozidar Ivanović">
Bozidar Ivanović



</doc>
<doc id="1050885" url="https://pl.wikipedia.org/wiki?curid=1050885" title="Baryonyksy">
Baryonyksy



</doc>
<doc id="1050887" url="https://pl.wikipedia.org/wiki?curid=1050887" title="Adekambi Olufade">
Adekambi Olufade



</doc>
<doc id="1050888" url="https://pl.wikipedia.org/wiki?curid=1050888" title="Yao Junior Senaya">
Yao Junior Senaya



</doc>
<doc id="1050892" url="https://pl.wikipedia.org/wiki?curid=1050892" title="S/y Mas">
S/y Mas



</doc>
<doc id="1050900" url="https://pl.wikipedia.org/wiki?curid=1050900" title="Nekropola Sadytów">
Nekropola Sadytów

Nekropolia Sadytów (arab. ضريح السعديين, fr. "Tombeaux Saadiens") – nekropolia w Marrakeszu, składająca się z dwóch mauzoleów, dziedzińca i ogrodów, pierwotnie przeznaczona dla władców z dynastii marynidzkiej.
Bogato zdobione grobowce dzisiaj to miejsce spoczynku książąt z dynastii Saadytów i znakomity przykład architektury arabskiej. Najstarszy zachowany grób cmentarzyska datowany jest na rok 1557.
Większość budowli powstała (lub została przebudowana) na polecenia sułtana Ahmada I al-Mansura (Zwycięzcy) w XVI wieku. Jego domniemane miejsce pochówku, w pokrytej płaskorzeźbami i mozaikami sali o 12 kolumnach stanowi największą atrakcję nekropolii.
Grobowce zostały w XVII wieku zamurowane przez Mulaja Ismaila. Ukryte przez blisko dwieście lat za wysokim murem niszczały aż do ponownego odkrycia przez Francuzów podczas przelotu samolotem nad miastem.

</doc>
<doc id="1050908" url="https://pl.wikipedia.org/wiki?curid=1050908" title="Robert Jahoda">
Robert Jahoda

Robert Jahoda (ur. 1 czerwca 1862 w Bochni, zm. 28 lutego 1947 w Krakowie) – polski introligator, autor artystycznych opraw wydawniczych. 
Życiorys.
Syn Karola i Anny z Soczków. W 1874 roku po ukończeniu przez Roberta 2 klas szkoły realnej rodzina przeniosła się do Krakowa. Tu Robert uczęszczał do Gimnazjum nowodworskiego, ale szkoły nie ukończył. Z powodu choroby ojca przerwał naukę i rozpoczął prace w zakładzie introligatorskim Filipa Kwisa na ulicy Floriańskiej. W 1884 roku zdał egzamin czeladniczy. Podjął pracę w zakładzie introligatorskim w Tarnowie. Równocześnie uczęszczał na kursy wieczorowe w Szkole Przemysłowo-Handlowej. Po zakończeniu praktyki w 1883 roku wyjechał do Lwowa, gdzie zatrudnił się u Witolda Kuczabińskiego, a potem u Władysława Wierzbickiego. W 1885 roku wyjechał do Wiednia i tam pracował w introligatorni Hubera. Zakład ten specjalizował się w oprawach artystycznych. W 1887 założył w Krakowie oficynę introligatorską, która mieściła się pod adresem Rynek Główny 37. Potem kilkakrotnie zmieniał lokalizację, aż do 1912 roku, gdy zakład mieścił się na ulicy Gołębiej 4 w zakupionej w tym roku Kamienicy Ligęzów. Uczestniczył w ponad 20 wystawach, zdobył złoty medal we Lwowie w 1894 roku na Pierwszej Krajowej Wystawie. W 1900 roku triumfował w Paryżu, w 1902 ponownie we Lwowie, w 1910 roku w Wiedniu, w 1914 roku na Wszechświatowej Wystawie Sztuki Książki Bugra w Lipsku, w 1922 roku we Włoszech, a w roku 1935 ponownie w Paryżu. Towarzystwo Miłośników Książki odznaczyło go wielką wstęgą bibliofilską.
Jahoda był członkiem i aktywnym działaczem Towarzystwa Miłośników Książki, Bractwa Kurkowego, a także starszym Cechu introligatorów i honorowym członkiem tegoż. Wiele bibliotek – Jagiellońska, Polskiej Akademii Umiejętności, Czartoryskich, Kórnicka i Archiwum Akt Dawnych m. Krakowa zlecały Jahodzie konserwację i oprawę swoich zbiorów (m.in. renowacja „Kronik” Jana Długosza z Biblioteki Czartoryskich).
Z Jahodą współpracowali jako projektanci okładek książek następujący artyści: Karol Frycz, Witold Chomicz, Henryk Starzyński i Henryk Uziembło. Inspiracją była twórczość Stanisława Wyspiańskiego, który wprowadził nowe kroje czcionek i nowatorską kompozycję układu paginy.
Firma Jahody zajmowała się również oprawą obrazów. Z jej usług, obok Jana Matejki, Stanisława Wyspiańskiego, Jacka Malczewskiego i trzech pokoleń Kossaków, korzystali: Włodzimierz Tetmajer, Wojciech Weiss, Leon Wyczółkowski, Julian Fałat, Piotr Stachiewicz, Stefan Filipkiewicz, Mieczysław Filipkiewicz, Kazimierz Sichulski, Stanisław Ignacy Fabijański, Teodor Axentowicz i Aleksander Augustynowicz. Artyści ci często zamawiali ramy do obrazów według własnych projektów.
Pochowany na Cmentarzu Rakowickim (kwatera FB-zach-po prawej grobu Potulickich).
Dwukrotnie żonaty - z Emilią Żółkowską (1888) i Jadwigą Glatman (1903). Syn Roberta Jahody – dr Robert Jahoda-Żółtowski dwukrotnie był posłem na sejm II Rzeczypospolitej.

</doc>
<doc id="1050909" url="https://pl.wikipedia.org/wiki?curid=1050909" title="Czilantajzaur">
Czilantajzaur

Czilantajzaur ("Chilantaisaurus") – rodzaj dużego teropoda z grupy tetanurów, żyjącego w późnej kredzie na obecnych terenach Azji. Gatunek typowy rodzaju, "Chilantaisaurus tashuikouensis" został opisany w 1964 roku przez Hu w oparciu o niekompletny szkielet pochodzący z formacji Ulansuhai w Mongolii Wewnętrznej i zaklasyfikowany do grupy karnozaurów. Skały, w których odnaleziono jego skamieniałości, datuje się na apt-alb lub turon. Ze względu na niekompletność materiału kopalnego ustalenie pozycji filogenetycznej czilantajzaura było utrudnione – zaliczano go do allozauroidów, megalozauroidów (spinozauroidów), Tetanurae "incertae sedis". Roger B.J. Benson i Xu Xing dowiedli występowania u niego cech typowych dla neotetanurów, takich jak obecność przedpanewkowego dołu w kości biodrowej oraz trapezoidalny w przekroju kształt trzeciej kości śródstopia. Benson i Xu uznali hipotezę o przynależności czilantajzaura do allozauroidów za mało prawdopodobną i spekulowali, że może on reprezentować odrębną linię ewolucyjną bazalnych neotetanurów. Według analizy kladystycznej przeprowadzonej przez Bensona i współpracowników w 2010 roku "Chilantaisaurus tashuikouensis" należy jednak do allozauroidów i jest bazalnym przedstawicielem kladu Neovenatoridae, grupy siostrzanej karcharodontozaurów. Wynik ten potwierdziła również analiza wykonana przez Carrano i in. (2012); autorzy zastrzegli jednak, że wystarczy wydłużenie drzewa filogenetycznego o zaledwie jeden stopień w stosunku do najbardziej parsymonicznego aby uzyskać drzewo, na którym czilantajzaur jest bazalnym przedstawicielem Carcharodontosauridae. Z kolei Allain i współpracownicy (2012) zaliczyli "Chilantaisaurus tashuikouensis" do rodziny Spinosauridae; według przeprowadzonej przez autorów analizy kladystycznej "Chilantaisaurus" był w nierozwikłanej politomii z rodzajami "Spinosaurus", "Irritator" i "Ichthyovenator" oraz z kladem obejmującym rodzaje "Suchomimus" i "Baryonyx". Natomiast Novas i współpracownicy (2012) sklasyfikowali "Chilantaisaurus" jako celurozaura o niepewnej pozycji filogenetycznej. Jego masę szacuje się na około 2,5 t, a długość kości udowej na 119 cm, co sugeruje, że osiągał rozmiary zbliżone do największych znanych teropodów, takich jak zaurofaganaks, mapuzaur, czy tyranozaury.
W 1914 roku Anatolij Riabinin opisał szczątki teropoda, którego zaklasyfikował jako nowy gatunek z rodzaju "Allosaurus", w 1990 roku przemianowany przez Siergieja Kurzanowa i współpracowników na "Chilantaisaurus sibiricus", jednak ze względu na niekompletność materiału kopalnego jego pozycja filogenetyczna jest niepewna, a przynależność do rodzaju "Chilantaisaurus" – dyskusyjna. Do tego rodzaju zaliczano również gatunek "Chilantaisaurus maortuensis", opisany przez Hu w 1964, obecnie klasyfikowany w odrębnym rodzaju "Shaochilong". Żył w tym samym miejscu i czasie, co "C. tashuikouensis", był jednak znacznie mniejszy – według analizy Stephena Brusattego należał do Carcharodontosauridae, a nie Neovenatoridae, jak "C. tashuikouensis".

</doc>
<doc id="1050911" url="https://pl.wikipedia.org/wiki?curid=1050911" title="Ang.">
Ang.



</doc>
<doc id="1050912" url="https://pl.wikipedia.org/wiki?curid=1050912" title="Józef Antoni Kenig">
Józef Antoni Kenig

Józef Antoni Kenig (ur. 9 lipca 1897 w Warszawie, zm. 16-19 kwietnia 1940 w Katyniu) – porucznik artylerii Wojska Polskiego.
Życiorys.
Urodził się w rodzinie Stanisława i Matyldy ze Zwolińskich. Był bratem Mariana i Jana oraz wnukiem Józefa Keniga oraz Michała Antoniego Zwolińskiego.
Brał udział w I wojnie światowej w armii rosyjskiej. Później zaciągnął się do armii generała Józefa Hallera. Uczestniczył w III powstaniu śląskim. Został potem odznaczony Śląską Wstęgą Waleczności.
8 stycznia 1924 został zatwierdzony w stopniu porucznika ze starszeństwem z 1 czerwca 1919 i 1135. lokatą w korpusie oficerów rezerwy artylerii. Posiadał wówczas przydział w rezerwie do dywizjonu artylerii zenitowej w Warszawie. W 1928 złożył egzamin na kapitana rezerwy. W 1934, jako porucznik rezerwy pozostawał w ewidencji Powiatowej Komendy Uzupełnień Łódź Miasto II. Posiadał przydział do Oficerskiej Kadry Okręgowej Nr IV. Był wówczas „w dyspozycji dowódcy Okręgu Korpusu Nr IVI”.
Mieszkał w Szczuczynie, gdzie pracował jako urzędnik państwowy. Ożenił się z Jadwigą z Paszkiewiczów, pochodzącą z litewskiej rodziny ziemiańskiej.
W czasie kampanii wrześniowej 1939 dostał się do sowieckiej niewoli. Przebywał w obozie w Kozielsku. Między 16 a 19 kwietnia 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
5 października 2007 roku Minister Obrony Narodowej Aleksander Szczygło awansował go pośmiertnie do stopnia majora. Awans został ogłoszony 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1050918" url="https://pl.wikipedia.org/wiki?curid=1050918" title="Cashew City">
Cashew City

Cashew City – miejscowość na Bermudach (kolonia Wielkiej Brytanii); 1 tys. mieszkańców (2006). Ośrodek turystyczny.

</doc>
<doc id="1050922" url="https://pl.wikipedia.org/wiki?curid=1050922" title="Władymirko">
Władymirko

Władymirko (ur. 1104, zm. 1153) – książę dźwinogrodzki, książę halicki od 1141, syn Wołodara Rościsławowicza.
W 1124 został księciem na Dźwinogrodzie, w którym wzniósł murowaną cerkiew i budynek rezydencjonalny. W 1129 roku po śmierci brata Rościsława został księciem przemyskim.
Po księstwie przemyskim do księstwa dźwinogrodzkiego przyłączył księstwo trembowelskie, a następnie po śmierci swojego kuzyna Iwana Wasylowicza (1141) zajął księstwo halickie, co spowodowało, że Władymirko z połączonych ziem utworzył jedno księstwo, którego stolicą około 1144 roku ustanowił Halicz.
Władając rozległymi ziemiami zjednoczonego Księstwa halickiego, zamierzał zjednoczyć pod swoim berłem również ziemie ruskie położone na wschodzie, jednak doznał porażki z rąk księcia kijowskiego Wsiewołoda II Olegowicza. W 1144 rozgromił powstanie bojarów halickich, którzy na tron chcieli powołać jego krewnego Iwana Berładnika, któremu na krótko udało się zdobyć Halicz.
Występował jako sojusznik księcia Jerzego Dołgorukiego w jego walce z księciem Izjasławem i pomógł mu zdobyć Kijów. Prowadził ciągłą walkę z Królestwem Węgier, opierając się na sojuszu z cesarzem bizantyjskim Manuelem Komnenem. W 1152 zawarł pokój z królem węgierskim Gejzą II.
Dwukrotnie walczył z księciem polskim Bolesławem Krzywoustym. W 1124 zorganizował udaną łupieżczą wyprawę na Biecz, co spowodowało odwetową wyprawę Bolesława Krzywoustego, zakończoną przegraną przez Władymirka bitwą pod Wilichowem. Do kolejnych walk z Polakami doszło w 1135, kiedy Władymirko najechał Małopolskę i zdobył Wiślicę.
Jego żoną była przypuszczalnie nieznana z imienia córka króla Węgier Kolomana Uczonego, którą poślubił około roku 1117. Miał z nią syna Jarosława zwanego "Ośmiomysłem".

</doc>
<doc id="1050924" url="https://pl.wikipedia.org/wiki?curid=1050924" title="Melrose (Bermudy)">
Melrose (Bermudy)

Melrose – miejscowość w Bermudach (kolonia Wielkiej Brytanii); 1 tys. mieszkańców (2006). Ośrodek turystyczny.

</doc>
<doc id="1050926" url="https://pl.wikipedia.org/wiki?curid=1050926" title="Azjamerykana">
Azjamerykana



</doc>
<doc id="1050928" url="https://pl.wikipedia.org/wiki?curid=1050928" title="Derek Riggs">
Derek Riggs

Derek Riggs (ur. 13 lutego 1958 w Portsmouth) – brytyjski plastyk, twórca Eddiego – maskotki heavymetalowej grupy Iron Maiden.
Technika.
Prace z wczesnego okresu kariery Riggs malował gwaszem, farbą akrylową oraz emalią ftalową. Jak podkreśla sam plastyk, nigdy nie tworzył rysunków. Obecnie Riggs zajmuje się także grafiką komputerową.
Kariera.
Riggs współpracował z następującymi grupami muzycznymi i muzykami:

</doc>
<doc id="1050933" url="https://pl.wikipedia.org/wiki?curid=1050933" title="RSI (ekonomia)">
RSI (ekonomia)



</doc>
<doc id="1050937" url="https://pl.wikipedia.org/wiki?curid=1050937" title="Agnieszka Jałbrzykowska">
Agnieszka Jałbrzykowska

Agnieszka Jałbrzykowska (ur. 1818, zm. 14 grudnia 1902) – nauczycielka i pedagog, żona powstańca z 1863 Seweryna Jałbrzykowskiego. Przez 52 lata utrzymywała pensję żeńską w Podgórzu. Za krzewienie oświaty uroczyście została uznana w 1887 za Honorową Obywatelkę Miasta Podgórza – było to pierwsze honorowe obywatelstwo dla kobiety na terenie obecnego Krakowa.
Pochowana jest na starym cmentarzu Podgórskim w Krakowie.

</doc>
<doc id="1050939" url="https://pl.wikipedia.org/wiki?curid=1050939" title="STS Kruzensztern">
STS Kruzensztern

STS Kruzensztern (, transkr. ang. "Kruzenshtern"), poprzednio Padua – rosyjski żaglowiec, czteromasztowy bark, jeden z największych (obok "Siedowa" i "Royal Clippera") żaglowców i ostatnich windjammerów.
Historia i rejsy.
Żaglowiec został zbudowany w 1926 w stoczni J. C. Tecklenborg w Wesermünde dla Ferdynanda Laeisza. Pływał pod nazwą „Padua” (Padwa) jako żaglowiec towarowy, przywożąc do Europy saletrę z Chile. 12 stycznia 1946 został przekazany ZSRR jako odszkodowanie po II wojnie światowej. Obecnie pływa jako statek szkolny rybołówstwa.
„Padua” była ostatnim zbudowanym w historii wielkim żaglowcem handlowym. Pod banderą radziecką otrzymała imię Iwana Kruzenszterna, dowódcy pierwszej rosyjskiej wyprawy dookoła świata podjętej w latach 1803-1806 na statkach "Nadieżda" i "Newa".
Porty macierzyste:

</doc>
<doc id="1050944" url="https://pl.wikipedia.org/wiki?curid=1050944" title="Fredensborg">
Fredensborg

Fredensborg − miasto położone w północnej Zelandii w Danii nad jez. Esrum, pomiędzy Hillerød i Elzynorem. Do roku 2007 miasto było siedzibą władz gminy Fredensbog-Humlebæk, dziś należy do gminy Fredensborg położonej w regionie Region Stołeczny.
Historia.
Miasto powstało wraz z zamkiem ok. 1720 r. i początkowo było jedynie rezydencją podmiejską duńskiej rodziny królewskiej. Zamek został nazwany na pamiątkę pokoju zawartego w 1722 r. i kończącego wielką wojnę północną (duńska nazwa znaczy "Zamek Pokoju"). Dopiero niedawno Fredensborg stał się miastem w pełnym tego słowa znaczeniu. Uzyskał połączenie kolejowe z Hillerød i z Elzynorem. Znany jest głównie z zamku królewskiego, który jest magnesem przyciągającym odwiedzających Danię turystów.

</doc>
<doc id="1050948" url="https://pl.wikipedia.org/wiki?curid=1050948" title="Hallie Todd">
Hallie Todd

Hallie Todd, z domu Hallie J. Eckstein (ur. 7 stycznia 1962) – amerykańska aktorka.
Todd urodziła się w Los Angeles w Kalifornii jako córka producenta George’a Ecksteina i aktorki Ann Guilbert. Ma siostrę Norę. Jej rodzice rozwiedli się, matka poślubiła aktora Guya Raymonda.
Zagrała bezdomną w świątecznym odcinku sitcomu "Growing Pains". Grała córkę byłego piłkarza Joego Watersa, Penny Waters, w serialu komediowym "Brothers". Później zagrała Lal, „córkę” Daty w serialu "", następnie matkę w filmie Disney Channel "Odlotowy prezent gwiazdkowy", kolejno kuzynkę Hildy i Zeldy imieniem Marigold (matkę Amandy) w serialu "Sabrina, nastoletnia czarownica" oraz matkę Lizzy Jo McGuire w serialu "Lizzie McGuire".
W 1991 Todd wyszła za aktora Glenna Withrowa. Aktualnie udziela się w „In-House Media” – biznesie, który specjalizuje się w trenowaniu młodych aktorów.

</doc>
<doc id="1050949" url="https://pl.wikipedia.org/wiki?curid=1050949" title="Dubrillozaur">
Dubrillozaur

Dubrillozaur ("Dubreuillosaurus valesdunensis") – dinozaur z rodziny megalozaurów (Megalosauridae)
Żył w epoce jury środkowej (ok. 169-164 mln lat temu) na terenach współczesnej Europy. Długość ciała ok. 9 m, wysokość ok. 3 m, masa ok. 1 t. Jego szczątki znaleziono we Francji.
Opisany na podstawie czaszki.

</doc>
<doc id="1050955" url="https://pl.wikipedia.org/wiki?curid=1050955" title="Kwevoel">
Kwevoel



</doc>
<doc id="1050958" url="https://pl.wikipedia.org/wiki?curid=1050958" title="Casuarius casuarius">
Casuarius casuarius



</doc>
<doc id="1050962" url="https://pl.wikipedia.org/wiki?curid=1050962" title="Łeonid Czernowecki">
Łeonid Czernowecki

Łeonid Mychajłowycz Czernowecki, ukr. Леонід Михайлович Черновецький (ur. 25 listopada 1951 w Charkowie) – ukraiński polityk i przedsiębiorca, od 2006 do 2012 mer Kijowa, z wykształcenia prawnik.
Życiorys.
Absolwent Charkowskiego Instytutu Prawa (1977). Pracował początkowo w kijowskiej prokuraturze. Na początku lat 90. założył grupę Praweks, obejmującą m.in. PraweksBank, jeden z największych banków na Ukrainie. Łeonid Czernowiecki znalazł się na liście stu najbogatszych Ukraińców – w 2014 „Forbes” umieścił go na 11. miejscu z szacowaną wartością aktywów na poziomie 675 milionów USD.
W 1996, 1998 i 2002 był wybierany na deputowanego Rady Najwyższej, startując jako kandydat niezależny. W 2001 został przewodniczącym kijowskiego związku bankowców. W 2004 stanął na czele niewielkiej Chrześcijańsko-Liberalnej Partii Ukrainy. W tym samym roku przystąpił do parlamentarnej frakcji Bloku Nasza Ukraina. Łeonid Czernowiecki wystartował w wyborach prezydenckich w 2004, uzyskując w pierwszej turze około 0,5% głosów (9. miejsce z 24 kandydatów). Był uznawany za tzw. kandydata technicznego ze strony Wiktora Juszczenki, którego start miał umożliwić wprowadzenie większej liczby osób do komisji wyborczych. Po pierwszej turze wyborów ChLPU podpisała porozumienie z koalicją partii i bloków popierających Wiktora Juszczenkę.
W wyborach parlamentarnych w 2006 Łeonid Czernowiecki znalazł się na wysokim miejscu listy Bloku Nasza Ukraina. Jednocześnie jego partia formalnie wystartowała w ramach innej listy (Bloku NDP). Sam deputowany jako niezależny wziął nadto udział w wyborach na mera Kijowa. Wynik 32% pozwolił mu objąć to stanowisko i pokonać Witalija Kłyczkę oraz dotychczasowego mera Ołeksandra Omelczenkę (jednocześnie formalnego kandydata Naszej Ukrainy na ten urząd). Czołówka listy wyborczej do rady miejskiej została obsadzona w znacznej mierze kandydatami z rodziny Łeonida Czernowieckiego oraz osobami związanymi z jego licznymi przedsięwzięciami biznesowymi.
W trakcie urzędowania wzbudzał pewne kontrowersje, m.in. wynikające ze sponsorowania protestanckiego kościoła Ambasada Boża, założonego przez nigeryjskiego pastora Sundaya Adelaja. Część ukraińskich polityków (m.in. związanych z Julią Tymoszenko) dążyła do jego odwołania.
W przedterminowych wyborach na urząd mera Kijowa w maju 2008 Łeonid Czernowecki skutecznie ubiegał się o wybór, pokonując kandydatów wspieranych przez ugrupowania parlamentarne. Zakończył urzędowanie w 2012. W latach 2006–2010 kierował jednocześnie Kijowską Miejską Administracją Państwową.

</doc>
<doc id="1050964" url="https://pl.wikipedia.org/wiki?curid=1050964" title="Michael Stean">
Michael Stean

Michael Francis Stean (ur. 4 września 1953 w Londynie) – angielski szachista, arcymistrz od 1977 roku.
Kariera szachowa.
W latach 70. i na początku 80. XX wieku należał do ścisłej czołówki angielskich szachistów. Wielokrotnie reprezentował Anglię w turniejach drużynowych, m.in.: ; dwukrotny medalista: wspólnie z drużyną – brązowy (1976) oraz indywidualnie – złoty (1976 – na IV szachownicy), jak również ; dwukrotny medalista: wspólnie z drużyną – brązowy (1980) oraz indywidualnie – srebrny (1980 – na II szachownicy).
Znaczące sukcesy zaczął odnosić już jako junior: w 1969 zdobył mistrzostwo Wielkiej Brytanii juniorów do lat 16, w 1971 zwyciężył (przed Slavoljubem Marjanoviciem) w Schilde, na przełomie 1971 i 1972 roku zajął IX miejsce w mistrzostwach Europy do lat 20 w Groningen, w 1973 triumfował (przed Andrasem Adorjanem i Jonathanem Mestelem) w Canterbury, natomiast w 1974 osiągnął życiowy sukces, zajmując w mistrzostwach świata juniorów do lat 20 w Teesside III miejsce (Aleksandrem Bielawskim i Anthony Milesem). W kolejnych latach sukcesy odniósł m.in. w Montilli (1976, dz. II m. za Anatolijem Karpowem, wraz z m.in. Lubomirem Kavalkiem oraz 1977, III m. za Svetozarem Gligoriciem i Lubomirem Kavalkiem), Londynie (1977, dz. II m. za Vlastiilem Hortem, wraz z Miguelem Quinterosem i Jonathanem Mestelem), Barze (1977, dz. II m. za Bozidarem Ivanoviciem, wraz z Janem Smejkalem), Viroviticy (1977, dz. II m. za Levente Lengyelem, wraz z Ferencem Portischem), Amsterdamie (1978, turniej strefowy, III m. za Janem Timmanem i Anthony Milesem), Vršacu (1979, memoriał Borislava Kosticia, I m.), Biel/Bienne (1981, III m. za Erikiem Lobronem i Vlastimilem Hortem), Marbelli (1982, turniej strefowy, dz. I m. z Johnem Nunnem, Jonathanem Mestelem i Johnem van der Wielem) oraz w Beer Szewie (1982, I m.). W roku 1983 zakończył profesjonalną karierę szachisty.
Najwyższy ranking w karierze osiągnął 1 stycznia 1979 r., z wynikiem 2540 punktów dzielił wówczas 46-49. miejsce na światowej liście FIDE, jednocześnie zajmując 2. miejsce (za Anthony Milesem) wśród angielskich szachistów.
W okresie swojej aktywności był uznanym teoretykiem, m.in. w roku 1976 wydał podręcznik poświęcony wariantowi Najdorfa w obronie sycylijskiej (). Opracował również wiele artykułów dotyczących debiutów szachowych. W 1977 roku był sekundantem Wiktora Korcznoja w trakcie finałowego meczu pretendentów z Borysem Spasskim, natomiast w 1978 i 1981 znajdował się w zespole Korcznoja podczas jego meczów o mistrzostwo świata z Anatolijem Karpowem.

</doc>
<doc id="1050965" url="https://pl.wikipedia.org/wiki?curid=1050965" title="Agnieszka Korzeniowska">
Agnieszka Korzeniowska

Agnieszka Korzeniowska (ur. 1970 w Chrzanowie) – aktorka filmowa i teatralna.
Życiorys.
W 1995 roku ukończyła studia na Wydziale Aktorskim PWST w Krakowie. Na scenie teatralnej zadebiutowała w roli fałszywej Garbo w sztuce „Peepshow” George’a Tabori (reż. Henryk Baranowski) w Teatrze Rozmaitości w Warszawie (1995). Występowała w teatrach: Rozmaitości w Warszawie (1995), Wybrzeże w Gdańsku (1995–1997), a także w Krakowie: Starym (1998), Mniejszym (1999), STU (1999), Teatrze Łaźnia Nowa (2018) oraz Barakah (2019). Od roku 1999 pracuje w Teatrze Nowym w Łodzi.
Role filmowe.
Źródło.

</doc>
<doc id="1050966" url="https://pl.wikipedia.org/wiki?curid=1050966" title="Płaszczakowate">
Płaszczakowate

Płaszczakowate (Chlamydoselachidae) – monotypowa rodzina drapieżnych, morskich ryb z rzędu sześcioszparokształtnych (Hexanchiformes) obejmująca dwa współcześnie żyjące gatunki i kilka wymarłych.
Cechy charakterystyczne.
Rekiny średniej wielkości o maksymalnej długości 193 cm z długim, węgorzowatym ciałem. Nozdrza bez wąsów, brak migotki dolnych powiek, pysk krótki, tępo zaokrąglony. Charakteryzuje je sześć par szczelin skrzelowych i otwór gębowy w położeniu końcowym. Przebywają na głębokościach od 120 do 1280 m p.p.m., ale spotykano je również przy powierzchni wody. Żyworodne. Ich biologia jest słabo poznana.
Systematyka.
Etymologia.
"Chlamydoselachus": "khlamus", χλαμυδος "khlamudos" „krótki płaszcz”; ελαχυς "elakhus" „mały”.
Podział systematyczny.
Do rodziny zaliczany jest rodzaj "Chlamydoselachus" z następującymi występującymi współcześnie gatunkami:
Gatunki wymarłe:
oraz wyłoniony na podstawie nielicznego materiału wymarły †"Thrinax baumgartneri", którego klasyfikacja jest podważana.

</doc>
<doc id="1050967" url="https://pl.wikipedia.org/wiki?curid=1050967" title="Ignacy Miączyński">
Ignacy Miączyński



</doc>
<doc id="1050969" url="https://pl.wikipedia.org/wiki?curid=1050969" title="Edmarka">
Edmarka

Edmarka ("Edmarka rex") – dinozaur z rodziny megalozaurów (Megalosauridae); nazwa została nadana na cześć amerykańskiego naukowca Billa Edmarka. Epitet gatunkowy "rex" pochodzi od "Tyrannosaurus rex" - początkowo przypuszczano, że edmarka osiągała rozmiary tego teropoda. Teropod podobny do torwozaura.
Żył w okresie późnej jury (ok. 154-150 mln lat temu) na terenach Ameryki Północnej. Długość ciała ok. 10-11 m, wysokość ok. 3,5 m, masa ok. 3 t. Jego szczątki znaleziono w USA (Wyoming Kolorado).
Dinozaur ten został opisany na podstawie fragmentarycznego szkieletu. Niektórzy przypuszczają, że mamy tu do czynienia ze szczątkami torwozaura.

</doc>
<doc id="1050971" url="https://pl.wikipedia.org/wiki?curid=1050971" title="R Project">
R Project



</doc>
<doc id="1050973" url="https://pl.wikipedia.org/wiki?curid=1050973" title="Gytha z Wesseksu">
Gytha z Wesseksu

Gytha z Wesseksu, Gida Stara (zm. 7 maja 1107 w Smoleńsku) – księżniczka angielska, córka ostatniego anglosaskiego króla Anglii Harolda II. Po śmierci ojca w bitwie pod Hastings w 1066, mieszkała z rodziną w Danii, u swojego wuja – Swena II. 
Prawdopodobnie między 1072 a 1074 Gytha została wydana za wielkiego księcia kijowskiego Włodzimierza II Monomacha. Była matką:

</doc>
<doc id="1050974" url="https://pl.wikipedia.org/wiki?curid=1050974" title="Brontoraptor">
Brontoraptor

Brontoraptor ("Brontoraptor") – dinozaur z rodziny megalozaurów (Megalosauridae).
Żył w okresie późnej jury (ok. 152-150 mln lat temu) na terenach Ameryki Północnej. Długość ciała ok. 7-11 m, masa ciała ok. 2 t. Jego szczątki znaleziono w USA (w stanie Wyoming).
Opisany na podstawie fragmentarycznego szkieletu. Niektórzy przypuszczają, że jest synonimem torwozaura.

</doc>
<doc id="1050976" url="https://pl.wikipedia.org/wiki?curid=1050976" title="Organizacja Traktatu Współpracy Amazońskiej">
Organizacja Traktatu Współpracy Amazońskiej

Organizacja Traktatu Współpracy Amazońskiej (hiszp. Organización del Tratado de Cooperación Amazónica, port. Organização do Tratado de Cooperação Amazônica, w skrócie OTCA) usiłuje promować ochronę naturalnego dziedzictwa Amazonii poprzez realizowanie zasad zrównoważonego rozwoju. 
Historia.
Organizacja powstała na podstawie Paktu Współpracy Amazońskiej (Tratado de Cooperación Amazónica, Tratado de Cooperação Amazônica), który podpisano 13 lipca 1978 roku w Brasílii. Celami traktatu były ochrona środowiska naturalnego i racjonalne gospodarowanie zasobami naturalnymi Amazonii. Zamierzano zintegrować rozwój gospodarczy regionu, zajmowanego przez osiem państwa, aby podnieść poziom życia jego mieszkańców. Traktat przewiduje współpracę w ramach tworzenia infrastruktury komunikacyjnej (w tym transportowej), badań naukowych i rozwoju technicznego, rozwoju handlu i ochrony dóbr kulturowych.
W 1995 roku ministrowie spraw zagranicznych krajów, które podpisały traktat, spotkali się w Limie (Peru), uzgodnili utworzenie Organizacji Współpracy Amazońskiej (OTCA), aby wzmocnić instytucjonalnie Pakt Współpracy Amazońskiej i nadać mu międzynarodową osobowość prawną. Zmiana traktatu została zaaprobowana w Caracas (Wenezuela), w 1998 roku, co pozwoliło na ustanowienie Stałego Sekretariatu OTCA w Brasílii.

</doc>
<doc id="1050978" url="https://pl.wikipedia.org/wiki?curid=1050978" title="Time Spiral">
Time Spiral

Time Spiral – dodatek do kolekcjonerskiej gry karcianej . Rozpoczyna on blok trzech dodatków pod tą samą nazwą: Time Spiral. Pozostałe części bloku to: Planar Chaos oraz Future Sight
W dodatku tym znajduje się wyodrębniony zestaw kart 'Timeshifted' w którym przedrukowano karty ze starszych edycji. Wszystkie karty z dodatku Timeshifted wyróżniają się purpurowym znakiem edycji.
W dodatku tym wprowadzone zostały nowe zdolności oraz nowe nazwy dla starych umiejętności:
Zdolności kart, które zostały wykorzystane we wcześniejszych dodatkach:

</doc>
<doc id="1050980" url="https://pl.wikipedia.org/wiki?curid=1050980" title="Estádio da Machava">
Estádio da Machava

Estádio da Machava – uniwersalny stadion w Maputo w Mozambiku. Obecnie najczęściej pełni rolę stadionu piłkarskiego. Stadion pomieści 45 000 osób.

</doc>
<doc id="1050983" url="https://pl.wikipedia.org/wiki?curid=1050983" title="Haubica G7">
Haubica G7



</doc>
<doc id="1050988" url="https://pl.wikipedia.org/wiki?curid=1050988" title="Brodawniki">
Brodawniki

Brodawniki, brodawnikowate (Philepittidae) – rodzina ptaków z rzędu wróblowych (Passeriformes).
Występowanie.
Występują wyłącznie na Madagaskarze.
Ekologia.
Żyją w gęstym podszyciu leśnym, gdzie prowadzą samotniczy tryb życia. Ptaki należące do tej rodziny charakteryzują się krępą budową ciała, krótkim ogonem i dość długimi nogami. Gołoliczki mają długi, cienki, zakrzywiony do dołu dziób.
Podział systematyczny.
Dawniej część autorów zaliczała brodawniki do szerokodziobów (Eurylaimidae) w randze podrodziny Philepittinae. Do rodziny należą następujące rodzaje:

</doc>
<doc id="1050991" url="https://pl.wikipedia.org/wiki?curid=1050991" title="Jan Musiał (senator)">
Jan Musiał (senator)

Jan Antoni Musiał (ur. 1 stycznia 1948 w Częstochowie) – polski polityk, literaturoznawca, nauczyciel akademicki i dziennikarz, doktor nauk humanistycznych, działacz opozycji w okresie PRL, senator I i II kadencji, wojewoda przemyski (1990–1992).
Życiorys.
Syn Franciszka i Franciszki. Po masakrach z grudnia 1970 brał udział w manifestacjach studenckich, w związku z czym został uwięziony pod zarzutem rozpowszechniania „fałszywych” wiadomości o wydarzeniach na Wybrzeżu. W 1972 ukończył studia filologiczne na Wydziale Polonistyki Uniwersytetu Jagiellońskiego. W latach 1972–1973 był nauczycielem w szkole w Czułowie. Od 1973 do 1981 pracował jako dziennikarz „Nowin” i „Konfrontacji”.
We wrześniu 1980 wstąpił do „Solidarności”. W styczniu i lutym 1981 był uczestnikiem strajku, który doprowadził do podpisania porozumień rzeszowsko-ustrzyckich. Był twórcą i redaktorem „Biuletynu Informacyjnego Międzyzakładowego Komitetu Założycielskiego Solidarność” (1980–1981), biuletynu strajkowego „Trwamy” (1981) i miesięcznika „Z Dołu” (1981). Po wprowadzeniu stanu wojennego ukrywał się, był poszukiwany listem gończym. 27 października 1982 został zatrzymany w Przemyślu. Był współredaktorem drugoobiegowych wydawnictw związku „Solidarność Trwa” (1982) i „Busoli” (1982–1988), publikował w prasie podziemnej wydawanej w Rzeszowie, Przemyślu i Stalowej Woli.
W latach 1982–1989 pełnił funkcję redaktora „Rocznika Instytutu Wyższej Kultury Religijnej”. Od 1984 był instruktorem bibliotecznym w Kurii Biskupiej w Przemyślu, a w latach 1985–1988 wykładowcą języka polskiego w Wyższym Seminarium Duchownym w Przemyślu. W latach 1985–1990 był redaktorem monografii historycznych z cyklu "Biblioteczka Przemyska" i współredaktorem I tomu monografii "Diecezja Przemyska w latach 1939–1945". W latach 1988–1992 pełnił funkcję sekretarza Diecezjalnej Rady Kultury. Był wykładowcą „latającego” uniwersytetu ludowego w diecezji przemyskiej, członkiem opozycyjnego Klubu Myśli Politycznej „Dziekania” oraz członkiem zespołu niezależnych historyków pod patronatem Katolickiego Uniwersytetu Lubelskiego. W latach 1986–1989 redagował niezależne pismo „Rola Katolicka”, wydawane pod patronatem biskupa Ignacego Tokarczuka. 
W wyborach parlamentarnych z 4 czerwca 1989 został wybrany na senatora I kadencji z ramienia Komitetu Obywatelskiego. W 1991 uzyskał reelekcję do Senatu II kadencji z listy POC (jako przedstawiciel Porozumienia Centrum). W Senacie reprezentował województwo przemyskie. 1 czerwca 1990 został powołany na stanowisko wojewody przemyskiego. Stał się pierwszym po przemianach niekomunistycznym wojewodą w tym województwie (zastąpił Andrzeja Wojciechowskiego). Jego zastępcą, powołanym 1 marca 1990, był Wiesław Winiarz, zajmujący stanowisko wicewojewody. 28 października 1992 Jana Musiała odwołano ze stanowiska wojewody. Jego następcą 17 lutego 1993 został Adam Pęzioł.
Od marca 1993 do lipca 1994 Jan Musiał był redaktorem naczelnym dziennika regionalnego „Nowiny” w Rzeszowie, a od 1994 do 1997 wydawcą „Zeszytów Akcji Katolickiej Archidiecezji Przemyskiej”. W latach 1994–1996 pracował jako nauczyciel w I Liceum Ogólnokształcącym w Przemyślu. W latach 1994–1997 był prezesem przemyskiego oddziału Klubu Inteligencji Katolickiej. Został także członkiem Stowarzyszenia Pamięci Orląt Przemyskich, Przemyskiego Towarzystwa Kulturalnego, Stowarzyszenia Wspólnota Polska, Towarzystwa Rozwoju Regionalnego Polski Południowo-Wschodniej i Diecezjalnej Rady Kultury. W latach 1996–1998 był prezesem wydawnictwa R-Press w Rzeszowie. W okresie rządu Jerzego Buzka od 1998 do 1999 kierował Polską Agencją Informacyjną w Warszawie.
W 2000 został dyrektorem Kolegium Nauczycielskiego w Przemyślu, a w 2001 objął stanowisko kanclerza Państwowej Wyższej Szkoły Wschodnioeuropejskiej w Przemyślu. Został też ponownie wykładowcą w WSD w Przemyślu. W 2006 na Katolickim Uniwersytecie Lubelskim uzyskał stopień naukowy doktora nauk humanistycznych na podstawie pracy zatytułowanej "Wartość i wartościowanie w pracach Stefana Kołaczkowskiego o literaturze".
Zasiadał w radzie politycznej Porozumienia Polskich Chrześcijańskich Demokratów i w zarządzie tej partii na Podkarpaciu, później związany z Prawem i Sprawiedliwością. W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia.

</doc>
<doc id="1050993" url="https://pl.wikipedia.org/wiki?curid=1050993" title="Puławy Azoty">
Puławy Azoty

Puławy Azoty – stacja kolejowa w Puławach, w województwie lubelskim, w Polsce.
Stacja znajduje się na peryferiach miasta, do 8 grudnia 2012 nie obsługiwała ruchu pasażerskiego. Jeden niedługi peron służył wyłącznie dla dojazdu pracowników pobliskich Zakładów Azotowych w Puławach. Od 9 grudnia 2012 przy peronie, który dostępny jest dla pasażerów, zatrzymują się wszystkie jadące przez tę stację pociągi Regio.
W roku 2017 stacja obsługiwała 20–49 pasażerów na dobę.

</doc>
<doc id="1050995" url="https://pl.wikipedia.org/wiki?curid=1050995" title="Certolizumab">
Certolizumab



</doc>
<doc id="1050998" url="https://pl.wikipedia.org/wiki?curid=1050998" title="Somholo National Stadium">
Somholo National Stadium

Somhlolo National Stadium – wielofunkcyjny stadion w Lobambie w Eswatini. Obecnie najczęściej rozgrywa się na nim mecze piłki nożnej. Swoje mecze rozgrywają na nim reprezentacja Eswatini w piłce nożnej oraz drużyny piłkarskie Green Mamba, Highlanders, Malanti Chiefs, Manzini Sea Birds, Manzini Sundowns, Manzini Wanderers, Mbabane Swallows, Midas Mbabane City, Moneni Pirates, Red Lions, Royal Leopards, Young Buffaloes. Stadion może pomieścić 20 000 osób.

</doc>
<doc id="1051004" url="https://pl.wikipedia.org/wiki?curid=1051004" title="Wiesław Piotr Wójcik">
Wiesław Piotr Wójcik

Wiesław Piotr Wójcik (ur. 27 sierpnia 1948 w Giżycku) – polski polityk, urzędnik państwowy, senator II kadencji, poseł na Sejm II kadencji.
Życiorys.
W 1972 ukończył studia na Politechnice Gdańskiej w zakresie inżynierii sanitarnej. W tym samym roku zamieszkał w Koszalinie. Był zatrudniony m.in. w przedsiębiorstwach projektowych i jako zastępca kierownika zakładu w Wojewódzkim Przedsiębiorstwie Energetyki Cieplnej.
Sprawował mandat senatora II kadencji z województwa koszalińskiego oraz posła II kadencji. Do parlamentu był wybierany z ramienia Unii Demokratycznej, brał udział w założeniu tej partii. Należał później do Unii Wolności. W 1997 nie ubiegał się o reelekcję. Od 1998 do 2007 zajmował stanowisko wiceprezesa Urzędu Regulacji Energetyki.
Od 2008 przez pewien czas był prezesem zarządu Polskiej Izby Gospodarczej Energii Odnawialnej.

</doc>
<doc id="1051005" url="https://pl.wikipedia.org/wiki?curid=1051005" title="Lizzie McGuire (film)">
Lizzie McGuire (film)

Lizzie McGuire (ang. "The Lizzie McGuire Movie") – komedia bazująca na serialu Disney Channel "Lizzie McGuire". Film wszedł do światowych kin 2 maja 2003 dzięki Walt Disney Pictures. Film opowiada historię Lizzie, która właśnie skończyła gimnazjum i jedzie na pożegnalną klasową wycieczkę do Rzymu.
Opis fabuły.
Lizzie po nieudanym zakończeniu roku szkolnego jedzie na klasową wycieczkę do Rzymu. Bardzo chce przeżyć tam wielką przygodę. Niespodziewanie marzenie się spełnia. Paolo, włoska gwiazda muzyki pop, oraz wielu jego wielbicieli, uważa, że Lizzie to Isabella Parigi, włoska gwiazda i partnerka Paola. Paolo prosi Lizzie o pomoc, dziewczyna zgadza się i postanawia tymczasowo zostać Isabellą. Sprawy się komplikują, gdy prawdziwa Isabella przybywa do Rzymu.
Wpływy.
W pierwszym tygodniu w Stanach Zjednoczonych film zarobił 17.3 miliony dolarów i był grany w 2825 kinach, razem w USA zarobił 42.7 milionów dolarów. Ponieważ serial był mniej znany poza USA, światowy dochód był stosunkowo mały. Na całym świecie film łącznie zarobił 55 534 455 dolarów.
Choreografię do filmu układał znany choreograf James Martin Kudelka.
Soundtrack.
„Why Not” – Hilary Duff
„The Tide Is High” – Atomic Kitten
„All Around the World” – Cooler Kids
„What Dreams Are Made Of” (ballad version) – Paolo &amp; Isabella (Haylie Duff &amp; Yani Gellman)
„Shining Star” – Jump5
„Volare” – Vitamin C
„Open Your Eyes (to Love)” – LMNT
„You Make Me Feel like a Star” (Lizzie mix) – The Beu Sisters
„Supermodel (You Better Work)” – Taylor Dayne
„What Dreams Are Made Of” – Lizzie McGuire (Hilary Duff)
„On an Evening in Roma” – Dean Martin
„Girl in the Band” – Haylie Duff
Orchestral Suite from The Lizzie McGuire Movie – Cliff Eidelman
„Why Not” (McMix) – Hilary Duff

</doc>
<doc id="1051007" url="https://pl.wikipedia.org/wiki?curid=1051007" title="Lizzie McGuire">
Lizzie McGuire



</doc>
<doc id="1051011" url="https://pl.wikipedia.org/wiki?curid=1051011" title="Thatched House Lodge">
Thatched House Lodge

Thatched House Lodge – rezydencja królewska położona w londyńskiej dzielnicy Richmond upon Thames. Obecnie stanowi faktyczne miejsce zamieszkania księżniczki Aleksandry. 
Początkowo w tym miejscu stały dwa budynki, wzniesione w 1673 jako miejsce pracy i zamieszkania dla pracowników pobliskiego parku królewskiego. W 1771 w wyniku przebudowy nastąpiło połączenie obu gmachów w jeden i nadanie mu obecnej nazwy. Przez kolejne dwieście lat budynek należał do dworu królewskiego i był udostępniany na zasadzie mieszkania służbowego wysokim urzędnikom dworskim. W 1963 został przekazany w dzierżawę Angusowi Ogilvy, który krótko przedtem poślubił księżniczkę Aleksandrę, ale odmówił formalnego przystąpienia do rodziny królewskiej lub nawet przyjęcia tytułu szlacheckiego. 
Od śmierci męża w 2004 księżniczka jest jedynym lokatorem rezydencji. Nie jest ona jednakże jej oficjalną siedzibą, gdyż tę rolę pełni należący do niej jeszcze od czasów panieńskich apartament w Pałacu Św. Jakuba. 

</doc>
<doc id="1051013" url="https://pl.wikipedia.org/wiki?curid=1051013" title="Pałac św. Jakuba">
Pałac św. Jakuba



</doc>
<doc id="1051015" url="https://pl.wikipedia.org/wiki?curid=1051015" title="Górki Szczukowskie (przystanek kolejowy)">
Górki Szczukowskie (przystanek kolejowy)

Górki Szczukowskie – przystanek kolejowy w Szczukowskich Górkach, na zachód od Kielc, w województwie świętokrzyskim. Za przystankiem w kierunku Częstochowy znajduje się posterunek odgałęźny Szczukowice oraz łącznica nr 568 umożliwiająca wjazd na linię Warszawa Zachodnia – Kraków Główny Osobowy z pominięciem stacji węzłowej Kielce
W roku 2017 przystanek obsługiwał 0–9 pasażerów na dobę.

</doc>
<doc id="1051016" url="https://pl.wikipedia.org/wiki?curid=1051016" title="Krzysztof Horodecki">
Krzysztof Horodecki

Krzysztof Horodecki (ur. 7 grudnia 1953 w Stargardzie Szczecińskim) – polski polityk, przedsiębiorca, senator II kadencji.
Życiorys.
Ukończył studia na Wydziale Budownictwa Lądowego Politechniki Poznańskiej.
Pracował początkowo w Biurze Projektów „Inwestprojekt”. następnie jako kierownik działu w Pilskim Przedsiębiorstwie Robót Inżynieryjnych w Chodzieży. W 1983 założył prywatną firmą projektową (przekształconą w Ekolog Holding S.A.) w Pile. Od 1992 kierował Pilską Izbą Gospodarczą.
Od 1991 do 1993 sprawował mandat senatora II kadencji z województwa pilskiego. Został wybrany jako kandydat niezależny, w trakcie kadencji przystąpił do klubu parlamentarnego Unii Demokratycznej. W 1992 jego nazwisko pojawiło się na tzw. liście Macierewicza. W latach 1998–2001 był radnym sejmiku wielkopolskiego z ramienia Unii Wolności. Od 2001 był związany z Platformą Obywatelską.
W 2002 otrzymał Złoty Krzyż Zasługi.

</doc>
<doc id="1051019" url="https://pl.wikipedia.org/wiki?curid=1051019" title="Waitakere">
Waitakere

Waitakere – miasto w Nowej Zelandii, w aglomeracji Auckland. W 2010 r. miasto zostało włączone w aglomerację Auckland. Wcześniej było piątym pod względem wielkości miastem Nowej Zelandii. Na zachód od miasta wznosi się pasmo wzgórz pokrytych lasem – Waitakere Ranges. Przemysł spożywczy, włókienniczy, odzieżowy i maszynowy.

</doc>
<doc id="1051022" url="https://pl.wikipedia.org/wiki?curid=1051022" title="Mażungazaur">
Mażungazaur

Mażungazaur ("Majungasaurus") – rodzaj teropoda z rodziny abelizaurów (Abelisauridae) żyjącego na terenach obecnego Madagaskaru ok. 70–65 milionów lat temu, w późnej kredzie. obecnie do tego rodzaju zalicza się tylko jeden gatunek – "M. crenatissimus". Jego nazwa oznacza "jaszczur z Mahajangi". Początkowo po odkryciu części czaszki mażungazaura uznano ją za należąca do pachycefalozaura i opisano pod nazwą "Majungatholus". Obecnie "Majungatholus" jest uważany za synonim mażungazuara. Podobnie jak inne abelizaury "Majungasaurus" był dwunożnym drapieżnikiem z krótkim pyskiem. Chociaż jego przednie kończyny nie są w pełni znane, najprawdopodobniej podobnie jak u innych abelizaurów były krótkie i słabe w przeciwieństwie długich (ogólnie, nie proporcjonalnie) i mocnych kończyn tylnych. Od innych przedstawicieli Abelisauridae odróżnia go szersza czaszka o chropowatej fakturze, mocne, zgrubiałe kości na szczycie czaszki i zaokrąglony róg na czaszce z powodu którego pierwsze znalezione szczątki jego czaszki uznano za należące do pachycefalozaura. Miał on również więcej zębów w obu szczękach niż inne abelizaury. Znany z kilku dobrze zachowanych czaszek i wiele pozaczaszkowych elementów szkieletu. Najprawdopodobniej jest on bliżej spokrewniony z abelizaurami z Indii niż z Ameryki Południowej czy Afryki. Mażungazaur był czołowym drapieżnikiem w ekosystemie późnokredowego Madagaskaru i mógł polować na takie zauropody jak "Rapetosaurus". Jest on również jednym z nielicznych dinozaurów, na których kanibalizm istnieją bezpośrednie dowody.
Budowa.
Mażungazaur był średniej wielkości teropodem, osiągającym przeciętnie 6-7 metrów długości łącznie z ogonem. Znaleziono także fragmentaryczne szczątki, które wskazują, że niektóre dorosłe mażungazaury mogły osiągać ponad 8 m długości. Badacze szacują, że średniej wielkości mażungazaur ważył mniej więcej 1,1 t, a najwięksi przekraczający osiem metrów przedstawiciele tego rodzaju jeszcze więcej. Szacuje się, że ośmiometrowe mażungazaury mogły ważyć mniej więcej tyle co tych samych rozmiarów karnotaur czyli ok. 1,5 t. Czaszka mażangazaura wprawdzie różniła się znacznie od czaszek nieabelizaurowych teropodów, jednak ogólnie przypominała czaszki innych abelizaurów. Podobnie jak u nich jego czaszka była w stosunku do swojej wysokości była krótka, jednak proporcjonalnie dłuższa niż u karnotaura. Czaszki dużych przedstawicieli rodzaju "Majungasaurus" mierzyły ok. 60–70 cm długości. Wysoka kość przysieczna (leżąca z przodu pyska kość szczęki) sprawiała, że czubek czaszki mażungazuara był bardzo tępy, podobnie jak u innych abelizaurów, jednakże była ona szersza od czaszek innych przedstawicieli tego kladu. Wszystkie abelizaury w tym mażungazuar miała szorstką, fakturę górnych części czaszki występującą do kości nosowych. "Majungasaurus" miał niezwykle grube i zrośnięte ze sobą kości nosowe wyposażone w niski grzebień biegnący wzdłuż ich. Ów teropod posiadał charakterystyczną dla siebie kopułę ze zlanych ze sobą kości czołowych. Podczas życia zwierzęcia była ona pokryta osłoną, być może z keratyny. Tomografia komputerowa (CT) pokazała, że zarówno kości nosowe jak i wystający z kości czołowych rożek miały puste zagłębienia, redukujące ich wagę. Zęby o budowie typowej dla wszystkich abelizaurów miał krótkie korony. "Majungasaurus" zarówno w szczęce górnej jak i kości zębowej żuchwy miał o 17 zębów więcej niż inne abelizaury z wyjątkiem rugopsa. Pozaczaszkowy szkielet mażungazaura bardzo przypomina ten karnotaura i aukazaura. Mażungazaur był dwunożnym dinozaurem posiadającym długi ogon równoważący głowę i tułów. Jego środek ciężkości znajdował się nad biodrami. Mimo że kręgi karkowe (szyjne) miały liczne zagłębienia redukujące ich wagę, wielkie otwory służące do przyczepu mięśni i żebra szyjne dawały czaszce znaczną siłę. Skostnienie ścięgien przymocowanych do żeber szyjnych, dawały im rozwidlony wygląd występujący również u karnotaura. Wszystkie te cechy zapewniały mażungazaurowi bardzo mocną, silnie umięśnioną szyję. Żebra szyjne mażungazaura posiadała długie wgłębienia, zmniejszające ich wagę. Kość ramienna ("humerus") mażungazaura jest jedyna opisaną kością kończyny przedniej mażungazaura bardzo przypominała te należące do karnotaura i aukazaura, ale była krótka i zakrzywiona. Może to wskazywać, że ów teropod posiadał krótkie kończyny przednie, zwieńczone czterema palcami. Podobnie jak u innych abelizaurów, kończyny tylne mażungazaura była krępe, a w stosunku do długości ciała krótkie tak jak u wszystkich przedstawiciele Abelisauridae. Kość piszczelowa (górna kość kończyny tylnej) mażungazuara była grubsza od tej należącej do karnotaura i miała czub na kolanie. Kość skokowa i piętowa (kości skoku) były ze sobą zrośnięte, a stopa miała trzy funkcjonalne palce, z których pierwszy był najmniejszy i nie stykał się z podłożem podczas poruszania się.
Klasyfikacja.
"Majangasaurus" jest teropodem należącym do kladu Abelisauridae, mającego w linneuszowskiej klasyfikacji rangę rodziny. Wraz z Noasauridae tworzy ona nadrodzinę Abelisauroidea, należącą z kolei do kladu Ceratosauria. Abelizaury są znane z wysokiej, tępo zakończonej czaszki, wyraźnych rzeźbieniach na powierzchni kości twarzowych (konwergencja z karcharodontozaurami), silnie zredukowanych (atroficznych) kończyn przednich (konwergencja z tyranozaurami) i masywnych kończyn tylnych oraz kilku innych cech. Jak w przypadku wiele innych rodzin dinozaurów pokrewieństwa między abelizaurami nie są jasne. Kilka analiz kladystycznych wskazało, że mażungazaur jest najbliżej spokrewniony z karnotaurem z Ameryki Południowej, natomiast autorzy innych analiz kladystycznych nie potrafili bliżej ustalić jego pozycji systematycznej. Najnowsze analizy umieszczają natomiast mażungazaura w kladzie obejmującym oprócz niego również indyjskie abelizaury "Rajasaurus" i "Indosaurus" i nie zawierającym południowoamerykańskich abelizuarów jak "Carnotaurus", "Ilokelesia", "Ekrixinatosaurus", "Aucasaurus" i "Abelisaurus" oraz afrykańskiego rugopsa. Może to świadczyć, że abelizaury rozdzieliły się na dwa klady – jeden występujący w zachodniej Gondwany, drugi we wschodniej. Nowe, szczegółowe opisy abelizaurów jak aukazaur, odkrycia oraz analizy pozwalają lepiej poznać filogenezę tych zwierząt. Niegdyś tradycyjnie do ceratozaurów zaliczano także celofyzoidy, ale obecnie ceratozaury uznaje się za klad siostrzany dla tetanurów i przedstawicieli awerostrów, tymczasem celofyzoidy za prymitywniejsze, nieawerostrowe neoteropody. Niektórzy uważają, że karcharodontozaury są bliższe ceratozaurom niż allozaurom z powodu kilku wspólnych cech budowy czaszki, jednak większość badaczy uważa te podobieństwa za przykład konwergencji. Ponadto istnieje dużo cech czaszki i pozaczaszkowego szkieletu współdzielonych przez allozaury i karcharodontozaury.
Odkrycie i etymologia.
Francuski paleontolog Charles Depéret opisał pierwsze szczątki teropodów znaleziono w Madagaskarze w 1896. Zostały one znalezione w północno-zachodniej części tej wyspy i składały się z dwóch zębów, pazura i kręgów. Zostały one odkryte wzdłuż rzeki Betsiboka przez francuskiego oficera wojsk lądowych i przekazane do kolekcji uniwersytetu znanego dzisiaj jako Université Claude Bernard Lyon 1. Początkowo zostały one oznaczone jako należące do nowego gatunku megalozaura – "Megalosaurus crenatissimus". W owych czasach megalozaur był bowiem "taksonem workiem", do którego zaliczano niepowiązane skamieliny dużych teropodów. Epitet gatunkowy tego gatunku pochodzi od łacińskich słów "crenatus" ("ząbkowany") i "issimus" ("najbardziej"). Odnosił się on do znajdujących się zarówno z przodu jak i na tylnych krawędziach zębów licznych ząbkowań. Depéret później zaliczył gatunek "Megalosaurus crenatissimus" do rodzaju "Dryptosaurus", który również przez jakiś czas stanowił "takson worek". Liczne fragmentaryczne szczątki znaleziono później w prowincji Mahajanga w północno-zachodnim Madagaskarze zostały znajdywane przez francuskich kolekcjonerów przez następne 100 lat. Większość z nich zostało później przekazanych do Muséum National d'Histoire Naturelle w Paryżu. W 1955 René Lavocat opisał kość zębową z zębami, znalezioną w formacji Maevarano czyli w tym samym miejscu co pierwsze odkryte szczątki ""Megalosaurus" crenatissimus". Zęby znajdujące się na owej kości zębowej pasowały wprawdzie do opisanych przez Depéreta, ale szczęka była mocno zagięta i nie przypominała szczęki megalozaura ani dryptozaura. Lavocat na podstawie tych różnic opisał nowy rodzaj teropoda, który nazwał "Majungasaurus". Ta nazwa pochodziła od dawnej pisowni nazwy prowincji Mahajanga oraz greckiego słowa "sauros" – jaszczur. Oznaczył również ową szczękę jako MNHN.MAJ 1 i uznał ją za okaz typowy dla opisanego przez siebie teropoda. W 1933 naukowcy ze Stanowego Uniwersytetu Nowego Jorku przy Stony Brook i Uniwersytetu w Antananarywie rozpoczęli "Mahajanga Basin Project" ("projekt basenu Mahajanga") czyli cykl wypraw mających na celu odkryć skamieliny basenu Mahajanga na Madagaskarze i zbadać geologię późnokredowych osadów, znajdujących się w pobliżu wsi Berivotra w prowincji Mahajanga. Pierwsza wyprawa odkryła zęby teropoda zaskakująco podobne do zębów mażungazaura (do którego należały), które zostały później powiązane z pojedynczą kością przedszczękową. Następne dziesięć wypraw projektu basenu Mahajanga doprowadziło do odkrycia dziesiątek tysięcy skamielin, w tym tych, należących do nowych gatunków. Projekt basenu Mahajanga przypisuje sobie pięciokrotne zwiększenie rozmaitości skamielin odkrytych w granicach owego basenu. Prace terenowe w 1996 zostały spektakularnie zakończone odkryciem świetnie zachowanej czaszki teropoda oznaczonej później jako FMNH PR 210. Miała ona kopułę niemal identyczną z tą, na podstawie której Sues i Taquet opisali, jak domniemywali, nowy gatunek pachycefalozaura pod nazwą "Majungatholus atopus". "Majungatholus" został ponownie opisany jako abelizaur, a nie pachycefalozaur w 1998. Mimo że nazwa "Majungasaurus" jest starsza od "Majungatholus", materiał na podstawie którego opisano tego pierwszego – kość zębowa z zębami jest zbyt fragmentaryczna, aby przypisać ową czaszkę do tego samego gatunku, co kość zębową. Ponadto podczas prac terenowych odkryto wiele czaszek i pozostałości szkieletów pozaczaszkowych osobników w różnym wieku, od młodych po całkowicie dorosłe. Projekt ów odkrył też setki pojedynczych kości i tysiące zębów mażungazaura. Odkryto skamieniałości obejmujące niemal wszystkie części szkieletu oprócz kończyn przednich, większości kości miednicy i końcowych kręgów ogonowych. Praca terenowa została ukończona wydaną w 2007 monografią siedmiu artykułów dotyczących niemal wszystkich aspektów biologii mażungazaura opublikowanych w Society of Vertebrate Paleontology Memoirs. Wszystkie te prace są angielskojęzyczne, ale posiadają streszczenia w języku malgaszańskim. Kość zębowa uznana przez Lavocata została ponownie przebadana i wykazano, że posiada ona cechy diagnostyczne. Ponieważ nazwa "Majungasaurus" jest starsza od nazwy Majungatholus tę drugą zastąpiono pierwszą i obecnie się jej nie używa. Choć monografia była wyczerpująca, jej redaktorzy poinformowali, że obejmuje tylko szczątki odkryte od 1993 r. do 2001 r. Wiele skamieniałości mażungazaura zostało wydobytych w latach 2003-2005. Czekają one obecnie na formalny opis w publikacjach naukowych.
Paleobiologia.
Funkcja ozdób czaszki.
Mażungazaur jest znany głównie ze swojej charakterystycznej czaszki wliczając w to zgrubiałe kości nosowe, grzebień i czołowy róg.Inne ceratozaury jak "Carnotaurus", "Rajasaurus" oraz "Ceratosaurus" też miały grzebienie. Mogły one odgrywać rolę w konkurencji o pożywienie i inne zasoby naturalne jednak ich dokładna funkcja jest nieznana. Wyposażony w puste przestrzennie róg mażungazuara był za słaby do bezpośredniej fizycznej walki, choć mógł służyć do odstraszania przeciwników. Choć istnieją różnice w ozdobach czaszek mażungazuarów nie muszą one świadczyć o dymorfizmie płciowym.
Strategia pokarmowa.
Naukowcy sugerują, że wyjątkowy kształt czaszki mażungazaura i innych abelizaurów może świadczyć o ich odmiennych zwyczajach pokarmowych. Podczas gdy inne teropody posiadały długie oraz niskie wąskie czaszki, czaszki abelizaurów były wyższe i szersze oraz często krótsze. Wąskie czaszki innych teropodów wytrzymały napięcie podczas pionowych mocnych ugryzień, ale gorzej radziły sobie podczas skręcenia. Być może Wąskopyskie teropody stosowały strategie pokarmowe, przypominające te stosowane przez współczesne długo- i krótkopyskie psowate, polegającą na wielokrotnym gryzieniu ofiary, które ją osłabiają. Krótko- i szerokopyskie abelizary w tym mażungazuar mogły stosować inną strategię polowania – pojedyncze ugryzienie ofiary i trzymanie jej, czekając aż opadnie z sił. Mażungazuar miał jeszcze szerszy pysk niż inne abelizaury. Fakt ten łącznie z innymi szczegółami jego anatomii może potwierdzać wymienioną wyżej teorię, co do diety abelizaurów. Wzmocniona szyja mażungazuara z silnymi kręgami i mocno połączonymi żebrami oraz skostniałymi ścięgnami posiadała zwiększone miejsca mocowania mięśni na kręgach i tyle czaszki, które mogły przytrzymywać czaszkę pod walki z ofiarą. Czaszki abelizaurów były również w wielu miejscach wzmocnione przez struktury powstały ze zmineralizowanej skóry, tworzące charakterystyczną chropowatą budową kości. Szczególnie kości nosowe mażungazuara były bardzo grube i przystosowane do wytrzymania sporej siły. Żuchwa mażungazaura miała duży otwór (okno) po każdej stronie, widoczny też u innych ceratozaurów. Niektóre stawy czaszki u mażungazuara były wypełnione mazią stawową, co zapewniało żuchwie dużą elastyczność, jednak mniejszą niż u węży. Mogło być to przystosowanie, zapobiegające złamaniu żuchwy podczas przytrzymywania walczącej ofiary. Przednie zęby czaszki mażungazuara były mocniejsze niż reszta i dawały punkt zaczepu podczas ugryzienia. Niska wysokość koron zębów mażungazuara uniemożliwiała im łamanie się podczas walki. Przednie zęby abelizaurów były zakrzywione, tymczasem tylne (tnące) proste. Zęby allozaura i większości innych teropodów były natomiast zakrzywione zarówno przednie jak i tylne. Owa charakterystyczna budowa zębów abelizaurów, w tym mażungazuara, mogła uniemożliwić cięcie mięsa, jednak przytrzymywała zęby podczas ugryzienia. Mażungazuar był największym drapieżnikiem w swoim środowisku. Jedynymi dużymi roślinożernymi zwierzętami żyjącymi obok niego były zauropody jak "Rapetosaurus". Badacze sugerują, że mażungazaur i być może inne abelizaury specjalizowały się w polowaniu na zauropody. Charakterystyczne adaptacje czaszki i szyi, umożliwiające mocne ugryzienie ofiary i przytrzymania jej aż zacznie opadać z sił, były bardzo przydatne w walce z potężnymi zauropodami. Hipotezę te wspierają również krótkie i grube kończyny tylne mażungazaura. U większości innych teropodów były one dłuższe i bardziej wysmukłe. Wynika z nich, że mażungazuar nie poruszał się tak szybko jak inne podobnej wielkości teropody, ale nie miałby problemu z dotrzymaniem kroku powolnym zauropodom. Grube i wytrzymałe kości kończyn tylnych, sugerują dużą ich siłę a ich niewielka długość obniża miejsce środka ciężkości. Tak więc mażungazuar zrezygnował z prędkości dla siły. Ślady ugryzień mażungazuarów na kościach rapetozaurów świadczą o tym, że ów teropod pożywiał się tymi zauropodami. Jednak na ich podstawie nie można rozstrzygnąć, czy zostały upolowane przez mażungazaura, czy też teropod pożywiał się ich padliną.
Kanibalizm.
Pomimo że mażungazaur mógł polować na zauropody, istnieją dowody na to, że do swojej diety włączał także inne mażungazaury, tj. był kanibalem. Liczne kości mażungazaurów noszą ślady ugryzień, identyczne do tych znalezionych na kościach zauropodów z Madagaskaru. Posiadają one te same odstępy między zębami co zęby mażungazaura oraz są tej samej wielkości co zęby mażungazaura. Widać na nich również niewielkie nacięcia, będące śladami ząbkowań na krawędzi zębów mażungazaurów. Ponieważ mażungazaur był jedynym znanym dużym teropodem żyjącym wtedy na Madagaskarze, najprostsze wyjaśnienie mówi o kanibalizmie tego dinozaura. Kiedyś również triasowego celofyza podejrzewano o kanibalizm na podstawie domniemanych szcząktów młodego przedstawiciela tego rodzaju w okolicach jamy brzusznej szkieletu dorosłego celofyza. Późniejsze jednak badania zanegowały tę interpretację owych szczątków. Jak wykazano, należą one w rzeczywistości do niewielkich Crurotarsi, jak "Hesperosuchus". Obecnie mażungazaur jest – obok tyranozaura – jednym z dwóch nieptasich dinozaurów, u których znane są dowody na kanibalistyczne zachowania, choć niektórzy interpretują pewne skamieliny innych teropodów np. szczątki deinonychów wokół szkieletu tenontozaura jako dowody kanibalizmu. Nie wiadomo, czy mażunganzaury aktywnie polowały na przedstawicieli swojego gatunku czy tylko pożywiały się ich padliną, jednak niektórzy badacze uważają, że teropody, w tym mażungazaur, mogły zachowywać się podobnie jak współczesne warany z Komodo, tj. w walce o dostęp do padliny zabijają przedstawicieli swojego gatunku, a później często ich pożerają. Dowody na kanibalizm u mażungazaura zainspirowały twórców serialu paradokumentalnego "Jurassic Fight Club" do powstania jednego z epizodów tej serii.
System oddechowy.
Naukowcy na podstawie budowy cyklu kręgów (UA 8678) mażungazaura odkrytych w formacji Maevarano zrekonstruowali system oddechowy mażungazuara. Większość kręgów i żeber tego teropoda posiada puste wgłębienia (otwory pneumatyzujące) mogące być za życia zwierzęcia wypełnione workami powietrznymi. Świadczy to o tym, że mażungazaur oddychał podobnie jak ptaki. U nich kręgi szyjne i żebra mają wgłębienia wypełnione przednimi workami powietrznymi, prowadzącymi do płuc, tymczasem tylne kręgi grzbietowe i krzyżowe mają wgłębienia na tylne worki powietrzne, również prowadzące do płuc. Podobne cechy świadczące o obecności ptasiego układu oddechowego odkryto u mażungazaura. Dzięki temu skomplikowanemu i bardzo dobrze sprawdzającemu się układowi oddechowemu powietrze przepływa przez płuca tylko w jedną stronę, a wydychane powietrze nie zawiera tlenu. Stwierdzenie obecności worków powietrznych u mażungazuara nie tylko pomaga lepiej poznać jego biologię, ale również pochodzenie dinozaurów. Rozdzielenie się linii rozwojowych tetanurów (w tym ptaków) i ceratozaurów nastąpiło bardzo wcześnie, co świadczy o wykształceniu się tego ptasiego układu oddechowego przed rozdzieleniem się linii rozwojowych tych teropodów. Mażungazaur nie jest jedynym nie-ptasim dinozaurem u którego stwierdzono obecność worków powietrznych. Dowody na ich obecność znalezione także u zauropoda superzaura, allozauroida aerosteona, kompsognata miriszji i innych. U zauropodów obecność worków powietrznych była konieczna, gdyż inny układ oddechowy nie poradził by sobie z dostarczeniem tlenu ich olbrzymiemu ciału. Obecność u dinozaurów ptasiego układu oddechowego stanowi dodatkowy dowód na to, że są one przodkami ptaków.
Mózg i budowa ucha wewnętrznego.
Tomografia komputerowa CT kompletnej czaszki mażungazaura oznaczonej jako FMNH PR 2100 umożliwiła dokładne zbadania struktury jego mózgu i ucha wewnętrznego. Ogólnie mózg mażungazaura proporcjonalnie do rozmiarów w ciała w porównaniu do mózgów nieptasich celurozaurów i ptaków był mały, a pod względem budowy bardziej przypominał mózgi niecelurozaurowych teropodów i współczesnych krokodyli niż ptaków. Jedyną znaczną różnicę w budowie mózgów mażungazaura i innych nie-celurozawych teropodów stanowiła mniejsze rozmiary móżdżka przedsionkowego – części móżdżka odpowiedzialnej za koordynację ruchów gałek ocznych w stosunku do pozycji głowy u tego pierwszego. Sugeruje to, że mażungazaur i inne abelizaury np. indozaur o małym móżdżku przedsionkowym nie polegały na szybkich ruchach głowy i oczu w czasie wykrywania i chwytania ofiary Wnioski dotyczące zachowania można wysnuć też na podstawie budowy ucha wewnętrznego. Kanały półkoliste w uchu wewnętrznym pomagają utrzymać równowagę. Boczny kanał półkolisty jest najczęściej równoległy do ziemi, gdy zwierzę trzyma głowę w pozycji umożliwiającej jak najlepsze usłyszenie dźwięków. Kiedy przyjmuje on taką postawę czaszka jest umieszczona niemal poziomo. U wielu innych teropodów w takiej pozycji czaszka jest niemal zwrócona ku dołowi. Boczny kanał ucha środkowego jest dłuższy niż u innych bazalnych w stosunku do mażungazaura ceratozaurów i świadczy o większej jego wrażliwości na ruchy głowy w różne strony.
Patologie.
W 2007 badaczy poinformowali o patologiach w kościach mażungazaura. Przejrzeli oni kości co najmniej 21 osobników i odkryli cztery ze znacznymi zmianami patologicznymi. Wcześniej na dużą skalę zmiany patologiczne badano tylko u tetanurów jak allozauroidy czy tyranozauroidy. Było to pierwsze badanie patologii abelizauroida na taką skalę. W odróżnieniu od tyranozauroidów, u których wykryto liczne rany i ślady ugryzień, na czaszce u mażungazaura nie znaleziono żadnych obrażeń tego typu. Jeden z okazów miał przyżyciowo złamany jeden z paliczków stopy. Większość zmian patologicznych występuje na kręgach. Na przykład tylny, grzbietowy kręg młodego osobnika posiada egzostozę (wyrośle kostne) na spodzie. Przyczyna jego powstania nie jest pewna; prawdopodobnie powstało ono w wyniku zamiany chrząstki albo więzadła na kość podczas rozwoju. Hiperwitaminoza witaminy A i kostne ostrogi zostały wykluczone podczas badań, a kostniak (łagodny guz kostny) jest mało prawdopodobny. Na innym kręgu ogonowym również widać nienaturalny rozwój wyrostka neuralnego, który nie podtrzymywał mięśni. Podobne zaburzenie stwierdzono u allozaura i masjakazaura, które prawdopodobnie wynikły ze skostnienia więzadła biegnącego między wyrostkami neuralnego lub szczytów kręgów. Najpoważniejsza odkryta patologia dotyczy pięciu kręgów ogonowych. Dwa pierwsze wykazują tylko drugorzędne zmiany z wyjątkiem dużego rowka, który poszerzył obie kości po lewej. Jednak następne trzy kręgi zostały całkowicie zrośnięte w wielu punktach, tworząc kościstą masę. Nie znaleziono znaków obecności innych kręgów po piątym co znaczy, że ogon był nienaturalnie krótki. Badacze obliczyli, że ów mażungazaur stracił ok. dziesięciu kręgów ogonowych. Przyczyny tego mogą być różne: od fizycznego urazu ogona, przez zakażenie szpiku, po martwicę. Jest to jedyny przykład redukcji ogona u nieptasich dinozaurów.
Środowisko.
Wszystkie okazy mażungazaura odkryte na terenach formacji Maevarano w prowincji Mahajanga (północno-zachodni Madagaskar). Najwięcej szczątków tego teropoda, w tym dość dobrze zachowanych pochodzi z członka Anembalemba, choć zęby tego teropoda odkryto także w innych członkach owej formacji: Masorobe (dolne warstwy) i Miadana. Osady te nie były datowane radiometryczne, jednak dowody biostrygraficzne i paleomagnetyzm wskazują, że pochodzą one z mastrychtu (ok. 70–65 milionów lat temu). Zęby mażungazuara odkryto w skałach występujących aż do końca mastrycht, kiedy wymarły wszystkie nieptasie dinozaury. Tak jak dzisiaj, w czasach mażungazuara Madagaskar był wyspą, która oddzieliła się od reszty Afryki ok. 20 milionów lat wcześniej. Był on znoszony na północ, ale mimo tego znajdował się 10-15 stopni w szerokości geograficznej na południe niż dziś. Panujący wtedy klimat był częściowo suchy, ze znacznymi zmianami sezonowymi w temperaturze i ilości opadów. Mażungazuar zamieszkał przybrzeżny teren zalewu, pocięty przez wiele piaszystych dopływów rzeki. Dowody geologiczne wskazują, że szczątki zmarłych w czasie pory suchej zwierząt pływały w kanałach na początku pory deszczowej, po czym zostawały pochowane, przykrywając i chroniąć szczątki zwierząt, które zginęły podczas proprzedniej pory suchej. W mastrychtcie, kiedy żył mażungazaur, i w paleocenie wzrósł poziom morza, więc ów teropod mógł przemierzać swoje środowisko pływając. Sąsiednia formacja Berivotra zawiera pochodzące z tego samego okresu szczątki organizmów morskich. W skałach formacji Maevarano oprócz szczątków mażungazaura odkryto skamieliny ryb, żab (w tym gigantycznej żaby "Beelzebufo"), węży, siedmiu gatunków krokodylomorfów, pięciu lub sześciu gatunków ssaków, ptaków – w tym rodzaju "Vorona" – latającego dromeozaura rahonawisa (uważanego przez niektórych za chimerę), noazaura z rodzaju "Masiakasaurus", dwóch tytanozaurów wliczając w to rapetozaura. Mażungazuar był najprawdopodobniej czołowym drapieżnikiem w tym ekosystemie, mimo że w pobliżu zbiorników wodnych mógł rywalizować z dużymi krokodylomorfami jak "Mahajangasuchus" i "Trematochampsa".
Mażungazuar w kulturze masowej.
Mażungazuar występuje w pierwszym epizodzie serialu paradokumentalnego pt. "Jurajscy wojownicy", przedstawiającego starcia dinozaurów, przeplatane komentarzem naukowym, W tym serialu samiec mażungazuara znajduje samicę, która jednak nie reaguje na zaloty – musi chronić swoje młode. Samiec, aby móc parzyć się z samicą, rusza w kierunku młodego, próbując go zabić. Jednak matka młodego, powodowana instynktem macierzyńskim, atakuje go i dochodzi do krótkiego starcia. W czasie niego, przez nieuwagę, samica potyka się o kłodę i przewraca. Samiec, korzystając z okazji, biegnie w kierunku młodego, łapie go w paszczę i zabija. Jednak silnie zdenerwowana samica po powstaniu rzuca się w kierunku samca i ugryzieniem w okolice szyjne, uszkadza jego układ nerwowy, paraliżując go. Po czym pożera resztki swojego dziecka i wciąż żywego samca jako główne danie. W oryginalnej, angielskiej wersji, narrator zamiast nazwy "Majungasaurus" używa "Majungatholus" (młodszy synonim tego pierwszego). Ponieważ nazwa "Majungasaurus" jest starsza, to właśnie ona, a nie "Majungatholus", powinna być używana.

</doc>
<doc id="1051025" url="https://pl.wikipedia.org/wiki?curid=1051025" title="Gajusz Klaudiusz Pulcher">
Gajusz Klaudiusz Pulcher

Gaius Claudius Pulcher (ur. w 96 p.n.e.; zmarł po 44 p.n.e.) – członek patrycjuszowskiego rodu Klaudiuszów Pulcher, jednego z najbardziej wpływowych w okresie republiki. Drugi syn Appiusza Klaudiusza Pulchra konsula w 79 r. p.n.e. i Cecylii Metelli córki Lucjusza Cecyliusza Metellusa Diademata.
Wchodził w skład kolegium kapłańskiego Saliów. W 58 p.n.e. był legatem w wojskach Cezara w Italii. W 56 p.n.e. został wybrany pretorem. Próbował przeciwstawić się usunięciu tablicy z zapisem ustawy na mocy której na wygnanie poszedł Cyceron. Prokonsul prowincji Azji w 55-53 p.n.e. Zrezygnował z początkowego zamiaru ubiegania się o urząd konsula na 53 p.n.e. i pozostał w prowincji.Po powrocie został oskarżony przez Marka Serwiliusza, osądzony musiał iść na wygnanie. Na powrót zezwolił mu w 44 p.n.e. Marek Antoniusz.

</doc>
<doc id="1051026" url="https://pl.wikipedia.org/wiki?curid=1051026" title="Santino Corleone">
Santino Corleone

Santino „Sonny” Corleone (ur. 31 grudnia 1916, zm. 7 sierpnia 1948) – postać fikcyjna z powieści Maria Puzo "Ojciec chrzestny" oraz filmu Francisa Forda Coppoli o tym samym tytule.
Santino jest najstarszym synem Vita Corleone i jego żony Carmelli. Po nieudanym zamachu na jego ojca zostaje tymczasowym donem i doprowadza do wojny gangów w Nowym Jorku. W powieści przedstawiony został jako kobieciarz, zapalczywy, nieprzejednany zabójca wszystkich wrogów rodziny Corleone. Jednak jak pisze Mario Puzo, Sonny w głębi duszy miał miękkie serce - nie potrafił uderzyć kobiety, ani walczyć z bezbronnym. On też zabrał z ulicy Toma Hagena, kiedy był małym chłopcem. Został mordercą, bo po prostu musiał, takie było przeznaczenie najstarszego syna Vita Corleone. W filmie Vito wypowiada słowa "wiedziałem, że to czeka Santina". Właśnie emocjonalność i impulsywność, doprowadza Sonny’ego do śmierci na autostradzie, na którą został zwabiony przez swojego szwagra, Carla Rizziego. Kiedy płacił za wjazd na autostradę, z budki celnej i sąsiednich samochodów członkowie innych rodzin otworzyli do niego ogień, w wyniku czego zginął na miejscu (mając zaledwie 31 lat).
Jego żoną była Sandra, z którą miał czworo dzieci:

</doc>
<doc id="1051029" url="https://pl.wikipedia.org/wiki?curid=1051029" title="Botswana National Stadium">
Botswana National Stadium

Botswana National Stadium – wieloużytkowy stadion w Gaborone w Botswanie. Najczęściej używany do rozgrywania meczów piłkarskich. Stadion pomieści 22 500 osób.
Murawa jest otoczona bieżnią, stadion jest połączony z kortem tenisowym oraz boiskiem do baseballa, które wychodzi z użycia.

</doc>
<doc id="1051033" url="https://pl.wikipedia.org/wiki?curid=1051033" title="Kijor">
Kijor

Kijor – naczynie, umywalnia bądź misa z kranem, znajdująca się w przedsionku synagogi, służąca do obmywania rąk przed wejściem do głównej sali modlitewnej.

</doc>
<doc id="1051039" url="https://pl.wikipedia.org/wiki?curid=1051039" title="Sietuń">
Sietuń



</doc>
<doc id="1051040" url="https://pl.wikipedia.org/wiki?curid=1051040" title="Port lotniczy Bolonia">
Port lotniczy Bolonia

Port lotniczy Bolonia – międzynarodowy port lotniczy położony 6 km na północ od Bolonii, w regionie Emilia-Romania, we Włoszech.

</doc>
<doc id="1051050" url="https://pl.wikipedia.org/wiki?curid=1051050" title="Mateusz Torbus">
Mateusz Torbus

Mateusz Torbus (ur. 25 listopada 1972 r. w Koziegłowach) – polski fotograf.
Absolwent Wydziału Stosunki Międzynarodowe wrocławskiej Akademii Ekonomicznej im. O.Langego. W latach 2002-05 stały współpracownik Australian Centre for Photography oraz oficjalny fotograf FBi 94.5FM - niezależnej rozgłośni radiowej w Sydney. Współtwórca Farmy sztuki - instytucji artystycznej, będącej wspólną platformą działania artystów i kuratorów. Obecnie mieszka w Krakowie.
Ważniejsze cykle fotograficzne.
Terra Australis - kolorowe fotografie prezentujące krajobraz Australii
Aussies - reportaż dokumentujący życie mieszkańców australijskiego Outback'u
HERMITAGE / PUSTELNIA
366

</doc>
<doc id="1051052" url="https://pl.wikipedia.org/wiki?curid=1051052" title="Pokłonna Góra">
Pokłonna Góra

Pokłonna Góra (, potocznie "Pokłonka") to wzniesienie w Moskwie, w zachodniej części miasta, o wysokości 171,5 m, pomiędzy rzekami Setun i Filka.
Nazwa góry pochodzi z czasów, gdy góra znajdowała się daleko poza granicami miasta. Przybywający tu podróżni mogli podziwiać panoramę miasta i złożyć mu pokłon. Obecnie góra stanowi część Parku Zwycięstwa. W 1812 tutaj właśnie czekał Napoleon Bonaparte na klucze do Kremla.
Od 1936 w granicach miasta Moskwa. W latach 60. XX wieku zapadła decyzja o wzniesieniu tu muzeum rosyjskiego zwycięstwa nad wojskami napoleońskimi – w tym celu zrekonstruowano tu łuk triumfalny z lat 1814-1827, wzniesiono tu także dom z bali, w którym Kutuzow zadecydował o poddaniu Moskwy Napoleonowi. W 1962 wzniesiono tu budynek dla panoramy "Bitwa pod Borodino" Franza Roubaud.
W latach 80. zaczęto tu wznosić Muzeum Wielkiej Wojny Ojczyźnianej, zbudowane wraz z Parkiem Zwycięstwa w latach 1983-1995. W 2005 pomnik został uzupełniony o 15 kolumn symbolizujących fronty, na których walczyli radzieccy żołnierze.

</doc>
<doc id="1051056" url="https://pl.wikipedia.org/wiki?curid=1051056" title="Ryszard Panasiuk">
Ryszard Panasiuk

Ryszard Panasiuk (ur. 28 kwietnia 1931 w Józefinie) – polski filozof, profesor zwyczajny Uniwersytetu Łódzkiego.
Życiorys.
W latach 1952–1957 studiował na Wydziale Filozoficznym Uniwersytetu Warszawskiego, gdzie napisał pracę magisterską pod kierunkiem Tadeusza Krońskiego. Pracę doktorską, przygotowaną pod kierunkiem Bronisława Baczki, dotyczącą filozofii politycznej młodoheglistów obronił na Wydziale Filozoficzno-Historycznym Uniwersytetu Łódzkiego. Habilitował się w 1979 r. na Uniwersytecie Warszawskim na podstawie rozprawy "Dziedzictwo heglowskie i marksizm". Tytuł naukowy profesora nadzwyczajnego otrzymał w 1982, profesora zwyczajnego – w 1989.
Jeden z czołowych filozofów marksistowskich w okresie Polski Ludowej, odchodzący coraz bardziej od teorii w okresie powstania Solidarności do całkowitego porzucenia marksizmu jako wyznawanego paradygmatu po transformacji ustrojowej 1989 roku.
Autor ponad 100 publikacji naukowych, w znakomitej większości z dziedziny filozofii społecznej niemieckiego kręgu kulturowego.

</doc>
<doc id="1051059" url="https://pl.wikipedia.org/wiki?curid=1051059" title="Ferenc Portisch">
Ferenc Portisch

Ferenc Portisch (ur. 4 września 1939) – węgierski szachista i sędzia szachowy ("International Arbiter" od 1994), mistrz międzynarodowy od 1975.
Kariera szachowa.
Wielokrotnie uczestniczył w finałach indywidualnych mistrzostw Węgier, najlepszy wynik uzyskując w roku 1977, w którym zdobył brązowy medal. Spośród sukcesów Ferenca Portischa w turniejach międzynarodowych, największą wartość ma samodzielne zwycięstwo w turnieju B w Wijk aan Zee w roku 1985, przed m.in. Julianem Hogdsonem, Ianem Rogersem, Paulem van der Sterrenem, Jeroenem Piketem i Draganem Barlovem.
Do innych jego turniejowych sukcesów należą m.in. dz. III m. w Zalaegerszeg (1977, za Jewgienijem Wasiukowem i Ratmirem Chołmowem, wraz z Josefem Pribylem), dz. II m. w Viroviticy (1977, za Levente Lengyelem, wraz z Michaelem Steanem), Zamardi (1978, I m. przed m.in. Jozsefem Pinterem), I m. w Obertwart (1979), dz. III m. w Dortmundzie (1980, za Raymondem Keene i Murrayem Chandlerm, wraz z Victorem Ciocalteą), dz. II m. w Trenczyńskich Cieplicach (1981, za Laszlo Barczayem), dz. III m. w Halle (1982, za Wolfgangiem Uhlmannem i Lutzem Espigiem, wraz z Péterem Székelyem i Rainerem Knaakiem) oraz dz. I m. w Zalakaros (1992, "open", wraz z m.in. Aleksandrem Waulinem i Csabą Horvathem). W roku 1979 wystąpił w turnieju strefowym (pierwszym stopniu eliminacji mistrzostw świata) w Warszawie, zajmując VIII miejsce.
Najwyższy ranking w karierze osiągnął 1 stycznia 1979 r., z wynikiem 2475 punktów zajmował wówczas 9. miejsce wśród węgierskich szachistów.
Życie rodzinne.
Starszym bratem Ferenca Portischa jest Lajos, od połowy lat 60. XX wieku do końca lat 80. czołowy szachista świata.

</doc>
<doc id="1051060" url="https://pl.wikipedia.org/wiki?curid=1051060" title="Kopasz">
Kopasz



</doc>
<doc id="1051062" url="https://pl.wikipedia.org/wiki?curid=1051062" title="Georgian Airways">
Georgian Airways

Georgian Airways – gruzińskie narodowe linie lotnicze z siedzibą w Tbilisi, wcześniej znane jako AirZena. Obsługują połączenia do krajów europejskich oraz na Bliski Wschód. Głównym węzłem jest Port lotniczy Tbilisi. 
Flota.
W skład floty Georgian Airways wchodzi pięć samolotów (lipiec 2022 r.). Średni wiek samolotu wynosi 18,1 lat.

</doc>
<doc id="1051066" url="https://pl.wikipedia.org/wiki?curid=1051066" title="Dioda uniwersalna">
Dioda uniwersalna

Diody uniwersalne są to diody germanowe i krzemowe charakteryzujące się niewielkim zakresem napięć (do 100 V) i prądów (do 100 mA) oraz częstotliwością pracy ograniczoną do kilkudziesięciu megaherców. Przeznaczone są głównie do stosowania w układach detekcyjnych i prostowniczych małej mocy.
Diody germanowe mają niższe napięcie progowe (0,2÷0,3 V) niż diody krzemowe (0,6÷0,7 V). Dlatego w zakresie polaryzacji w kierunku przewodzenia charakterystyka diody germanowej jest bardziej zbliżona do charakterystyki diody idealnej. Natomiast przy polaryzacji w kierunku zaporowym dioda krzemowa ma mniejszy prąd nasycenia, przez co jest lepszym przybliżeniem diody idealnej.
W grupie parametrów charakteryzujących diody uniwersalne wyróżnia się parametry statyczne i dynamiczne.
Parametry statyczne:
Parametry dynamiczne:
Wyróżnia się następujące dopuszczalne parametry graniczne:
Ponadto podaje się dopuszczalną temperaturę złącza formula_9 (75÷90 °C dla diod germanowych oraz ok. 150 °C dla diod krzemowych).

</doc>
<doc id="1051067" url="https://pl.wikipedia.org/wiki?curid=1051067" title="Sadok Barącz">
Sadok Barącz

O. Sadok Wincenty Fereriusz Barącz (ur. 29 kwietnia 1814 w Stanisławowie, zm. 2 kwietnia 1892 w Podkamieniu) – polski Ormianin, dominikanin, znany galicyjski historyk i kronikarz.
Życiorys.
Urodził się w znanej rodzinie Ormian polskich jako syn Grzegorza i jego żony (z Aksentowiczów). W 1830 r. ukończył słynne Cesarsko-królewskie gimnazjum w Stanisławowie. Studiował filozofię i teologię we Lwowie. W 1835 r. wstąpił do zakonu dominikanów. Wyświęcony w 1838 r. przez arcybiskupa lwowskiego obrządku łacińskiego, Franciszka Pischtka.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Po święceniach pracował m.in. jako bibliotekarz, katecheta, wreszcie profesor nauk biblijnych we Lwowie i przeor klasztoru w Podkamieniu (obecnie w rejonie brodzkim). W 1855 r. oddał się pracy naukowej. Badacz historii Ormian polskich, zakonu dominikanów i Kresów Wschodnich.

</doc>
<doc id="1051071" url="https://pl.wikipedia.org/wiki?curid=1051071" title="Ja wam pokażę! (serial telewizyjny)">
Ja wam pokażę! (serial telewizyjny)

Ja wam pokażę – polski serial obyczajowy na podstawie powieści Katarzyny Grocholi o tym samym tytule, emitowany w TVP1 od 2 września 2007 do 2 grudnia 2007. Główną rolę odegrała Edyta Jungowska.

</doc>
<doc id="1051072" url="https://pl.wikipedia.org/wiki?curid=1051072" title="Wydrzyk wielki">
Wydrzyk wielki

Wydrzyk wielki, skua ("Stercorarius skua") – gatunek dużego ptaka z rodziny wydrzyków (Stercorariidae), występującego na półkuli północnej. Sporadycznie zalatuje do Polski. Nie jest zagrożony wyginięciem.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał Morten Thrane Brünnich w 1764. Autor nadał mu nazwę "Catharacta skua". Obecnie (2022) Międzynarodowy Komitet Ornitologiczny umieszcza wydrzyka wielkiego w rodzaju "Stercorarius". Nie wyróżnia podgatunków, podobnie jak autorzy "Handbook of the Birds of the World".
Do taksonu "S. skua" zaliczano dawniej trzy podgatunki, które zostały wydzielone w osobny gatunek o nazwie wydrzyk brunatny ("S. antarcticus"), gdyż badania mtDNA, upierzenie i wymiary wskazują na odrębność tych taksonów.
Występowanie.
Występuje na wybrzeżach północnego Atlantyku i jego przyległych morzach. Lęgnie się na Islandii, Wyspach Owczych, Szetlandach, Orkadach, archipelagu Svalbard, Wyspie Niedźwiedziej, w północnej Szkocji, północnej Norwegii i północno-zachodniej Rosji (Półwysep Kolski, wyspy Nowa Ziemia i Wajgacz). Po okresie lęgowym lata nad ogromnym terytorium, które obejmuje prawie cały północny i środkowy Atlantyk, docierając aż do wybrzeży Nigerii; występuje też w zachodniej części Morza Śródziemnego.
Pojawia się również na wybrzeżach Europy Środkowej, bardzo rzadko też w głębi lądu. Czasami zalatuje do Polski – do 2018 na terenie kraju i polskich wód przybrzeżnych stwierdzono go 52 razy.
Charakterystyka.
Obie płci wydrzyka wielkiego są ubarwione jednakowo, ciemnobrązowo. Ciało krępe. W upierzeniu godowym na grzbiecie i szyi mają rudawe plamy; nie występują one w upierzeniu spoczynkowym. Na podstawie lotek dłoniowych znajdują się białe, półksiężycowate plamy, które tworzą dobrze widoczne w powietrzu lusterko, na ciemnych lotkach I rzędu. W locie ptaka (który wydaje się nieco ociężały) charakterystyczne są szerokie skrzydła i krótki ogon. Młode są ciemniejsze niż dorosłe, mają jasne końce piór pokrywowych, biało zakończone lotki (choć lusterko jest mniejsze) i prawie czarną głowę. Występują zarówno jasne, jak i ciemne odmiany skua. Jest największy z wydrzyków, wielkości kruka lub mewy srebrzystej. Pokrywa rogowa górnej szczęki składa się, jak u innych wydrzyków, z trzech części. 
W porównaniu z innymi wydrzykami mają tylko niewiele wydłużone środkowe sterówki, są za to szerokie i lekko zaokrąglone. Od mew różni go zakończony haczykiem czarny dziób.
Jego obecność zdradza gardłowe „tak tak”, po których słychać chrapliwe „skirr” lub „ok ok”.
Środowisko.
Gniazduje na skalistych wybrzeżach, torfowiskach i skalistych wyspach. Zimą, poza okresem lęgowym, występuje na pełnym morzu. Rzadko pojawia się w głębi lądu, głównie zagnany tam przez silne burze.
Rozród.
Okres godowy.
Gnieździ się na osobności lub w małych koloniach bezpośrednio w kontakcie z morzem, często w pobliżu kolonii innych ptaków wodnych, co jest związane z łupieżczym sposobem zdobywania pokarmu. Najczęściej lęgnie się na wzniesieniach terenu lub na skalistych wysepkach porośniętych niską roślinnością. Gniazdo skua jest położone na ziemi między kępami traw lub w mchach.
Pożywienie.
Wydrzyk wielki, podobnie jak inni przedstawiciele jego rodzaju, również porywa zdobycz innym ptakom, np. mewom i rybitwom. Jest też przekleństwem ptasich kolonii lęgowych, z których porywa jaja i pisklęta. Nie tylko jednak pasożytuje, łowi wszystkie zwierzęta, którym potrafi podołać. Nie gardzi też odpadami wyrzucanymi ze statków.
Status i ochrona.
Międzynarodowa Unia Ochrony Przyrody (IUCN) uznaje wydrzyka wielkiego za gatunek najmniejszej troski (LC – "Least Concern"). W 2015 BirdLife International szacowała liczebność populacji na 30–35 tysięcy dorosłych osobników. Ze względu na brak dowodów na spadki liczebności bądź istotne zagrożenia dla gatunku organizacja ta uznaje trend liczebności populacji za prawdopodobnie stabilny.
W Polsce wydrzyk wielki jest objęty ścisłą ochroną gatunkową.

</doc>
<doc id="1051082" url="https://pl.wikipedia.org/wiki?curid=1051082" title="Instant Star">
Instant Star



</doc>
<doc id="1051083" url="https://pl.wikipedia.org/wiki?curid=1051083" title="Germiston Stadium">
Germiston Stadium

Germiston Stadium to wieloużytkowy stadion w Germiston w Południowej Afryce. Obecnie najczęściej używany jako stadion piłkarski. Mecze na nim rozgrywa drużyna Moroka Swallows FC. Stadion pomieści 18 000 osób.

</doc>
<doc id="1051085" url="https://pl.wikipedia.org/wiki?curid=1051085" title="ACARS">
ACARS

ACARS – system transmisji cyfrowej pozwalający wymieniać krótkie wiadomości tekstowe pomiędzy samolotami i stacjami naziemnymi, funkcjonujący za pośrednictwem fal radiowych.
Nazwa.
Nazwa ACARS jest skrótem od angielskiego "Aircraft Communication Addressing and Reporting System", co można przetłumaczyć na "system komunikacji ze statkami powietrznymi w oparciu o wiadomości i potwierdzenia odbioru" (czyli system dwustronny).
Historia.
Przed wprowadzeniem ACARS cała komunikacja samolotów ze stacjami naziemnymi odbywała się przez radio, drogą głosową. Wprowadzenie systemu wiadomości tekstowych miało odciążyć załogę i zapewnić większą spójność danych. System ACARS zaczął funkcjonować w końcu lat 80. XX wieku, mimo iż jego testy miały miejsce już wcześniej.
System.
Termin ACARS odnosi się do kompletnego systemu, działającego w oparciu o część naziemną i tę w powietrzu.
W samolocie najważniejszym elementem jest komputer pokładowy zwany "ACARS Management Unit" (MU) oraz tzw. "Control Display Unit" (CDU). MU wysyła i odbiera wiadomości cyfrowe do i z ziemi w oparciu o radiostację pokładową UKF. Na ziemi system ACARS to sieć radiostacji, które odbierają i wysyłają wiadomości, a także przesyłają je przez sieć do linii lotniczych.
Działanie.
Wiadomości ACARS mogą być własnymi wiadomościami załogi samolotu bądź odpowiedziami na żądania z ziemi. Komputery pokładowe zbierają dwa typy danych o samolocie: dane liczbowe (pozycja, czas, parametry zespołów napędowych) oraz dane dyskretne, czyli zdarzenia (stan klap, wysunięcie podwozia, hamowanie). Te dane są przetwarzane do postaci krótkich wiadomości tekstowych i mogą być transmitowane przez system ACARS.
Częstotliwość pracy.
Częstotliwość zasadniczego kanału transmisji radiowych wiadomości ACARS dla Europy to 131,725MHz.
Częstotliwość zapasowa transmisji radiowych wiadomości ACARS dla Europy to 131,525MHz.
Linki zewnętrzne.
https://web.archive.org/web/20111217085207/http://www.heading.pansa.pl/radacars.htm

</doc>
<doc id="1051086" url="https://pl.wikipedia.org/wiki?curid=1051086" title="Strawberry panic">
Strawberry panic



</doc>
<doc id="1051088" url="https://pl.wikipedia.org/wiki?curid=1051088" title="Mikołaj Krupski">
Mikołaj Krupski

Mikołaj Krupski (ur. 25 listopada 1919 w Pialikach, pow. dziśnieński, zm. 19 października 2018 w Warszawie) – generał brygady MO, wieloletni funkcjonariusz organów bezpieczeństwa, m.in. naczelnik Departamentu II MSW PRL, kontrwywiadu.
Życiorys.
Pochodzenia chłopskiego, syn Antoniego i Marii. Służył w Armii Czerwonej (1940 –), m.in. w wojskowym batalionie budowlanym (1941 –). Absolwent szkoły specjalnej (oficerskiej) NKGB w Kujbyszewie (1944). Służbę w polskich organach bezpieczeństwa rozpoczął 16 sierpnia 1944 roku, jako śledczy w Wojewódzkim Urzędzie Bezpieczeństwa Publicznego w Białymstoku. Jeszcze w tym samym roku przeszedł do Miejskiego Urzędu Bezpieczeństwa Publicznego, gdzie przez następny rok sprawował funkcję kierownika Sekcji 7. W 1945 roku przeniesiony do Łodzi, gdzie kolejno został kierownikiem Grupy Operacyjnej przy tamtejszym Powiatowym Urzędzie Bezpieczeństwa Publicznego, kierownikiem Sekcji 8. WUBP, zastępcą kierownika/kier. Wydziału I WUBP, kontrwywiadu. W 1947 roku został naczelnikiem Wydziału VII (śledczego), a następnie Wydziału V (ochrona partii i ugrupowań politycznych) WUBP w Łodzi. Rok później został zastępcą szefa WUBP w Łodzi (1948). Przeniesiony do Bydgoszczy na stanowisko szefa tamtejszego WUBP (1948–1950), następnie w Lublinie (1950–1953).
W 1953 roku został przeniesiony do centrali Ministerstwa Bezpieczeństwa Publicznego w Warszawie, gdzie objął stanowisko zastępcy dyrektora Departamentu III MBP. Po likwidacji MBP i utworzeniu Komitetu ds. Bezpieczeństwa Publicznego w 1954 roku, został kierownikiem Urzędu ds. Bezpieczeństwa Publicznego miasta stołecznego Warszawy, na tym stanowisku pozostał do 1957 roku, kiedy to po kolejnej reorganizacji organów bezpieczeństwa został przeniesiony do Ministerstwa Spraw Wewnętrznych, gdzie przez następne trzy lata pozostawał w dyspozycji Departamentu Kadr i Szkolenia MSW, studiując w Akademii Sztabu Generalnego w Warszawie (1957–1960). Po jej ukończeniu był zastępcą szefa Zarządu Politycznego Wojsk Ochrony Pogranicza (1960–1961), wicedyrektorem Departamentu I MSW, wywiadu (1961–1965), dyr. Departamentu II, kontrwywiadu (1965). W tym czasie M. Krupski przez podwładnych był nazywany „Świętym”, gdyż był fanatycznym, ortodoksyjnym marksistą. Na koniec swojej kariery zawodowej Krupski pełnił funkcję kier. Głównego Inspektoratu MSW PRL (1973–1988). W październiku 1974 na mocy uchwały Rady Państwa PRL został awansowany do stopnia generała brygady MO. Akt nominacyjny wręczył mu w Belwederze przewodniczący Rady Państwa prof. Henryk Jabłoński.
Odznaczony m.in. Orderem Krzyża Grunwaldu III klasy, Srebrnym Krzyżem Zasługi i Medalem im. Ludwika Waryńskiego (1988)

</doc>
<doc id="1051095" url="https://pl.wikipedia.org/wiki?curid=1051095" title="Wydrzyk długosterny">
Wydrzyk długosterny

Wydrzyk długosterny ("Stercorarius longicaudus") – gatunek ptaka z rodziny wydrzyków (Stercorariidae).
Występowanie i podgatunki.
Gniazduje w arktycznych i subarktycznych rejonach Eurazji (od skandynawskich gór do północno-wschodniej Syberii) i Ameryki Północnej. Na zimowiska wędruje już w sierpniu i wrześniu. Zimuje na wodach Subantarktyki i dalej na północ po okolice południowych wybrzeży Ameryki Południowej i zachodnich wybrzeży południowej Afryki.
Wyróżnia się 2 podgatunki:
Morfologia.
To najmniejszy z wydrzyków, wielkości mewy śmieszki. Ma smukłe ciało z długimi smukłymi skrzydłami. Samiec jak i samica wydrzyka długosternego ubarwione są jednakowo. Dorosłe mają szarobrązowy płaszcz i boki kontrastujące z ciemniejszymi końcami skrzydeł i ogonem. Na głowie mają ciemną czapeczkę wyraźnie odciętą od reszty, boki głowy i kark są natomiast białawożółte. Brzuch koloru szarego. Środkowe sterówki są wąskie i ostro zakończone, dłuższe od ogona o 16–25 cm, a u młodych ptaków tylko o 1–3 cm. Nie są tak sztywne jak u wydrzyka ostrosternego, ale miękko się wyginają. Młode są bardzo ciemne, mają jaśniejsze brzegi piór, przez co wydają się prążkowane. Lot podobny do rybitwy.
Ciemna forma wydrzyka długosternego jest niezmiernie rzadka. 
W przeciwieństwie do wydrzyka ostrosternego i tęposternego w upierzeniu godowym nigdy nie jest całkowicie czarny. Jego brązowo-szare upierzenie jest też w porównaniu z nimi jaśniejsze, ale lotki pozostają ciemne. Nie ma też wyraźnego jasnego pola na lotkach I rzędu. Na piersi nie ma również obroży. Młode tego gatunku wydrzyka są jaśniejsze od pozostałych, a rozróżnia się je głównie po sylwetce.
Środowisko.
Gniazduje w arktycznej tundrze i na skandynawskich płaskowyżach powyżej granicy drzew. Spotkać go można na wyższych obszarach do 1200 m n.p.m. jak i w głębi lądu. Po sezonie lęgowym przebywa prawie wyłącznie na otwartym morzu i rzadziej niż inne gatunki wydrzyków na wybrzeżach. W Europie Środkowej w głąb lądu zapuszcza się wyjątkowo.
Okres lęgowy.
Znajduje się na ziemi i jest bez wyściółki.
2 jaja składane przez samicę w czerwcu.
Wydrzyki wysiadują jaja 24 dni. Po wykluciu pisklęta mają szarobrązowy puch. Opuszczają gniazdo 2 dni później. Dojrzałe płciowo są dopiero po 4 latach.
Pokarm.
Główny pokarm to ryby. Nurkuje na nie z powietrza lub odbiera je innym ptakom. Może atakować z lotu patrolowego lub z zasadzki małe ptaki. Zdarza mu się zjadać też ptasie jaja i odpadki ryb. Nie gardzi jagodami i owadami. W okresie lęgowym podstawowym pokarmem są lemingi. Jeśli jest ich mało, wydrzyki długosterne nie przystępują do pierwszego lęgu.
Status i ochrona.
Międzynarodowa Unia Ochrony Przyrody (IUCN) uznaje wydrzyka długosternego za gatunek najmniejszej troski (LC – "Least Concern"). W 2015 roku organizacja BirdLife International szacowała liczebność europejskiej populacji na 39,7–106 tysięcy dorosłych osobników; wstępnie obliczona w oparciu o te dane liczebność światowej populacji mieści się w przedziale 250–750 tysięcy dorosłych osobników. Ze względu na brak dowodów na spadki liczebności bądź istotne zagrożenia dla gatunku BirdLife International ocenia globalny trend liczebności populacji jako stabilny; liczebność populacji europejskiej fluktuuje.
W Polsce wydrzyk długosterny jest objęty ścisłą ochroną gatunkową.

</doc>
<doc id="1051100" url="https://pl.wikipedia.org/wiki?curid=1051100" title="Philepittidae">
Philepittidae



</doc>
<doc id="1051101" url="https://pl.wikipedia.org/wiki?curid=1051101" title="Nowa Telewizja Warszawa">
Nowa Telewizja Warszawa

Nowa Telewizja Warszawa, NTW – prywatna naziemna stacja telewizyjna z Warszawy. Swój program nadawała w latach 1992–1994. Zlikwidowana przez KRRiT, gdyż nie otrzymała koncesji i nadawała na częstotliwościach należących do Wojska Polskiego.
Historia.
Nowa Telewizja Warszawa była drugą po Top Canal prywatną stacją telewizyjną w Warszawie. Założona została przez Michała Komara. Rozpoczęła nadawanie 5 grudnia 1992 roku. W okresie poprzedzającym rozpoczęcie działalności była współtworzona przez Mirosława Chojeckiego i Gabriela Meretika. Głównym reżyserem był Krzysztof Wyszyński. Od 1993 roku transmitowała wraz z innymi lokalnymi stacjami z całej Polski program Polonii 1.
NTW jako pierwsza telewizja prywatna emitowała swoje produkcje dla całej sieci Polonii 1. We wszystkich stacjach lokalnych o tej samej porze emitowano kopiowane w centrali i rozwożone po kraju kurierami kasety z materiałami sieciowymi. Pierwsza i jedyna bezpośrednia transmisja satelitarna odbyła się 25 czerwca 1994 roku podczas programu A Teraz Konkretnie, w którym na żywo przeprowadzono rozmowę z urzędującym Prezydentem RP Lechem Wałęsą. Transmisję mogli zobaczyć widzowie stacji włączonych do sieci Polonii 1.
Siedziba NTW znajdowała się przy ul. Grzybowskiej 77 w Warszawie.

</doc>
<doc id="1051104" url="https://pl.wikipedia.org/wiki?curid=1051104" title="Aminopeptydaza">
Aminopeptydaza



</doc>
<doc id="1051110" url="https://pl.wikipedia.org/wiki?curid=1051110" title="Most Wolności w Nowym Sadzie">
Most Wolności w Nowym Sadzie

Most Wolności (serb. "Мост слободе" - "Most slobode", "Каменички мост" - "Kamenički most") – podwieszany most drogowy na Dunaju w Nowym Sadzie w Serbii.
Most ma konstrukcję żelbetową, 1312 m długości, 27,60 m szerokości. Płyta mostu jest zawieszona na dwóch pylonach wysokości 60 m, odległych od siebie o 351 m. Most ma sześć pasów ruchu dla pojazdów kołowych i dwa chodniki dla pieszych. Projektantem mostu był architekt Nikola Hajdin. Most znajduje się między Nowym Sadem a miastem Sremska Kamenica.
Most został oddany do użytku 23 października 1981 po budowie trwającej od 1976. 3 kwietnia 1999 został zniszczony przez naloty NATO. Zburzony most blokował żeglugę na Dunaju. Po trwającej dwa lata odbudowie 8 października 2005 most został powtórnie oddany do ruchu. Odbudowa kosztowała około 40 mln euro.
Zobacz też.
Inne mosty wantowe w Serbii:

</doc>
<doc id="1051113" url="https://pl.wikipedia.org/wiki?curid=1051113" title="USS Terror (BM-4)">
USS Terror (BM-4)

USS Terror (Monitor No. 4) – amerykański monitor, całkowicie przebudowana wersja wcześniejszego monitora USS "Agamenticus", także swego czasu noszącego nazwę "Terror" — był stalowokadłubowym, dwuśrubowym, dwuwieżowym okrętem, którego stępkę położono w 1874 w Filadelfii, w firmie William Cramp and Sons. Prace częściowo zakończono sześć lat później, a wodowanie odbyło się 24 marca 1883.
Dostarczony Marynarce w 1887 okręt, wciąż nieukończony, został przeprowadzony do stoczni New York Navy Yard do dalszych prac. Kontynuowano je przez ponad siedem lat z niewielką intensywnością. "Terror" został w końcu przyjęty do służby w Nowym Jorku 15 kwietnia 1896, z komandorem P. F. Harringtonem jako dowódcą.
"Terror", przydzielony do Dywizjonu Północnego Atlantyku (ang. "North Atlantic Squadron"), operował w pobliżu wschodniego wybrzeża USA od Tompkinsville w stanie Nowy Jork do Hampton Roads i Fort Monroe w Wirginii oraz od Sandy Hook w New Jersey do Charleston w czasie zimy 1897-1898. W odpowiedzi na tajemniczą eksplozję krążownika pancernego "Maine" w porcie w Hawanie 15 lutego 1898, która zwiększyła napięcie występujące pomiędzy USA i Hiszpanią, okręt popłynął ze swojego zwyczajowego miejsca patrolowania koło Tompkinsville na południe, do miejsca koncentracji floty amerykańskiej, docierając do Key West 2 kwietnia 1898.
22 kwietnia, po otrzymaniu rozkazów od prezydenta USA Williama McKinleya, kontradmirał William T. Sampson dowodzący Dywizjonem Północnego Atlantyku z pokładu USS "New York" (Armored Cruiser No. 2), rozmieścił swoją flotę w ramach przygotowań do blokady wybrzeża Kuby. Trzy dni później USA wypowiedziały oficjalnie wojnę Hiszpanii, rozpoczynając wojnę amerykańsko-hiszpańską. "Terror", który dotarł do Cardenas na Kubie 24 kwietnia, zajął kubański statek "Almansas" pierwszego dnia walk, ale wkrótce go zwolnił. W ciągu następnych dwóch dni monitor zajął dwa hiszpańskie okręty "Ambrosia Bolivar" i "Guido", które później odesłał jako pryzy na Florydę.
W międzyczasie informacje o ruchach hiszpańskiej floty pod dowództwem admirała Pascuala Cervery powodowały niepokój w środowiskach morskich w Waszyngtonie. Wywiad stwierdził, co dotarło do Sampsona, że hiszpańska flota opuściła Wyspy Zielonego Przylądka rano 29 kwietnia. Reakcją Sampsona była chęć spotkania z flotą Cervery w pobliżu stolicy Portoryko- San Juan, najbliższej bazy hiszpańskiej na Karaibach. Dowodząc z pokładu "New York", kontradmirał Sampson zebrał swoją flotę, w skład której weszły "Terror" i jego siostrzany okręt "Amphitrite" (Monitor No. 2), a także pancerniki "Iowa" (Battleship No. 4) i "Indiana" (Battleship No. 1) oraz "Porter" (Torpedo Boat No. 6), dwa okręty pomocnicze i węglowiec. Flota amerykańska opuściła Key West 3 maja.
"Terror" i "Amphitrite" podczas rejsu kilkukrotnie ulegały awarii, opóźniając w ten sposób inne jednostki Sampsona. W pewnym momencie "New York" wziął zarówno "Terror" jak i "Porter" na hol. Po dotarciu do San Juan 12 maja Amerykanie stwierdzili, że w porcie nie ma hiszpańskich okrętów. W ramach wypełniania rozkazu "rozpoznać ich pozycje i siły" Sampson zdecydował, że przeprowadzi krótkie bombardowanie umocnień brzegowych. Dywizjon był w gotowości o godzinie 4.00 12 maja 1898, kiedy światła miasta były wyraźnie widoczne w ciemnościach poprzedzających świt. Wraz z wybiciem godziny 5.00 okręty amerykańskie rozpoczęły ogień w ciągu 15 minut, natomiast Hiszpanie odpowiedzieli ogniem o 5.23.
"Terror" był piąty w kolumnie i toczył walkę artyleryjską z hiszpańskimi bateriami brzegowymi przez kolejne trzy godziny. Po rozpoczęciu ostrzału ogromna chmura białego dymu utrudniła mocno widoczność celów i spowodowała, że dowodzący wydał rozkaz używania tylko największych dział w celu ograniczenia zadymienia.
Monitor wystrzelił 31 dziesięciocalowych pocisków w ramach trzech przepłynięć naprzeciw fortyfikacji San Juan i trafił bezpośrednio baterię, którą dowodzący okrętem oficer, komandor Nicholl Ludlow, określił jako "najbardziej zajadłą" (ang. "the most vicious"). "Terror", który podpłynął bliżej brzegu, aby mieć lepszą pozycję do oddawania strzałów, ostrzeliwał brzeg do 8.15, kiedy wycofał się z boju i dołączył do dywizjonu Sampsona, oddalającego się w kierunku północno-zachodnim.
Monitor ponownie podjął operacje krążownicze na Karaibach i w pobliżu Puerto Rico podczas walk z Hiszpanią, co trwało do września 1898. Na zakończenie wojny okręt popłynął na północ do Hampton Roads. Umieszczony w rezerwie w Norfolk 18 października 1898, został wycofany ze służby 25 lutego 1899.
"Terror", po przeprowadzeniu do Annapolis pod koniec 1901, został przywrócony do służby, tym razem jako okręt szkoleniowy dla podchorążych. Wypłynął on w letni rejs z uczniami w 1905. Później udał się do Filadelfii, gdzie ponownie został umieszczony w rezerwie 11 września 1905, wycofany ze służby i osadzony w pobliżu League Island w porcie filadelfijskim 8 maja 1906.
Skreślony z listy floty 31 grudnia 1915, "Terror" znajdował się w Indian Head w Maryland jako okręt służący do testów kadłuba w Naval Proving Grounds, a następnie znalazł się na liście obiektów na sprzedaż. Pomimo tego, że został sprzedany na złom 10 marca 1921, zatonął w pobliżu Shooter's Island w stanie Nowy Jork w latach 20. XX wieku. Akta wskazują na to, że kadłub został podniesiony z dna przez firmę Sorenson Wrecking Company na początku 1930, gdy firma działała w ramach umowy z Marynarką. Kadłub po podniesieniu został prawdopodobnie złomowany.

</doc>
<doc id="1051115" url="https://pl.wikipedia.org/wiki?curid=1051115" title="Cecylia Malik">
Cecylia Malik

Cecylia Malik (ur. 25 czerwca 1975 roku w Krakowie) – polska artystka, performerka, działaczka ekologiczna, edukatorka, kuratorka sztuki współczesnej i założycielka Centrum Sztuki Współczesnej Wiewiórka. Laureatka Nagrody im. Katarzyny Kobro za rok 2018.
Życiorys.
Ukończyła studia na Akademii Sztuk Pięknych w Krakowie (dyplom z wyróżnieniem w pracowni prof. Leszka Misiaka) oraz podyplomowe studia kuratorskie na Uniwersytecie Jagiellońskim. W 2002 roku uzyskała stypendium Prezydenta Miasta Krakowa dla Młodych Twórców. Współtworzyła "Farmę sztuki", instytucję artystyczną, będącą wspólną platformą działania artystów i kuratorów.
Twórczość malarska.
W początkowych latach swojej twórczości Malik zajmowała się przede wszystkim malarstwem. W swoich pracach nawiązywała do motywów znanych z malarstwa cerkiewnego – odnosiła się do kompozycji ikonostasu, oddzielającego prezbiterium od przestrzeni zajmowanej przez wiernych. Przedstawione zostały na nich niedostrzegane elementy pejzażu miejskiego Krakowa: okna piwnic, włazy studzienek kanalizacyjnych czy oznaczenia gaśnic.
Twórczość filmowa.
W 2015 roku wyreżyserowała film dokumentalny "Raj na Ziemi", który został zakwalifikowany do Konkursu Polskiego 55. Krakowskiego Festiwalu Filmowego.
Działania performatywne.
Od 2009 roku Malik łączy w swojej twórczości happening i performance z wątkami poświęconymi budowaniu społeczności i zwróceniem uwagi na środowisko naturalne. Jak zauważają kuratorzy wystawy „Robiąc. Życie w epoce postartystycznej”, prezentowanej w 2016 roku w Muzeum Sztuki Nowoczesnej w WarszawieMalik używa narzędzi z obszaru sztuki do współtworzenia sytuacji społecznych pod wieloma względami przypominającymi performanse. Proponowane przez nią formy bardzo łatwo stają się elementami scenografii protestu powielanymi i używanymi przez innych uczestników. Prosty, chwytliwy i wyrazisty język wizualny staje się dodatkowym narzędziem do wyrażania emocji oraz postulatów osób zaangażowanych, czy to w obronę przyrody, czy ratowanie modernistycznych zabytków Krakowa.
365 Drzew (2009–2010).
Artystka codziennie wspinała się na jedno drzewo, najczęściej na terenie Krakowa, na którym była fotografowana. Zdjęcia dodawane były przez Malik na jej profil na Facebooku:Był to poniekąd mój pomysł na facebooka. Co tam można robić? Jakieś linki sobie wysyłać? To bez sensu. Zaczęłam codziennie wrzucać fotografię z drzewa, za każdym razem z innego. (...) Niesamowite jest doświadczenie przyrody, wspinałam się w każdą pogodę, w ulewy, śnieżyce. Ważny jest upór, wytrwałość i bunt. Taka moja autorska rebelia.Za 365 Drzew Malik nagrodzona została tytułem „Kulturystki Roku 2010”. W 2011 roku ukazała się książka "365 drzew", stanowiąca album z dokumentacją fotograficzną projektu, uzupełniony o teksty i komentarze.
Koncert u Pana Żula (2009–2011).
Projekt dotyczył relacji, jaka zawiązała się między artystką a tytułowym Panem Żulem – bezdomnym Janem, który zamieszkał w tymczasowej chatce w ogrodzie sąsiadującym z domem Malik. Pan Jan zbierał złom, którego elementy były wypożyczane przez artystkę i uwieczniane na obrazach. Ich wystawa została zorganizowana w ogrodzie pana Jana w lipcu 2009 roku. W sierpniu 2010 roku zorganizowany został „Koncert u Pana Żula”, poświęcony pamięci pana Jana, który krótko wcześniej zmarł.
Ulica Smoleńsk 22/8 (2010).
Projekt dotyczył problemu gentryfikacji i dzikiej reprywatyzacji, której doświadczyła sama artystka. Tytuł pracy odnosi się do adresu jej rodzinnego domu w Krakowie, w którym po zmianie właściciela czynsz został podniesiony trzykrotnie, co sprawiło, że rodzice artystki musieli wyprowadzić się z kamienicy zamieszkiwanej przez jej rodzinę od lat 30. W czasie dwóch tygodni pomiędzy wyprowadzką rodziców Malik a przekazaniem mieszkania nowemu właścicielowi, stało ono otwarte – jego przestrzeń stała się miejscem spotkań, wystaw i działań artystycznych oraz performatywnych, prowadzonych zarówno przez Malik, jak i jej siostrę – Justynę Koeke. W wywiadzie dla „Lampy” Koeke i Malik wyjaśniały powody podjęcia tych działań:Żegnamy się z mieszkaniem, ale chcemy zwrócić uwagę na pewne procesy mające miejsce w Krakowie: wyludniania centrum miasta. To nie jest akcja, która jest grzeczna, politycznie poprawna, jest trochę anarchistyczna. Nie chcemy robić tego, co wolno.(…) To był bardzo brutalny performens, ale z drugiej strony niezwykle poetycki, emocjonalny. Gdy zeszłam na dół, na tę kupę śmieci, zobaczyłam swetry, które przed laty robiłam na drutach. (…) Treścią performensu było to, że pozbywamy się rzeczy, które są nam bliskie, na które nie ma miejsca w nowym mieszkaniu.
6 rzek (2011–2012).
Artystka na łódce, wykonanej ze sklejki i butelek plastikowych, spłynęła wszystkimi rzekami Krakowa, na ich długości od granic administracyjnych miasta aż do ujścia Wisły. Działaniu towarzyszył cykl fotograficzny oraz film dokumentalny poświęcony rzekom Krakowa. Zwieńczeniem akcji była „Wodna Masa Krytyczna”, performance zorganizowany w Krakowie.
Modraszek Kolektyw (2011).
Grupa powstała w odpowiedzi na plany budowy nowego osiedla na Zakrzówku w Krakowie, w miejscu chętnie odwiedzanym przez Krakowian, położonym nad dawnym wapiennym kamieniołomem przekształconym w zalew. Sama nazwa kolektywu zaczerpnięta została od chronionego gatunku motyla modraszka, który żyje na terenie Zakrzówka. W trakcie protestów („zlotów modraszków”) organizowanych przez kolektyw, jego członkowie oraz mieszkańcy Krakowa przywdziewali motyle skrzydła wykonane z tektury i pomalowane na niebiesko. Inicjatywa artystów i mieszkańców odniosła sukces – w 2011 roku miasto przedstawiło nowy Plan Zagospodarowania Przestrzennego, a deweloper wycofał się z planowanej na terenie Zakrzówka inwestycji.
Warkocze Białki (2013).
Akcja zainicjowana została w proteście przeciw planom regulacji i pogłębienia górskiej rzeki Białki, których wynikiem byłaby dewastacja lokalnego ekosystemu i zaprzepaszczenie wyjątkowych walorów przyrodniczych Białki jako jednej z niewielu uregulowanych rzek górskich. W krakowskim Bunkrze Sztuki Malik zainicjowała plecenie warkocza z płótna, którego długość miała być równa długości Białki. W wyniku akcji upleciony został warkocz długości 5 kilometrów.
Chciwość.Miasta (2014).
Protest przeciwko planom wyburzenia modernistycznego hotelu "Cracovia" autorstwa Witolda Cęckiewicza. Tytuł akcji Malik tłumaczyła w wywiadzie dla „Obiegu”:"Miasta" to tytuł mozaiki ściennej Heleny i Romana Husarskich, którą odkrył Mateusz. A chciwość? Hotel Cracovia, zabytek architektury modernizmu, został oszukany właśnie przez chciwość.Kulminacją akcji był performance, którego uczestnicy, ubrani w złote stroje, prezentowali złotego cielca w supermarketowym wózku na zakupy.
Matki Polki Na Wyrębie (od 2017).
Działanie, zainicjowane przez Malik, miało na celu zwrócenie uwagi na problem masowej wycinki drzew w Polsce.(…) o 7.30 jak mój mąż Piotrek jechał do pracy, pojechaliśmy na pierwszy wyrąb przy ul. Malborskiej w Krakowie, poprosiłam Piotrka, żeby zrobił mi zdjęcia jak karmię Ignasia. Tego samego dnia zdjęcie Matki Polki na wyrębie wrzuciłam na Facebooka. Zdjęcie zostało udostępnione setki razy, zaczęli do mnie dzwonić dziennikarze. Wtedy postanowiłam to robić codziennie. W latach 2009-2010 każdego dnia wchodziłam na inne drzewo, teraz postanowiłam karmić rano Ignasia na wyrębach i w ten sposób pokazać skalę tego, co się stało, a tym samym to skomentować.Krótko później do Malik przyłączyły się inne kobiety, z którymi zorganizowała performans na wyrębie przy Alejach Pokoju w Krakowie:Przyszło nas 11 mam z dziećmi. Była to dla nas niezapomniana chwila jak z wózkami przedzierałyśmy się przez zwalone gałęzie. Usiadłyśmy na pniach, karmiąc dzidziusie, starsze dzieci siedziały przytulone obok. Zdjęcie zrobił Tomasz Wiech, tato Róży i Antosi, partner Ani. Tomek wrzucił na swój fanpage zdjęcie i stało się coś niesamowitego. Tysiące ludzi zaczęło lajkować i udostępniać tą fotografie, (…) media zaczęły pisać, ludzie dyskutować i komentować, Organizacje wrzucać na swoje fanpage, i tak się zaczęło. Widząc to razem z Anią zrozumiałyśmy, że właśnie to – Matki Polki karmiące dzieci na wyrębie – to jest nasz ogólnopolski protest przeciwko masowym wycinkom i przeciwko ministrowi Janowi Szyszce.W ten sposób Matki Polki Na Wyrębie chciały jednocześnie skomentować procesy systematycznego wyprzedawania gruntów miejskich deweloperom oraz przypomnieć o istotnej roli, jaką przyroda, zieleń i drzewa odgrywają w codziennych życiach ludzi.
Akcja odbiła się szerokim echem w mediach społecznościowych i tradycyjnych, zarówno w Polsce, jak i za granicą. Matki Polki Na Wyrębie zainspirowały akcje w innych polskich miastach: Warszawie, Białymstoku czy Katowicach („Ojciec Polak sadzi drzewo”). Fotografia z krakowskich Alei Pokoju wraz z petycją o zmianę ustawy Lex Szyszko zostały przekazane przez Matki Polki premier Beacie Szydło i prezydentowi Andrzejowi Dudzie. Matki Polki wybrały się także na otwartą audiencję u papieża Franciszka – w tym celu uruchomiona została zbiórka publiczna na portalu „Polak Potrafi” [8]. W jej trakcie przekazały papieżowi swoją najsłynniejszą fotografię oraz dwujęzyczną książkę, w której znajdował się osobisty list Matek Polek oraz raporty największych polskich organizacji ekologicznych, dotyczące wpływu nowelizacji ustawy o ochronie przyrody na polskie środowisko.
Siostry Rzeki (od 2017).
Akcją-córką Matek Polek Na Wyrębie są Siostry Rzeki. Grupę, oprócz Cecylii Malik, inicjatorki jej powstania, współtworzy jeszcze 11 kobiet. Siostry Rzeki powstały w odpowiedzi na plany budowy zapory w Siarzewie i drogi wodnej E-40. Same o sobie piszą, żeSiostry Rzeki, to artystyczna inicjatywa, której celem jest przybliżanie ludziom, jakie negatywne skutki ma regulacja oraz budowanie inwestycji na polskich rzekach.Organizowane przez grupę happeningi mają na celu zwrócenie uwagi na wyjątkowe walory polskich rzek i jednocześnie zaprotestowanie przeciwko planom ich regulacji. Pierwsza akcja nazywała się „Siostry Rzeki” i została zorganizowana w 2018 roku. Jej celem było przypomnienie nazw dużych i małych polskich rzek. W trakcie happeningów uczestniczki występowały z tablicami, na których znajdowały się nazwy takie Łyna, Narew, Rospuda, Barycz, Bystrzyca. Happeningowi towarzyszyły śpiewane przez uczestniczki piosenki poświęcone rzekom:Akcją „Siostry Rzeki” chcemy pokazać, że rzeki są ważne dla normalnych ludzi. To są nasze miejsca wypoczynku, nasz element krajobrazu i zasób wody pitnej, niezbędny do życia każdego z nas. Jak matki chcemy aby nasz dzieci miały do tego zagwarantowany dostęp.
W akcji „Siostry Rzeki” to kobiety udzielają głosu swojej rzece: tej bliskiej, tej ulubionej, tej z dzieciństwa i tej nad którą spędza się każde wakacje. Każda uczestniczka wybiera rzekę, którą chce reprezentować i z jej imieniem staje w wodzie śpiewając pieść „Siostry Rzeki przybywajcie … We wspólnym gronie dzieci, matek, babć, koleżanek, sąsiadek pokazujemy, że rzeki są naszym obywatelskim dziedzictwem i zasobem.Kolejną akcją była „Moda na rzeki” w Centrum Sztuki Współczesnej Wiewiórka, w trakcie której na kostiumach kąpielowych wyhaftowane zostały hasła odnoszące się do polskich rzek. Latem 2019 roku Siostry Rzeki zorganizowały spływ Wisłą z Krakowa do Gdańska na galarze – drewnianej barce, którą dawniej transportowano towary. W trzech miastach: Krakowie, Warszawie i Toruniu organizowane były m.in. „pokazy mody wiślanej” – strojów kąpielowych wyszywanych w trakcie warsztatów. W Warszawie przekazały Ministerstwu Gospodarki Wodnej i Żeglugi Śródlądowej petycję w sprawie regulacji rzek.
Wystawy.
Indywidualne
Zbiorowe
W 2019 Cecylia Malik zrezygnowała z udziału w wystawie "Natura w sztuce" w Muzeum Sztuki Współczesnej w Krakowie MOCAK, w akcie protestu wobec samorządowych planów likwidacji Bunkra Sztuki oraz wchłonięcia go przez MOCAK, a także bezterminowego objęcia władzy w Bunkrze Sztuki przez Maszę Potocką (dyrektorkę MOCAK-u). Określiła plan fuzji Bunkra z MOCAK-iem jako „kuriozalny” i wyraziła nadzieję, że Bunkier Sztuki „pozostanie niezależną galerią miejską sztuki współczesnej w Krakowie”.
Wyróżnienia.
W 2010 roku otrzymała nagrodę w plebiscycie Radiowego Domu Kultury w kategorii „Kulturysta Roku”.
W 2019 roku została laureatką Nagrody im. Katarzyny Kobro. Jury doceniło Malik:Za działania, które przekraczają ramy galerii i muzeów, skutecznie docierając do społeczności zaangażowanych w troskę o swoją najbliższą okolicę.
Za tworzenie, odbudowywanie i pielęgnowanie relacji z Ziemią i jej ekosystemami.
Za śmiałe wychodzenie poza obszar sztuki w stronę aktywizmu oddanego potrzebom wszystkich istot żywych.
Za działania jednoczące ludzi wokół wspólnego celu i używanie praktyk artystycznych do upubliczniania problemów ekologicznych.
"Za obronę polskich rzek, za zmobilizowanie córek, matek i babć" w ramach akcji Siostry Rzeki znalazły się w gronie 50 śmiałych kobiet 2019 wybranych przez magazyn Wysokie Obcasy.
W 2022 otrzymała Nagrodę im. Kazimiery Bujwidowej przyznawaną krakowiankom „za postawę, zaangażowanie i dokonania, które miały znaczący wpływ na otoczenie” przez Prezydenta Miasta Krakowa.

</doc>
<doc id="1051116" url="https://pl.wikipedia.org/wiki?curid=1051116" title="Tlenek niobu(V)">
Tlenek niobu(V)

Tlenek niobu(V), – nieorganiczny związek chemiczny z grupy tlenków, w którym niob występuje na V stopniu utlenienia.
Otrzymywanie.
Tlenek niobu(V) powstaje w czasie prażenia niobu w warunkach atmosferycznych:
W postaci uwodnionej powstaje także podczas hydrolizy innych związków niobu(V).
Właściwości.
Tlenek niobu(V) jest białym ciałem stałym, nierozpuszczalnym w wodzie. Rozpuszcza się w kwasie fluorowodorowym oraz w mieszaninie kwasu siarkowego i nadtlenku wodoru. Podczas ogrzewania sublimuje. W reakcjach z zasadami daje niobiany(V). Redukcja tlenku niobu(V) wodorem daje tlenek niobu(IV):
Zastosowanie.
Jest stosowany do otrzymywania niobu w procesie redukcji węglem lub sodem:

</doc>
<doc id="1051121" url="https://pl.wikipedia.org/wiki?curid=1051121" title="Port lotniczy Yaoundé Nsimalen">
Port lotniczy Yaoundé Nsimalen

Yaoundé Nsimalen – międzynarodowy port lotniczy w stolicy Kamerunu - Jaunde. 

</doc>
<doc id="1051124" url="https://pl.wikipedia.org/wiki?curid=1051124" title="Mariusz Marczyk">
Mariusz Marczyk

Mariusz Marczyk (ur. w 1958 w Szczecinie) – polski pisarz i aktor. 
Członek ZASP (O/Kraków) i ZLP. Jako aktor związany z Rzeszowem i Krakowem. Założyciel Polskiej Sceny Edukacji „Rode” Kraków – Tarnów – Rzeszów. Laureat wielu konkursów sztuki słowa, m.in. nagrody Grand Prix im. Mieczysława Kotlarczyka na Międzynarodowym Festiwalu Sztuki Słowa Verba Sacra (Poznań 2006).
Autor powieści:
oraz książek poetyckich oraz dramatów:

</doc>
<doc id="1051129" url="https://pl.wikipedia.org/wiki?curid=1051129" title="Mahamasina Stadium">
Mahamasina Stadium



</doc>
<doc id="1051133" url="https://pl.wikipedia.org/wiki?curid=1051133" title="Parafia Niepokalanego Serca Maryi w Warlubiu">
Parafia Niepokalanego Serca Maryi w Warlubiu

Parafia Niepokalanego Serca Maryi w Warlubiu – rzymskokatolicka parafia dekanatu nowskiego, diecezji pelplińskiej.
Do parafii należą wierni z miejscowości: Bąkowo, Gajewo, Kurzejewo, Rulewo, Trzy Korony, Zdrojewo i Warlubie.
Jest parafią wiejską liczącą około 4 tysiące parafian.
Świątynia parafialna znajduje się w Warlubiu, powstała w 1924, z inicjatywy księdza Bączkowkiego (nieżyjący).

</doc>
<doc id="1051135" url="https://pl.wikipedia.org/wiki?curid=1051135" title="Aksai Chin">
Aksai Chin

Aksai Chin (, hindi अकसाई चिन) – część Wyżyny Tybetańskiej, leżąca na wschód od gór Karakorum. Rejon sporny o powierzchni 38 000 km², pomiędzy Chinami a Indiami. Jest administrowany przez Chiny, dla Hindusów stanowi jednakże część indyjskiego Kaszmiru. Znajduje się tutaj najwyżej położona słona pustynia świata (na wysokości ponad 5000 m n.p.m.). Rejon dziki i słabo zaludniony.

</doc>
<doc id="1051138" url="https://pl.wikipedia.org/wiki?curid=1051138" title="Stade Municipal de Mahamasina">
Stade Municipal de Mahamasina

Stade Municipal de Mahamasina – wielofunkcyjny stadion w Antananarywie na Madagaskarze. Obecnie jest najczęściej używany jako stadion piłkarski. Stadion mieści 22 000 osób. W 2005 podczas meczu pomiędzy południowoafrykańską drużyną Kaizer Chiefs i madagaskarską drużyną USJF Ravinala w wyniku zamieszania zginęło tu dwoje dzieci. Na stadionie odbył się Puchar Oceanu Indyjskiego 2007.

</doc>
<doc id="1051142" url="https://pl.wikipedia.org/wiki?curid=1051142" title="Ciguatera">
Ciguatera

Ciguatera (CFP od ) – zatrucie toksynami morskimi, zwanymi ciguatoksynami, przebiegające najczęściej pod postacią objawów zatrucia pokarmowego, których bezpośrednią przyczyną jest spożycie niektórych gatunków ryb.
Pierwotnym źródłem toksyn są algi z gatunku "Gambierdiscus toxicus", które są początkowym ogniwem łańcucha pokarmowego wielu mórz tropikalnych. W kolejnych ogniwach łańcucha pokarmowego następuje progresywna kumulacja toksyn i wśród dużych, drapieżnych gatunków stężenie toksyny może osiągnąć poziom toksyczny dla człowieka. Objawy choroby opisano po spożyciu wielu ryb, w tym pstrąga, łososia, makrelowatych, barrakudowatych, niektórych murenowatych, lucjanowatych i strzępielowatych – występowanie toksyn opisano w sumie u około 400 gatunków ryb regionów tropikalnych i subtropikalnych, a także u hodowlanych łososi. Szczególnie częste przypadki występowania toksyny stwierdzono w tropikalnych rejonach Pacyfiku, północnej Australii i na Karaibach.
Objawy pojawiają się po około 30 minutach od spożycia skażonego mięsa (ciguatoksyny są odporne na temperaturę, więc gotowanie nie zmniejsza ryzyka zatrucia) i rozpoczynają się gwałtowną biegunką, wymiotami i bólami brzucha. W miarę trwania tych objawów dołączają kolejne, takie jak bóle mięśni, zawroty głowy, nadmierna potliwość, stany lękowe, paradoksalne obniżenie temperatury ciała, drętwienie ust i palców, ataksja i halucynacje. Charakterystycznym objawem jest też uczucie palenia przy kontakcie z zimnym przedmiotem. W niektórych przypadkach nasilenie objawów neurologicznych doprowadza do paraliżu i zgonu.
Objawy zatrucia mogą utrzymywać się kilka tygodni, ale opisywano także trwanie objawów przez 20 lat. W przypadkach przewlekłych objawy zatrucia mogą przebiegać podobnie do stwardnienia rozsianego.
Nie jest znane skuteczne antidotum na ciguatoksyny. Obowiązuje więc leczenie objawowe, polegające na wyrównywaniu stwierdzanych zaburzeń. W leczeniu stosowany był również mannitol, ale ostatnie badania nie potwierdzają jego skuteczności. W przypadku dolegliwości neurologicznych skuteczna bywa amitryptylina. Nawet u osób, które już nie mają objawów klinicznych, spożycie niektórych pokarmów (orzechów, kurczaka, jajka, alkoholu, ryby) może powodować nawrót dolegliwości.
Profilaktyka sprowadza się do unikania dużych ryb (ponad trzy kilogramy) pochodzących z mórz tropikalnych. Należy również pamiętać, że ani gotowanie, ani mrożenie nie unieczynnia toksyny.

</doc>
<doc id="1051144" url="https://pl.wikipedia.org/wiki?curid=1051144" title="Abram Morewski">
Abram Morewski



</doc>
<doc id="1051145" url="https://pl.wikipedia.org/wiki?curid=1051145" title="Mistrzostwa Świata w Lotach Narciarskich 2008">
Mistrzostwa Świata w Lotach Narciarskich 2008

20. Mistrzostwa Świata w Lotach Narciarskich odbyły się w dniach 22–24 lutego 2008 w
niemieckiej miejscowości Oberstdorf. Areną zmagań skoczków była mamucia skocznia narciarska im. Heiniego Klopfera. Konkurs indywidualny (4 serie) rozegrano 22 i 23 lutego, zaś zawody drużynowe odbyły się 24 lutego.
Program mistrzostw.
Poniższa tabela przedstawia szczegółowy wykaz serii skoków przeprowadzonych w ramach mistrzostw świata oraz wydarzeń organizacyjnych.
Skocznia.
Obiektem zmagań skoczków podczas Mistrzostw Świata w Lotach Narciarskich 2008 była Heini-Klopfer-Skiflugschanze, skocznia mamucia w niemieckim Oberstdorfie. Punkt konstrukcyjny znajduje się na 185 metrze, a jej rozmiar wynosi 213 metrów. Rekordzistą skoczni jest Harri Olli z Finlandii, który skoczył 225,5 metra.
W 2008 roku skocznia w Oberstdorfie gościła mistrzostwa świata w lotach narciarskich po raz piąty. Poprzednie mistrzostwa odbyły się w 1973, 1981, 1988 i 1998 roku.
Jury.
Dyrektorem konkursów na Mistrzostwach Świata w Lotach Narciarskich 2008 był Hans Schmid, oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Jego asystentem był, podobnie jak w innych oficjalnych zawodach organizowanych przez FIS, Miran Tepeš. Sędzią technicznym był Bertil Palsrud, a jego asystentem - Marko Mlakar.
Podczas dwóch pierwszych serii konkursowych zawodów indywidualnych, skład jury, oceniającego startujących zawodników był następujący:
Podczas trzeciej i czwartej serii konkursu indywidualnego styl oceniali:
W konkursie drużynowym w skład jury weszli:
Wyniki szczegółowe.
Konkurs indywidualny.
Zwycięzcą konkursu indywidualnego został Gregor Schlierenzauer z Austrii, który wyprzedził o 10,7 punktu Martina Kocha. Brązowy medal wywalczył zawodnik Finlandii Janne Ahonen. Najlepszym zawodnikiem reprezentacji Polski okazał się Adam Małysz, który zajął 9 miejsce. Kamil Stoch uplasował się na 34 pozycji.
Konkurs drużynowy.
Konkurs drużynowy wygrała reprezentacja Austrii w składzie: Martin Koch, Thomas Morgenstern, Andreas Kofler i Gregor Schlierenzauer. Srebrny medal wywalczył zespół Finlandii. W jego skład wchodzili: Janne Happonen, Harri Olli, Matti Hautamäki oraz Janne Ahonen. Na miejscu trzecim uplasowała się reprezentacja Norwegii, którą reprezentowali: Bjørn Einar Romøren, Anders Bardal, Tom Hilde i Anders Jacobsen. Reprezentacja Polski zajęła 10. miejsce i nie awansowała do drugiej serii.

</doc>
<doc id="1051146" url="https://pl.wikipedia.org/wiki?curid=1051146" title="Ambedkar Stadium">
Ambedkar Stadium

Ambedkar Stadium to wieloużytkowy stadion w Nowym Delhi w Indiach. Stadion mieści 20 000 osób. Obecnie najczęściej używany do rozgrywania meczów piłki nożnej. Rozegrano na nim Złoty Puchar Nehru 2007.
Stadion nazwano na cześć nasjłynniejszego z indyjskich niedotykalnych, współtwórcy Konstytucji Indii Bhimrao Ramji Ambedkara.

</doc>
<doc id="1051147" url="https://pl.wikipedia.org/wiki?curid=1051147" title="Argentine (stacja metra)">
Argentine (stacja metra)

Argentine – szósta stacja linii nr 1 w Paryżu. Stacja znajduje się na pograniczu 16. i 17. dzielnicy Paryża. Została otwarta 1 września 1900 r. W uznaniu zasług Argentyny dla Francji stacja została nazwana Argentine.

</doc>
<doc id="1051149" url="https://pl.wikipedia.org/wiki?curid=1051149" title="Birkhall">
Birkhall

Birkhall (scots "Birk Haugh") – wiejska posiadłość królewska w północno-wschodniej Szkocji (Wielka Brytania), w hrabstwie Aberdeenshire, położona nad rzeką Dee, w dolinie Royal Deeside, zajmująca powierzchnię 210 km². Obecnie stanowi miejsce wypoczynku księcia Karola, w Szkocji używającego tytułu księcia Rothesay.
Posiadłość stała się dobrem królewskim po tym, jak książę Albert zakupił ją od rodziny Gordon. Przez wiele lat na wypoczynek przyjeżdżała tu królowa-matka Elżbieta, z czasem miejsce to upodobał sobie także jej wnuk. O skali jego przywiązania świadczy m.in. fakt, że właśnie w Birkhall on i księżna Kornwalii (w Szkocji księżna Rothesay) spędzali swój miesiąc miodowy po ślubie w 2005.

</doc>
<doc id="1051151" url="https://pl.wikipedia.org/wiki?curid=1051151" title="Bitwa o San Matteo">
Bitwa o San Matteo

Bitwa o San Matteo – jedna z ostatnich bitew I wojny światowej, stoczona latem 1918 roku o alpejski szczyt San Matteo (3678 m n.p.m.) pomiędzy oddziałami włoskimi a austriackimi. Było to ostatnie w historii zwycięstwo Austro-Węgier.
Bitwa ta aż do 1999 roku była najwyżej stoczoną bitwą w udokumentowanej historii wojen.
Na początku 1918 roku Austriacy umieścili na szczycie San Matteo ufortyfikowane stanowisko artylerii, z którego mogli ostrzeliwać drogę wiodącą przez przełęcz Gavia (2621 m n.p.m.; droga ta nosi dziś numer SS 300), którą Włosi dostarczali zaopatrzenie dla swoich oddziałów walczących w tym rejonie. 13 sierpnia włoska 307. kompania alpejskiego batalionu „Ortler” śmiałym atakiem z zaskoczenia zdobyła pozycje austriackie biorąc połowę ich załogi do niewoli (druga połowa uciekła w dół w kierunku własnych pozycji). Strata ta była dla Austriaków bardzo silnym ciosem, także z propagandowego punktu widzenia, toteż niezwłocznie skierowali w tamten rejon wsparcie w celu odbicia stanowiska. 3 września kiedy Włosi byli jeszcze w trakcie organizowania umocnień, Austriacy przypuścili szturm 150 żołnierzy z 3. regimentu z Dimaro, poprzedzony silnym bombardowaniem artyleryjskim. W odpowiedzi Włosi przypuszczając, że doszło już do zdobycia San Matteo przez Austriaków rozpoczęli swój ostrzał artyleryjski rejonu walk. W rezultacie tej bitwy zginęli żołnierze zarówno austriaccy (siedemnastu), jak i włoscy (dziesięciu), a wśród tych ostatnich ich dowódca kapitan dr Arnaldo Berni, który – ranny po ostrzale austriackim – zginął w wyniku ostrzału własnej artylerii (bratobójczy ogień), pozostawiając jednak po sobie listy do rodziny i zapiski.
Dwa miesiące później, w wyniku rozejmu w villa Giusti z 3 listopada wojna pomiędzy Austro-Węgrami a Włochami została zakończona.
Ciała kapitana Arnaldo Berniego nigdy nie odnaleziono, ale w 2004 roku na lodowcu Forni na wysokości 3400 m n.p.m. w pobliżu szczytu znaleziono zamarznięte ciała trzech żołnierzy austriackich zabitych w walkach 1918 roku.

</doc>
<doc id="1051152" url="https://pl.wikipedia.org/wiki?curid=1051152" title="Aniello Dellacroce">
Aniello Dellacroce

Aniello John Dellacroce znany także jako Ojciec Neil i Polaczek (ur. 15 marca 1914, zm. 2 grudnia 1985) – amerykański gangster pochodzenia włoskiego, podszef nowojorskiej rodziny Gambino.
Życiorys.
Neil Dellacroce, urodzony w Nowym Jorku syn emigrantów z Wenecji Euganejskiej, był gangsterem starego typu. Głęboko wierzący w twarde zasady Cosa Nostry związał się z innym mafiosem starej daty, Carlem Gambiną. Gambino po zabójstwie Alberta Anastasii w 1957 roku uformował własną rodzinę. Krótko po tym Dellacroce został jej kapitanem, by w końcu w 1960 roku awansować na "capo bastone". Zyskał sobie duży respekt wśród innych rodzin, jak również opinię bezwzględnego egzekutora. W swojej przestępczej działalności kierował się kodeksem mafii i lojalnością wobec głowy rodziny. Na przestrzeni lat stał się też mentorem przyszłego szefa rodziny Gambino, Johna Gottiego, który pełnił rolę kapitana w szeregach Gambino.
W 1976 z przyczyn naturalnych umarł Carlo Gambino i ku zdumieniu większości członków rodziny, mianował szefem swojego szwagra, Paula Castellanę. Ostatnia wola Gambiny nie spodobała się wielu wpływowym postaciom rodziny (szczególnie Gottiemu), które oczekiwały, iż szefem zostanie Dellacroce. Decyzja ta groziła rozłamem wewnętrznym, ale konflikt został zażegnany przez samego Dellacrocego oraz Castellanę, którzy doszli do porozumienia. Castellano miał pozostać głową rodziny, zaś Dellacroce pozostawał podszefem, sprawując pieczę nad „uliczną” działalnością rodziny.
Pod rządami Paula Castellany rodzina Gambino traciła swoją pozycję z każdym rokiem – szczególnie na rzecz rodziny Genovese. Coraz potężniejszy kapitan John Gotti oraz jego wspólnik Sammy Gravano, nie kryli swojej niechęci do szefa, ale ze względu na szacunek do Dellacrocego nie poczynili żadnych działań. Dellacroce pozostawał wierny kodeksowi Cosa Nostry, który zabraniał wystąpienia przeciwko głowie rodziny i nie godził się na zamach. Gotti i jego ekipa nie złamali tych rozkazów aż do jego śmierci.
Śmierć i jej następstwa.
Przez kilka lat Dellacroce zmagał się z nowotworem. Choroba ta doprowadziła ostatecznie do jego śmierci w nowojorskim szpitalu 2 grudnia 1985 roku. Zgon Dellacrocego był początkiem drogi na szczyt Johna Gottiego. Dwa tygodnie później, 16 grudnia, Paul Castellano oraz jego zaufany capo Thomas Bilotti zostali zastrzeleni przed lokalem „Sparks Steak House” na Manhattanie. Za zamachem stali John Gotti, Sammy Gravano oraz inni gangsterzy skupieni wokół ekipy Gottiego. Niedługo po tym John Gotti został nowym szefem rodziny Gambino.

</doc>
<doc id="1051153" url="https://pl.wikipedia.org/wiki?curid=1051153" title="Bajdżu">
Bajdżu

Bajdżu (albo Baczu) (? - zm. ok. 1261) - mongolski wódz i namiestnik północno-zachodniego Iranu.
Pochodził z rodu Besut wchodzącego w skład plemienia Mongołów i był krewnym wodza Czyngis-chana Dżebe. Wziął udział w ataku na Isfahan w roku 1228, a następnie brał udział w walkach na Kaukazie i Bliskim Wschodzie jako zastępca Czormagana, który w roku 1229 został mianowany mongolskim naczelnym dowódcą w tym rejonie przez Ugedeja. Kiedy Czormagan zmarł w roku 1242, Bajdżu zajął jego miejsce, i niemal natychmiast zaatakował Sułtanat Rum, osłabiony po niedawnej rebelii Baby Ishaka. Jeszcze w tym samym roku zdobył Erzurum, a w roku następnym zadał armii sułtana Kaj Chusrau druzgocącą klęskę pod Köse Dağ. Następnie Mongołowie zdobyli i splądrowali Sivas i Kayseri. W wyniku najazdu spustoszony sułtanat Rum stał się lennem Mongołów, i zaczął płacić im trybut.
W roku 1244 Bajdżu wyparł z terytoriów zajętych przez Mongołów Chorezmijczyków i zażądał od Księstwa Antiochii podporządkowania się Mongołom. To prawdopodobnie wieści o tym ostatnim wydarzeniu skłoniły papieża Innocentego IV do wysłania na Bliski Wschód poselstwa, które 24 maja 1247 roku doprowadziło Bajdżu do furii swoim żądaniem podporządkowania się autorytetowi papieża i odmową trzykrotnego pokłonienia się przed nim jako reprezentantem Wielkiego Chana. Początkowo Bajdżu chciał zabić posłów, jednak pod wpływem otoczenia ostatecznie pozwolił papieskiej misji na opuszczenie go wraz z edyktem Wielkiego Chana Gujuka i osobistym listem Bajdżu do papieża.
W okresie interregnum po śmierci Ugedeja w 1241 roku Bajdżu podlegał rozkazom jego bratanka Batu-chana, głównego rywala Gujuka w walce o stanowisko Wielkiego Chana, który w związku z tym teraz odsunął go od dowodzenia. Gujuk jednak zmarł w roku 1248, a następca Bajdżu, Eldżigidej, został w roku 1251 zamordowany z rozkazu Batu w związku z jego opozycją wobec nowego Wielkiego Chana, Mongkego. W wyniku tych wydarzeń w roku 1252 Bajdżu powrócił na swoje dawne stanowisko. Kiedy w roku 1256 na Bliski Wschód przybył Hulagu, został mu on podporządkowany. Rashid ad-Din opisuje jak Hulagu wiosną 1257 roku miał skarcić Bajdżu za jego niedostateczne postępy, szczególnie w wojnie z kalifatem. Ta rozmowa jest bez wątpienia apokryficzna, ponieważ Bajdżu przebywał wówczas w Anatolii, jednak wydaje się, że dobrze oddaje ona stan napięcia jaki utrzymywał się pomiędzy dwoma mongolskimi wodzami. W roku 1256 sułtan Rum Kajkawus II podniósł bunt przeciwko Mongołom i na rozkaz Hulagu to właśnie Bajdżu go stłumił, burząc przy okazji stolicę sułtanatu, Konyę. Po tym zwycięstwie powrócił do głównej armii Hulagu i wyróżnił się w trakcie oblężenia Bagdadu.
Po raz ostatni Bajdżu jest wzmiankowany w kontekście przygotowań Hulagu do inwazji na Syrię we wrześniu 1259 roku. Według Rashid ad-Dina został zamordowany z rozkazu Hulagu, jednak nie podaje on żadnej daty. Wydarzenie to należy jednak najprawdopodobniej wiązać z działaniami przeciwko kontyngentom Złotej Ordy jakie Hulagu podjął po wybuchu kolejnej wojny domowej w imperium mongolskim w roku 1260, w której on i brat Batu-chana, Berke, stanęli po przeciwnych stronach. Bajdżu bowiem ciągle był uważany za dawnego człowieka Batu.
Bajdżu swoimi działaniami walnie przyczynił się do konsolidacji Mongolskiej władzy w Azerbejdżanie, który potem miał stać się centrum imperium Ilchanidów, a jego błyskotliwe kampanie przeciwko anatolijskim Seldżukom doprowadziły do dramatycznych politycznych zmian, które ostatecznie przyczyniły się do powstania państwa Osmanów.

</doc>
<doc id="1051154" url="https://pl.wikipedia.org/wiki?curid=1051154" title="Gejowska mafia">
Gejowska mafia



</doc>
<doc id="1051156" url="https://pl.wikipedia.org/wiki?curid=1051156" title="Automatik">
Automatik

Automatik – projekt muzyczny działający od 1998 roku, założony przez Rafała Nowaka i Andrzeja Rajskiego. Stała współpraca z muzykami: Antonim Gralakiem – trąbka, Włodzimierzem Kiniorskim – saksofon, Piotrem Pawlakiem – gitara, Zbigniewem Brysiakiem – instr. perkusyjne
Grupa jest laureatem nagrody Grand Prix Rfi Electronic Music Award w roku 2004 organizowanym przez Radio France Internationale.
Muzyka Automatik to eksperymentalny elektroniczny trans z elementami jazzu i współczesnych trendów w muzyce tanecznej, wzbogacany brzmieniem instrumentów akustycznych.

</doc>
<doc id="1051159" url="https://pl.wikipedia.org/wiki?curid=1051159" title="Stockport (stacja kolejowa)">
Stockport (stacja kolejowa)

Stockport (zwana także Stockport Edgeley lub Edgeley) – stacja kolejowa w Stockport, w Anglii. Posiada 3 perony i obsługuje 2,2 mln pasażerów. Stacją zarządza Virgin Trains.
Użycie peronów.
"Perony" w Anglii odpowiadają polskim "krawędziom peronowym", na polskich dworcach oznaczanym jako "tor". Peron 0 w Stockport jest peronem z jedną krawędzią peronową. Perony 1 i 2 to jeden polski "peron", zaś peron 3a znajduje się pośrodku peronów 3 i 4, na jednym "peronie" według polskiego rozumienia. 
Perony 1 i 2 oraz 3, 3a i 4 łączy przejście podziemne, zaś na peron 0 wchodzi się schodami z hali głównej dworca.
Z poszczególnych peronów odjeżdżają pociągi w następujących kierunkach:
Peron 0 – Hazel Grove, Buxton, Sheffield, Norwich, Nottingham i Cleethorpes (otwarty w 2003).
Peron 1 – pociągi w kierunku południowym: Macclesfield, Crewe, Stoke-on-Trent i Alderley Edge. W niedziele także pociągi do Manchesteru i Southport. 
Peron 2 – pociągi w kierunku południowym: Macclesfield, Stoke-on-Trent, Chester, Crewe, Alderley Edge, południowa Walia, Londyn, Bristol, Bournemouth, Paignton i Plymouth.
Peron 3 – głównie pociągi pospieszne do Manchester Piccadilly oraz na stację Manchester Airport przy lotnisku w Manchesterze, Liverpool Lime Street, Blackpool North, Preston, Salford Crescent, Bolton, Wigan, Southport i Barrow-in-Furness. 
Peron 3a – nieliczne pociągi do Wigan i Southport, oraz raz w tygodniu utrzymywana przez rząd linia ("Parliamentary train") do Stalybridge. 
Peron 4 – głównie pociągi do Manchester Piccadilly i Manchester Airport, Liverpool Lime Street, Blackpool North, Preston, Salford Crescent, Bolton, Wigan, Southport i Barrow-in-Furness.

</doc>
<doc id="1051160" url="https://pl.wikipedia.org/wiki?curid=1051160" title="Bafoulabe">
Bafoulabe



</doc>
<doc id="1051164" url="https://pl.wikipedia.org/wiki?curid=1051164" title="Puchar Świata w kombinacji norweskiej">
Puchar Świata w kombinacji norweskiej

Puchar Świata w kombinacji norweskiej lub Puchar Świata w dwuboju klasycznym – rozgrywany corocznie cykl zawodów w kombinacji norweskiej. Za zajęcie odpowiedniego miejsca w pojedynczych zawodach uczestnik otrzymuje daną liczbę punktów. Po zsumowaniu punktów poszczególnych zawodników z każdego konkursu, tworzona jest klasyfikacja. Kombinator będący na jej czele, otrzymuje Puchar Świata – Kryształową Kulę.
Puchar Świata organizowany jest od sezonu 1983/84. Pierwszym zdobywcą Pucharu Świata został Norweg Tom Sandberg. Najbardziej utytułowanym zawodnikiem pod względem zwycięstw w klasyfikacji generalnej jest Niemiec Eric Frenzel, którzy pięciokrotnie z rzędu zdobywał Kryształową Kulę. Jedynym Polakiem, który stanął na podium pojedynczych zawodów Pucharu Świata był Stanisław Ustupski. Dokonał on tego 21 stycznia 1989 roku.
Od sezonu 2013/2014 w Seefeld rozgrywany jest Nordic Combined Triple.
Zasady.
Poprzednie punktacje za konkurs Pucharu Świata.
W sezonach od 1983/1984 do 1992/1993 zawodnikom przyznawano punkty za zajęte miejsca w poszczególnych konkursach według następującej tabeli:
Od sezonu 1993/1994 całkowicie zreformowano zasady obowiązujące w Pucharze Świata. Nie było już skromnej punktacji dla 15 zawodników, a bardzo rozbudowana dla 45. Punktacja ta obowiązywała do sezonu 2001/02 włącznie.
Obecna punktacja za konkurs Pucharu Świata.
Za miejsca zajęte w konkursie Pucharu Świata zawodnicy otrzymują punkty według następującej tabeli:
Zawody Nordic Combined Triple są rozgrywane przez trzy dni w austriackim Seefeld. W pierwszym dniu zawodnicy oddają jeden skok i biegną 5 km, w drugim dniu oddają jeden skok i pokonują 10 km, a w trzecim dniu wykonują dwa skoki i mierzą się na dystansie 15 km. Do zawodów w trzecim dniu dopuszczonych jest 30 najlepszych zawodników po dwóch dniach. W pierwszym i drugim dniu rywalizacji zawodnicy dostają połowę standardowych punktów (np. zwycięzca otrzymuje 50 punktów), a w trzecim dniu liczba standardowych punktów jest mnożona razy dwa (np. zwycięzca otrzymuje 200 punktów).
Żeby zawodnik mógł zostać dopuszczony do startu w konkursie indywidualnym Pucharu Świata, musi posiadać na swoim koncie punkty Pucharu Kontynentalnego. Konkurs składa się z dwóch konkurencji klasycznych w narciarstwie: skoków i biegów.
Obecnie zawody Pucharu Świata odbywają się w czterech konkurencjach:
W poprzednich sezonach rozgrywano także:
W przypadku uzyskania przez kilku zawodników takiej samej noty w konkursie, wszystkim przyznaje się punkty za miejsce, na którym są sklasyfikowani (punkty za miejsca, które by zajęli nie są przyznawane). Oznacza to, że jeśli dwaj zawodnicy zajmują pierwsze miejsce, to obaj dostaną po 100 pkt., a następny 60 pkt. Miejsca w klasyfikacji Pucharu Świata ustalane są na podstawie punktów zdobytych przez zawodnika w konkursach indywidualnych danego sezonu. W przypadku, kiedy dwóch zawodników zdobędzie taką samą liczbę punktów, wyżej sklasyfikowany zostaje ten, który więcej razy zwyciężył w konkursie PŚ lub najwyższe zajęte przez niego miejsce w konkursie jest lepsze od miejsca jego konkurenta.
W przypadku gdy nie rozegrana zostanie jedna konkurencja zawody zostają odwołane. Jako zabezpieczenie przed częstym odwoływaniem zawodów, FIS wprowadziła w sezonie 2008/2009 tak zwaną rundę prowizoryczną. Jest to seria skoków rozgrywana zazwyczaj dzień przed właściwymi zawodami. Jeśli w dniu zawodów warunki pogodowe uniemożliwiają przeprowadzenie konkursu skoków, to wyniki rundy prowizorycznej uznawane są za wyniki rundy konkursowej. Runda prowizoryczna jest rozgrywana tylko raz na weekend. Jeśli w kalendarzu zaplanowano dwa konkursy to runda prowizoryczna w razie potrzeby wykorzystywana jest w obu konkursach.

</doc>
<doc id="1051168" url="https://pl.wikipedia.org/wiki?curid=1051168" title="Puchar świata w kombinacji norweskiej">
Puchar świata w kombinacji norweskiej



</doc>
<doc id="1051170" url="https://pl.wikipedia.org/wiki?curid=1051170" title="Lancaster (stacja kolejowa)">
Lancaster (stacja kolejowa)

Lancaster – stacja kolejowa w mieście Lancaster, w Anglii. Posiada 3 perony i obsługuje 1,270 mln pasażerów.

</doc>
<doc id="1051171" url="https://pl.wikipedia.org/wiki?curid=1051171" title="Oleai Sports Complex">
Oleai Sports Complex

Oleai/Susupe Sports Complex – wieloużytkowy stadion w Saipan w Marianach Północnych. Obecnie używany najczęściej jako stadion piłkarski. Mecze na nim rozgrywa reprezentacja Marianów Północnych w piłce nożnej. Stadion pomieści 2000 ludzi.

</doc>
<doc id="1051172" url="https://pl.wikipedia.org/wiki?curid=1051172" title="Villa Borghese">
Villa Borghese

Villa Borghese może odnosić się do:

</doc>
<doc id="1051179" url="https://pl.wikipedia.org/wiki?curid=1051179" title="Bolton (stacja kolejowa)">
Bolton (stacja kolejowa)

Bolton – stacja kolejowa w Bolton, w Anglii. Posiada 2 perony i obsługuje 1,868 mln pasażerów.

</doc>
<doc id="1051182" url="https://pl.wikipedia.org/wiki?curid=1051182" title="San (ujednoznacznienie)">
San (ujednoznacznienie)



</doc>
<doc id="1051187" url="https://pl.wikipedia.org/wiki?curid=1051187" title="Hrabstwo Wabash (Illinois)">
Hrabstwo Wabash (Illinois)

Hrabstwo Wabash – hrabstwo w USA, w stanie Illinois, z liczbą ludności wynoszącą 12 937, według spisu z 2000 roku. Siedzibą administracji hrabstwa jest Mount Carmel.
Geografia.
Według spisu hrabstwo zajmuje powierzchnię 590 km2, z czego 579 km2 stanowią lądy, a 11 km2 (1,88%) wody.
Historia.
Hrabstwo Vermilion zostało utworzone w 1824 roku z hrabstwa Edwards po zbrojnej konfrontacji pomiędzy wojskami miasta Albion a Mount Carmel. Swoją nazwę przyjęło po rzece Wabash, tworzącej wschodnia granicę.
Demografia.
Według spisu z 2000 roku hrabstwo zamieszkuje 12 937 osób, które tworzą 5192 gospodarstw domowych oraz 3587 rodzin. Gęstość zaludnienia wynosi 22 osób/km2. Na terenie hrabstwa jest 5758 budynków mieszkalnych o częstości występowania wynoszącej 10 budynków/km2. Hrabstwo zamieszkuje 97,86% ludności białej, 0,39% ludności czarnej, 0,17% rdzennych mieszkańców Ameryki, 0,45% Azjatów, 0,05 mieszkańców Pacyfiku, 0,26% ludności innej rasy oraz 0,83% ludności wywodzącej się z dwóch lub więcej ras, 0,73% ludności to Hiszpanie, Latynosi lub inni.
W hrabstwie znajduje się 5192 gospodarstw domowych, w których 30,90% stanowią dzieci poniżej 18. roku życia mieszkający z rodzicami, 57,20% małżeństwa mieszkające wspólnie, 8,70% stanowią samotne matki oraz 30,90% to osoby nie posiadające rodziny. 27,00% wszystkich gospodarstw domowych składa się z jednej osoby oraz 13,60% żyje samotnie i ma powyżej 65. roku życia. Średnia wielkość gospodarstwa domowego wynosi 2,46 osoby, a rodziny 2,98 osoby.
Przedział wiekowy populacji hrabstwa kształtuje się następująco: 24,20% osób poniżej 18. roku życia, 9,10% pomiędzy 18. a 24. rokiem życia, 26,40% pomiędzy 25. a 44. rokiem życia, 23,30% pomiędzy 45. a 64. rokiem życia oraz 17,00% osób powyżej 65. roku życia. Średni wiek populacji wynosi 39 lat. Na każde 100 kobiet przypada 95,30 mężczyzn. Na każde 100 kobiet powyżej 18. roku życia przypada 92,70 mężczyzn.
Średni dochód dla gospodarstwa domowego wynosi 34 473 USD, a dla rodziny 42 142 dolarów. Mężczyźni osiągają średni dochód w wysokości 31 142 dolarów, a kobiety 18 091 dolarów. Średni dochód na osobę w hrabstwie wynosi 16 747 dolarów. Około 9,50% rodzin oraz 14,10% ludności żyje poniżej minimum socjalnego, z tego 19,70% poniżej 18. roku życia oraz 9,50% powyżej 65. roku życia.

</doc>
<doc id="1051188" url="https://pl.wikipedia.org/wiki?curid=1051188" title="Guam National Football Stadium">
Guam National Football Stadium

Guam National Football Stadium – wielofunkcyjny stadion w Hagåtña na Guamie. Obecnie najczęściej używany do rozgrywania meczów piłki nożnej. Swoje mecze rozgrywają na nim reprezentacja Guamu w piłce nożnej oraz drużyna piłkarska Guam Shipyard. Stadion mieści 1000 osób.

</doc>
<doc id="1051193" url="https://pl.wikipedia.org/wiki?curid=1051193" title="Macau Stadium">
Macau Stadium



</doc>
<doc id="1051194" url="https://pl.wikipedia.org/wiki?curid=1051194" title="Max Vieri">
Max Vieri

Massimiliano „Max” Vieri (ur. 1 września 1978 w Sydney) – australijski piłkarz. Zawodnik klubu AC Prato. Jest bratem piłkarza i reprezentanta Włoch, Christiana Vieriego.
Vieri urodził się w Sydney, ale piłkarską karierę rozpoczął we Włoszech. Jest wychowankiem Juventusu. Był zawodnikiem tego klubu przez 6 lat, jednak nigdy nie zdołał zadebiutować w jego barwach w Serie A. Od 1997 roku był notorycznie wypożyczany do innych klubów. W sezonie 1997/1998 grał w AC Prato, w 1998/1999 w Fano Calcio, w 1999/2000 w US Brescello, w latach 2000-2002 w Anconie Calcio, a w sezonie 2002/2003 w Hellas Werona. W 2003 roku wykupiło go SSC Napoli, gdzie rozegrał udany sezon, ale po sezonie przeszedł do Ternany Calcio. W 2005 roku występował w Triestinie Calcio, w 2006 w AC Arezzo, a w sezonie 2006/2007 w Novarze Calcio. Od 2008 roku jest piłkarzem AC Prato.
W reprezentacji Australii debiutował w 2004 roku. Do tej pory rozegrał 6 meczów.

</doc>
<doc id="1051203" url="https://pl.wikipedia.org/wiki?curid=1051203" title="Bill Walton">
Bill Walton

William Theodore Walton III (ur. 5 listopada 1952 w San Diego) – amerykański koszykarz występujący na pozycji środkowego, dwukrotny mistrz NBA, członek Koszykarskiej Galerii Sław.
Mierzący 211 cm wzrostu koszykarz studiował na UCLA (dwa tytuły mistrza NCAA). Do NBA został wybrany z 1. numerem w drafcie 1974 przez Portland Trail Blazers. 
Trail Blazers zdobyli w 1977 swe jedyne mistrzostwo, a on sam otrzymał nagrodę dla najlepszego gracza finałów. Zajął też drugie miejsce w głosowaniu na MVP fazy zasadniczej. Rok później został już wybrany MVP sezonu zasadniczego.
W Portland grał do 1979, kiedy to został koszykarzem San Diego Clippers (w 1984 przeniesionych do Los Angeles). Nie odniósł w tym klubie większych sukcesów i w 1985 odszedł do Boston Celtics, jednej z najsilniejszych drużyn tamtych czasów. W 1986 zdobył swój drugi tytuł mistrzowski i otrzymał nagrodę dla najlepszego rezerwowego. Karierę zakończył w 1987. Pracuje jako komentator telewizyjny.
Mimo iż był graczem bardzo podatnym na kontuzje i z tego powodu nie w pełni wykorzystał swój potencjał, uchodzi za jednego z najwybitniejszych środkowych w historii ligi. W 1996 znalazł się wśród 50 najlepszych graczy występujących kiedykolwiek w NBA.
Po zakończeniu kariery sportowej zajął się komentowaniem spotkań NBA. W latach 1990–2002 komentował spotkania Los Angeles Clippers dla stacji NBC, później natomiast dla ABC/ESPN (2002–2009). Przez 2 lata był także komentatorem spotkań Sacramento Kings (2010–2012). Od sezonu 2012-13 relacjonuje spotkania NCAA dla sieci ESPN oraz Pac-12 Network.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
Jego synem jest Luke Walton, były gracz NBA.
W 1996 wystąpił w filmie Chluba Boston Celtics.

</doc>
<doc id="1051204" url="https://pl.wikipedia.org/wiki?curid=1051204" title="Tenis ziemny na letnich igrzyskach olimpijskich">
Tenis ziemny na letnich igrzyskach olimpijskich

Tenis jest jedną z dyscyplin olimpijskich, która na stałe została włączona do programu igrzysk od 1988, kiedy to odbyły się XXIV igrzyska zorganizowane w Seulu. Wcześniej tenis był elementem programu igrzysk pomiędzy I igrzyskami w Atenach a VIII igrzyskami w Paryżu. Dwukrotnie tenis gościł na arenach igrzysk olimpijskich jako dyscyplina pokazowa. Miało to miejsce w 1968 roku w Meksyku oraz w 1984 roku w Los Angeles. Pierwszymi mistrzami olimpijskimi ery nowożytnej w grze pojedynczej zostali Brytyjczycy John Pius Boland (Ateny, 1896) oraz Charlotte Cooper (Paryż, 1900). Obecnymi mistrzami olimpijskimi z 2020 roku z Tokio są Szwajcarka Belinda Bencic i Niemiec Alexander Zverev w grze pojedynczej, Czeszki Barbora Krejčíková i Kateřina Siniaková oraz Chorwaci Nikola Mektić i Mate Pavić w grze podwójnej, a także przedstawiciele Rosyjskiego Komitetu Olimpijskiego Anastasija Pawluczenkowa i Andriej Rublow w grze mieszanej.
Obecnie w skład konkurencji olimpijskich wchodzi pięć dyscyplin: gra pojedyncza mężczyzn i kobiet oraz gra podwójna mężczyzn i kobiet, a także gra mieszana. Przed rokiem 1924 wyróżniano także halowe konkurencje gry pojedynczej kobiet i mężczyzn, halowy turniej gry podwójnej mężczyzn.
Kilkakrotnie podczas konkurencji tenisowych w ramach letnich igrzyskach olimpijskich nie rozgrywano meczu o trzecie miejsce. Wówczas zawodnicy wyeliminowani na etapie półfinałów otrzymywali ex aequo brązowe medale. Zdarzyło się tak podczas igrzysk olimpijskich w Atenach (1896), Paryżu (1900), Saint Louis (1904), Seulu (1988) i Barcelonie (1992).
Medaliści olimpijscy.
W klasyfikacji medalowej igrzysk olimpijskich prowadzi reprezentacja Stanów Zjednoczonych z liczbą 21 złotych, 6 srebrnych i 12 brązowych medali. W sumie Amerykanie zdobyli 39 medali. Drugie miejsce zajmują Brytyjczycy, ustępując Amerykanom o 4 złote medale, ale w łącznej liczbie medali wyprzedzając ich również o 4.
W klasyfikacji medalowej znajdują się także państwa, które już nie istnieją (Czechosłowacja, Bohemia) oraz związki państw, które tworzone były jedynie na potrzeby igrzysk olimpijskich. Wówczas zawodnicy kilku państw sąsiednich startowali w barwach tej samej flagi (Australazja, wspólna reprezentacja, skupiająca kraje byłego Związku Socjalistycznych Republik Radzieckich, oraz drużyna mieszana, czyli zbiór zawodników startujących wspólnie z reprezentantami innych państw).

</doc>
<doc id="1051208" url="https://pl.wikipedia.org/wiki?curid=1051208" title="Nikola Đukić">
Nikola Đukić

Nikola Đukić, czar. Никола Дукић (ur. 26 stycznia 1983) – czarnogórski szachista, arcymistrz od 2005 roku.
Kariera szachowa.
W 2000 r. reprezentował barwy Jugosławii w mistrzostwach Europy juniorów w Chalkidiki, zajmując VIII miejsce w grupie do lat 18. W 2001 r. zdobył w Tivacie złoty medal mistrzostw Jugosławii juniorów do 20 lat. W 2002 r. zwyciężył w memoriale Victora Ciocaltei w Bukareszcie, w 2003 r. zdobył wicemistrzostwo Jugosławii w kategorii do 20 lat oraz zwyciężył (przed m.in. Olegiem Romaniszynem) w otwartym turnieju w Belgradzie. W 2004 r. odniósł duży sukces, zdobywając złoty medal w indywidualnych mistrzostwach Serbii i Czarnogóry, podzielił również II miejsce (za Wadimem Szyszkinem, wraz z Belą Badea i Levente Vajdą) w kołowym turnieju w Bukareszcie. W 2005 r. zajął II miejsce (za Milosem Perunoviciem) w mistrzostwach Serbii i Czarnogóry oraz podzielił II miejsce (za Aleksandrem Bielawskim) w memoriale Milana Vidmara w Portoroż, natomiast w 2006 r. podzielił II miejsce (wraz z Draganem Kosiciem) w mistrzostwach Czarnogóry, rozegranych w Cetinje. W 2009 r. podzielił I miejsce (wspólnie z Dejanem Bożkowem) w Cetinje. W 2014 r. zdobył tytuł indywidualnego mistrza Czarnogóry.
Wielokrotnie reprezentował Jugosławię i Czarnogórę w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2008 r., z wynikiem 2545 punktów zajmował wówczas 1. miejsce wśród czarnogórskich szachistów.

</doc>
<doc id="1051211" url="https://pl.wikipedia.org/wiki?curid=1051211" title="DONUT">
DONUT

DONUT (akronim z ang. "Direct Observation of the NU Tau", czyli "Bezpośrednia Obserwacja Neutrina Taonowego") to eksperyment polegający na rejestracji neutrina taonowego. 
Eksperyment polegał na naświetlaniu tarczy wiązką protonów o energii 800 GeV pochodzących z akceleratora laboratorium Fermiego.
W wyniku naświetlania produkowane były różne hadrony (piony, mezony D i inne). Niektóre z tych hadronów mogą następnie rozpadać się na lżejsze obiekty, w tym również na taony które są bardzo nietrwałe i prawie natychmiast rozpadają się na lżejsze leptony (elektron bądź mion) wraz z ich neutrinami oraz neutrino taonowe. W eksperymencie DONUT użyto bardzo silnej wiązki protonów, dzięki czemu w tarczy produkowanych było bardzo dużo neutrin taonowych. Za tarczą umieszczona została gruba osłona mająca na celu absorpcję wszystkich cząstek z wyjątkiem neutrin. Neutrina jako jedyne przenikały przez osłonę i padały na umieszczony za nią detektor – blok złożony z warstw emulsji jądrowej i warstw żelaza (umieszczonych w celu zwiększenia prawdopodobieństwa oddziaływań z neutrinami). Strumień neutrin taonowych padających na detektor powinien od czasu do czasu spowodować produkcję taonu, który niemal natychmiast powinien rozpaść się na mion (lub elektron). 
W dniu 20 lipca 2000 r. w Państwowym Laboratorium im. Fermiego pod Chicago ogłoszono oficjalnie, że neutrino taonowe udało się w końcu zaobserwować.

</doc>
<doc id="1051213" url="https://pl.wikipedia.org/wiki?curid=1051213" title="NBA Sixth Man Award">
NBA Sixth Man Award



</doc>
<doc id="1051216" url="https://pl.wikipedia.org/wiki?curid=1051216" title="Skombrotoksizm">
Skombrotoksizm

Skombrotoksizm – zatrucie pokarmowe związane z konsumpcją ryb mających ciemne mięso, na przykład makreli (łac. "Scombridae"), tuńczyka, morszczuka, ostroboka, spowodowane zatruciem histaminą.
Histamina powstaje w mięsie ryb wskutek bakteryjnej dekarboksylacji histydyny, będącej składnikiem ich mięsa, czemu sprzyja przechowywanie w temperaturze powyżej 0 °C. W prawidłowych warunkach histamina występuje w stężeniu 0,1 mg na 100 g ryby, wskutek dekarboksylacji może osiągać nawet stężenia 25–50 mg na 100 g ryby. Poziom przy którym pojawiają się objawy chorobowe zależy od osobniczej wrażliwości na histaminę. W Polsce nie prowadzi się statystyk chorobowości, natomiast na przykładzie Stanów Zjednoczonych wiadomo, że zatrucie to jest częste (około 5% zatruć pokarmowych; najczęstsza przyczyna).
Choroba ma skłonność do samoistnego ustępowania, ale zanim to nastąpi powoduje dość uciążliwe objawy. Zwykle w 10 do 30 minut od spożycia ryby pojawiają się objawy:
Chorobę rozpoznaje się na podstawie charakterystycznego wywiadu i objawów chorobowych. Można ją potwierdzić wykazując podwyższone stężenie w krwi, moczu lub próbce mięsa. Leczenie ma charakter objawowy, choć w przypadku niektórych objawów jak nasilona tachykardia lub duszność połączona ze skurczem oskrzeli, może występować konieczność intensywnego, typowego dla tych objawów postępowania (monitorowanie elektrokardiograficzne, zapewnienie dostępu do żyły, tlenoterapia, leczenie bronchodylatacyjne – rozkurczające oskrzela). Objawy zależą od osobniczej wrażliwości na histaminę oraz jej stężenia w spożytym mięsie.
Leczeniem z wyboru jest podanie leków przeciwhistaminowych (ranitydyna, cymetydyna, difenhydramina). Po opanowaniu objawów choroba ustępuje bez pozostawienia następstw.

</doc>
<doc id="1051217" url="https://pl.wikipedia.org/wiki?curid=1051217" title="Nikola Djukić">
Nikola Djukić



</doc>
<doc id="1051225" url="https://pl.wikipedia.org/wiki?curid=1051225" title="Halo Hans!">
Halo Hans!

Halo Hans! (czyli nie ze mną te numery!) – polski, 13-odcinkowy serial komediowy, emitowany w każdą sobotę o 22:30 od 1 grudnia 2007 do 23 lutego 2008 w telewizji Polsat. 
Zdjęcia trwały od lutego do maja 2007.
Serial wzoruje się na brytyjskim serialu telewizyjnym "’Allo ’Allo!" i polskim "Stawka większa niż życie". Z "Allo, Allo" zaczerpnięto humorystyczne podejście do wojny i hitlerowców, a ze "Stawki większej niż życie" nazwiska (np. Hans Kloss→Hans Klopss, J-23→J-24, Bruner→Brudner). Serial przedstawia historię agenta AK udającego agenta AL, który musi przeniknąć do GRU, który wyśle go do Abwehry. Większość akcji dzieje się w restauracji Paradis lub w biurze Brudnera. Na terenie bliżej nieokreślonego powiatowego miasta w Generalnym Gubernatorstwie (okupowanej Polsce). Także konkretny czas rozgrywania akcji nie jest określony, choć bohaterowie kilkakrotnie mówią o wydarzeniach historycznych jak bitwa o Stalingrad czy bitwa na łuku kurskim.
Piosenka pt. „Halo Hans” w wykonaniu Tamary Arciuch.
Obsada.
oraz 
i inni
Bohaterowie.
Hans Klopss (Bartek Kasprzykowski)– agent AK, udający agenta AL, który przeniknął do struktur GRU, który wysłał go do Abwhery. 
Hilda Klopss (Katarzyna Galica) – wdowa po Hansie Klossie, kochanka Brudnera. Porucznik SS. Lubi sado-maso. Uważa, że najlepiej wygląda w stringach i służbowej czapce. Jeśli przeżyje orgazm, zapomina co się z nią działo przez ostatnie dwie godziny. Bardzo zazdrosna.
Hermann Brudner (Piotr Pręgowski) – major SS, kochanek Hildy, wdowy po Hansie Klossie. Kurdupel. Podejrzewa Hansa Klopssa o związki z sowieckim wywiadem i nie może znieść,
że Klopss jest od niego wyższy prawie o 20 cm.
Pułkownik Jabłuszenko (Cezary Żak) – Rezydent sowieckiego wywiadu w Warszawie, oficer prowadzący wszystkich kolejnych wcieleń Hansa Klossa. Podejrzewa, że jego najnowszy nabytek J-24, czyli Hans Klopss prowadzi potrójną, a może nawet poczwórną grę, dlatego lubi w przebraniu sam wziąć udział w tajnej akcji.
Piękna Nieznajoma (Tamara Arciuch) – w kilku odcinkach serialu pojawiają się m.in.: treserka tygrysów z Moskwy, angielska agentka w przebraniu zakonnicy, morderczyni z Berlina, historyk sztuki z Warszawy, węgierska aktorka – gwiazda filmów von Stroheima, niemiecka piosenkarka, hiszpańska specjalistka od seksu i materiałów wybuchowych. To, co je łączy, to natychmiastowe fatalne zauroczenie Hansem Klopssem oraz fakt, że wszystkie Piękne Nieznajome gra ta sama aktorka.
Mosze/von Thorgelsund (Artur Barciś) – Przedwojenny charakteryzator teatralny w teatrze jidysz. Szwagier ordynansa Brudnera, von Slodovego. To właśnie Slodovy załatwił mu posadę wartownika w Alei Szucha. Von Thorgelsund zmuszony do przesłuchiwania więźniów korzysta ze swych umiejętności zawodowych i charakteryzuje ich na ciężko pobitych. Po podziemnej Warszawie roznosi się fama o nowej bestii, która bije najmocniej. Z wyroku sądu podziemnego rozpoczyna się polowanie na “Bestię”.
Adolf Kaput (Grzegorz Wons) – właściciel baru „Nur fur Deutsche”. Z powodu swego nazwiska panicznie boi się, że zostanie wylegitymowany przez jednego ze swoich klientów. Przed wojną ten chłopak z warszawskiego Powiśla, robił karierę w warszawskich teatrzykach jako konferansjer, udając że jest Węgrem.
Jasna (Małgorzata Socha) – Marianna, łączniczka AK, pseudonim „Jasna”, piękna barmanka pracująca w barze Kaputa. Kocha się w Hansie Klopssie. Niestety ten zakochuje się bez przerwy w pięknych nieznajomych. Łączniczka Hansa i kelnerka. Charakteryzuje się pięknymi, długimi nogami.
Slodowy (Bogdan Kalus) – Ślązak wcielony siłą do Wermachtu, ordynans Brudnera. Złota rączka. Przerobił limuzynę szefa na najbardziej wydajną bimbrownię w Warszawie. Jego zmarła siostra wyszła za charakteryzatora teatralnego, któremu on teraz pomaga się ukrywać.
Pimpusza (Dorota Chotecka-Pazura) – cyganka. Wróży przyszłość. Wyjątkowo uciążliwa dla Niemców i Kaputa.

</doc>
<doc id="1051229" url="https://pl.wikipedia.org/wiki?curid=1051229" title="Back to Black">
Back to Black

Back to Black – drugi i ostatni album studyjny Amy Winehouse, wydany 20 listopada 2006. Album okazał się najlepiej sprzedającą się płytą w 2007. W listopadzie 2007 wydano reedycję płyty, poszerzoną o dodatkowe 8 utworów.
Album w Polsce uzyskał status podwójnie platynowej płyty.

</doc>
<doc id="1051230" url="https://pl.wikipedia.org/wiki?curid=1051230" title="Ogrody Borghese">
Ogrody Borghese

Ogrody Willi Borghese – park w Rzymie, utworzony pierwotnie jako ogród willi Borghese. Park charakteryzuje się malowniczymi świątyniami stylizowanymi na ruiny, wieloma rzeźbami oraz kopiami innych zabytków (np. Łuku Septymiusza Sewera).

</doc>
<doc id="1051233" url="https://pl.wikipedia.org/wiki?curid=1051233" title="Estádio Campo Desportivo">
Estádio Campo Desportivo

Estádio Campo Desportivo () – wielofunkcyjny stadion położony na wyspie Taipa w Makau. Obecnie używany przede wszystkim jako stadion piłkarski, chociaż posiada również bieżnię. Stadion mieści 15 000 ludzi. 

</doc>
<doc id="1051238" url="https://pl.wikipedia.org/wiki?curid=1051238" title="Shimakaze (1942)">
Shimakaze (1942)

 – japoński wielki niszczyciel, jedyny z planowanej serii 17 okrętów tego typu. Wyróżniał się najsilniejszym uzbrojeniem torpedowym spośród okrętów tej klasy na świecie.
Historia.
„Shimakaze” został skonstruowany na bazie wydłużonego kadłuba niszczyciela typu "Kagerō". Większa wyporność została wykorzystana przede wszystkim do wzmocnienia uzbrojenia torpedowego. Ponadto, zastosowano znacznie mocniejszą siłownię turboparową, pracującą pod wyższym ciśnieniem pary, co pozwoliło na osiągnięcie bardzo wysokiej prędkości (maksymalnie na próbach – 40,9 węzła). Okręt zamówiono w ramach czwartego programu budowy okrętów z 1939 roku (wraz z 4 niszczycielami typu "Kagerō" i 10 nowego typu "Yūgumo"), pod numerem 125, lecz budowa opóźniała się z uwagi na niski priorytet jednostek eksperymentalnych i problemy z wysokociśnieniową kotłownią. Stępkę pod budowę okrętu położono 8 sierpnia 1941 w Stoczni Marynarki w Maizuru, kadłub wodowano 18 lipca 1942. Z budowy dalszych 16 okrętów tego typu, rozważanych w programie na 1942 rok, zrezygnowano. Budowa okrętów tego typu była znacznie bardziej kosztowna od konwencjonalnych dużych niszczycieli, a konstrukcja siłowni była bardziej problematyczna. Okręt otrzymał nazwę „Shimakaze” po wcześniejszym niszczycielu typu "Minekaze", oznaczała „Wyspowy Wiatr” (ang. "Island Wind")
Doświadczenia wojenne wykazały, że japońskie torpedy Typ 93 kalibru 610 mm były bardzo skuteczną bronią, przy czym trafienia uzyskiwano najczęściej pierwszą i często jedyną salwą. Dlatego brak zapasu torped nie stanowił większego problemu, a duża liczba torped w pierwszej salwie sprawiała, że „Shimakaze” był wartościową jednostką.
Opis konstrukcji.
Niszczyciel „Shimakaze” miał typową architekturę dla japońskich niszczycieli: jego sylwetka była podobna do typów "Kagerō" i "Yūgumo", z tym że był dłuższy i na pokładzie, w osi podłużnej umieszczono jeszcze małą nadbudówkę i trzeci aparat torpedowy. Drugą cechą wyróżniającą było to, że zamiast charakterystycznej dla japońskich okrętów dziobnicy o kształcie rozciągniętej litery S, miał on dziobnicę łukową, mocno wysuniętą do przodu, nadającą sylwetce dynamiczny wygląd, lepszą dla rozwijania dużych prędkości (o kształcie zbliżonym do „atlantyckiego” dziobu wielkich niszczycieli niemieckich i francuskich). Kadłub miał podwyższony pokład dziobowy na niecałej ⅓ długości. Na pokładzie dziobowym znajdowała się jedna dwudziałowa wieża artylerii, a za nią krótka, wieżowa nadbudówka. Nadbudówka była trzykondygnacyjna, na jej górnym poziomie znajdowała się zakryta przeszklona sterówka i za nią stanowisko kierowania ogniem. Przednia ściana nadbudówki była lekko pochylona, jak w typie "Yūgumo". Charakterystycznym elementem dla japońskich niszczycieli były łodzie ratunkowe zawieszone po bokach nadbudówki dziobowej. Dwie pozostałe wieże artylerii znajdowały się na pokładzie rufowym i niskiej nadbudówce rufowej, w superpozycji. Kotły znajdowały się w dwóch kotłowniach, a dalej turbiny parowe (układ liniowy siłowni). Spaliny z kotłów były odprowadzane przez dwa kominy (pierwszy – szerszy), pomiędzy którymi był umieszczony na postumencie w osi podłużnej okrętu pierwszy aparat torpedowy; drugi był umieszczony na pokładzie za drugim kominem. Za nim była mała nadbudówka z platformą reflektora, kryjąca ciągi wentylacyjne i za nią trzeci aparat torpedowy. Dalej była niska nadbudówka rufowa, stanowiąca podstawę dla drugiej wieży dział; krótsza niż na poprzednich typach, z powodu miejsca zajmowanego przez aparat torpedowy.
Uzbrojenie.
Niszczyciel „Shimakaze” miał silne uzbrojenie artyleryjskie, przejęte z budowanego równolegle typu "Yūgumo", w postaci 6 uniwersalnych dział kaliber 127 mm w nowych wieżach typu „D”, o kącie podniesienia 75°. Mogły one zwalczać samoloty na większych pułapach, aczkolwiek było to umiarkowanie skuteczne z uwagi na małą prędkość naprowadzania i ładowania. Typowe dla japońskich niszczycieli począwszy od typu "Fubuki" rozmieszczenie dział w zamkniętych wieżach polepszało warunki obsługi. Uzbrojenie torpedowe w postaci 15 wyrzutni torped w trzech aparatach Typ 0, mogących strzelać na dowolną burtę, było najsilniejsze w świecie na okręcie tej klasy, zarówno co do liczby wyrzutni, jak i mocy torped (stosowane na japońskich niszczycielach torpedy tlenowe Typ 93 kalibru 610 mm miały lepsze osiągi niż torpedy kalibru 533 mm używane powszechnie przez większość państw zachodnich).
Słabą stroną okrętu było jedynie lekkie uzbrojenie przeciwlotnicze, które początkowo stanowiły trzy podwójne działka automatyczne 25 mm Typ 96 po obu stronach drugiego komina i na platformie przed nadbudówką dziobową. Stanowisko dziobowe, dodawane na typach "Kagerō" i "Yūgumo" dopiero podczas modernizacji, umieszczono od razu podczas budowy.
Na początku 1944 roku okręt zmodernizowano w celu zwiększenia możliwości odpierania ataków lotnictwa amerykańskiego, które w tym okresie stało się największym zagrożeniem. Dlatego zdjęto wieżę nr 2 (rufową) z dwoma armatami kalibru 127 mm, a w zamian zwiększono liczbę armat kalibru 25 mm Typ 96 do 14 (dwie potrójne po obu stronach drugiego komina, dwie potrójne na nadbudówce rufowej, jedna podwójna przed nadbudówką dziobową). W lipcu 1944 dodano jeszcze dodatkowe 14 pojedynczych działek tego typu i 4 wkm kalibru 13 mm. W porównaniu z okrętami amerykańskimi, minusem jednak było stosowanie działek stosunkowo małego kalibru, o mniejszej skuteczności i o niskiej celności przeciwko szybko poruszającym się celom. Od początku okręt wyposażony był w radar.
Służba.
Okręt wszedł do służby 10 maja 1943 i został przydzielony do 11 Flotylli Niszczycieli Pierwszej Floty w celu treningu. Pierwszym dowódcą został kmdr. por. Hiromu Hirose. W lipcu został przydzielony do 2 Flotylli Niszczycieli (ang. "DesRon 2") Drugiej Floty.
Między 22 lipca a 1 sierpnia osłaniał ewakuację wojsk z Kiski na Aleutach jako okręt flagowy dowódcy sił osłony (kmdr Shigetaka Amano). Następnie pełnił głównie zadania eskortowe floty między Yokosuką, Truk i Rabaulem. 5 października 1943 dowódcą okrętu został kmdr por. Hiroshi Uwai.
19–20 czerwca 1944 roku wziął udział w bitwie na Morzu Filipińskim eskortując siły adm. Kurity. 23–25 października wziął udział w bitwie o Leyte, ponownie eskortując siły adm. Kurity. 24 października przejął z pancernika „Musashi” rozbitków z krążownika „Maya” i nie wziął następnie aktywnego udziału w starciu pod Samar 25 października, znajdując się na tyłach japońskiego zespołu. 23–25 października odniósł niewielkie uszkodzenia od ataków lotniczych i drobnej kolizji z niszczycielem „Akishimo”.
4 listopada 1944 został okrętem flagowym 2. Flotylli Niszczycieli kontradmirała Mikio Hayakawy. W trakcie rejsu w eskorcie transportu wojska TA nr 3 z Manili do Ormoc, „Shimakaze” został zatopiony 11 listopada 1944 roku w zatoce Ormoc, koło wyspy Cebu przez amerykańskie samoloty startujące z lotniskowców zespołu TF 38 w rejonie pozycji . Unieruchomiony podczas ataku przez bliskie wybuchy, dryfował płonąc przez pewien czas, po czym zatonął wybuchając. Liczba ofiar jest nieznana, uratowano łącznie 131 osób z „Shimakaze” i „Wakatsuki” (ranny został dowódca kmdr por. Uwai, zginął dowódca zespołu kadm. Mikio Hayakawa).
Dane techniczne.
Uzbrojenie i wyposażenie:

</doc>
<doc id="1051242" url="https://pl.wikipedia.org/wiki?curid=1051242" title="Booty Luv">
Booty Luv

Booty Luv – brytyjski duet założony w czerwcu 2006 roku przez dwie wokalistki Big Brovaz Cherise Roberts i Nadie Shepherd.
W listopadzie 2006 roku duet zadebiutował singlem "Boogie 2Nite" – coverem piosenki wykonywanej niegdyś przez Tweet. Utwór dotarł do 2 miejsca UK Chart i zyskał wysokie uznanie DJ-ów.W Wielkiej Brytanii sprzedał się w nakładzie 200.00 egzemplarzy. Drugim singlem została piosenka "Shine". Utworzenie przez dziewczyny zespołu Booty Luv nie oznacza zakończenia działalności Big Brovaz, Cherise i Nadia wydały swój album Boogie 2Nite, który do tej pory sprzedał się w Wielkiej Brytanii w nakładzie 70 tys. egzemplarzy 3 sierpnia 2009 wydany został nowy singiel grupy "Say It", który jest zwiastunem nowej płyty. 
Dyskografia.
Albumy.
2007: "Boogie 2nite", 
2010 TBC

</doc>
<doc id="1051245" url="https://pl.wikipedia.org/wiki?curid=1051245" title="Luke Walton">
Luke Walton

Luke Theodore Walton (ur. 28 marca 1980 w San Diego) – amerykański koszykarz i trener koszykarski występujący na pozycji niskiego skrzydłowego, dwukrotny mistrz NBA z drużyną Los Angeles Lakers (2008/2009 i 2009/2010), po zakończeniu kariery zawodniczej trener koszykarski, obecnie asystent trenera Cleveland Cavaliers.
Jest synem byłego koszykarza, dwukrotnego mistrza NBA – Billa Waltona.
Walton zaczynał swoją karierę na Uniwersytecie Arizony w barwach drużyny Wildcats. Do NBA został wybrany w drafcie 2003 przez Los Angeles Lakers z 32. numerem. Przez pierwsze trzy lata mecze zaczynał zazwyczaj na ławce rezerwowych, grając niewiele minut. Podczas Weekendu Gwiazd 2005, razem z Lisą Leslie i Magiciem Johnsonem, wystąpił w zawodach Shooting Stars. W sezonie 2006/07 został bardziej zauważany przez trenera i wystąpił w 60 meczach, wszystkie w pierwszej piątce. W ciągu tego sezonu znacznie poprawił statystyki, w tym zdobywając średnio 11,4 punktów, podczas gdy w poprzednich rozgrywkach zaledwie 5,0. Jego najlepszym występem w sezonie było spotkanie z Atlanta Hawks, podczas którego Walton zdobył 25 punktów, co jest jego rekordem kariery. Pięciokrotnie w ciągu sezonu uzyskał double-double.
Opuścił 22 mecze w rozgrywkach z powodu kontuzji kostki, której nabawił się w spotkaniu przeciwko Charlotte Bobcats. Po sezonie przedłużył swój kontrakt z Lakers na 6 lat, wart 30 milionów dolarów. W rozgrywkach 2007/08 Walton ponownie grał coraz mniej; z 74 rozegranych meczów, tylko 31 rozpoczął w wyjściowej piątce, spędzając średnio 23,4 minuty na parkiecie. W finałach 2008 przeciwko Boston Celtics Walton średnio grał około 11 minut zdobywając 2,5 punktów. W kolejnym sezonie statystyki gracza jeszcze bardziej się pogorszyły; 5,0 punktu na mecz przy skuteczności 43,6%, podczas gdy sezon wcześniej było to 7,2 punktu.
W czwartym meczu pierwszej serii play-off przeciwko Utah Jazz doznał kontuzji kostki, lecz już po dwóch meczach powrócił do składu Jeziorowców. Razem z nimi zdobył mistrzostwo NBA, pokonując w finale Orlando Magic 4-1. Tym samym Bill i Luke Waltonowie zostali trzecim duetem ojciec-syn, który zdobył tytuły mistrza NBA (poprzednio dokonali tego Matt Guokas Sr. i Matt Guokas Jr. oraz Rick Barry i Brent Barry).
15 marca 2012 Walton, wraz z Jasonem Kapono i przyszłym wyborem w drafcie, został wymieniony do Cleveland Cavaliers w zamian za Ramona Sessionsa i Christiana Eyengę.
W listopadzie 2013 został zatrudniony jako trener do rozwoju zawodników przez klub Los Angeles D-Fenders, farmerski klub Los Angeles Lakers w lidze NBA Development League.
3 lipca 2014 zatrudniony przez Golden State Warriors na stanowisku asystenta trenera.
30 kwietnia 2016 został mianowany na trenera Los Angeles Lakers. Luke Walton będzie 26. w historii trenerem Jeziorowców. W wieku 36 lat Walton będzie najmłodszym trenerem w NBA. Obowiązki przejmie zaraz po zakończeniu play-offów z Warriors. Zastąpił na tym stanowisku Byrona Scotta.
14 kwietnia 2019 został trenerem Sacramento Kings. 21 listopada 2021 opuścił klub. 31 maja 2022 objął stanowisko asystenta trenera Cleveland Cavaliers.
Statystyki.
Na podstawie Basketball-Reference.com 

</doc>
<doc id="1051247" url="https://pl.wikipedia.org/wiki?curid=1051247" title="Dire">
Dire



</doc>
<doc id="1051251" url="https://pl.wikipedia.org/wiki?curid=1051251" title="Konsyliarz">
Konsyliarz



</doc>
<doc id="1051260" url="https://pl.wikipedia.org/wiki?curid=1051260" title="Autostrada A6 (Włochy)">
Autostrada A6 (Włochy)

Autostrada A6 (Autostrada Zielonomorska) (wł."Autostrada Torino – Savona", "A6 La Verdemare") – arteria samochodowa łącząca stolicę Piemontu z leżącym nad Morzem Liguryjskim portowym miastem Savona.
Trasa została otwarta w roku 1960. Początkowo biegnąca przez nizinne rejony Piemontu w okolicach miejscowości Ceva wkracza na teren górzyste – miejsce, gdzie stykają się Apeniny Liguryjskie z pasmem Alp Nadmorskich. Tutaj też zbudowano kilkanaście imponujących estakad oraz dziesiątki tuneli. Autostrada na całej długości pokrywa się z magistralą drogową E717. Operatorem trasy jest spółka Autostrada Torino – Savona.

</doc>
<doc id="1051261" url="https://pl.wikipedia.org/wiki?curid=1051261" title="Kolondieba">
Kolondieba



</doc>
<doc id="1051264" url="https://pl.wikipedia.org/wiki?curid=1051264" title="Anna Przemysłówna">
Anna Przemysłówna

Anna (ur. w 1253 w Poznaniu, zm. po 26 czerwca 1295) – księżniczka wielkopolska z dynastii Piastów, ksieni cysterek w Owińskach.
Bliźniacza córka (wraz z Eufemią) księcia wielkopolskiego Przemysła I i Elżbiety, córki księcia śląskiego, krakowskiego i wielkopolskiego Henryka II Pobożnego. Siostra króla Polski Przemysła II.
Życiorys.
Na chrzcie nadano jej imię po babce Annie, królewnie czeskiej i księżnej śląskiej, żonie Henryka Pobożnego. Gdy miała 4 lata, zmarł jej ojciec. Odtąd opiekę nad nią i jej rodzeństwem sprawowali matka Elżbieta (zmarła w 1265) i stryj Bolesław Pobożny. Wychowywała się w bardzo religijnym środowisku, które z pewnością miało wpływ na wybór jej drogi życiowej. Jej matka dzieciństwo spędziła w klasztorze cysterek w Trzebnicy, gdzie znajdowała się pod silnym wpływem swej babki Jadwigi, przyszłej świętej. Nie jest pewne, czy przed małżeństwem z Przemysłem I nie złożyła ona ślubów zakonnych. Wiele czasu Anna spędziła na dworze Bolesława Pobożnego i jego żony, przyszłej błogosławionej, Jolenty Heleny, na którym panowała wysoce religijna atmosfera. Dodatkowo jej babka Anna, księżna śląska, zmarła w opinii świętości.
Podobnie jak dwie jej siostry, Eufrozyna i Eufemia, wybrała życie zakonne. Przed lipcem 1280 wstąpiła do zakonu cysterek w Owińskach, gdzie w latach 90. XIII w. (prawdopodobnie przed 1298) pełniła funkcję ksieni.
Nie jest znana dokładna data jej śmierci. Na pewno zmarła po koronacji królewskiej swego brata Przemysła II, tj. po 26 czerwca 1295, ponieważ "Nekrolog lubiąski" wspomina o niej i o jej siostrze Eufrozynie jako o siostrach króla polskiego. Prawdopodobnie dzienna data jej śmierci przypadła 19 maja, gdyż w tym dniu modlono się za spokój jej duszy w lubiąskim klasztorze. Jej ciało spoczęło w klasztorze w Owińskach.

</doc>
<doc id="1051267" url="https://pl.wikipedia.org/wiki?curid=1051267" title="Sasana">
Sasana

Sāsana (pāli.), (sanskr.: "śāsana") – termin używany przez buddystów, odnoszący się do ich systemu filozoficzno-etycznego, potocznie zwanego "buddyzmem".
Znaczenie słowa.
Słowo "sāsana" w języku pāli ma wiele znaczeń: "porządek", "nauka", "praktyka", "dyscyplina", "instrukcja", "epistoła". Słowa "buddha sāsana" oznaczają "Nauczanie Buddhy", którego udzielał Siddhāttha Gotama ponad 2,5 tysiąca lat temu. Słów ""buddha sāsana" często używa się zamiennie ze słowem "dhammā"" (sanskr. "dharma") - Nauka.

</doc>
<doc id="1051271" url="https://pl.wikipedia.org/wiki?curid=1051271" title="Wojtek Wawszczyk">
Wojtek Wawszczyk

Wojciech Wawszczyk, znany jako Wojtek Wawszczyk (ur. 16 sierpnia 1977 w Cieszynie) – reżyser, animator, scenarzysta i rysownik.
Życiorys.
Animację studiował w PWSFTviT, szkołę ukończył w 2001 roku z wyróżnieniem. W trakcie studiów odbył roczne stypendium w niemieckiej szkole Filmakademie Baden-Württemberg w Ludwigsburgu. Już pierwsze studenckie filmy Wawszczyka zyskały dużą popularność: "Headless" ("Bezgłowy", 1999) i "Mouse" ("Mysz", 2001) były pokazane na ponad 50 festiwalach i zdobyły kilka prestiżowych nagród.
Po ukończeniu szkół założył z Kamilem Polakiem niezależną grupę animatorów Studio Ploi, w ramach której współtworzył szereg filmów reklamowych i zrealizował swój kolejny krótki film "Pingwin" (2002).
W latach 2003–2005 pracował w Digital Domain w Los Angeles, gdzie współtworzył animację do filmów "Ja, robot", "Æon Flux" i minutowy film promocyjny dla Wytwórni Disneya. W 2004 roku kierował grupą animatorów w Prana Studios w Bombaju przy realizacji filmowych wstawek do gry "Fight Club".
W 2007 ukończył swój 16-minutowy film o drewnianej ławce zakochanej w dziewczynie "Splinter" ("Drzazga"), w technice łączącej malarstwo z komputerową animacją 3D. Wykładał animację i reżyserię filmu animowanego na Wydziale Animacji w Warszawskiej Szkole Filmowej i na krótkich warsztatach w Polsce i za granicą. Równocześnie prowadził grupę animatorów przy realizacji filmu Kamila Polaka "Świteź" w studiu Se-Ma-For.
Od listopada 2007 do marca 2011 razem z Tomaszem Leśniakiem i Jakubem Tarkowskim reżyserował i animował w studiu Paisa Films i Film Produkcja pełnometrażową adaptację komiksu Rafała Skarżyckiego i Tomasza Leśniaka "Jeż Jerzy". Od 2009 do 2012 prowadził wykłady z animacji komputerowej na studiach magisterskich w Polsko-Japońskiej Wyższej Szkole Technik Komputerowych w Warszawie.
Od premiery "Jeża Jerzego" związany z warszawskim studiem animacji Human Ark, gdzie pracuje jako reżyser i dyrektor kreatywny. Niezależnie, lub w duecie z Kamilem Polakiem, wyreżyserował prawie 200 reklam, m.in. z serii "Serce i Rozum", "Plush, Berlinki, Tiger". 
Współtwórca (scenarzysta i reżyser kilku odcinków) animowanego serialu dla dzieci "Kacperiada" (2016). Na potrzeby serialu wraz z Tomaszem Leśniakiem stworzył film w filmie – "Muchomściciel".
W 2018 i 2019 zrealizował bardzo popularną serię krótkich filmów animowanych "Słońce i woda", opartych na improwizowanych piosenkach jego 5-letniego syna Gucia.
Jego debiutancka powieść graficzna "Pan Żarówka" została po kilkunastu latach pracy opublikowana w Polsce w kwietniu 2018 przez wydawnictwo Kultura Gniewu. Polskie Stowarzyszenie Komiksowe uznało w 2019 "Pana Żarówkę" najlepszym polskim albumem komiksowym.
Druga powieść graficzna "Fungae" (z Tomaszem Leśniakiem) ukazała się w styczniu 2023.
Obecnie jako reżyser i scenarzysta pracuje w studiu Human (dawniej Human Ark) nad pełnometrażowym filmem "Diplodok" na motywach komiksów Tadeusza Baranowskiego.
Równolegle tworzy kolejną autorską powieść graficzną: "Bardzo mi przykro".

</doc>
<doc id="1051275" url="https://pl.wikipedia.org/wiki?curid=1051275" title="Magiczna karuzela">
Magiczna karuzela

Magiczna karuzela (franc. "Pollux: Le Manège enchanté", ang. "The Magic Roundabout", 2005) – francusko-brytyjski film animowany oparty na serialu telewizyjnym "Czarodziejska karuzela" z 1964 roku. Na podstawie filmu powstał w latach 2007-2008 serial animowany "Magiczna karuzela".
Fabuła.
Podobny do pajacyka na sprężynie czarodziej Zebedi ma koszmar o tym, jak ściga jego lodowy odpowiednik, czarnoksiężnik Zeebad.
Tymczasem w pewnej wiosce umówiony z dziewczynką Florą pies Dyziek ledwie zdąża na koncert ich przyjaciółki krowy Euralii. Znużony czekaniem na koniec Dyziek niepostrzeżenie się wymyka i podstępnie uszkadza wózek cukiernika. Cukiernik idzie po narzędzia do naprawy i daje Dyźkowi wózek do pilnowania. Dyziek chcąc obejrzeć zawartość wózka niechcący go uruchamia i uderza w karuzelę. Z uszkodzonej karuzeli której uwalnia się Zeebad. Karuzela pokrywa się lodem więżąc Florę z panem Rustym i resztą dzieci.
Dyziek, Euralia, ślimak Bartosz Pędziwiatr i królik Dylan wzywają na pomoc Zebediego. Ten wyjaśnia im, że został uwolniony Zeebad, który niegdyś pokrył świat wieczną zimą. By to zrobić ponownie, potrzebne mu są zaczarowane kryształy do zamrożenia słońca. Jednak jeśli kryształy zostaną przeniesione do karuzeli, to Zeebad zostanie z powrotem uwięziony. Zebedi mówi, że jeden z kryształów jest na karuzeli, więc musi zostać na miejscu, by go pilnować. Dyziek, Euralia, Bartosz i Dylan otrzymują od niego mapę do odnalezienia pozostałych kryształów i magiczną lokomotywę imieniem Ciuch.
W międzyczasie wolny Zeebad snuje swe plany ponownego zamrożenia świata i ożywia żołnierzyka z karuzeli, by ten był jego najemnikiem. Żołnierzyk przedstawiający się jako sierżant Sam zostaje wtajemniczony w plan odzyskania kryształów i zaatakowania przyjaciół Zebediego.
Gdy ekipa ratunkowa rozbija obóz pod górami dotkniętymi czarami Zeebada, Dyziek zostaje wrobiony stanie na warcie. Podczas czatowania zostaje schwytany przez Zeebada. Następnego dnia reszta szukając Dyźka spotyka łosia, który zaprowadza ich do zamku Zeebada. Tam Zeebad rozkazuje Samowi wydusić od Dyźka jakiekolwiek informacje nt. kryształów. Dyziek wykorzystując niewiedzę Sama nt. tortur zamierza podać mu fałszywe informacje. Nagle na pomoc przybywają przyjaciele Dyźka i uwalniają go. Po krótkim pościgu zakończonym ślepą uliczką ekipa ratunkowa wzywa na pomoc Zebediego. Pojedynek obu czarowników daje szansę na ucieczkę reszcie, jednocześnie unieruchomiony Zebedi zostaje zrzucony w przepaść.
Po krótkiej żałobie ekipa ratunkowa bierze się w garść i rusza dalej, próbując przejść pobliski łańcuch górski. Tam po karkołomnym przejściu skalnego mostu nad wrzącą lawą udaje się znaleźć jeden z kryształów. Służy on komunikowania się z uwięzionymi dziećmi w karuzeli. Nagle pojawiają się Zeebad i Sam, którzy wymuszają mapę. Ekipa ratunkowa w zapasie ma magiczne pudełko od Zebediego i za jego pomocą przemienia wagonik Ciucha w łódkę, a następnie robiąc z namiotów balon opuszcza górski łańcuch.
Podczas lotu zostają dostrzeżeni Zeebad i Sam płynący na morzu i ekipa ratunkowa decyduje ich śledzić. Na łodzi Euralia i podkochujący się w niej Bartosz zbliżają się do siebie, a Dyziek sypiającemu Dylanowi zwierza się o swej przyjaźni z Florą. W końcu wszyscy docierają do lasu tropikalnego, w którym znajduje się opuszczona świątynia. Zeebad widząc najeżone pułapkami korytarze z ukrycia ustępuje ekipie ratunkowej, by mieć łatwiejszą drogą do kryształu. Bartosz nieświadomie oczyszcza pierwszy korytarz z pułapek. Ekipa ratunkowa dociera do sali tronowej z drugim kryształem pilnowanej przez szkielety. Niespodziewanie Dylan rozprawia się ze szkieletami. Wyjaśnia, że zna wszystkie możliwe sztuki walki, lecz że nie używa przemocy z wyjątkiem samoobrony.
Tymczasem pilnujący wejścia do świątyni Ciuch spada w stary szyb kopalniany. Kryształ wydaje się na wyciągnięcie ręki, ale szkielety łączą się nagle w jednego wielkiego osobnika, który ściga ekipę ratunkową. Dyźkowi udaje się zniwelować zagrożenie, ale kryształ zdobywa Zeebad. Zostaje otwarte wejście do szybu, w którym znajduje się Ciuch. W pościg za nimi udaje się Szkielet, a następnie Zeebad i Sam w maszynie wiertniczej. Po pościgu obie ekipy mają straty. Zeebad zostawia na pastwę losu rannego Sama. Ciuch jest uszkodzone koła i nakazuje ekipie ratunkowej bez niego. Po długiej męczącej nocy ekipa ratunkowa traci nadzieję, aż nad ranem docierają do ich wioski.
Tam Zeebad wiedzący już o lokalizacji kryształu w karuzeli bezskutecznie go szuka, gdy nagle pojawia się Sam uratowany przez łosia. Ujawnia, że był elementem karuzeli i decyduje jej bronić. Zeebad rozprawia się z nim odkrywając, że w środku Sama był ostatni kryształ. Zeebad jest gotów do uaktywnienia kryształów jednak powstrzymuje go od tego ekipa ratunkowa. W ostatniej chwili przybywa Ciuch i z pomocą Dyźka ostatni zostaje włączony w karuzelę, która więzi ponownie Zeebada. Lód roztapia się, jednak Flora jest nieprzytomna. Dyziek na szczęście ją cuci. Nagle pojawia się też Zebedi, który przeżył upadek z przepaści wraca do wioski, a także włącza Sama do karuzeli, dzięki czemu ta jest w stanie działać i cieszyć innych.
Tymczasem Zeebad budzi się w łańcuchu górskim pełnym lawy, co prowadzi go do irytacji.
Ścieżka dźwiękowa.
Tekst: Andrea Remanda i GoldDust Prods
Wykonanie: Kylie Minogue, Andrea Remanda i Scaramanga X
Wersja amerykańska.
Według słów Williama H. Macy’ego, Harvey Weinstein po ujrzeniu filmu zdecydował na stworzenie amerykańskiej wersji, jako że "Czarodziejska karuzela" była nieznana amerykańskiej widowni. Mimo że istniała anglojęzyczna wersja na rynek brytyjski, Weinstein zdecydował się na ponowny angielski dubbing z amerykańską odmianą języka angielskiego. Cała brytyjska obsada została zastąpiona amerykańskimi celebrytami, zaś Kylie Minogue nagrała swe dialogi z amerykańskim akcentem. Jedynie kwestie Iana McKellena zostały zachowane.
Stworzenie nowych dialogów zostało przydzielone Butchowi Hartmanowi, który widział udział w filmie jako okazję do przepustki do większej kariery. Hartman uważał film za nudny i planował włączyć sceny aktorskie z dziadkiem i wnuczką w stylu "Narzeczonej dla księcia" co spotkało z aprobatą Weinsteina. Ostatecznie The Weinstein Company z tej części zrezygnowało tłumacząc się Hartmanowi zbyt wysokimi kosztami. Weinstein nakazał mu też przepisać dialogi, które Hartman musiał a także dopasować do ruchu warg. Pierwotnie Hartman miał nadzorować reżyserię nagrań dialogów, jednak terminy nagrań kolidowały się z wykładami uniwersyteckimi, mógł zrobić to jednego dnia. Następnie bez wiedzy Hartmana The Weinstein Company i reżyser amerykańskiej wersji Cory Edwards przepisali większość jego oryginalnego scenariusza, z którego tylko 3% trafiło do gotowego filmu. W nowym scenariuszu umieszczono wielokrotne odniesienia do popkultury oraz toaletowy humor. Nagrano także od nowa dialogi i dodano narrację Judi Dench.
"Magiczną karuzelę" wypuszczono do amerykańskich kin jako "Doogal" 24 lutego 2006 roku. Film w wersji amerykańskiej okazał się porażką finansową i artystyczną i został ogłoszony jedną z najgorszych animacji wszech czasów. Serwis Rotten Tomatoes ocenił film na 8% określając film jako „przeładowany nawiązaniami popkulturowymi, lecz z brakiem przekonujących postaci i fabuły, "Doogal" jest zbyt prostolinijny nawet dla dzieci”. Serwis Metacritic ocenił film na 23% i ocenę F. "Entertainment Weekly" napisał, że „Bardzo młode dzieci powinny być wściekłe... Gdzie jest napisane, że 4-latek nie zasługuje na dobrą historię, przyzwoite postacie i odrobinę spójności?”. W programie "Ebert &amp; Roeper" został na umieszczony na 5. miejscu najgorszych filmów w 2006 roku. Michael Phillip z "Chicago Tribune" opisał film jako „85 minut, których nikt ci nie zwróci”.
Randy Miller III dla DVD Talk opisał "Doogala" jako jedną z najgorszych wymówek jako film dla dzieci oraz skrytykował użycie popkulturowych nawiązań i brak uroku charakteryzującego "Shreka".
Frank Scheck z "The Hollywood Reporter" skarżył się „szczątkową animację postaci, która żadna nie jest wizualnie atrakcyjna”.
Ned Martel z "The New York Times" napisał, że „świat przedstawiony w "Doogalu" polega na złym tempie poszukiwania trzech diamentów, różnych żartów, które nie lądują, i odważnie niespójnej konfrontacji klimatycznej”.
W 2017 roku Butch Hartman w podcaście "Speech Bubble" przeprosił za "Doogala", jednocześnie winił The Weinstein Company oraz Cory’ego Edwardsa za zmiany przeprowadzone bez jego wiedzy i zgody.

</doc>
<doc id="1051277" url="https://pl.wikipedia.org/wiki?curid=1051277" title="Piękna i Bestia. Zaczarowany świat Belli">
Piękna i Bestia. Zaczarowany świat Belli

Piękna i Bestia. Zaczarowany świat Belli (ang. "Belle’s Magical World") – amerykański film animowany Walta Disneya, wydany 17 lutego 1998.
Polska wersja.
Wersja polska: Start International Polska
Reżyseria: Joanna Wizmur
Dialogi: Barbara Robaczewska
Teksty piosenek: Marek Robaczewski
Kierownictwo muzyczne: Marek Klimczuk
Dźwięk i montaż: Elżbieta Chojnowska
Opieka artystyczna: Mariusz Arno Jaworowski
Kierownictwo produkcji: Elżbieta Araszkiewicz
Wystąpili: 

</doc>
<doc id="1051283" url="https://pl.wikipedia.org/wiki?curid=1051283" title="Grigorij Dołgorukow">
Grigorij Dołgorukow

Grzegorz Fiodorowicz Dołgorukow (ros. "Григорий Федорович Долгоруков") (ur. 1656, zm. 1723) – rosyjski generał, dyplomata, książę, poseł rosyjski w I Rzeczypospolitej w latach 1701–1706, 1709-1712 i 1715-1721, senator, tajny radca dworu.
Życiorys.
Jego synem był Siergiej Dołgorukow, również dyplomata rosyjski.
Mianowany kapitanem Pułku Preobrażeńskiego. Odznaczył się w walkach o Azow w latach 1695–1696, nagrodzony tytułem namiestnika Rostowa. W 1700 awansowany do rangi generała-adiutanta.
Będąc osobistym doradcą Piotra I, był faktycznie autorem kursu rosyjskiej polityki wobec Polski na początku XVIII wieku.
W 1704 był inicjatorem zawiązania konfederacji sandomierskiej w obronie zagrożonego tronu Augusta II. Po zawarciu pokoju w Altranstädt w 1706 i abdykacji Augusta II opuścił Rzeczpospolitą.
W 1708 na czele wojsk rosyjskich brał udział w pustoszeniu dóbr hetmana Iwana Mazepy, gdy ten przeszedł na stronę Szwecji. W 1709 przeprowadził wybór Iwana Skoropadskiego na hetmana Ukrainy Lewobrzeżnej.
Do dzisiaj niewyjaśniona pozostaje rola jaką odegrał w podburzeniu szlachty przeciwko obecności stacjonujących w Rzeczypospolitej wojsk saskich.
Po zawiązaniu antysaskiej konfederacji tarnogrodzkiej w 1715, która podkopała pozycję Augusta II, wystąpił w roli mediatora pomiędzy konfederatami i monarchą. Dzięki swoim zręcznym posunięciom dyplomatycznym, nie dopuścił do wmieszania się w konflikt państw trzecich i 13 lipca 1716 wystąpił na kongresie w Lublinie jako jedyny arbiter wewnętrznego sporu Rzeczypospolitej. Pomagał mu w tym rosyjski rezydent przy hetmanie Sieniawskim, Aleksandr Daszkow. Był głównym architektem traktatu warszawskiego, podpisanego 3 listopada 1716, którego postanowienia zatwierdził Sejm niemy 1 lutego 1717.
W roku 1716 sprowadził wojska rosyjskie do Polski na życzenie Augusta II.
Dołgorukow pozyskał sobie w czasie misji do Polski zaufanie szlachty polskiej, która częściowo wpłynęła na jego światopogląd. Dzieci swoje Dołgorukow wychować kazał u warszawskich teatynów, a pod koniec lat dwudziestych cały klan Dołgorukowowów rozpoczął w Rosji walkę o zmianę ustroju państwa.
W 1721 roku Dołgorukow ujął i wysłał do Rosji agenta kozaków orlikowskich . Było to pogwałcenie prawa RP. Marszałek Józef Wandalin Mniszech zaprotestował jednak zbyt późno, by nastąpiła zmiana stanu rzeczy. Pozostało więc jedynie zwrócić się do cara Piotra I o odwołanie Dołgorukowa, co wkrótce nastąpiło.
Był odznaczony Orderem Orła Białego.

</doc>
<doc id="1051287" url="https://pl.wikipedia.org/wiki?curid=1051287" title="Just in the Mix">
Just in the Mix

Just in the Mix – album MBrothera (Mikołaja Jaskółki) polskiego producenta muzyki klubowej. Został wydany w roku 2006.

</doc>
<doc id="1051288" url="https://pl.wikipedia.org/wiki?curid=1051288" title="Tenenkou">
Tenenkou



</doc>
<doc id="1051289" url="https://pl.wikipedia.org/wiki?curid=1051289" title="Stefano Terrazzino">
Stefano Terrazzino

Stefano Alessandro Terrazzino (ur. 19 sierpnia 1979 w Mannheim) – włoski tancerz, piosenkarz, aktor i prezenter telewizyjny.
Życiorys.
Jest synem Sycylijczyków, Antonio Terrazzino i Giovanny Giglio, którzy jeszcze przed narodzinami syna wyjechali z kraju i zamieszkali w Mannheim, gdzie zajęli się prowadzeniem restauracji. Po urodzeniu został zarejestrowany jako Alessandro Giglio, później za namową rodziny jego rodzice zmienili mu dane osobowe na Stefano Terrazzino. Ma dwóch młodszych braci, o pięć lat Vincenza i o 12 lat Marca, który jest piłkarzem obecnie grającym w barwach Lechii Gdańsk.
Zafascynowany rolą Patricka Swayze w filmie "Dirty Dancing", w wieku 16 lat rozpoczął treningi tańca towarzyskiego. Przez pierwsze lata kariery tańczył z Concettą Strazzeri, następnie z Yvonne Hemlein i Angelą Stuppią. Po odbyciu rocznej nauki w technikum krawieckim został krawcem teatru w Mannheim, w którym występował dorywczo także jako tancerz. Po odejściu z teatru otworzył własne atelier, w którym projektował i szył stroje taneczne. Kontynuował treningi tańca, a jego pierwszą zawodową partnerką taneczną była Ewa Szabatin, dla której w 2005 przeprowadził się do Polski i z którą zajął szóste miejsce na Mistrzostwach Niemiec. Następnie tańczył zawodowo z Alessią Surovą (2008) i Pauliną Biernat (2009). Reprezentuje najwyższą, międzynarodową klasę taneczną „S” w tańcach latynoamerykańskich.
W 2006 zadebiutował jako trener tańca w programie rozrywkowym TVN "Taniec z gwiazdami". Jego partnerkami tanecznymi były, kolejno: Kinga Rusin, Katarzyna Tusk, Justyna Steczkowska, Agata Kulesza, Katarzyna Glinka i Katarzyna Pakosińska; w parze z Rusin i Kuleszą zwyciężył w finale czwartej i ósmej edycji programu. W 2008 wydał debiutancki album studyjny pt. "Cin Cin Amore". W 2009 został solistą w teleturnieju TVP1 "Jaka to melodia?".
W latach 2011–2013 był trenerem tańca w programie RTL "Let’s Dance", a jego partnerkami tanecznymi były: Andrea Sawatzki, Mandy Capristo i Marijke Amado. Od 2012 organizuje warsztaty taneczne i spotkania kulturalne na Sycylii pod hasłem „Authentic Sicily”. W 2013 wystąpił w jednym z odcinków programu TVN "Ugotowani". Od 2014 z przerwami występuje w programie rozrywkowym Polsatu "Dancing with the Stars. Taniec z gwiazdami". Jego partnerkami tanecznymi były, kolejno: Aneta Zając, Agnieszka Sienkiewicz, Małgorzata Pieńkowska, Iwona Cichosz, Agnieszka Radwańska, Julia Wieniawa i Izabela Małysz; w parze z Zając i Sienkiewicz zwyciężył w finale pierwszej i drugiej edycji programu.
W 2015 zwyciężył w finale trzeciej edycji programu rozrywkowego Polsatu "Twoja twarz brzmi znajomo", wcześniej wygrywając piątym i szóstym odcinku programu. Również w 2015 prowadził program "Salon sukien ślubnych: Polska" dla TLC Polska, a filmowa etiuda "Once Again" (2014) z jego udziałem została zaprezentowana na festiwalu Camerimage. W 2016 był gospodarzem programu Polsatu "Surprise, surprise!", który jednak został zdjęty z anteny po zaledwie kilku odcinkach z powodu niskich wyników oglądalności. Również w 2016 wystąpił jako Francesco Nicente w kilku odcinkach serialu "Przyjaciółki" oraz z Rino Marchese’em i Francesco Blundą założył projekt muzyczny „Stefano Terrazzino i Belli Ribelli”; wydali utwór „Kiedy quando”, do którego nakręcili teledysk z gościnnym udziałem Anety Zając. W grudniu 2017 wystawił premierowo spektakl "Sycylia, moja bedda" na festiwalu „Most”. W 2018 był gościnnie jurorem w jednym z odcinków dziesiątej edycji programu "Twoja twarz brzmi znajomo", a w 2020 wystąpił w świątecznym odcinku programu. W 2019 włączył się w akcję społeczną Fundacja Faktu i serwisu internetowego Plejada.pl „Zdrowie jest męskie”, biorąc udział w sesji zdjęciowej do kalendarza na rok 2020. W lipcu 2020 na scenie Mareckiego Centrum Edukacyjno-Rekreacyjnego w Markach premierę miał jego multimedialny spektakl taneczno-wokalny "Marzyciel", który wyreżyserowała Angela Ottone. W 2021 był ponownie gościnnie jurorem w jednym z odcinków piętnastej edycji programu "Twoja twarz brzmi znajomo". Wiosną 2022 wystąpił w programie "Mask Singer", z którego odpadł w drugim odcinku, a od tego samego roku jest stylistą uczestników w programie "Dancing with the Stars. Taniec z Gwiazdami".
Filmografia.
Dubbing:

</doc>
<doc id="1051293" url="https://pl.wikipedia.org/wiki?curid=1051293" title="K-10">
K-10

Mikojan K-10 (AS-2 Kipper, izdielije 352) – radziecki przeciwokrętowy pocisk rakietowy.
Historia.
K-10 został przyjęty do uzbrojenia w 1961 roku wraz z przenoszącym go samolotem Tu-16K-10. Samolot mógł przenosić pojedynczy pocisk podwieszony pod kadłubem. K-10 była napędzany silnikiem turboodrzutowym RD-9K. Rakieta miała kombinowany układ naprowadzania. Pocisk początkowo był naprowadzany bezwładnościowo, a później włączał się aktywny system radiolokacyjny. K-10 mógł być wyposażony w głowice burzącą lub atomową.

</doc>
<doc id="1051296" url="https://pl.wikipedia.org/wiki?curid=1051296" title="AS-2 Kipper">
AS-2 Kipper



</doc>
<doc id="1051299" url="https://pl.wikipedia.org/wiki?curid=1051299" title="Guardafui">
Guardafui



</doc>
<doc id="1051300" url="https://pl.wikipedia.org/wiki?curid=1051300" title="Stade Félix Houphouët-Boigny">
Stade Félix Houphouët-Boigny

Stade Félix Houphouët-Boigny (na cześć dawnego prezydenta kraju) – wielofunkcyjny stadion w Abidżanie na Wybrzeżu Kości Słoniowej. Wykorzystywany najczęściej jako arena meczów piłki nożnej. Użytkownikiem stadionu jest klub ASEC Mimosas. Obiekt może pomieścić 55 000 widzów.
Historia.
Stadion noszący nazwę Stade Géo André został zbudowany w latach 30. XX wieku. W dniu 7 września 1958 roku Félix Houphouët-Boigny, pełniący funkcję ministra stanu wygłosił na nim przemówienie przed mającym się odbyć referendum. Ukazał w nim działania podejmowane w celu odzyskania niepodległości, ale równocześnie apelował o utrzymanie więzi z Francją. W 1964 roku stadion przebudowano, a po otwarciu otrzymał imię Félixa Houphouët-Boigny. Na odnowionym stadionie zostały zorganizowane Igrzyska Abidżanu (Jeux d’Abidjan). W 1984 roku był wraz ze stadionem w Bouaké gospodarzem Pucharu Narodów Afryki.
Amnesty International Human Rights Now!
W 1988 roku 50 000 mieszkańców Wybrzeża Kości Słoniowej wzięło udział w koncercie zorganizowanym przez Amnesty International z okazji 40. rocznicy Powszechnej Deklaracji Praw Człowieka. Odbył się on w ramach trasy koncertowej Human Rights Now!. Podczas koncertu wystąpili Sting, Peter Gabriel, Bruce Springsteen &amp; The E Street Band, Tracy Chapman i Youssou N'Dour. 
Jeux de la Francophonie.
W 2017 roku na stadionie zostały zorganizowane igrzyska frankofońskie (), które pierwszy odbyły się w 1989 roku w Casablance i Rabacie w Maroku. Igrzyska łączą imprezy sportowe i kulturalne, a udział w nich biorą przedstawiciele państw używających języka francuskiego.

</doc>
<doc id="1051301" url="https://pl.wikipedia.org/wiki?curid=1051301" title="Stade Felix Houphouet-Boigny">
Stade Felix Houphouet-Boigny



</doc>
<doc id="1051309" url="https://pl.wikipedia.org/wiki?curid=1051309" title="Marroquí">
Marroquí



</doc>
<doc id="1051313" url="https://pl.wikipedia.org/wiki?curid=1051313" title="Niafunke">
Niafunke



</doc>
<doc id="1051314" url="https://pl.wikipedia.org/wiki?curid=1051314" title="Globi Discount">
Globi Discount



</doc>
<doc id="1051320" url="https://pl.wikipedia.org/wiki?curid=1051320" title="Ch-22">
Ch-22

Ch-22 Burja (ros.: Х-22 Burja ("burza");
kod NATO: AS-4 'Kitchen') – radziecki, a później rosyjski, lotniczy kierowany pocisk manewrujący klasy powietrze-woda/ziemia dalekiego zasięgu, o cechach hipersonicznych. Zdolny do przenoszenia głowic jądrowych. Skonstruowany w biurze konstrukcyjnym OKB-2-155 Raduga.
W czasie Zimnej Wojny stanowił uzbrojenie pierwszego rzutu lotnictwa strategicznego ZSRR.
Historia.
Prace nad pociskiem rozpoczęły się wraz z wydaniem w dniu 17 czerwca 1958 dekretu nr 426-201 Rady Ministrów ZSRR, jako odpowiedź na brytyjskie pociski Blue Steel. Prace prowadziło biuro konstrukcyjne nr 155 w Dubnej – późniejsze OKB Raduga. Roboczo oznaczono go jako D-2. Powstały dwie wersje pocisku: do zwalczania celów punktowych (pojedynczych okrętów) i powierzchniowych (grup lotniskowców, konwojów, celów naziemnych). Na te potrzeby OKB-1 opracowało trzy rodzaje systemów kierowania: autonomiczne inercyjne, oraz inercyjne wspomagane radarem aktywnym lub pasywnym.
Pierwsze prototypy powstały w 1962 roku, w zakładach nr 256. W tym samym roku rozpoczęto próby z użyciem dostosowanego samolotu Tu-16K-22. Nie przebiegały one pomyślnie. Pocisk przyjęto na uzbrojenie dopiero w 1967, jako uzbrojenie bombowców Tu-22. Produkcję najpierw rozpoczęto w zakładach nr 301 w Chimkach, ale z powodu niespełniania wymogów przeniesiono ją do zakładów nr 256, gdzie powstawały prototypy. Po opanowaniu metod, produkcję rozpoczęto w innych zakładach. Pracownicy i szef OKB Raduga, Aleksandr Bereznjak, otrzymali Nagrodę Państwową za projekt pocisku. Nagrodę otrzymali ponownie w 1974 za warianty M i MA.
Ch-22 został skonstruowany dla samolotów Tu-22 (również wersji M, M2 i M3; adapter podkadłubowy BD-45F i adaptery podskrzydłowe BD-45K), później zintegrowano go również z samolotem Tu-95K-22 (1-2 szt. do użytku bojowego, do 3 sztuk do transportu). Pocisk produkowano w 7 wersjach:
W trakcie użytkowania pociski przechodziły ulepszenie systemu nawigacji do systemu APK-22.
W połowie lat 70. XX wieku zaczęto rezygnować z wersji z pasywnym radiolokatorem na rzecz aktywnego, z uwagi na celność i problemy z nim. Efektywność wersji N opisywano jako wysoką: szacowano, że do porażenia lotniskowca/grupy uderzeniowej potrzebne będzie nie więcej niż 9 pocisków.
W latach 70. XX wieku starano się stworzyć wersję hipersoniczną (Mach 6), atakującą z wysokości 70 km. Wersja oznaczana jako B, ostatecznie nie powstała.
Możliwości tego pocisku skłoniły USA do prac nad systemem AEGIS.
W latach 80. XX wieku pocisk był oferowany na eksport. Zainteresowanie wyrażały Chiny i Iran, ale brak jest informacji o jakichkolwiek zakupach.
Produkcję zakończono w 1988. Szacuje się, że łącznie wyprodukowano od 1000 do 3000 egzemplarzy wszystkich wersji Ch-22. W XXI wieku pozostawał podstawową bronią tego typu w arsenale Rosji i Ukrainy. W roku 2000 Ukraina przekazała 386 rakiet Ch-22 ze swoich zasobów w ramach spłat zadłużenia wobec Rosji.
Następcą „Burzy” miała zostać rodzina pocisków Ch-32.
Testy.
W trakcie testów pocisków okazał się bardzo skuteczny w rażeniu celów nawodnych, nawet bez głowicy jądrowej. Celne rażenie pojedynczym pociskiem było w stanie wyeliminować z walki lotniskowiec lub krążownik. W trakcie prób otwory w poszyciach rażonych celów miały powierzchnię do 22 m², a wypalenie pokładów sięgało do 12 metrów w głąb.
Jednakże zebrane dane o skuteczności amerykańskich środków walki radioelektronicznej świadczyły, że celne trafienie może być trudne. Według radionawigatorów, wywoływane zakłócenia był tak duże, że praktycznie uniemożliwiały pociskom celowanie. Z tego względu planowano stosować różne techniki taktyczne, na przykład:
Opis.
Ch-22 jako pierwszy radziecki pocisk na szeroką skalę wykorzystywał stopy tytanu (OT-4-1 i SM-5; ). W trakcie budowy Raduga napotkała podobne problemy z nagrzewaniem się konstrukcji pocisku przy prędkościach powyżej Mach 3, podobnie jak amerykański Lockheed Martin przy budowie A-11/YF-12A. Konstrukcja pocisku musiała bowiem znosić duże obciążenia termiczne, do ponad 400°C, co wykluczało użycie typowych dla konstrukcji lotniczych stopów aluminiowych.
Elementy nośne korpusu i uskrzydlenia wykonano ze stali, głównie spawanej. Z tytanu wykonano elementy poszycia, oraz osłon i ekranów termicznych. Kratownice i belki wewnątrz wykonano głównie z lekkiego stopu magnezowego ML-5. Największy pojedynczy element pocisku, pięciometrowej długości zbiornik na paliwo, wykonano ze stali kwasoodpornej. Większość elementów była spawana. Aby nie osłabiać konstrukcji, poszycie miało zminimalizowaną liczbę otworów technicznych i serwisowych. 
Wnętrze pocisku składało się z 4 komór. W części nosowej znajdował się radar lub antena odbiorcza (zależnie od wersji) i jednostka kontrolna. Za nimi znajdował się blok zapalników kontaktowych, komputera pokładowego. Następnie akumulatory suche (z elektrolitem ampułkowym aktywowanym przy starcie), zbiorniki utleniacza i paliwa, oraz autopilota APK-22A. W części ogonowej znajdowały się siłowniki sterów, turbopompa oraz silnik z dwoma komorami spalania.
Napęd stanowił silnik rakietowy Isajew (późniejsze OKB Sojuz) R-201-300/S5.44 na paliwo ciekłe. Silnik miał ciąg maksymalny 83 kN i ciąg marszowy 5,9 kN (ciąg startowy i marszowy uzyskiwany był w osobnych komorach), korzystający z zapasu 3049 kg ton paliwa TG02 i 1015 kg utleniacza AK-20K. Pocisk używał turbopomp z gazogeneratorem, i generatorem głównym do zasilania awioniki i hydrauliki.
Autopilot APK-22(A) zasilany był akumulatorem suchym, pozwalającym na 10 minut czasu pracy. Siłowniki sterów korzystał z akumulatorów hydraulicznych.
Usterzenie w układzie trójkątnym, o symetrycznym profilu naddźwiękowym. Dla zwiększenia stabilności, na dnie korpusu znajdowało się wybrzuszenie w formie kilu, w którym znajdowało się część wyposażenia antenowego.
Działanie.
Po odłączeniu od samolotu składniki paliwa były podawane do komory spalania, gdzie ulegały samozapłonowi. Pocisk rozpędzał się i jednocześnie wchodził na wysokość docelową. Po osiągnięciu maksymalnej prędkości, silnik przechodził w tryb marszowy.
Zasięg wykrywania celu typu krążownik wynosił do 340 km. Zasięg przechwytywania i śledzenia wynosił 250-270 km. Zasięg samego pocisku zależał od prędkości samolotu nośnika i wysokości wystrzelenia.
Profil ataku mógł być trojaki:
Do wad pocisku należało bezpieczeństwo i obsługa. Paliwo pocisku jest toksyczne, a utleniacz – żrący. Przygotowanie pocisku do startu było skomplikowane i długie. Obsługa musiała nosić gumowe kombinezony ochronne i maski przeciwgazowe. Prace przy pociskach odbywały się w asyście drużyn ratowniczych. Gdy nie przywidywano prawdziwych strzelań, unikano tankowania pocisków nawet podczas ćwiczeń. Z tego względu wyprodukowano pewną ilość pocisków ćwiczebnych i symulatorów (I-098).
Pociski miały tendencję do usterek po kilku lotach pod zaczepami. Wprowadzenie dokładnej telemetrii stanu pracy pocisków wykazało, że część usterek spowodowana była zanieczyszczeniem powietrza w przedziałach sterowania i utrzymaniem temperatury. Część z problemów udało się usunąć. Wprowadzenie nowego systemu tankowania (za pomocą modułów) poprawiło bezpieczeństwo i uprościło utrzymanie pocisków. Pocisk wymagał produkcji wysokiej jakość i dokładności.
Dużym problemem w opracowaniu i produkcji stanowiło osłona radaru z włókna szklanego przepuszczalna dla fal radiowych. Przy jej tworzeniu używano włókien mineralnych, kwarcu, materiału radioprzepuszczalnego ASTT2, oraz spoiw termoodpornych WS-350, PU-2, WKT-2 i WKT32-2.
Pocisk dostarczany był w całości, w pełni skompletowany, co odróżniło go od innych rakiet. Skrzynia transportowa miała 12 metrów długości i wymagała transportu kolejowego lub samolotem An-12. Do transportu pocisku na terenie baz lotniczych używany był dedykowany wózek i elektryczny podnośnik. Montaż pocisku był złożony i kłopotliwy.
Do zalet należało:
Użytkowanie.
Od 1987 bombowce strategiczne Tu-22M3, przenoszące Ch-22, przynależą do 4 pułki tworzące 37. jednostkę lotnictwa frontowego Marynarki Wojennej RF Rosji. 
Do lat 90. XX wieku najczęstszym miejscem ćwiczebnego użycia Ch-22 było Morze Kaspijskie. Po rozpadzie ZSRR pierwsze strzelania Ch-22 z użyciem Tu-22M3 miały miejsce podczas ćwiczeń Zapad 1999, w czerwcu 1999. Cztery kolejne pociski wystrzelono we wrześniu tego samego roku.
W roku 2000, 11 sierpnia, podczas wspólnych ćwiczeń lotnictwa rosyjskiego i ukraińskiego, dwa Tu-22M3 z Połtawy odbyły 4 godzinny lot do poligonu Nowa Ziemia, gdzie celnie trafiły barki ćwiczebne. Dwa tygodnie później, 25 sierpnia, załoga ukraińskiego Tu-22M3 wystrzeliła Ch-22 na poligonie Arkałyk (Kazachstan), który następnie został przechwycony i zniszczony przez myśliwce Su-27. 
Szóstego kwietnia 2001 na poligonie Makat wykonano odpalenie pocisku składowanego przez 25 lat – w celu badawczym, aby sprawdzić trwałość i niezawodność rakiety.
We wrześniu 2002 roku użycie pocisku na poligonie Krasny Jar (k. Chita) zakończyło się skandalem – pocisk nie zadziałał prawidłowo i spadł na terytorium Mongolii. Podobny przypadek zdążył się również potem również w Kazachstanie, gdzie rakieta spadła nieopodal wioski. 
W 2018 roku Rosja wyasygnowała 4,5 mln USD na remont i przerobienie 80 rakiet do wersji Ch-32.
Ch-22 zajmuje szczególne miejsce w historii radzieckiego i rosyjskiego uzbrojenia. Znajduje się na uzbrojeniu już od 60 lat i stosowany był na różnych typach bombowców strategicznych. Wszystko to mimo wad takich, jak niska sprawność, trudne utrzymanie, i kłopotliwe magazynowane - związane z ciekłymi i wywołującymi korozję składnikami paliwa. 
Wojna w Ukrainie.
Pocisk Ch-22 był używany przez Rosję do ataków na Ukrainie. Do połowy stycznia 2023 strona ukraińska odnotowała użycie 210 rakiet tego typu. Z uwagi na charakterystykę ich lotu, nie dysponowała skutecznymi środkami obrony. Najgłośniejszym echem odbił się atak z jego użyciem z soboty 14 stycznia 2023. Pocisk Ch-22 uderzył w 16-piętrowy blok mieszkalny w Dnieprze, zabijając co najmniej 29 osób i raniąc 80. Najpewniej został wystrzelony z samolotów należących do 52. Pułku Lotnictwa Ciężkich Bombowców Gwardii. 

</doc>
<doc id="1051322" url="https://pl.wikipedia.org/wiki?curid=1051322" title="AS-4 Kitchen">
AS-4 Kitchen



</doc>
<doc id="1051323" url="https://pl.wikipedia.org/wiki?curid=1051323" title="Agulhas">
Agulhas



</doc>
<doc id="1051328" url="https://pl.wikipedia.org/wiki?curid=1051328" title="Trafalgar">
Trafalgar



</doc>
<doc id="1051331" url="https://pl.wikipedia.org/wiki?curid=1051331" title="Stade de Bouaké">
Stade de Bouaké



</doc>
<doc id="1051333" url="https://pl.wikipedia.org/wiki?curid=1051333" title="Stade Bouaké">
Stade Bouaké

Stade Bouaké – wielofunkcyjny stadion w Bouaké na Wybrzeżu Kości Słoniowej. Najczęściej pełni rolę areny piłkarskiej. Obiekt może pomieścić 35 000 widzów.

</doc>
<doc id="1051334" url="https://pl.wikipedia.org/wiki?curid=1051334" title="Świńska trawa">
Świńska trawa



</doc>
<doc id="1051337" url="https://pl.wikipedia.org/wiki?curid=1051337" title="Methods of Mayhem">
Methods of Mayhem

Methods of Mayhem – amerykańska grupa wykonująca szeroko pojętą muzykę rockową.
Grupa Methods of Mayhem powstała w 1999 roku w wyniku kolaboracji rapera TiLo i perkusisty Tommy'ego Lee, który opuścił na pewien czas swój stary zespół Mötley Crüe.
Pod koniec 1999 roku zespół wydaje swój pierwszy album Methods of Mayhem. Na albumie pojawili się gościnnie Fred Durst, The Crystal Method, Kid Rock, Snoop Dogg, Lil' Kim, George Clinton i Mix Master Mike. Tommy Lee napisał większość piosenek podczas pobytu w więzieniu za pobicie swojej byłej żony Pameli Anderson. Album okazał się sukcesem i został sprzedany w ponad 500.000 egzemplarzach.

</doc>
<doc id="1051339" url="https://pl.wikipedia.org/wiki?curid=1051339" title="NK GOŠK Dubrovnik">
NK GOŠK Dubrovnik

Nogometni Klub Gruški Omladinski Športski Klub Dubrovnik – chorwacki klub piłkarski z siedzibą w Dubrowniku. Został założony w 1998 roku.

</doc>
<doc id="1051342" url="https://pl.wikipedia.org/wiki?curid=1051342" title="KWK Janina">
KWK Janina



</doc>
<doc id="1051343" url="https://pl.wikipedia.org/wiki?curid=1051343" title="Jan z Jani">
Jan z Jani

Jan z Jani herbu Ostoja (ur. ok. 1400, zm. 29 marca 1461) – rycerz z ziemi nowskiej, współtwórca Związku Pruskiego, członek Towarzystwa Jaszczurczego, przywódca w wojnie 13-letniej, starosta środkowego Pomorza, starosta gniewski. W dowód uznania za zasługi w walkach z zakonem krzyżackim został mianowany przez króla Kazimierza IV Jagiellończyka 10 maja 1454 r. pierwszym wojewodą pomorskim. Pełnił tę funkcję aż do swojej śmierci. W roku 1457 otrzymał w posesję miasto Starogard Gdański, a w roku 1458 wsie Rabelnaw, Robaw, Pancze, Wonental, Szwarczenwalt, Weisenwalt, Moealwalt i Landesende. Był bratem ciotecznym Mikołaja Szarlejskiego herbu Ostoja, wojewody inowrocławskiego, kujawskiego.
Legenda.
Legenda o rycerzu Janie z Jani przytacza wielkiego feudała, polityka, rycerza walczącego z Zakonem Krzyżackim. Mieszkał w swoim zamku w którym okoliczna ludność mogła się uchronić przed napadami krzyżackimi. Wiele razy zapuszczał się Jan z Jani w teren nieprzyjaciela, badając teren i obserwując fortyfikacje nieprzyjaciela. Ze strony internetowej Gminy Smętowo można wyczytać następującą treść:
„"Pewnego letniego wieczora, wracając zapewne z takiego wypadu, samotnego rycerza jedynie z przyboczną służbą zauważył oddział zakonny. Natychmiast ruszyli za śmiałkiem, który tak daleko zapuścił się od swego zamku. Okrucieństwo Krzyżaków znane było doskonale ludności Pomorza. Jan uciekając przed nimi dotarł do brzegu Wisły. Mógł oddać się w niewolę wrogowi, lub zaryzykować przeprawę przez rzekę. Wieczorna mgła, wezbrane, wartkie wody królowej polskich rzek to rzeczywiście ogromne ryzyko, ale rycerz zdecydował się podjąć. Jedynym sprzymierzeńcem ryzykanta był odbijający się w tafli wody księżyc. Płynąc w ślad za jego rogalem na rzece szczęśliwie osiągnął Jan drugi brzeg. Z radości krzyknął wtedy:"
"- Ostałem się! – a echo poniosło głos jego ponad wodami Wisły, w gąszcz Tucholskiego Boru i dalej, po całym Pomorzu."
"Na pamiątkę tego wydarzenia herb swój Jan z Jani nazwał „Ostoja”, jako ta ostoja polskości na Gdańskim Pomorzu"”.
Obecnie w Kościelnej Jani od kilkunastu lat odbywa się najstarsza impreza biegowa w gminie Smętowo – Wojewódzkie Biegi Przełajowe „Szlakami Jana z Jani”, pamięci pierwszego wojewody pomorskiego.
W 1961 - w pięćsetną rocznicę śmierci - w Starej Jani ustawiono obelisk upamiętniający Jana z Jani jako pierwszego wojewodę pomorskiego.

</doc>
<doc id="1051346" url="https://pl.wikipedia.org/wiki?curid=1051346" title="Irena Eichlerówna">
Irena Eichlerówna

Irena Eichlerówna (ur. 19 kwietnia 1908 w Warszawie, zm. 12 września 1990 tamże) – polska aktorka dramatyczna. Jedna z najwybitniejszych polskich aktorek w historii. Porównywano ją do Eleonory Duse.
Życiorys.
Córka Witolda i Adolfy z Klimowiczów. Kształciła się w gimnazjum Janiny Tymińskiej, a następnie w gimnazjum im. Marii Konopnickiej. Jej związek z teatrem zaczął się w tych czasach udziałem w przedstawieniach szkolnych.
W 1926 roku rozpoczęła studia w Państwowej Szkole Dramatycznej przy warszawskim Konserwatorium Muzycznym, gdzie jej nauczycielami byli między innymi Aleksander Zelwerowicz, Wojciech Brydziński, Mariusz Maszyński. Po egzaminie kończącym studia w 1929 roku odrzuciła zaproszenie Arnolda Szyfmana do Teatru Polskiego i wyjechała z A. Zelwerowiczem do Wilna, gdzie przez dwa lata występowała w Teatrze na Pohulance. Stworzyła tam kreacje zauważone przez świat teatralny – oceniono je jako współczesne i wyraziste. O jednej z tych kreacji – tytułowej Turandot w sztuce Carla Gozziego – mówiono, że potrafiła połączyć w tej roli kobiecość i okrucieństwo.
Po rezygnacji Zelwerowicza z kierowania Teatrem na Pohulance również wyjechała z Wilna i na krótko podjęła angaż w Teatrze im. Juliusza Słowackiego w Krakowie. Następnie również na krótko podjęła współpracę z Teatrami Miejskimi we Lwowie, szeroko znanymi wówczas w Polsce, dzięki kierującemu nimi Wilamowi Horzycy. Jej role na tej scenie cieszyły się uznaniem publiczności i krytyki, a kreacja niemieckiego szpiega Anny Lesser w napisanej specjalnie dla niej przez lwowskiego spikera radiowego Jerzego Tepę sensacyjnej sztuce szpiegowskiej "Fräulein Doktor" (1933) („Faktomontaż prawdziwy w 6-ciu odsłonach z epilogiem”) wywołała aplauz widzów i recenzentów. Eichlerówna grała w niej sześć wcieleń Anny Lesser. Znaczącą rolą była postać Kleopatry w sztuce Cypriana Kamila Norwida w adaptacji Horzycy – dodatkowo było to pierwsze wprowadzenie Norwida na scenę. Te i inne role spowodowały, że uznano ją za aktorkę posiadającą wrodzone umiejętności do odgrywania scenicznych postaci tragicznych. Zwracano uwagę na dojrzałą technikę pozwalającą osiągnąć oryginalność i wyrazistość postaci oszczędnymi środkami wyrazu. W połączeniu ze starannym opracowaniem kolejnych kreacji pozwalało to na sugestywne i przekonujące prezentowanie złożonych wnętrz granych bohaterek. Prowadziło to w przypadku wielu ról do nadawania postaciom cech i niuansów szerszych i głębszych niż pierwowzór literacki.
Jednocześnie podkreślano posiadanie przez nią jeszcze jednego waloru – głosu o wielkiej skali, którym znakomicie i subtelnie potrafiła operować. Konrad Swinarski, jak podaje A.J. Dąbrowski, wymyślił na temat głosu Eichlerówny anegdotę, według której śpiewa ona nieustannie, nawet w bufecie, gdy zamawia herbatę, a gdy rozpoczęła się wojna i zawyły syreny, to wszystkim (słuchaczom radiowym) się zdawało, że to Eichlerówna śpiewa jeszcze.
Począwszy od 1934 roku uważana już za gwiazdę Eichlerówna związała się na stałe ze scenami warszawskimi – Teatrem Polskim, a potem Teatrem Narodowym. Gościnnie występowała we Lwowie i w Łodzi. Współpracowała z Leonem Schillerem i Erwinem Axerem w jego warsztacie dyplomowym ("Panna Julia" Augusta Strindberga).
Po wybuchu wojny ewakuowała się z Warszawy, i trafiła do Rumunii, a potem do Francji. Występowała tam dla żołnierzy i uchodźców polskich w przedstawieniach teatru zorganizowanego wspólnie z reżyserem Zbigniewem Ziembińskim. Po klęsce Francji w 1940 roku jako Stypińska wyjechała do Brazylii. Dostała tam angaż teatralny i radiowy. Pomimo sukcesu w 1945 roku w Teatrze Phoenix w Rio de Janeiro wkrótce po listownych namowach Arnolda Szyfmana zdecydowała o powrocie do Polski, co ostatecznie nastąpiło w 1948 roku.
Podjęła współpracę z teatrami warszawskimi, łódzkimi i poznańskimi oraz takimi dyrektorami i reżyserami jak Erwin Axer, Wilam Horzyca, Dobiesław Damięcki. Role jej cieszyły się zainteresowaniem publiczności, ale jednocześnie była angażowana bardzo rzadko. W rzeczywistości powojennej krytyka teatralna, często z pozycji socrealistycznych, dostrzegała u niej manieryczność i udziwniony sposób posługiwania się głosem. Wraz z odwołaniem prymatu socrealizmu, od 1955 roku występowała częściej, tworząc kolejne, według krytyki, wspaniałe kreacje.
Ostatni raz wystąpiła na deskach teatralnych w 1986 roku w roli Matyldy von Zahnd w "Fizykach" Friedricha Dürrenmatta.
Oprócz teatru miała w swoim dorobku trzy role filmowe, kilkanaście ról w Teatrze Telewizji oraz współpracę od 1930 roku z Polskim Radiem. Ta współpraca posłużyła Swinarskiemu do stworzenia wyżej przytoczonej anegdoty.
Jednym z wyznaczników jej filozofii zawodowej był pogląd, iż "teatr jest grą, poprzez którą pokazuje się prawdę o życiu, a nie życie jako takie, i jest odrębnym rodzajem sztuki, rządzącym się własnymi prawami".
Posiadała odznaczenia i nagrody państwowe (wszystkie z czasów PRL), między innymi Krzyż Oficerski Orderu Odrodzenia Polski (1952), Medal 10-lecia Polski Ludowej (1955), Order Sztandaru Pracy I klasy (1959) oraz nagrodę ministra kultury i sztuki I stopnia za wybitne osiągnięcia w dziedzinie aktorstwa,
Była żoną bogatego przemysłowca Bohdana Stypińskiego, którego poślubiła w latach 30. XX wieku. Związek ten zapewnił jej niezależność materialną.
Została pochowana (kwatera 69-1-26).

</doc>
<doc id="1051352" url="https://pl.wikipedia.org/wiki?curid=1051352" title="Flight of the Amazon Queen">
Flight of the Amazon Queen

Flight of the Amazon Queen – komputerowa gra przygodowa typu wskaż i kliknij wydana w roku 1995 przez Renegade Software. Ponownie wydana w 2004 roku jako freeware, możliwe jest uruchamianie jej na nowych komputerach za pomocą oprogramowania SCUMM Virtual Machine. Przypomina stylem gry przygodowe produkowane w tym czasie przez studio LucasArts, a inspiracją do powstania gry była seria "Monkey Island".
Historia wydania.
Przed wydaniem gra została wysłana przez wydawcę do czasopisma "Amiga Power" w celu jej zrecenzowania. Recenzent - Jonathan Nash, w jednej z pierwszych lokacji odkrył błąd uniemożliwiający zrobienie postępu w grze. Poinformował o tym Renegade Software, co spowodowało opóźnienie wydania "Flight of the Amazon Queen" o kilka miesięcy. Na zmianę zawartości czasopisma, było również za późno. Zamiast tego redakcja "Amiga Power" zamieściła przeprosiny informujące o tym, że wbrew zasadom magazynu omyłkowo zrecenzowano niedokończoną grę. Kolejnym odstępstwem od zasad było zamieszczenie zrzutów ekranu pochodzących z wersji gry przeznaczonej na komputery osobiste z systemem DOS. 
W marcu 2004 roku gra została wydania ponownie jako freeware. ScummVM zapewnia wsparcie do jej obsługi, dzięki czemu mogą z niej korzystać użytkownicy systemów POSIX, OS X, Windows CE, Atari TOS oraz innych kompatybilnych systemów operacyjnych. Grę można pobrać z oficjalnej witryny internetowej ScummVM, jest także dostępna np. w repozytoriach systemu Ubuntu.
Opis fabuły.
Akcja gry toczy się w roku 1949 w Amazonii. Joe King oraz jego przyjaciel - Sparky, otrzymują zadanie przewiezienia swoim samolotem znanej gwiazdy filmowej Faye Russel, jednak jego samolot rozbija się w dżungli. 
Szukając wyjścia z trudnej sytuacji, King dowiaduje się przypadkiem o porwaniu Azury - księżniczki Amazonek. Poszukiwania doprowadzają Kinga do położonej w głębi dżungli siedziby firmy Floda. Oficjalnie jej działalność ogranicza się do produkcji ubrań, jednak, jak się okazuje, w rzeczywistości jej głównym celem jest zdobycie władzy nad światem m.in. poprzez przeistaczania ludzi w potwory podobne do dinozaurów za pomocą wynalazku doktora Franka Ironsteina - geniusza zła i przywódcy Flody. To właśnie tam King odnajduje i uwalnia Azurę. Obydwoje wkrótce się w sobie zakochują.
Wkrótce po uratowaniu Azury profesor Ironstein wkracza wraz ze swoimi poplecznikami do fortecy Amazonek, biorąc je jako zakładniczki, czym zmusza Kinga do zdobycia dla niego kryształowej czaszki - potężnego artefaktu znajdującego się w starożytnej świątyni, który umożliwia dostanie się do legendarnej Doliny Mgieł, w której do dziś żyją dinozaury. Po wykonaniu zadania profesor udaje się do Doliny, aby dalej realizować swoje plany podboju świata. King rusza za nim w pościg. Dochodzi do ostatecznej konfrontacji, podczas której główny bohater z pomocą swoich towarzyszy oraz strażnika Doliny pozostawionego przez starożytną cywilizację, pokonuje Ironsteina. 
Sposoby przedstawiania rzeczywistości w grze.
W grze wszechobecna jest groteska. King spotyka na przykład wysokiego pigmeja, wysłuchuje wiadomości „nagranej” na gadającą papugę, w środku dżungli natyka się na świecący neon reklamujący sklep. Filmiki, które możemy oglądać podczas gry, są parodią filmów sensacyjnych, przygodowych oraz tzw. "pulp magazines". Sam główny bohater zawiera w sobie wszystkie cechy stereotypowego herosa występującego w filmach akcji: jest pilotem, mówi niskim, grubym głosem, cieszy się powodzeniem u kobiet, potrafi zwalić przeciwnika z nóg jednym uderzeniem oraz bardzo często komentuje w sposób żartobliwy wydarzenia zachodzące podczas gry, naśladując przy tym styl wypowiedzi bohaterów filmów akcji.
Charakterystyczne dla gry są pojawiające się w jej trakcie filmiki, informujące gracza o wydarzeniach początkowo zupełnie niezwiązanych z głównym wątkiem gry. To dzięki nim gracz dowiaduje się o postępach firmy Floda, sam King jednak nie mógłby się o tym dowiedzieć, gdyż nie bierze udziału w przedstawianych wydarzeniach.
Odbiór gry.
Jonathan Nash w 51. numerze pisma „Amiga Power” przyznał grze ocenę 84%.

</doc>
<doc id="1051353" url="https://pl.wikipedia.org/wiki?curid=1051353" title="Alexandria Stadium">
Alexandria Stadium

Alexandria Stadium () – wielofunkcyjny stadion w Aleksandrii w Egipcie. Najczęściej pełni rolę stadionu piłkarskiego, był używany w czasie Pucharu Narodów Afryki 2006. Obiekt był także jedną z aren piłkarskich Mistrzostw Świata U-17 1997 oraz Mistrzostw Świata U-20 2009.
Alexandria Stadium jest najstarszym stadionem w Egipcie i w całej Afryce. Został zbudowany w 1929. Stadion mieści 20 000 ludzi.

</doc>
<doc id="1051354" url="https://pl.wikipedia.org/wiki?curid=1051354" title="Methods of Mayhem (album)">
Methods of Mayhem (album)

Methods of Mayhem to debiutancki album zespołu Methods of Mayhem.

</doc>
<doc id="1051355" url="https://pl.wikipedia.org/wiki?curid=1051355" title="Rémy Isidore Exelmans">
Rémy Isidore Exelmans



</doc>
<doc id="1051359" url="https://pl.wikipedia.org/wiki?curid=1051359" title="Marcin Miłkowski">
Marcin Miłkowski

Marcin Tomasz Miłkowski (ur. 25 lutego 1976 w Warszawie) – polski filozof analityczny, profesor nadzwyczajny w Zakładzie Logiki i Kognitywistyki w Instytucie Filozofii i Socjologii PAN. Zajmuje się filozofią umysłu.
Ukończył studia filozoficzne na Uniwersytecie Warszawskim (2000). Tamże w 2005 obronił doktorat o Danielu Dennecie (promotor – Jacek Hołówka).
Wraz z Robertem Poczobutem zredagował antologię "Analityczna metafizyka umysłu. Najnowsze kontrowersje" (Wydawnictwo IFiS PAN, Warszawa 2008) oraz "Przewodnik po filozofii umysłu" (W.A.M., Kraków 2012). Zastępca redaktora naczelnego Przeglądu Filozoficzno-Literackiego. Habilitował się na podstawie książki "Explaining the Computational Mind" (MIT Press, Cambridge, Mass. 2013), która została nagrodzona nagrodą im. Tadeusza Kotarbińskiego. Laureat Nagrody Narodowego Centrum Nauki w roku 2014 w zakresie nauk humanistycznych, społecznych i o sztuce „za zaproponowanie oryginalnej wersji obliczeniowej teorii umysłu i jej obronę w monografii "Explaining the computational mind" wydanej przez prestiżowe wydawnictwo MIT Press”.
Lingwistyka komputerowa.
Jest tłumaczem technicznym, współtworzy narzędzia do sprawdzania pisowni, słownik synonimów, korektory gramatyczne. Napisał raport Język polski w erze cyfrowej (w ramach realizowanego w IPI PAN projektu CESAR sieci META-NET, wolnodostępny raport wydany przez wydawnictwo Springer w roku 2012). Współredagował "Wielki słownik angielsko-polski" (2014, Wiedza Powszechna).

</doc>
<doc id="1051361" url="https://pl.wikipedia.org/wiki?curid=1051361" title="Wau">
Wau



</doc>
<doc id="1051369" url="https://pl.wikipedia.org/wiki?curid=1051369" title="Jacek Orłowski">
Jacek Orłowski

Jacek Orłowski (ur. 22 lipca 1965 we Wrocławiu) – polski reżyser i nauczyciel akademicki.
Życiorys.
Dziekan Wydziału Reżyserii PWST w Krakowie w latach 2008 - 2012. Absolwent filozofii Uniwersytetu Wrocławskiego (1990) i Wydziału Reżyserii Dramatu w PWST w Krakowie (1994). W okresie studiów uniwersyteckich był założycielem i kierownikiem artystycznym „Studenckiego Teatru Prób”, a także redaktorem i autorem artykułów w czasopiśmie „Mandragora”. Współtwórca i pierwszy przewodniczący zarządu Fundacji Kultury Studenckiej „Universitas” stworzonej przez NZS i Samorząd Studentów Uniwersytetu Wrocławskiego w 1990 roku. Dr hab. prof. AST w Krakowie. Od 2003 roku prowadzi również zajęcia na Wydziale Aktorskim w łódzkiej Szkole Filmowej. Od 2016 roku pełni funkcję prezesa Instytutu Teatralnego im. Mieczysława Hertza.
Teatr (wybrane przedstawienia).
Wraz z Bronisławem Wrocławskim wprowadził na polskie sceny dramaturgię Erica Bogosiana. Reżyser tryptyku monodramów Erica Bogosiana:
Wyreżyserował również przedstawienie "Talk Radio" Erica Bogosiana w Teatrze Studio w Warszawie.
Nagrody i odznaczenia.
Laureat Nagrody MKiS im. Bohdana Korzeniewskiego przyznanej za przedstawienia: "Tutam" i "Wyspy Galapagos" (1994).
W 2010 otrzymał Brązowy Medal „Zasłużony Kulturze Gloria Artis”.

</doc>
<doc id="1051370" url="https://pl.wikipedia.org/wiki?curid=1051370" title="Stade Prince Louis Rwagasore">
Stade Prince Louis Rwagasore

Stade Prince Louis Rwagasore to wielofunkcyjny stadion w mieście Bużumbura, stolicy Burundi. Najczęściej używany przez drużyny piłkarskie. Stadion pomieści 22 000 widzów. Nazwano go na cześć byłego premiera Burundi - Louisa Rwagasore. Posiada sztuczną nawierzchnię.

</doc>
<doc id="1051372" url="https://pl.wikipedia.org/wiki?curid=1051372" title="Mohammedia">
Mohammedia



</doc>
<doc id="1051374" url="https://pl.wikipedia.org/wiki?curid=1051374" title="Tadeusz Walichnowski">
Tadeusz Walichnowski

Tadeusz Adam Walichnowski (ur. 26 lutego 1928 w Warszawie, zm. 18 stycznia 2005 tamże) – generał brygady MO, funkcjonariusz organów bezpieczeństwa, prawnik, historyk, politolog. Uważany za jednego z liderów frakcji nacjonalitarnej w PZPR.
Życiorys.
Wykształcenie i praca zawodowa.
Syn Jana i Leokadii. W 1959 ukończył studia na Wydziale Prawa i Administracji Uniwersytetu Warszawskiego. W 1967 uzyskał stopień naukowy doktora na Uniwersytecie im. Mikołaja Kopernika w Toruniu, w 1970 stopień doktora habilitowanego. W 1977 został profesorem nadzwyczajnym, a w 1983 profesorem zwyczajnym.
15 grudnia 1946 rozpoczął służbę w organach bezpieczeństwa publicznego jako młodszy referent Placówki w Olsztynie Ekspozytury Kolejowej Powiatowego Urzędu Bezpieczeństwa Publicznego w Ostródzie (do 1950). Następnie był funkcjonariuszem WUBP w Olsztynie (1950–1951), funkcj. MBP (1951–1955), funkcj. KdsBP (1955–1957), słuchacza Szkoły Departamentu I MSW w Warszawie (1957–1958), funkcj. Departamentu I MSW (1958–1961), prac. rezydentury wywiadu MSW w Wiedniu, oficjalnie na etacie "attaché"/II sekr. Ambasady PRL w Austrii (1961–1965), p.o. nacz./nacz. Wydziału III w Departamencie I MSW (1965–1967) i z-cy dyrektora III Departamentu MSW (1967–1969). Usunięty z MSW jako czołowy przedstawiciel frakcji antysemickiej. W latach 1970–1976 był pracownikiem naukowym PAN, m.in. zastępcą dyrektora ds. naukowych Instytutu Krajów Socjalistycznych PAN. Od 1976 do 1980 pełnił funkcję naczelnego dyrektora Archiwów Państwowych. W latach 1977–1981 był równocześnie profesorem Wyższej Szkoły Nauk Społecznych przy KC PZPR. W 1980 powrócił do służby w MSW i w latach 1980–1990 pełnił funkcję rektora Akademii Spraw Wewnętrznych. W stan spoczynku przeszedł w 1990. W latach 90. był pracownikiem naukowym w Prywatnej Wyższej Szkole Businessu i Administracji w Warszawie.
W październiku 1984 awansowany do stopnia generała brygady Milicji Obywatelskiej. Akt nominacyjny wręczył mu w Belwederze 10 października 1984 przewodniczący Rady Państwa PRL prof. Henryk Jabłoński.
Działalność polityczna i społeczna.
W 1945 wstąpił do PPR, a w 1948 do Polskiej Zjednoczonej Partii Robotniczej, której członkiem był aż do jej rozwiązania w 1990. Delegat na IX Nadzwyczajny Zjazd PZPR w lipcu 1981. W latach 1981–1986 był członkiem KC PZPR, a od 1981 także członkiem Komitetu Warszawskiego PZPR. W latach 80. wchodził również w skład Rady Redakcyjnej organu teoretycznego i politycznego KC PZPR "Nowe Drogi". W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego. W grudniu 1985 wszedł w skład Zespołu do przygotowania projektu "Programu PZPR" na X Zjazd PZPR, który odbył się w lipcu 1986. Należał do ZBoWiD. Zasiadał w Prezydium Komisji Historycznej ZG ZBoWiD (od 1976). Członek Towarzystwa Przyjaźni Polsko-Radzieckiej od 1946, od 1983 był członkiem Krajowej Rady Towarzystwa Przyjaźni Polsko-Radzieckiej. Członek Komitetu Redakcyjnego "Zeszytów Naukowych Akademii Spraw Wewnętrznych". W latach 80. należał do Zjednoczenia Patriotycznego „Grunwald”, publikował na łamach tygodnika "Rzeczywistość". Był długoletnim członkiem komitetu redakcyjnego kwartalnika KC PZPR „Z Pola Walki”, w którym publikowano artykuły na temat historii polskiego i międzynarodowego ruchu robotniczego i komunistycznego. Członek Międzynarodowej Rady Archiwów ("International Council on Archives"), członek jej Komitetu Wykonawczego 1976–1979. Członek Stowarzyszenia Archiwistów Polskich. W latach 1976–1980 członek Rady Naukowej Międzynarodowego Centrum Informacji na temat źródeł Historii Bałkanów i Regionu Morza Śródziemnego. W latach 1988–1990 – członek Rady Ochrony Pamięci Walk i Męczeństwa.
W maju 1999 został przewodniczącym Rady Naukowej Instytutu Naukowego Związku Żołnierzy Ludowego Wojska Polskiego im. generała Edwina Rozłubirskiego. Jego hobby było gromadzenie medali pamiątkowych poświęconych wybitnym postaciom historycznym.
Był żonaty, żona Honorata Walichnowska (1926-2002). Został pochowany na Cmentarzu Komunalnym Północnym na Wólce Węglowej.

</doc>
<doc id="1051376" url="https://pl.wikipedia.org/wiki?curid=1051376" title="Muhammadija">
Muhammadija



</doc>
<doc id="1051377" url="https://pl.wikipedia.org/wiki?curid=1051377" title="Khouribga">
Khouribga



</doc>
<doc id="1051380" url="https://pl.wikipedia.org/wiki?curid=1051380" title="Dragiša Blagojević">
Dragiša Blagojević

Dragiša Blagojević, czarn. Драгиша Благојевић (ur. 1 stycznia 1966) – czarnogórski szachista, arcymistrz od 2004 roku.
Kariera szachowa.
Pierwsze sukcesy na arenie międzynarodowej zaczął odnosić w połowie lat 80. XX wieku. W 1988 r. podzielił II miejsce (za Eduardem Meduną, wraz z Władimirem Ochotnikiem, a przed Wiktorem Gawrikowem i Konstantinem Lernerem) w Pradze. W 1990 r. triumfował (wraz ze Stanisławem Sawczenko) w Tuzli, natomiast w 1991 r. podzielił IV miejsce (wraz z Bojanem Kurajicą, Milanem Draško i Borislavem Ivkovem) w indywidualnych mistrzostwach Jugosławii. W 1996 r. osiągnął jeszcze większy sukces, zdobywając w Podgoricy tytuł wicemistrza kraju. W 2000 r. zwyciężył w rozegranych w Tivacie mistrzostwach Czarnogóry, rok później zdobywając w tych rozgrywkach medal srebrny. Kolejny sukces w mistrzostwach Jugosławii odniósł w roku 2002, dzieląc po dogrywce II-III miejsce (wraz z Dejanem Pikulą, za Milošem Pavloviciem). W 2002 r. podzielił II miejsce (za Władimirem Jepiszynem) w otwartym turnieju w Arco oraz podzielił I miejsce w kolejnych mistrzostwach Czarnogóry, rozegranych w Barze, osiągnięcie to powtarzając w 2003 roku. W 2004 r. zajął II miejsce (za Suatem Atalıkiem) w Zenicy, natomiast w 2005 r. po raz kolejny podzielił I miejsce w mistrzostwach Czarnogóry, podzielił również II miejsce (za Aleksandrem Delczewem, wraz z Wadimem Szyszkinem) w kołowym turnieju w Bijelim Polju.
Wielokrotnie reprezentował Czarnogórę w turniejach drużynowych, m.in.:
Najwyższy ranking w dotychczasowej karierze osiągnął 1 listopada 2009 r., z wynikiem 2557 punktów zajmował wówczas 1. miejsce wśród szachistów czarnogórskich.

</doc>
<doc id="1051381" url="https://pl.wikipedia.org/wiki?curid=1051381" title="Dragisa Blagojević">
Dragisa Blagojević



</doc>
<doc id="1051382" url="https://pl.wikipedia.org/wiki?curid=1051382" title="Ludwik Wiktor Habsburg">
Ludwik Wiktor Habsburg

Ludwik Wiktor Józef Antoni Habsburg-Lotaryński (ur. 15 maja 1842 w Wiedniu, zm. 18 stycznia 1919 w Klessheim) – arcyksiążę Austrii, generał piechoty cesarskiej i królewskiej Armii.
Życiorys.
Ludwik Wiktor był najmłodszym synem arcyksięcia Franciszka Karola i jego żony Zofii Wittelsbach. Jego rodzeństwem byli austriacki cesarz Franciszek Józef I, cesarz Meksyku Maksymilian, arcyksiążę Karol Ludwik i Maria Anna, która zmarła w wieku czterech lat.
W czasie służby w c. i k. Armii awansował na kolejne stopnie: generała majora (23 lipca 1865), marszałka polnego porucznika (28 października 1884), generała artylerii (26 kwietnia 1899) i generała piechoty (15 listopada 1908). Był szefem Węgierskiego Pułku Piechoty Nr 65 (od 1860) oraz rosyjskiego 39 Tomskiego Pułku Piechoty.
Jego matka Zofia bez powodzenia próbowała zaaranżować małżeństwo Ludwika z księżniczką Zofią Charlottą Wittelsbach. Ludwik pozostał kawalerem do końca życia.
Gdy do wiadomości publicznej dotarł fakt, iż Ludwik Wiktor jest homoseksualistą i transwestytą oraz jest zamieszany jest w wiele intryg i skandali (na przykład w Cesarskiej Saunie), jego brat, cesarz Franciszek Józef, nakazał mu opuścić Wiedeń. Został wysłany do zamku Klessheim niedaleko Salzburga z nakazem nieopuszczania tego miejsca. We wspomnieniach arcyksiążę Ludwik Wiktor jawił się jako człowiek niesympatyczny.
Księżna Luiza Belgijska była obiektem westchnień wielu monarszych adoratorów. Wyróżniający się przez wiele skandali, najmłodszy brat cesarza, arcyksiążę Ludwik Wiktor, także zabiegał o księżną, która według Julii Stockhausen, swojego czasu była „najbardziej ekstrawagancką kobietą wiedeńskiego dworu”.
W swoich memoriałach, księżna Luiza Belgijska pisze: „"Przez wiele lat arcyksiążę Ludwik Wiktor, zasypywał mnie uprzejmościami wszelkiego rodzaju; cały Wiedeń o tym wiedział, zarówno cesarz, jak i reszta ... tak, on prawdopodobnie był jeszcze lepiej poinformowany, niż ktokolwiek, gdyż takie historie należały do jego chleba powszedniego i aferą państwową było dla niego, dowiedzieć się, czy arcyksiążę osiągnął swój cel czy nie."”
Na co dzień arcyksiążę Ludwik Wiktor wypełniał swój czas przebierankami i kolekcjonowaniem parasoli. Zmarł w wieku 76 lat pozostając do końca w miejscu swego zesłania.

</doc>
<doc id="1051388" url="https://pl.wikipedia.org/wiki?curid=1051388" title="Bab Ezzouar">
Bab Ezzouar



</doc>
<doc id="1051391" url="https://pl.wikipedia.org/wiki?curid=1051391" title="Achilles Długajczyk">
Achilles Długajczyk

Achilles Długajczyk (Dugaiczyk) (ur. 9 września 1930 w Kosztowach, zm. 31 października 2005 w San Francisco) – polski biochemik zajmujący się badaniami genetycznymi nad komórkami raka, profesor Uniwersytetu Kalifornijskiego w San Francisco oraz mieście Meksyk.
Życiorys.
Urodził się 9 września 1930 roku w obecnej mysłowickiej dzielnicy Kosztowy w rodzinie Józefa i Albiny z domu Nowotny. Do szkoły podstawowej uczęszczał w Kosztowach (zarówno polskiej, jak i niemieckiej). W czasie wojny brał udział w tajnym nauczaniu w Mysłowic, w domu Antoniego Malejki, profesora Męskiego Seminarium Nauczycielskiego w Mysłowicach. W 1945 zdał egzamin do 2. klasy Gimnazjum i Liceum Męskiego w Mysłowicach, które ukończył małą maturą, w 1946 roku. Następnie uczył się w Państwowym Liceum Chemicznym w Katowicach, gdzie zdał maturę w 1950 roku. Po maturze zdał egzaminy wstępne na Wydział Chemiczny Uniwersytetu Jagiellońskiego, po ukończeniu którego podjął pracę na Akademii Medycznej we Wrocławiu, gdzie prowadził zajęcia z biochemii. W roku 1962 wyjechał do San Francisco na zaproszenie profesora Eilera, który zaproponował mu roczny staż. W roku 1963 uzyskał w USA stopień naukowy doktora.
Po powrocie do Polski miał kłopoty z uznaniem amerykańskiego doktoratu. Zmuszano go do wstąpienia do PZPR. Te wydarzenia spowodowały, że postanowił wrócić do USA.
Zamieszkał w San Francisco. W związku z problemami Amerykanów z jego nazwiskiem, uprościł je i w USA nazywał się Dugaiczyk. Tam podjął też pracę na uniwersytecie. Wykładał także na innych uczelniach (m.in. w mieście Meksyk). Jako biochemik oraz ekspert od biologii molekularnej angażował się w prace badawcze nad problemami genetyki (badał strukturę i organizację genów) i chorobami raka (badał efekty konkretnych mutacji genów). Wyniki badań zespołu, w którym pracował Achilles Długajczyk, były publikowane w licznych wydawnictwach. Otrzymał też w USA tytuł profesora. 
Naukowo pracował do końca życia. Poza pracami badawczymi i wykładami, Achilles Długajczyk był w zespole wydawniczym periodyku „Gene” oraz członkiem wielu organizacji, które zrzeszały amerykańskich naukowców. M.in. należał do: Amerykańskiego Towarzystwa Biochemików, Amerykańskiego Stowarzyszenia na Rzecz Rozwoju Nauki, Amerykańskiego Towarzystwa Chemicznego, Amerykańskiego Towarzystwa Genetycznego.
Oprócz języka polskiego i gwary śląskiej znał język angielski, hiszpański i niemiecki.
Zmarł w wieku 75 lat, 31 października 2005 roku w San Francisco i został pochowany w Olivewood Memorial Park w Riverside (San Francisco).

</doc>
<doc id="1051393" url="https://pl.wikipedia.org/wiki?curid=1051393" title="Światła miasta">
Światła miasta

Światła miasta – drugi album studyjny polskiej grupy muzycznej Grammatik. Wydawnictwo ukazało się 30 października 2000 roku nakładem wytwórni muzycznej T1-Teraz. Nagrania zostały zarejestrowane i zmiksowane w studiu nagraniowym 33 Obroty. Materiał został w całości wyprodukowany przez Noona. Muzyk wraz z Mikołajem Skalskim i Tomaszem Ciszkiem wykonał także mastering. Gościnnie na płycie wystąpili raperzy Fisz, Pezet, Aes/Eis oraz zespół Fenomen, natomiast scratche wykonał DJ Romek.
W ramach promocji do pochodzących z płyty piosenek „Friko” i „Nie ma skróconych dróg” zostały zrealizowane teledyski. Zespół zagrał także ponad 170 koncertów w Polsce, Czechach i Niemczech. Płyta dotarła do 42. miejsca zestawienia OLiS, ze sprzedażą na poziomie 30 tys. egzemplarzy.
Po wydaniu "Świateł miasta" z zespołu odeszli Noon i Ash, natomiast Eldo podjął solową działalność artystyczną. Formacja wznowiła działalność trzy lata później minialbumem "Reaktywacja". W 2012 roku nakładem należącej do Noona oficyny Audio Games ukazało się wznowienie płyty "Światła miasta". Do sprzedaży trafiła także instrumentalna edycja nagrań. Reedycja uplasowała się na 5. miejscu krajowej listy sprzedaży (OLiS). 
Pochodzący z albumu utwór pt. „Każdy ma chwile” znalazł się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1051394" url="https://pl.wikipedia.org/wiki?curid=1051394" title="Przylądek Ras Muhammad">
Przylądek Ras Muhammad



</doc>
<doc id="1051395" url="https://pl.wikipedia.org/wiki?curid=1051395" title="Sekwestracja płuc">
Sekwestracja płuc



</doc>
<doc id="1051396" url="https://pl.wikipedia.org/wiki?curid=1051396" title="Sekwestracja płucna">
Sekwestracja płucna



</doc>
<doc id="1051397" url="https://pl.wikipedia.org/wiki?curid=1051397" title="Przylądek Cap Skirring">
Przylądek Cap Skirring



</doc>
<doc id="1051400" url="https://pl.wikipedia.org/wiki?curid=1051400" title="Andrzej Halemba">
Andrzej Halemba

Andrzej Halemba (ur. 19 listopada 1954 w Chełmie Śląskim) – polski prezbiter katolicki, misjonarz Fidei Donum, tłumacz Nowego Testamentu oraz autor słowników Mambwe↔Angielski, dyrektor Centrum Formacji Misyjnej, sekretarz Komisji Misyjnej Episkopatu Polski, delegat ds. misjonarzy KEP, założyciel Muzeum Misyjnego w Brzęczkowicach. W latach 2006-2020 pracował w Papieskiej Fundacji „Pomoc Kościołowi w Potrzebie” (ACN Intl.) z siedzibą w Niemczech: był odpowiedzialny za pomoc anglo- i portugalskojęzycznym krajom Afryki, a potem za pomoc Kościołowi w 23 krajach na Bliskim Wschodzie i na Półwyspie Arabskim. W 2020 zainicjował międzynarodową inicjatywę ewangelizacyjną "Nasza Droga do Boga".
Życiorys.
Młodość i powołanie kapłańskie.
Urodził się 19 listopada 1954 roku w Chełmie Śląskim, syn Eryka Halemby i Marii z d. Ryszka, ma dwóch braci Wenancjusza i Bernarda. W swojej rodzinnej miejscowości uczęszczał do szkoły podstawowej, aby w 1969 roku rozpocząć naukę w Liceum Ogólnokształcącym im. Tadeusza Kościuszki w Mysłowicach. Interesował się antropologią i filozofią.
Po zdaniu matury w 1973 roku wstąpił do Wyższego Śląskiego Seminarium Duchownego w Krakowie. W 1981 roku uzyskał tytuł magistra teologii na Papieskiej Akademii Teologicznej w Krakowie. 3 kwietnia 1980 roku z rąk biskupa Herberta Bednorza w katowickiej katedrze przyjął święcenia kapłańskie. Pracując jako wikariusz w parafii św. Piotra i Pawła w Świętochłowicach z wielkim zaangażowaniem pracował z Dziećmi Maryi, grupą wspierającą misjonarzy. Już w tym czasie starał się o wyjazd na misje.
Powołanie misyjne i praca w Zambii.
Ogromny wpływ na jego decyzję miało spotkanie w 1979 roku, podczas pierwszej pielgrzymki Jana Pawła II do Polski z Senegalczykiem, kardynałem Hyacinthe Thiandoum z Dakaru. Afrykański kardynał zafascynował młodego seminarzystę bezpośredniością, otwartością i wspaniałym poczuciem humoru. Po kilkumiesięcznym przygotowaniu wyjechał do Zambii, gdzie przebywał od 1983 roku, posługując przez 12 lat w diecezji Mbala (obecnie Kasama), w misji Mambwe jako misjonarz "Fidei Donum"(1983-1993, 2004-2005).
Służba misyjna Ks. Halemby nie ograniczała się do działań duszpasterskich, ale obejmowała swoim zasięgiem wiele innych dziedzin. Leczenie było jedną z posług, jakie świadczył, mimo bardzo ograniczonych środków oraz trudności. Trzeba się był mierzyć z niedożywieniem pacjentów, epidemią malarii, brakiem antybiotyków i szczepionek, wysoką umieralnością około-porodową, gdzie do najbliższego szpitala było ok. 80 km i nie zawsze udawało się przewieźć pacjenta na czas.
Walcząc z przeciwnościami o życie każdego człowieka, misjonarze wraz z miejscową ludnością, podjęli się budowy charytatywnego szpitala w Mambwe, na peryferiach diecezji i kraju. Dzięki pomocy administracyjnej ks. bp. Adolfa von Fürstenberga, pomocy finansowej dobroczyńców oraz zaangażowaniu lokalnej ludności, która wniosła swój wkład w postaci pracy, szpital w Mambwe powstał w ciągu dwóch lat. Ks. Halemba przyczynił się także do powstania pierwszego przedszkola i pierwszej szkoły średniej w misji Mambwe.
Tłumaczenia w służbie ewangelizacji.
Lud Mambwe, jako pierwszy spośród 72 plemion przyjął katolickich misjonarzy. W Mambwe Mwela, zatrzymali się w 1881 r. pierwsi Ojcowie Biali, którzy wykupili od arabów 200 niewolników transportowanych starą „drogą niewolników” opisaną przez Stevensona, łączącą Północną Prowincję z Atlantykiem i Oceanem Indyjskim. Tutaj powstała pierwsza osada katolicka i szkoła.
Jednak mimo upływu lat, lud Mambwe nie posiadał nawet uwspółcześnionego tłumaczenia Nowego Testamentu. Protestanckie tłumaczenie z końca XIX wieku się przeżyło, liczne zapożyczenia z języka swahili i przestarzałe formy językowe oraz niespójność gramatyczna sprawiały, że lud Mambwe niechętnie po nie sięgał. Potrzeba więc było nowego tłumaczenia, bardziej zrozumiałego, szczególnie dla młodego pokolenia. Ks. Halemba podjął się zadania tłumaczenia wraz z grupą miejscowych konsultantów i przez dwa lata opracował tłumaczenie Nowego Testamentu na język ludu Mambwe. Wydruk tego dzieła był darem polskich misjonarzy Fidei Donum z okazji jubileuszu stulecia Kościoła katolickiego w Zambii w 1991 roku.
W 1994 roku ks. Halemba opublikował słownik mambwe-angielski, nad którym pracował przez dziesięć lat (1984-1994), który zawiera 17.500 haseł i jest najobszerniejszym słownikiem bantuskiego języka w Zambii. W roku 2007 opublikował dwie ważne pozycje: słownik angielsko-mambwe oparty na Oxford Advanced Learner’s Dictionary zawierający 21.300 haseł oraz gramatykę języka mambwe. Ks. Halemba zredagował też pracę misjonarza Afryki - Ojca Białego Marcela Petitclair'a i wydał Mszał Rzymski w języku mambwe. W 2009 roku ks. Halemba przyczynił się do publikacji Biblii dla dzieci w języku mambwe pt. "Bóg mówi do swoich dzieci" („God Speaks to His Children”) oraz opracował i uzupełnił trzy-tomową pomoc liturgiczną dla katechistów („Mambwe liturgical lectionaries A, B and C”), która również była dziełem wieloletniej pracy O. Marcela Petitclair'a M. Afr..
Zaangażowanie naukowe.
W latach 1993-1994 na Akademii Teologii Katolickiej w Warszawie (obecnie UKSW) podjął dodatkowe studia z misjologii, które zakończył pracą licencjacką pt.: „Niektóre aspekty inkulturacji ludu Mambwe w świetle adhortacji Pawła VI Africae terrarum”. Zaś w 2004 r. uzyskał tytuł doktora nauk teologicznych broniąc pracę doktorską pt.: „Wartości religijne i etyczne w przysłowiach ludu Mambwe, Zambia”(„Religious and ethical values in the proverbs of the Mambwe people - Zambia”). W 2005 roku wydał w języku mambwe i angielskim bajki i przysłowia ludu Mambwe. Pozycje te pomogły uratować od zapomnienia wiele aspektów tradycji ludu Mambwe. W przygotowaniu są następne dwie publikacje: Drugi tom afrykańskich bajek (po angielsku i w mambwe) oraz „Historia i zwyczaje ludu Mambwe (Zambia)”.
Praca na rzecz misji.
W 1996 roku został dyrektorem Centrum Formacji Misyjnej w Warszawie oraz sekretarzem Komisji Episkopatu Polski ds. Misji, a w 1999 powierzono mu dodatkowo funkcję delegata ds. misjonarzy. W tym czasie był pomysłodawcą wielu akcji i konkursów m.in. konkursu pt. „Mój szkolny kolega z Afryki” oraz „Olimpiada Misyjna”. Pracę dla Komisji Episkopatu Polski ds. Misji i Centrum Formacji Misyjnej zakończył w 2003 roku.
Podczas swoich podróży duszpastersko-misyjnych gromadził pamiątki w postaci rzeczy codziennego użytku, dzieł sztuki (głównie afrykańskiej, ale też indiańskiej i papuaskiej) oraz przedmiotów kultu. Na bazie licznych zbiorów utworzył Muzeum Misyjne im. Kardynała Augusta Hlonda, które zostało otwarte 12 stycznia 2004 roku przy parafii Matki Boskiej Bolesnej w Brzęczkowicach.Co roku powraca do Zambii i organizuje spotkanie polskich misjonarzy w Lusace, a także na północy Zambii (Mbala, Mambwe) konkurs kultury Mambwe dla szkół, jako festiwal tradycji języka: sztuki oratorskiej, narracji bajek, poezji, pieśni i tańca.
Pomoc Kościołowi w Potrzebie (Aid to the Church in Need International / Kirche in Not).
Obecnie ks. dr Halemba kieruje pracą departamentu bliskowschodniego w papieskiej fundacji „Pomoc Kościołowi w Potrzebie” (PKWP) z siedzibą w Königstein im Taunus (niedaleko Frankfurtu nad Menem, Niemcy). Od 2006-2010 roku był odpowiedzialny za pomoc anglo- i portugalskojęzycznym krajom Afryki. Od 2010 r. jest odpowiedzialny za pomoc Kościołowi na Bliskim Wschodzie (Ziemia Święta, tj. Izrael i Palestyna, Liban, Jordania, Syria, Irak, Iran, Afganistan, Turcja, Cypr, Azerbejdżan, Gruzja, Armenia, Egipt, Etiopia, Erytrea) i na Półwyspie Arabskim (Arabia Saudyjska, Jemen, Oman, Kuwejt, Katar, Bahrajn, Zjednoczone Emiraty Arabskie) oraz uczestniczy w pracach Dzieła Pomocy Kościołom Wschodnim (ROACO).
W czasie pogromu Chrześcijan na Bliskim Wschodzie, pospieszył na ratunek dotkniętemu wojną i prześladowaniem Kościołowi, szczególnie w Iraku i w Syrii. Jest autorem programu „Powrót do korzeni” (Plan Marszala dla doliny Niniwy), który uzyskał międzynarodowe wsparcie finansowe i umożliwił odbudowę domów prywatnych oraz infrastruktury Kościoła w Iraku. Dzięki tej inicjatywie blisko połowa wysiedlonych rodzin chrześcijańskich mogła powrócić do swoich mieszkań. Podobnie w Syrii, jego działalność charytatywna i ekumeniczna pomogła Chrześcijanom przetrwać najgorsze i zachować nadzieję ("Świece dla pokoju w Syrii", "Różaniec pokoju", "Pocieszajcie mój lud - Peregrynacja ikony Matki Bożej Bolesnej, Pocieszycielki Syryjczyków"). Jego praktyczny ekumenizm doprowadził do efektywnej współpracy lokalnej oraz wzmocnienia społeczności Chrześcijan. Działania pomocowe, dyplomatyczne, jak również orędownictwo na rzecz pokoju ocaliły obecność Chrześcijan na ziemiach rdzennie do nich należących, które są kolebką wiary chrześcijańskiej na Bliskim Wschodzie. 
W ramach swojej działalności wypromował kilka portali informacyjnych (przede wszystkim „Komitet odbudowy Niniwy” oraz „Chrześcijanie w Syrii”). Ks. Halemba jest twórcą zaawansowanego cyfrowego systemu służącego do zarządzania projektami i audytu "ACNaid". Jako naukowiec, Ks. Halemba prowadzi badania dokumentujące prześladowania i ludobójstwo Chrześcijan na Bliskim Wschodzie oraz badania socjologiczno-etnograficzne. 
Międzynarodowa Inicjatywa "Nasza Droga do Boga".
Misyjna posługa ks. Halemby zaowocowała powstaniem międzynarodowej inicjatywy ewangelizacyjnej "Nasza Droga do Boga". Inicjatywa ma na celu pomoc wszystkim, którzy chcą poznać Boga, wiarę chrześcijańską i przyjąć chrzest. Jej celem jest dzielenie się Dobrą Nowiną o Bogu z każdym bez wyjątku. Inicjatywa „Nasza droga do Boga” doprowadziła do uruchomienia cyklu katechez biblijnych zakorzenionych w tradycji Kościoła przeznaczonych dla arabskojęzycznych kandydatów do chrztu. To swoiste vademecum katechumena napisane przez księży: Michela Sakra i Antoine'a Assafa, zostało opublikowane w formie książki, audio-booka i cyfrowo, jako aplikacja internetowa („Nasza droga do Boga”) oraz dodatkowo doczekało się ono tłumaczeń w wersji dwujęzycznej: arabsko -angielskiej, -francuskiej, -niemieckiej, -włoskiej, -hiszpańskiej, - polskiej oraz persko(farsi)-niemieckiej.
Odznaczenia i wyróżnienia.
200? - Nagroda Złota Stuła św. Krzysztofa (przyznawana przez MIVA Polska w uznaniu za wieloletnie wspieranie misjonarzy i dzieła misyjnego).
2015 - Honorowy tytuł archimandryty (nadany przez J.E. Issama Johna Darwish'a, Greko-Melkickiego metropolitę Archidiecezji Zahleh i Furzol w Libanie).
2019 - Wyróżnienie magazynu „Inside the Vatican” (dla 10 osób, które poprzez swoje słowa i życie są świadkami nadziei, że Bóg istnieje i przychodzi, aby zbawiać Swój lud, przyznawane co roku przez magazyn „Inside the Vatican” dający wgląd w sprawy świata i serce Kościoła).
2019 - Złoty Krzyż Zasługi (za działalność na rzecz osób potrzebujących pomocy i wsparcia, przyznawany przez prezydenta Rzeczypospolitej Polskiej).
2019 - Medal Złoty UKSW (w dowód uznania za wspieranie, współpracę i działanie na rzecz rozwoju Uniwersytetu Kardynała Stefana Wyszyńskiego w Warszawie).
2019 - Nagroda „Pro Redemptione” (za wysiłki pomocowe, dyplomatyczne oraz orędownictwo na rzecz pokoju i ocalenia obecności Chrześcijan na ziemiach rdzennie do nich należących, a szczególnie w Iraku i Syrii, przyznawana przez wydawnictwo i kwartalnik „Homo Dei”, ma na celu promocję ideału pracy na rzecz zbawienia poprzez wskazanie przykładu osób, które swoją pracą i zaangażowaniem ten ideał realizują).
2020 - Honorowy tytuł chorepiscopa (nadany przez J.Em. kard. Louisa Raphaëla I Sako, chaldejskiego patriarchę Babilonii w Iraku).

</doc>
<doc id="1051401" url="https://pl.wikipedia.org/wiki?curid=1051401" title="Reaktywacja">
Reaktywacja

Reaktywacja

</doc>
<doc id="1051403" url="https://pl.wikipedia.org/wiki?curid=1051403" title="Przylądek Cape Point">
Przylądek Cape Point



</doc>
<doc id="1051404" url="https://pl.wikipedia.org/wiki?curid=1051404" title="Rozstępy">
Rozstępy

Rozstępy (łac. "striae distensae") – wrzecionowate pasma, występujące najczęściej na skórze ud, brzucha, pośladków, rękach i piersi, a nawet plecach. W przypadku osób uprawiających kulturystykę lub sporty siłowe rozstępy najczęściej występują od wewnętrznej strony ramion, pod ramionami, na klatce piersiowej, barkach, wewnętrznej stronie ud. U osób, które przejawiają szybki przyrost masy mięśniowej rozstępy często występują w okolicy bicepsa. Podobnie u kobiet po zabiegu powiększania piersi, ze względu na zbyt mocne rozciągnięcie skóry mogą pojawić się rozstępy.
Przyczyny powstawania.
Przyczyny powstawania rozstępów to: czynniki hormonalne, znaczny wzrost masy ciała w krótkim czasie, ciąża, czynniki genetyczne oraz zaburzenie funkcjonowania tkanki łącznej oraz długotrwałe przyjmowanie substancji bogatych w kortykosteroidy. Powstają w wyniku nadmiernego rozciągania się skóry lub jej osłabienia, a także zerwania sieci włókien kolagenowych i elastynowych tworzących skórną strukturę. Rozstępy nie są niebezpieczne dla zdrowia jednak stanowią poważny defekt natury estetycznej. Z powodu rozstępów wiele osób wstydzi się rozebrać latem na plaży lub na basenie.
Rozwój wrzecionowatych pasm, zapoczątkowuje faza zapalna, wówczas rozstępy przyjmują ciemnoczerwoną, później siną barwę. Podczas fazy zapalnej, która trwa nawet do pół roku, następuje zniekształcenie włókien kolagenowych i obrzęku skóry właściwej. Kolejnym etapem jest faza zanikowa, podczas której rozstępy bledną i przyjmują wklęsłą, pomarszczoną strukturę. Podczas tej fazy dochodzi do znacznego spadku elastyny i kolagenu, a rozstępy przyjmują swoją ostateczną formę.
Zapobieganie i leczenie.
Rozstępy najlepiej leczyć w pierwszym etapie ich powstawania, wówczas możliwa jest odbudowa prawidłowych struktur kolagenu i elastyny. W tym czasie można zapobiec ich powstaniu, ograniczać ich poszerzanie się, ale gdy już się utworzą, można jedynie zmniejszyć ich widoczność. Całkowite usunięcie jest możliwe jedynie drogą operacyjną. Medycyna estetyczna dysponuje wieloma metodami, przy pomocy których rozstępy są redukowane, do metod tych można zaliczyć:
Peelingi chemiczne.
W redukcji rozstępów przy wykorzystaniu peelingów chemicznych wykorzystuje się kwas glikolowy, ze względu na właściwości głęboko oczyszczające oraz regenerujące. Kwas glikolowy w znacznym stopniu wpływa na lepsze krążenie, co ma bezpośredni wpływ na zwiększenie produkcji kolagenu, a to z kolei wpływa na lepsze napięcie skóry.
Światłoterapia.
Światłoterapia wykorzystywana jest do leczenia rozstępów zarówno w fazie zapalnej jak i zanikowej. Zabieg wykorzystuje lampę triWings, która poprzez odpowiednie łączenie 5 rodzajów światła i długości fal stymuluje komórki skóry do regeneracji. Efektem czego jest wybielenie i spłycenie rozstępów.
Osocze bogatopłytkowe.
Osocze bogatopłytkowe wykorzystywane jest we wczesnej fazie powstawania rozstępów. Osocze ma bardzo silne właściwości regeneracyjne, co powoduje, że po podaniu osocza rozstępy stają się bielsze i płytsze.
Mikrodermabrazja.
Mikrodermabrazja to zabieg podczas którego ścierana jest warstwa rogowa naskórka. Wskutek czego skóra stymulowana jest do większej produkcji kolagenu. Więcej włókien kolagenowych sprawia, że skóra jest bardziej jędrna, a rozstępy mniej widoczne. Dla uzyskania lepszego efektu zabieg należy powtórzyć kilkukrotnie.
Laser frakcyjny CO2.
Laser frakcyjny CO2 ma działa pobudzająco na skórę pobudzając ja do produkcji kolagenu i regeneracji. W wyniku promieni lasera, skóra znajdująca się w głębszych warstwach zostaje podgrzana i odparowana (tzw. ablacja), co przyczynia się do uruchomienia procesów naprawczych.
Lipotransfer.
Lipotransfer, czyli przeszczep własnej tkanki tłuszczowej, może być stosowany do redukcji rozstępów. Tkanka tłuszczowa bogata jest w komórki macierzyste, które odpowiadają za procesy regeneracyjne, które wygładzają powstałe rozstępy.

</doc>
<doc id="1051421" url="https://pl.wikipedia.org/wiki?curid=1051421" title="Chłodzenie gospodarki">
Chłodzenie gospodarki

Chłodzenie gospodarki - stosowane w publicystyce (szczególnie polskiej) określenie mające opisywać szkodliwość polityki redukowania wydatków budżetowych. Według krytyków "chłodzenia gospodarki" podejmowane przez jego zwolenników działania służą przede wszystkim ograniczeniu tempa wzrostu. Część ekonomistów podważająca sens tego pojęcia wskazuje na to, że jest ono wytworem propagandy, zaś wzrost gospodarczy nie powinien wiązać się z rosnącym zadłużeniem.

</doc>
<doc id="1051425" url="https://pl.wikipedia.org/wiki?curid=1051425" title="Stade Amahoro">
Stade Amahoro

Stade Amahoro – wielofunkcyjny stadion w stolicy Rwandy, Kigali. Najczęściej rozgrywa się na nim mecze piłki nożnej. Stadion mieści 30 000 widzów i jest to największy tego typu obiekt w kraju.
Podczas czystek etnicznych w 1994 roku stadion, chroniony przez żołnierzy ONZ, dał schronienie 12 000 uchodźców, którzy dzięki temu przeżyli masakrę.
W 2019 roku tuż obok stadionu wybudowano halę widowiskowo-sportową Kigali Arena.

</doc>
<doc id="1051427" url="https://pl.wikipedia.org/wiki?curid=1051427" title="Pyłyp Orłyk">
Pyłyp Orłyk



</doc>
<doc id="1051435" url="https://pl.wikipedia.org/wiki?curid=1051435" title="Łużna-Pustki">
Łużna-Pustki



</doc>
<doc id="1051439" url="https://pl.wikipedia.org/wiki?curid=1051439" title="Port lotniczy Douala">
Port lotniczy Douala

Port lotniczy Duala – międzynarodowy port lotniczy w Duala. 

</doc>
<doc id="1051441" url="https://pl.wikipedia.org/wiki?curid=1051441" title="Oguł Kajmysz">
Oguł Kajmysz

Oguł Kajmysz (ur. ? zm. 1251) – regentka imperium mongolskiego w latach 1248–1251. Żona Gujuka.
Życiorys.
Usiłowała doprowadzić do wyboru na wielkiego chana któregoś z przedstawicieli linii Ugedeja: Sziremuna, lub swego syna Kuczę, lecz dla żadnego z nich nie znalazła poparcia. Przyjmowała poselstwo francuskie od Ludwika IX. Zażądała od niego, by Francja zaczęła płacić daninę Chanowi. Po mężu odziedziczyła wrogość Batu-chana, który stał na czele opozycji przeciw niej i przeprowadził wybór Mongkego na Wielkiego Chana. Oguł Kajmysz podobnie jak większość członków rodów Ugedeja i Czagataja nie uznała tego wyboru. Z rozkazu nowego chana została utopiona, podobną śmierć poniósł później jej syn Kucza.

</doc>
<doc id="1051444" url="https://pl.wikipedia.org/wiki?curid=1051444" title="Ben Arous">
Ben Arous



</doc>
<doc id="1051446" url="https://pl.wikipedia.org/wiki?curid=1051446" title="Gatcombe Park">
Gatcombe Park

Gatcombe Park – wiejska rezydencja i posiadłość królewska położona w hrabstwie Gloucestershire, pięć mil na południe od miasta Stroud. Obecnie stanowi główne miejsce zamieszkania księżniczki Anny i jej męża, wiceadmirała Timothy'ego Laurence'a.
Położona na terenie posiadłości willa została zbudowana w latach 1771-1774 dla zamożnego miejscowego krawca, Edwarda Shepparda. Następnie dobra te kupił jeden z ojców nowoczesnej ekonomii, David Ricardo, który przeprowadził przebudowę. Posiadłość dość długo pozostawała własnością jego spadkobierców, aż w końcu została sprzedana kolekcjonorewi sztuki Samuelowi Courtauldowi. Ten z kolei zapisał ją w testamencie swojemu zięciowi, późniejszemu ministrowi spraw wewnętrznych Rabowi Butlerowi. W 1976 odkupiła ją Elżbieta II i przeznaczyła na dom dla swojej jedynej córki, księżniczki Anny, oraz jej pierwszego męża, kapitana Marka Philipsa. W 1978 powiększono ją o sąsiednią posiadłość, Aston Farm. Gdy w 1992 małżeństwo księżniczki rozpadło się po 19 latach związku, kapitan Philips dostał na odchodne Aston Farm, gdzie do dziś mieszka ze swoją drugą żoną.
Sama księżniczka jeszcze w grudniu tego samego roku ponownie wyszła za mąż, jednak początkowo wolała mieszkać ze swym drugim mężem w wynajmowanym mieszkaniu w Londynie, a następnie w Pałacu Buckingham. Później jednak wróciła wraz z małżonkiem do Gatcombe Park, gdzie do dziś spędza dużą część czasu. W czasie pobytów w stolicy korzysta natomiast ze swojego apartamentu w Pałacu św. Jakuba.

</doc>
<doc id="1051449" url="https://pl.wikipedia.org/wiki?curid=1051449" title="Gubernatorstwo Ben Arous">
Gubernatorstwo Ben Arous



</doc>
<doc id="1051451" url="https://pl.wikipedia.org/wiki?curid=1051451" title="Shawn Ashmore">
Shawn Ashmore

Shawn Robert Ashmore (ur. 7 października 1979 w Richmond) – kanadyjski aktor filmowy i telewizyjny.
Życiorys.
Urodził się minutę po swoim bracie bliźniaku Aaronie w Richmond w Kolumbii Brytyjskiej jako syn Lindy, gospodyni domowej, i Ricka Ashmore’a, kierownika produkcji. Kiedy matka była częścią Stowarzyszenia Wielokrotnych Narodzin w Albercie w Kanadzie, siedmioletnie bliźniaki Ashmore wzięły udział w programie telewizyjnym. Shawn uczęszczał do Turner Fenton High School w Brampton w Ontario. Był członkiem punkrockowego zespołu Pre-Occupied ze swoim bratem.
Występował w reklamach ze swoim bratem bliźniakiem, Aaronem. Shawn w wieku 14 lat zagrał główną rolę Waylona Tibbinsa w telewizyjnym dramacie przygodowym "Guitarman" (1994), za którą był nominowany do Gemini, nagrody Kanadyjskiej Akademii Filmowej i Telewizyjnej. Od tego czasu wystąpił w filmach i serialach telewizyjnych. Grał rolę kadeta majora Brada Rigby w produkcji Disney Channel "Kadet Kelly" (2002). Za kreację Terry’ego Foxa w dramacie biograficznym CTV Television Network "Terry" (2005) ponownie zdobył nominację do nagrody Gemini. Stał się znany z roli Icemana w "X-Men" (2000), "X-Men 2" (2003), ' (2006) i ' (2014). 
Życie prywatne.
Od 2004 do grudnia 2006 był związany z amerykańską aktorką Michelle Trachtenberg. 27 lipca 2012 Ashmore poślubił kierowniczkę filmową Danę Renee Wasdin, którą poznał podczas kręcenia filmu "Frozen" (2010). Mają syna (ur. 2017).

</doc>
<doc id="1051458" url="https://pl.wikipedia.org/wiki?curid=1051458" title="Dariusz Świercz">
Dariusz Świercz

Dariusz Świercz (ur. 31 maja 1994 w Tarnowskich Górach) – polski szachista, arcymistrz od 2009 roku (najmłodszy Polak z tym tytułem), od 2018 reprezentant Stanów Zjednoczonych.
Kariera szachowa.
W dotychczasowej karierze czterokrotnie zdobył tytuły mistrza Polski juniorów, w latach: 2002 (Kołobrzeg, w kategorii do lat 10), 2005 (Kołobrzeg, do lat 12), 2006 (Kołobrzeg, do lat 12) i 2007 (Turawa, do lat 14). Poza tym, w 2003 zdobył w Wiśle srebrny medal w grupie do lat 10.
Wielokrotnie reprezentował Polskę na mistrzostwach świata i Europy, w 2004 zdobywając w Ürgüp w Turcji brązowy medal mistrzostw Europy w grupie do 10 lat. W 2007 zwyciężył w mistrzostwach Unii Europejskiej juniorów do 14 lat, rozegranych w Murecku, zdobył również w Szybeniku tytuł wicemistrza Europy w tej kategorii wiekowej. W 2008 podzielił II m. w Mariańskich Łaźniach (za Allanem Rasmussenem, wspólnie z Władimirem Siergiejewem i Vlastimilem Jansą) oraz w memoriale Akiby Rubinsteina w Polanicy-Zdroju (za Aleksandrem Mojsiejenko, wspólnie z Kamilem Mitoniem), jak również zanotował bardzo dobry występ na indywidualnych mistrzostwach Europy w Płowdiwie, gdzie zdobył 6½ pkt w 11 partiach (we wszystkich tych turniejach wypełniając normy arcymistrzowskie). Odniósł również kolejny sukces w kategorii juniorów, zdobywając w Vung Tau brązowy medal MŚ do 14 lat. Na przełomie 2008 i 2009 podzielił II m. (za Grzegorzem Gajewskim, wspólnie z m.in. Kacprem Piorunem, Maciejem Nurkiewiczem i Wadimem Szyszkinem) w rozegranym w Krakowie turnieju "Cracovia 2008/09". W 2010 zdobył w Chotowej brązowy medal mistrzostw świata juniorów do 20 lat oraz zwyciężył w turnieju "Cultural Village Toernooi" w Wijk aan Zee. W 2011 podzielił I m. (wspólnie z Tomaszem Markowskim) w rozegranym w Warszawie memoriale Mieczysława Najdorfa, natomiast w 2011 zdobył w Madrasie tytuł mistrza świata juniorów do 20 lat (jako pierwszy Polak w historii w tej kategorii wiekowej). W wywiadzie udzielonym po powrocie do kraju powiedział o tym sukcesie:
W 2012 zdobył w Mariborze złoty medal mistrzostw świata juniorów do 18 lat. W 2013 wystąpił w rozegranym w Tromsø turnieju o Puchar Świata, w I rundzie wygrywając z Wadimem Zwiagincewem, ale w drugiej przegrywając z Aleksandrem Griszczukiem. W 2014 zdobył w Katowicach brązowy medal Akademickich Mistrzostw Polski, jak również złoty medal (w klasyfikacji drużynowej) rozegranych w Katowicach akademickich mistrzostw świata.
Reprezentował Polskę w turniejach drużynowych, m.in.:
Najwyższy ranking w dotychczasowej karierze osiągnął 1 sierpnia 2019 z wynikiem 2670 punktów.

</doc>
<doc id="1051461" url="https://pl.wikipedia.org/wiki?curid=1051461" title="Przylądek Agulhas">
Przylądek Agulhas



</doc>
<doc id="1051463" url="https://pl.wikipedia.org/wiki?curid=1051463" title="Dama pik">
Dama pik



</doc>
<doc id="1051465" url="https://pl.wikipedia.org/wiki?curid=1051465" title="Nelson Mandela National Stadium">
Nelson Mandela National Stadium

Nelson Mandela National Stadium – to wielofunkcyjny stadion w stolicy Ugandy, Kampali. Znajduje się w dzielnicy Bweyogerere, jednym z 6 gmin, które wchodzą do składu Kira Municipality. Najczęściej rozgrywają na nim swoje mecze drużyny piłkarskie, jednak inne sporty są tu również uprawiane. Stadion ma pojemność 45 202 miejsc i został zbudowany dzięki przyznanym 36 milionom dolarów od Chin. Początkowo stadion nazywał się "Namboole Stadium". Nazwa pochodziła wówczas od nazwy wzgórza na którym stadion był zbudowany. Aktualną nazwę stadion zawdzięcza słynnemu politykowi z Południowej Afryki i laureatowi Nagrody Nobla - Nelsonowi Mandeli, jednak miejscowa ludność nadal nazywa stadion "Namboole". Otwarciu obiektu w 1997 roku towarzyszył koncert Lucky Dube'a - artysty reggae z Południowej Afryki.

</doc>
<doc id="1051466" url="https://pl.wikipedia.org/wiki?curid=1051466" title="Tadeusz Zieliński (partyzant)">
Tadeusz Zieliński (partyzant)

Tadeusz Zieliński ps. „Igła” (ur. 27 września 1927 w Gaju, gm. Skaryszew (obecnie część Skaryszewa), zm. 24 czerwca 1948) – żołnierz Armii Krajowej, dowódca oddziału Wolności i Niezawisłości działającego w Radomskiem i Kieleckiem.
Życiorys.
Syn Maksymiliana i Heleny z domu Majchrzyk, rodzice byli drobnymi rolnikami. Miał młodszego brata Henryka. Ukończył cztery klasy szkoły powszechnej i szkołę krawiecką w Skaryszewie. W konspiracji od 1943 od wstąpienia do Armii Krajowej. Znalazł się w składzie 72 Pułku Piechoty Armii Krajowej, sformowanego na początku 1944 w Obwodzie Radom AK. Po zakończeniu wojny nie złożył broni.
Prawdopodobnie uczestniczył w akcji rozbicia więzienia w Kielcach w nocy z 4 na 5 sierpnia 1945, gdzie zgrupowanie liczące ok. 200 żołnierzy AK, dowodzone przez kpt. Antoniego Hedę "Szarego", opanowało miasto i rozbiło więzienie, uwalniając kilkuset więźniów i w akcji uwolnienia nocą z 8 na 9 września 1945 przez oddział Stefana Bembińskiego „Harnasia” kilkuset aresztantów z więzienia w Radomiu, w tym wielu żołnierzy Armii Krajowej. Według Stefana Bembińskiego za udział w tej akcji odznaczony został
Krzyżem Walecznych. W styczniu
1946 znalazł się w składzie grupy partyzanckiej Stefana Nowackiego „Zagóry”, od marca 1946, po rozłamie w oddziale - dowódca samodzielnego oddziału WIN liczącego kilkadziesiąt osób. 
Oddział „Igły” wchodzący w skład zgrupowania dowodzonego przez Franciszka Jaskulskiego ps.„Zagon”, „Zagończyk”, przeprowadził szereg operacji bojowych. Kilkakrotnie stoczył duże bitwy z oddziałami NKWD, UB i KBW, m.in. w czerwcu 1946 – wraz z kilkoma innymi oddziałami – pod Zwoleniem, w walkach zginęło ponad 20 żołnierzy Armii Czerwonej. W czasie zasadzki zorganizowanej 18 lipca 1946 pod Skaryszewem oddział „Igły” zabił ppłk. Alfreda Wnukowskiego, dowódcę Korpusu Bezpieczeństwa Wewnętrznego w Rzeszowie, jego żonę Irenę oraz 7 żołnierzy z ochrony. Był to najwyższy stopniem oficer sił bezpieczeństwa w Polsce, który zginął z rąk żołnierzy podziemia antykomunistycznego. Oddział „Igły” przeprowadził także szereg akcji likwidacyjnych.
25 lipca 1946 grupa pozorowana UB-NKWD, udająca delegację krajowego kierownictwa WiN, które rzekomo prowadzi akcję scaleniową rozproszonych oddziałów partyzanckich, aresztowała por. Jaskulskiego - „Zagończyka”. W końcu sierpnia 1946 kierownictwo Związku Zbrojnej Konspiracji WiN obwodu radomskiego po dłuższych rozmowach z UB zawarło porozumienie o legalizacji z komunistami, zobowiązując się złożyć broń do 6 września 1946, pod warunkiem, że od 31 sierpnia w całym regionie obowiązywać będzie zawieszenie broni i zostaną wstrzymane obławy prowadzone przez aparat represji. MBP przyjęło tę propozycję, obiecując też zwolnienie zatrzymanych, w tym „Zagończyka”. 6 września 1946 Tadeusz Zieliński ujawnił się sam i zgłosił do ujawnienia 57 żołnierzy oddziału, zdając częściowo broń. „Igła” nie ujawnił dowódców, ani członków siatki terenowej WiN, którym jednocześnie zdecydowanie odradzał dekonspirację przed UB. Pomimo ujawnienia się ludzi i struktur ZZK WiN UB nie dotrzymało obietnicy zwolnienia por. Jaskulskiego. 17 stycznia 1947 został on skazany przez Wojskowy Sąd Rejonowy w Kielcach na karę śmierci, wyrok wykonano 19 lutego 1947, na trzy dni przed wejściem w życie ustawy o amnestii, która pozwalałaby zamienić karę na dożywocie lub 15 lat pozbawienia wolności.
Ponieważ funkcjonariusze UB aresztowali we wrześniu 1946 kilkudziesięciu właśnie ujawnionych członków podziemia, z zastępcą „Zagończyka” ppor. Kozłowskim „Orionem”, oskarżając aresztowanych o prowadzenie "podwójnej gry", w październiku 1946 Tadeusz Zieliński powrócił do lasu, odtwarzając mniej liczny, kilkunastoosobowy oddział. 
Ostatnią walkę stoczył 14 czerwca 1948 pod wsią Dzierzkówek. Pomimo wielkiej przewagi liczebnej po stronie UB i KBW, „Igła” zdołał przebić się z okrążenia. W walce zginęli: Feliks Dębiec „Wilk”, zastępca „Igły”, Marian Frąk „Kudejar” i Józef Budzyński „Żandarm”. Po tej klęsce postanowił przejść na teren województwa łódzkiego, w Piotrkowskie. 24 czerwca 1948 został postrzelony z broni maszynowej w nogi przez żołnierza z jego oddziału, który chciał go wydać w ręce MBP. Tadeusz Zieliński, chcąc uniknąć aresztowania przez bezpiekę, popełnił samobójstwo rozrywając się granatem.
W Budkach Skaryszewskich obecnej dzielnicy Skaryszewa w 1952 zbudowano pomnik poświęcony Alfredowi Wnukowskiemu i sześciu innym ofiarom akcji oddziału dowodzonego przez Tadeusza Zielińskiego, usunięty w 2016.
W 2001 zbudowano pomnik upamiętniający Tadeusza Zielińskiego oraz żołnierzy WiN w Radomiu, a w 2012 w miejscowości Dzierzkówek Stary.

</doc>
<doc id="1051473" url="https://pl.wikipedia.org/wiki?curid=1051473" title="Okno na podwórze">
Okno na podwórze



</doc>
<doc id="1051479" url="https://pl.wikipedia.org/wiki?curid=1051479" title="Boso przez świat">
Boso przez świat

Wojciech Cejrowski – boso przez świat (dawniej jako "Wojciech Cejrowski. Boso") – program podróżniczy prowadzony przez Wojciecha Cejrowskiego, mający formę około 25-minutowych reportaży z różnych zakątków świata, m.in. Brazylii, Meksyku, Gambii, Ekwadoru i Portugalii.
Reżyserowany przez Andrzeja Horubałę, Macieja Chmiela (odcinki z Senegalu, Gambii i Zielonego Przylądka) oraz Wojciecha Cejrowskiego (najnowsze). Kierownikiem wypraw (od odcinków z Ekwadoru) był Sławomir Makaruk (Makaron). Zdjęcia do filmu były autorstwa Piotra Gorzkowicza (odcinki z Meksyku, Senegalu, Gambii i Zielonego Przylądka, Ekwadoru), Miguela Perea Mantes (odcinki z Hiszpanii i Portugalii) i Jacka Rudnickiego (do odcinka z Włoch – włącznie). Program emitowano w TVP2 w latach 2007-2011 z premierowymi odcinkami w niedzielę o 9.55, a następnie o 10.15.
Program został zdjęty tymczasowo z ramówki TVP w maju 2009 roku, kiedy to Wojciech Cejrowski wystąpił w spotach wyborczych Prawicy Rzeczypospolitej, zachęcając do oddania głosu na Marka Jurka.
W czerwcu 2011 Wojciech Cejrowski rozwiązał współpracę z TVP na rzecz nowego programu podróżniczego "Wojciech Cejrowski. Boso", który emitowany był na antenie TVN Style od 17 czerwca 2011.
W latach 2013–2015 premierowe odcinki programu prezentowane były na antenach TV Puls oraz Puls 2.
Począwszy od 2021 roku, po 10 latach przerwy, program powrócił na antenę TVP2 z premierowymi odcinkami pod oryginalnym tytułem.
Czołówka programu zmieniała się czterokrotnie po raz pierwszy w 2 odcinku ze względu na to że kręcono w Meksyku i Ekwadorze, po raz drugi w odcinku 8 ze względu na to że kręcono w Afryce, po raz trzeci w odcinku 19, po raz czwarty w odcinku 22 ze względu na to że kręcono w Hiszpanii i Portugalii.
Spis odcinków dostępnych w Ipla.
Liczba w nawiasie oznacza rok premiery odcinka.
Spis odcinków wydanych na płytach DVD.
Wydane zostały dwadzieścia cztery płyty DVD z odcinkami programu:

</doc>
<doc id="1051481" url="https://pl.wikipedia.org/wiki?curid=1051481" title="Deloitte">
Deloitte

Deloitte – międzynarodowa sieć spółek świadczących usługi doradcze i audytorskie. Należy do tzw. wielkiej czwórki firm zajmujących się audytem finansowym.
Oferowane usługi.
Przedsiębiorstwo świadczy m.in. następujące usługi:
W 2017 r. zatrudniała ponad 224 tys. pracowników, oraz działa w ponad 150 krajach. Przychody globalne w roku obrotowym zakończonym w roku obrotowym 2016 wyniosły 36,8 mld dolarów. Skumulowane przychody wyrażone w USD wzrosły o 9.5 proc.
Marka Deloitte.
Firma była wcześniej znana pod nazwą Deloitte &amp; Touche lub Deloitte Touche Tohmatsu. Jednolitą markę „Deloitte” wprowadzono w 2003.
W czerwcu 2016 roku firma Deloitte globalnie przeszła odświeżenie identyfikacji wizualnej. Deloitte zmienił swój branding pierwszy raz od 15 lat. Nowa identyfikacja wizualna marki Deloitte obejmuje zmienione logo, litografię oraz charakter materiałów graficznych (np. zdjęć), którymi firma się posługuje, jak również zmiany w wyglądzie kanałów i aplikacji, za pośrednictwem których Deloitte kontaktuje się z odbiorcami swoich treści. Marka Deloitte ma spójną architekturę i wygląd na całym świecie.
Deloitte w Polsce.
Deloitte działa w Polsce od 1990 roku. W 2006 r. nastąpiła fuzja z Andersen Business Consulting, w wyniku czego powstał największy zespół doradztwa biznesowego w Europie Środkowej. Firma zatrudnia w Polsce ponad 2500 osób.
Firma Deloitte w 2015 roku obchodziła 25. rocznicę swojej obecności i działalności w Polsce. Z tej okazji firma w całym kraju sfinansowała inicjatywy pracowników, które miały na celu poprawę sytuacji społeczności lokalnych i mieściły się w formule idei Deloitte „Making an impact that matters” (co oznacza kreowanie pozytywnych zmian). W skali globalnej firma zainwestowała 212 mln dolarów w inicjatywy społeczne i charytatywne.
Od 2020 roku szefem polskiego oddziału firmy jest Tomasz Konik.
Deloitte w 2008 roku jako pierwsza firma tzw. wielkiej czwórki w Polsce, uruchomił bezpłatny program ogólnodostępnych seminariów internetowych poświęconych praktycznym zagadnieniom biznesowym.
Główne biuro w Polsce znajduje się w Warszawie. Dodatkowo firma posiada osiem biur lokalnych w: Gdańsku, Łodzi, Katowicach, Krakowie, Poznaniu, Rzeszowie, Szczecinie i Wrocławiu.
Nagrody i wyróżnienia.
Deloitte został nagrodzony w konkursach i rankingach, m.in.:

</doc>
<doc id="1051482" url="https://pl.wikipedia.org/wiki?curid=1051482" title="Hutt River Province">
Hutt River Province



</doc>
<doc id="1051484" url="https://pl.wikipedia.org/wiki?curid=1051484" title="Serghei Cleșcenco">
Serghei Cleșcenco

Serghei Cleșcenco, ros. Сергей Викторович Клещенко, "Siergiej Wiktorowicz Kleszczenko" (ur. 20 maja 1972 w Criuleni, Mołdawska Socjalistyczna Republika Radziecka) – mołdawski piłkarz, grający na pozycji napastnika, reprezentant kraju. Obecnie trener piłkarski.
Kariera piłkarska.
Kariera klubowa.
W 1990 rozpoczął karierę piłkarską w klubie Spartak Orzeł, skąd latem przeszedł do Nistru Kiszyniów. W kiszyniowskim klubie z przerwami grał przez 8 lat. W 1995–1997 bronił barw holenderskiego Go Ahead Eagles. W styczniu 1998 był obserwowany przez Watford, ale ostatecznie nie trafił do tego klubu z powodu braku porozumienia z Zimbru. W 1998 został wypożyczony do rosyjskiego Zenitu Petersburg. W 1999 roku Cleşcenco dołączył do zespołu Maccabi z klubu Zimbru Kiszyniów. Był to jeden z najlepszych startów dla zagranicznego piłkarza w Izraelu, ponieważ liczbą 22 bramek Serghei pobił rekord strzelecki obcokrajowców należący do Andrzeja Kubicy. Po świetnym sezonie w Izraelu przeszedł do Hapoelu Tel Awiw, gdzie był w składzie, z którą osiągnął awans do ćwierćfinału Pucharu UEFA. Potem występował w klubach Hapoel Tel Awiw, Czernomoriec Noworosyjsk i Bene Jehuda Tel Awiw. W 2004 kolejny raz powrócił do Zimbru Kiszyniów, ale po zakończeniu sezonu ponownie wyjechał za granicę, tym razem do zespołu Czkałowiec Nowosybirsk. W swoim ostatnim klubie Mietałłurg-Kuzbass Nowokuźnieck grał do końca 2007.
Kariera reprezentacyjna.
W latach 1991–2006 bronił barw narodowej reprezentacji Mołdawii. Łącznie strzelił 11 goli w 69 meczach.
Kariera trenerska.
W grudniu 2011 Cleşcenco objął posadę szkoleniowca Milsami. Podpisał z tym klubem dwuipółletni kontrakt. W kwietniu 2013 został nowym trenerem Zimbru Kiszyniów. Dwa miesiące wcześniej został dyrektorem generalnym tego klubu.

</doc>
<doc id="1051490" url="https://pl.wikipedia.org/wiki?curid=1051490" title="Rycerz z Cyber Baśni">
Rycerz z Cyber Baśni

Rycerz z Cyber Baśni lub Mały wojownik (ang. "The Toy Warrior") – południowokoreański film animowany.
Film miał w Polsce swoją premierę w Kinie Cartoon Network w Wielką Sobotę, 15 kwietnia 2006 roku o godz. 19:00 w Cartoon Network.
Film wydano również na DVD w wersji lektorskiej pod tytułem "Rycerz z Cyber Baśni".
Fabuła.
Bohaterem filmu jest chłopiec o imieniu Jerry (ang. "Jinoo"), szóstoklasista, który przenosi się do Krainy Zabawek. Za pomocą Kamienia Wojowników zmienia się w swoją ulubioną zabawkę, którą jest Mały wojownik.
Obsada amerykańska.
oraz
Wersja polska.
Dubbing.
Wersja polska: SDI Media Polska
Udział wzięli:
i inni
Wersja lektorska.
Wersja polska: dla TIM Film Studio – DubbFilm
Tekst: Ksymena Rzemek
Czytał: Paweł Bukrewicz

</doc>
<doc id="1051491" url="https://pl.wikipedia.org/wiki?curid=1051491" title="Charles de Gaulle – Étoile">
Charles de Gaulle – Étoile

Charles de Gaulle – Étoile – stacja linii nr 1, 2 i 6 metra w Paryżu. Stacja znajduje się na pograniczu 8., 16. i 17. dzielnicy Paryża. Na linii 1 stacja została otwarta 1 września 1900 r, na linii 2 – 13 grudnia 1900, a na linii 6 – 6 października 1942. Na początku stacja nazywała się Étoile. Ze stacji można się przesiąść do RER.

</doc>
<doc id="1051496" url="https://pl.wikipedia.org/wiki?curid=1051496" title="Józef Trendota">
Józef Trendota



</doc>
<doc id="1051504" url="https://pl.wikipedia.org/wiki?curid=1051504" title="Wimbledon 2006 (gra podwójna kobiet)">
Wimbledon 2006 (gra podwójna kobiet)



</doc>
<doc id="1051510" url="https://pl.wikipedia.org/wiki?curid=1051510" title="T-72 M1">
T-72 M1



</doc>
<doc id="1051512" url="https://pl.wikipedia.org/wiki?curid=1051512" title="Władca ksiąg">
Władca ksiąg

Władca ksiąg (ang. "The Pagemaster") – amerykański film animowany, z kilkoma ujęciami w wykonaniu aktorów.
Fabuła.
Richard Tyler jest chłopcem, który panicznie boi się wszystkiego, od jazdy na rowerze, poprzez wchodzenie do domku na drzewie, a skończywszy na zasypianiu w ciemności. Pewnego razu, gdy był w bibliotece przeniósł się do krainy fantazji, gdzie nauczył się jak być odważnym.
Film jest emitowany w Polsce z polskim dubbingiem w Boomerangu w Kinie Boomerang i dawniej w Cartoon Network w Kinie Cartoon Network. Telewizja TVN również wyemitowała ten film, ale w wersji lektorskiej.
Wersja polska.
Wersja polska: Telewizyjne Studia Dźwięków w Warszawie
Reżyseria: Dorota Kawęcka
Dialogi: Halina Wodiczko
Tłumaczenie: Mirosław Michalczak
Dźwięk: Wiesław Jurgała i Katarzyna Paluchowska
Montaż: Danuta Rajewska
Tekst piosenki: Wiesława Sujkowska
Opracowanie muzyczne: Eugeniusz Majchrzak
Kierownictwo produkcji: Kamila Garczyńska
Wystąpili:
i inni
Piosenkę śpiewała: Ewa Konstancja Bułhak

</doc>
<doc id="1051513" url="https://pl.wikipedia.org/wiki?curid=1051513" title="Temüge Otczigin">
Temüge Otczigin

Temüge Otczigin (ur. ? zm. 1242-1246) – brat Czyngis-chana, najmłodszy syn Jesügeja Baatura wódz mongolski.
Życiorys.
W imperium mongolskim dysponował jednym tumenem, początkowo wspólnie z matką Höelün. W 1207 wdał się w konflikt z rodem Kognotanów i jego przywódcą szamanem Kököczü Teb-Tengrim. Za zgodą Czyngis-chana jego ludzie łamią szamanowi kręgosłup. W latach 30. skonfliktowany z potężnym ministrem Yelü Chucaiem, którego podejrzewał o sprzyjanie interesom podbitych ludów. Po śmierci Ugedeja w 1242, lub 1246 roku usiłował przeprowadzić zamach stanu pod hasłami powrotu do mongolskich tradycji, po niepowodzeniu skazany na śmierć. Otczigin to przydomek oznaczający najmłodszego syna, dziedzica domowego ogniska swego ojca, jednak był używany przez Temügego jako imię. W "Tajnej historii Mongołów" charakteryzowany jest jako "Otczigin powolny", który "wcześnie chodzi spać i późno wstaje".

</doc>
<doc id="1051515" url="https://pl.wikipedia.org/wiki?curid=1051515" title="T-54A">
T-54A



</doc>
<doc id="1051517" url="https://pl.wikipedia.org/wiki?curid=1051517" title="NTalk">
NTalk

nTalk – zlikwidowany kanał telewizyjny o tematyce talk shows należący do ITI Neovision. Kanał można było oglądać jedynie na platformie n.
W ramówce nTalk obecne były programy amerykańskich gwiazd, takich jak David Letterman, Jay Leno, Conan O’Brien, Rachael Ray czy Oprah Winfrey. Programy te emitowane były w kilka dni po premierze w amerykańskich mediach. Emitowane były także polskie programy, takie jak Kuba Wojewódzki, Szymon Majewski Show czy Rozmowy w toku.
W czerwcu 2009 roku ITI podjął decyzje o zamknięciu stacji z dniem 28 czerwca 2009 roku.

</doc>
<doc id="1051519" url="https://pl.wikipedia.org/wiki?curid=1051519" title="Eufemia Przemysłówna">
Eufemia Przemysłówna

Eufemia (ur. w 1253 w Poznaniu, zm. 5 września 1298 we Wrocławiu) – księżniczka wielkopolska, klaryska wrocławska z dynastii Piastów.
Bliźniacza córka (wraz z Anną) księcia wielkopolskiego Przemysła I i Elżbiety, córki księcia śląskiego, krakowskiego i wielkopolskiego Henryka II Pobożnego. Siostra króla Polski Przemysła II.
Życiorys.
Na chrzcie otrzymała imię po ciotce ze strony ojca Eufemii, księżniczce wielkopolskiej i księżnej opolsko-raciborskiej. W źródłach występuje jako Eufemia oraz ze zdrobniałą formą Ofka.
Gdy miała 4 lata, zmarł jej ojciec. Odtąd opiekę nad nią i jej rodzeństwem sprawowali matka Elżbieta (zmarła w 1265) i stryj Bolesław Pobożny. Wychowywała się w bardzo religijnym środowisku, które z pewnością miało wpływ na wybór jej drogi życiowej. Jej matka dzieciństwo spędziła w klasztorze cysterek w Trzebnicy, gdzie znajdowała się pod silnym wpływem swej babki Jadwigi, przyszłej świętej. Nie jest pewne, czy przed małżeństwem z Przemysłem I nie złożyła ona ślubów zakonnych. Wiele czasu Eufemia spędziła na dworze Bolesława Pobożnego i jego żony, przyszłej błogosławionej, Jolenty Heleny, na którym panowała wysoce religijna atmosfera. Dodatkowo jej babka Anna, księżna śląska, zmarła w opinii świętości.
Podobnie jak dwie jej siostry, Eufrozyna i Anna, wybrała życie zakonne. W bliżej nieznanym czasie wstąpiła do klasztoru klarysek we Wrocławiu. Jako jedyna z sióstr Eufemia nie została ksienią klasztoru. Do 1280 funkcję ksieni klarysek wrocławskich pełniła Jadwiga, córka Henryka Pobożnego, a po jej rezygnacji zastąpiła ją Jadwiga, córka Konrada I głogowskiego, która godność tę sprawowała do swej śmierci w 1318.
Po śmierci Eufemia została pochowana we wrocławskim klasztorze klarysek.

</doc>
<doc id="1051526" url="https://pl.wikipedia.org/wiki?curid=1051526" title="Antykomunistyczny Sojusz Argentyński">
Antykomunistyczny Sojusz Argentyński

Antykomunistyczny Sojusz Argentyński (, AAA), znany też jako Triple A (pol. Potrójne A) – skrajnie prawicowy szwadron śmierci w Argentynie w latach 1974–1985.
Historia.
Był grupą pełniącą rolę szwadronu śmierci w czasach rządów prezydent Isabel Perón. Utworzony w styczniu 1974 roku przez ministra Jose Lópeza Regę (bliskiego współpracownika I. Perón). Członkami organizacji byli oficerowie policji i wojska, a jej działalność miała utajniony charakter. Bojówkarze Triple A porywali swoje ofiary i mordowali, zwłoki podrzucane były w miejscach publicznych. Odnalezione ciała ofiar Triple A często były brutalnie okaleczone. Działalność szwadronu nie przyczyniła się do ograniczenia działań lewicowych partyzantów (Montoneros i Rewolucyjna Armia Ludu), choć teoretycznie było to jego założeniem. Triple A dokonał wielu zabójstw politycznych (m.in. ks. Mugici, komunistycznego działacza młodzieżowego Saragossy, przywódcy związkowego Rucci, brata byłego prezydenta Arturo Frondizi). Zlikwidowany przez policję w maju 1985. Przywódcą AAA był Anibal Gordon.

</doc>
<doc id="1051527" url="https://pl.wikipedia.org/wiki?curid=1051527" title="Chris Wolstenholme">
Chris Wolstenholme



</doc>
<doc id="1051529" url="https://pl.wikipedia.org/wiki?curid=1051529" title="Sajdak (łucznictwo)">
Sajdak (łucznictwo)

Sajdak, sahajdak – wyposażenie łucznika służące do przenoszenia łuku i strzał.
Na sajdak składa się:
W historiografii polskiej, nazwy łubia i sajdak często bywają używane dla odróżnienia typu futerałów na łuk (polskiego i turecko-tatarskiego).
Łubia i kołczany wykonywane były najczęściej z brązowych skór wyprawionych na zamsz z wytłaczanymi ornamentami. Dodatkowo zdobione były złotym haftem oraz srebrnymi, mosiężnymi lub złoconymi elementami. Łubia i kołczany wykonywano również z lipowych deseczek i pokrywano aksamitem, następnie zdobiono haftem i metalowymi okuciami. Często umieszczano na nich monogramy i herby.

</doc>
<doc id="1051538" url="https://pl.wikipedia.org/wiki?curid=1051538" title="Sixpence None the Richer">
Sixpence None the Richer

Sixpence None the Richer – amerykański zespół pop-rockowy utworzony w 1993 roku w Nashville przez Matta Slocuma i Leigh Nash.
Historia.
Początki zespołu sięgają bardzo wczesnych lat 90. Wtedy to gitarzysta i autor piosenek Matt Slocum poznał wokalistkę Leigh Nash. Wspólnie (wraz z basistą TJ Behlingiem) nagrali w 1992 roku EP-kę pod nazwą "The Original Demo", która była ich pierwszym nieoficjalnym dziełem. Dopiero w 1994 roku światło dzienne ujrzała debiutancka płyta zespołu pod nazwą "The Fatherless &amp; the Widow".
Grupa ma w posiadaniu platynową płytę za album "Sixpence None the Richer" z 1997 roku, z którego pochodzi jego najbardziej znany utwór pod tytułem „Kiss Me”, dzięki któremu zespół zdobył popularność, a on sam został wykorzystany na ścieżkach dźwiękowych filmów "Cała ona", "To nie jest kolejna komedia dla kretynów", "Jak stracić chłopaka w 10 dni" i "Mała wielka miłość", a także w serialu "Jezioro Marzeń".
Sixpence None the Richer nagrał także wiele coverów znanych piosenek, m.in.: „Don’t Dream It’s Over” (Crowded House), „Dancing Queen” (ABBA), „Love is Blindness” (U2), czy „There she goes” (The La’s).
Zespół kilkakrotnie był także nominowany do nagród Grammy.

</doc>
<doc id="1051541" url="https://pl.wikipedia.org/wiki?curid=1051541" title="Dragan Kosić">
Dragan Kosić

Dragan Kosić, czar. Драган Косић (ur. 15 lutego 1970) – czarnogórski szachista i trener szachowy, arcymistrz od 1995 roku.
Kariera szachowa.
W roku 1988 reprezentował barwy Jugosławii w mistrzostwach świata i Europy juniorów do lat 20. W 1990 wystąpił w rezerwowym zespole jugosłowiańskim na szachowej olimpiadzie w Nowym Sadzie. Wkrótce awansował do szerokiej czołówki szachistów jugosłowiańskich, następnie Serbii i Czarnogóry, a obecnie Czarnogóry. W 1992 podzielił w Banji Vrucicy I miejsce (wraz z Petarem Popoviciem i Aleksą Strikoviciem) w mistrzostwach Jugosławii, sukces ten powtarzając w roku 1994 w Tivacie (wraz z Milanem Vukiciem i Božidarem Ivanoviciem). W 1998 podzielił II miejsce (za Alexandre Lesiège, wraz z m.in. Jesusem Nogueirasem) w otwartym turnieju w Montrealu. W 2001 zajął II miejsce (za Farukiem Bistriciem) w Donji Vakufie, w 2002 podzielił II miejsce (za Petyrem Genowem) w Hercegu Novim oraz triumfował w Novim Bečeju, w 2003 podzielił I miejsce w Bijelim Polju, natomiast w 2007 zwyciężył (wraz z Danilo Milanoviciem) w Barze. W 2009 r. podzielił I m. (wspólnie z Peterem Michalíkiem) w Starej Pazovie.
Wielokrotnie zwyciężał w mistrzostwach Czarnogóry, w latach 2001, 2002 (wraz z Nikolą Sedlakiem i Dragišą Blagojeviciem), 2003 i 2005 (w obu przypadkach z Dragišą Blagojeviciem). 
Wielokrotnie reprezentował Jugosławię i Czarnogórę w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2002 r., z wynikiem 2542 punktów zajmował wówczas 4. miejsce wśród jugosłowiańskich szachistów.

</doc>
<doc id="1051542" url="https://pl.wikipedia.org/wiki?curid=1051542" title="Ogłodek brzozowiec">
Ogłodek brzozowiec

Ogłodek brzozowiec ("Scolytus ratzeburgii") – gatunek chrząszcza z rodziny kornikowatych. Występuje w Europie od Hiszpanii po Rosję oraz w Azji – przez Syberię do Chin, Korei i Japonii; stwierdzony też został w Turcji, Pakistanie i północno-zachodniej Afryce.
Cechy rozpoznawcze.
Największy z ogłodków żyjących w Polsce o wymiarach 4,5–7 mm i smolistoczarnym, błyszczącym ciele. Pokrywy skrzydłowe są niekiedy jaśniejsze o barwie czerwonobrunatnej. Pierwszy odcinek odwłoka wznosi się ostro do góry. Samiec na 3 sternicie odwłokowym ma pośrodku duży, guzikowaty wyrostek, a na 4 sternicie licząc od środka – wyraźne zgrubienie. Samica na segmentach odwłoka wyrostków nie posiada. Czoło owada jest płaskie, pokryte gęstymi, żółtymi włoskami. Rośliną żywicielską tego owada jest tylko brzoza. Owad zimuje w postaci larwy. Roi się w czerwcu i lipcu.
Obraz żerowania.
Ogłodek wywodzi się pod korą. Żerowiskiem jest chodnik macierzysty pojedynczy, jednoramienny, podłużny, często rozpoczynający się hakowatym wygięciem. Długość chodnika wynosi do 10 cm i szerokość 3–4,5 mm. W chodniku macierzystym znajdują się liczne otwory wentylacyjne. Chodniki larwalne do 60 sztuk, ułożone szeregowo, gęsto obok siebie, długości do 25 cm i często faliste, naruszające biel drewna, a zakończone kolebkami poczwarkowymi zagłębionymi w korze.
Ekologia.
Generacja tego gatunku jest jednoroczna. Ogłodek brzozowiec jest gatunkiem monogamicznym i monofagicznym. Występuje na terenie całego kraju.
Znaczenie gospodarcze.
Atakuje osłabione brzozy od wierzchołka ku dołowi. Zakłada swoje żerowiska na konarach, gałęziach i pniach. Występuje też na zdrowych drzewach, powodując ich obumieranie.

</doc>
<doc id="1051546" url="https://pl.wikipedia.org/wiki?curid=1051546" title="8 Batalion Walki Radioelektronicznej">
8 Batalion Walki Radioelektronicznej

8 Grudziądzki Batalion Walki Radioelektronicznej im. gen. bryg. Zygmunta Podhorskiego (8 bWRE) – pododdział walki radioelektronicznej i rozpoznania Wojska Polskiego.
Historia.
8 batalion walki radioelektronicznej został sformowany rozkazem dowódcy Wojsk Lądowych z 14 maja 2001 roku. Wywodził się z utworzonej 28 lipca 1958 roku w Warszawie, w ramach 5 pułku łączności, samodzielnej kompanii zakłóceń i podsłuchu, przekształconej następnie w batalion przeciwdziałania radiowego. Na podstawie zarządzenia szefa Sztabu Generalnego WP nr 0108/Org. z 26 października 1962 roku batalion przeformowano w 8 Ośrodek Przeciwdziałania Radiowego, i przemieszczono go do Giżycka. 
W lipcu 1970 roku na podstawie Zarządzenia Szefa Sztabu Generalnego WP Nr 028/Org. z dnia 3 kwietnia 1970 roku Ośrodek przekształcono w 8 pułk zakłóceń radiowych. 1 lipca 1973 roku szef Wojsk Łączności gen. bryg. Leon Kołatkowski wręczył jednostce sztandar. W lipcu 1974 roku pułk przeniesiony został z Giżycka do Grudziądza, do koszar przy ulicy Warszawskiej (ob. ul. Hallera), którym 17 czerwca 1991 roku przywrócono imię Księcia Józefa Poniatowskiego. Zarządzeniem dowódcy Pomorskiego Okręgu Wojskowego Nr 052 z dnia 16 lutego 1996 roku z dniem 31 października 1996 roku 8 pułk zakłóceń radiowych został przeformowany w 8 pułk radioelektroniczny. Włączono także do niego kadrę i sprzęt rozformowanego 12 batalionu rozpoznania radioelektronicznego. 12 stycznia 1997 roku gen. dyw. Tadeusz Jauer wręczył jednostce nowy sztandar, ufundowany przez Społeczny Komitet Fundatorów. 
Przeformowanie do stanu batalionu nastąpiło w styczniu 2002 roku. W 2004 roku Rozkazem Dowódcy Wojsk Lądowych nr 07/Org. z dnia 12 marca 2004 roku batalion przekazany został ze składu 1 Korpusu Zmechanizowanego w podporządkowanie Dowódcy Wojsk Lądowych. 
Decyzją nr 100/MON z 31 marca 2006 roku 8 bWRE otrzymał nazwę wyróżniającą „Grudziądzki” oraz patrona - gen. bryg. Zygmunta Podhorskiego. 
W grudniu 2011 roku batalion został podporządkowany dowódcy 2 Ośrodka Radioelektronicznego z Przasnysza.
Tradycje.
Wg Decyzji nr 233/MON z 2 września 2002 roku batalion dziedziczy i kultywuje tradycje następujących jednostek:
jednostka kultywuje także tradycje Centrum Wyszkolenia Kawalerii, które przed II wojną światową stacjonowało w tych samych koszarach.
8 bWRE, jak i poprzedzające jednostki, nosi nieformalny przydomek „Janosiki”.

</doc>
<doc id="1051547" url="https://pl.wikipedia.org/wiki?curid=1051547" title="Sport Klub+">
Sport Klub+

Sport Klub+ – kodowany kanał sportowy, nadawany w Polsce w latach 2006-2012, który stanowił uzupełnienie oferty stacji SportKlub. Nadawał on alternatywne transmisje na żywo w przypadku innych transmisji na podstawowej antenie, głównie w czasie sobotnich i niedzielnych meczów ligi belgijskiej, pierwszej ligi angielskiej, Pucharu Hiszpanii, Pucharu Anglii oraz Pucharu Ligi Angielskiej. Transmituje także rozgrywki piłkarskiej ligi argentyńskiej, brazylijskiej, koszykarskiej ligi NCAA, wyścigi MotoGP, rozgrywki pokera czy gale bokserskie oraz magazyny sportowe. Dostępny był za pośrednictwem platformy cyfrowej n oraz w sieciach kablowych (m.in. Multimedia Polska, Vectra, Petrus, Sat Film, Tesat). Z dniem 1 kwietnia Sport Klub+ został wycofany z oferty sieci kablowej TOYA z powodu niskiego zainteresowania widzów tym kanałem.
Kanał zakończył nadawanie 1 października 2012 roku. W jego miejscu uruchomiono nowy kanał sportowy, poświęcony w całości sportom walki – FightKlub.

</doc>
<doc id="1051555" url="https://pl.wikipedia.org/wiki?curid=1051555" title="From Me to You (album)">
From Me to You (album)

From Me to You – pierwszy pełny album japońskiej wokalistki rockowej Yui. Został wydany 22 lutego 2006 roku. Album często powracał na listę najlepszych albumów Oricon Top 20 za sprawą piątego singla „Good-bye Days” i filmu „Midnight Sun” z udziałem Yui. Album został sprzedany w 190 000 kopiach.

</doc>
<doc id="1051561" url="https://pl.wikipedia.org/wiki?curid=1051561" title="Czarnogórscy arcymistrzowie szachowi">
Czarnogórscy arcymistrzowie szachowi

Lista czarnogórskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Czarnogóry reprezentowali tylko w pewnym okresie swojego życia.

</doc>
<doc id="1051564" url="https://pl.wikipedia.org/wiki?curid=1051564" title="Can’t Buy My Love">
Can’t Buy My Love

Can’t Buy My Love – drugi album japońskiej wokalistki Yui. Został wydany 4 kwietnia 2007 roku. Znalazł się on na pierwszym miejscu listy najlepszych albumów Oricon.

</doc>
<doc id="1051567" url="https://pl.wikipedia.org/wiki?curid=1051567" title="Stefan Kasprzycki de Castenedolo">
Stefan Kasprzycki de Castenedolo



</doc>
<doc id="1051569" url="https://pl.wikipedia.org/wiki?curid=1051569" title="Lucien Lippert">
Lucien Lippert

Lucien Lippert (ur. 25 sierpnia 1913 w Arlon, zm. 13 lutego 1944 w rejonie Czerkas w ZSRR) – belgijski wojskowy, dowódca Legionu Walońskiego, a następnie 5 Ochotniczej Brygady Szturmowej SS „Wallonien” podczas II wojny światowej.
W okresie międzywojennym służył w armii belgijskiej. Po rozpoczęciu okupacji Belgii przez Niemców podjął kolaborację z okupantami. Był jednym z pierwszych ochotników, którzy wstąpili do nowo formowanego Legionu Walońskiego, wchodzącego w skład Wehrmachtu jako 373 Batalion Piechoty. Otrzymał stopień Oberleutnanta. Jako monarchista i zwolennik utrzymania jedności Belgii zamierzał zrównoważyć wpływy rexistów i ich przywódcy Leona Degrelle’a, wyznających koncepcje separatystyczne. W listopadzie 1941 r. Legion trafił na front wschodni na Ukrainie. W maju lub czerwcu 1942 r. L. Lippert objął dowództwo Legionu. W czerwcu 1943 r., po włączeniu jednostki w skład Waffen-SS, awansował na SS-Sturmbannführera, a wkrótce został dowódcą 5 Ochotniczej Brygady Szturmowej SS „Wallonien”, przydzielonej do 5 Dywizji Pancernej SS „Wiking”. W czasie walk na froncie wschodnim awansował na SS-Obersturmbannführera. 13 lutego 1944 r. zginął w rejonie Czerkas (tzw. kocioł czerkaski). 20 lutego tego roku został odznaczony pośmiertnie wysokim odznaczeniem wojskowym.

</doc>
<doc id="1051570" url="https://pl.wikipedia.org/wiki?curid=1051570" title="Centralna Szkoła Jazdy">
Centralna Szkoła Jazdy



</doc>
<doc id="1051572" url="https://pl.wikipedia.org/wiki?curid=1051572" title="DW930">
DW930



</doc>
<doc id="1051577" url="https://pl.wikipedia.org/wiki?curid=1051577" title="WZT-3">
WZT-3

WZT-3 – wóz zabezpieczenia technicznego, produkcji polskiej, bazujący na podwoziu czołgu T-72/PT-91.
Historia.
Wraz z pojawieniem się czołgu T-72 w Siłach Zbrojnych PRL pojawiła się potrzeba nowego pojazdu zabezpieczającego działania pododdziałów pancernych i postanowiono skorzystać z podwozia czołgu T-72M produkowanego od 1981 w Bumar-Łabędy. Wojskowy Instytut Techniki Pancernej i Samochodowej z Sulejówka opracował założenia pojazdu, a Ośrodek Badawczo-Rozwojowy Urządzeń Mechanicznych w Gliwicach w ramach programu "Bizon" opracował i wykonał wraz z Bumarem 2 prototypy. Testy i próby wykonano w latach 1986-1988, a po ich zakończeniu WZT-3 wprowadzono na wyposażenie Wojska Polskiego.
Pomiędzy rokiem 1989 a 2003 Wojsko Polskie odebrało tylko 29 sztuk WZT-3, z czego 9 sztuk w wersji WZT-3M (z silnikiem S-12U o mocy 850 KM zamiast standardowego W-46-6). Od 2003 przeprowadzono remonty odebranych WZT-3 i modernizację do wersji WZT-3M.
Użytkownicy.
Bumar szybko zyskał nowego kontrahenta z Jugosławii, realizującej w tym czasie zamówienie na czołgi M-84A dla Kuwejtu - zamówiono 40 kompletów zestawów i zakupiono prawa licencyjne (jako M-84AI).
8 kwietnia 1999 roku podpisano umowę z Indiami na dostawę 44 WZT-3 za 32 mln dolarów (realizacja grudzień 2000 - maj 2001). Pojazdy te nie były wyposażone w całości w Polsce - m.in. silniki pochodziły od odbiorcy. 20 kwietnia 2002 roku podpisano kolejny kontrakt z Indiami na kolejne 80 sztuk WZT-3 za sumę około 80 mln dolarów (realizacja 2003-2004).
30 marca 2004 roku Bumar podpisał kolejny kontrakt z Indiami - tym razem na 228 wozów za sumę około 210 mln dolarów z terminem realizacji w latach 2004-2007.
W 2011 Indie zamówiły kolejne 204 WZT-3, umowa jest warta 275 mln USD, wozy montuje w Indiach na licencji "Bharat Earth Movers Limited" (do 40% udziału w produkcji), korzystając z polskich podzespołów.
Użytkownicy WZT-3 (Licząc też użytkowników WZT-3M):
Byli
Konstrukcja.
WZT-3 oparty jest na podwoziu czołgu T-72M. Załoga składa się z 4 osób: dowódcy, kierowcy, mechanika i operatora. Do obserwacji stosowane są podobnie jak w T-72: 
Zapewnieniu łączności zewnętrznej służy radiostacja R-173 wraz z odbiornikiem, do wewnętrznej telefon R-174. Uzbrojenie stanowi plot. wkm NSW kalibru 12,7 mm z 720 szt. amunicji oraz 12 wyrzutni granatów dymnych systemu Tucza (4 z lewej, 8 z prawej).
Wyposażenie specjalistyczne WZT-3 to:
Podwozie składa się z sześciu par podwójnych kół jezdnych, tylnych kół napędowych i przednich napinających. Gąsienice podtrzymywane są na trzech rolkach.

</doc>
<doc id="1051578" url="https://pl.wikipedia.org/wiki?curid=1051578" title="Kalwaria Ujska">
Kalwaria Ujska

Kalwaria Ujska – zespół kaplic położonych na wzgórzach w miejscowości Ujście w województwie wielkopolskim. 
Historia.
Kalwaria powstała w latach 1893–1908 przy kościele św. Mikołaja w Ujściu. Pomysłodawcą utworzenia kalwarii był ówczesny proboszcz ks. Franciszek Renkawitz. 
Przygotowania do budowy rozpoczęto od wycięcia zarośli na przykościelnej górze w 1891 roku. Już dwa lata później stanęła I stacja, zastępując drewniany krzyż. W ciągu 16 lat wzniesiono 18 kaplic kalwaryjskich. Rozpoczął się ożywiony ruch pielgrzymkowy. Od 1895 roku, w każdą pierwszą niedzielę lipca odbywa się odpust z okazji Uroczystości Najdroższej Krwi Jezusa Chrystusa, którą do reformy soborowej obchodzono 1 lipca.
Kalwaria przetrwała w pierwotnym kształcie zaledwie pięćdziesiąt lat do roku 1942, w którym to na rozkaz zarządcy tzw. "Kraju Warty" Arthura Greisera, podczas okupacji niemieckiej proces burzenia rozpoczęli więźniowie obozu pracy w Ujściu. Burzenie kalwaryjskich kaplic zakończono w 1944 roku. Pozostał jedynie zameczek Belle Vue. Traktowany był jako punkt widokowy na dolinę Noteci). 
W 1946 r. z inicjatywy ks. proboszcza Jana Felickiego ustawiono, w miejscach dawnych stacji, drewniane krzyże, a w 1966 r. ruiny zameczku Belle Vue zostały zamienione na Kaplicę św. Grobu. Nocą 2 czerwca 1976 roku kolejny proboszcz ks. Florian Łodzig wraz z mieszkańcami usytuował w miejscach krzyży 14 stacji Drogi Krzyżowej.
Po 1989 roku nastąpiła możliwość odbudowy kaplic kalwaryjskich. Podjął się tego kolejny proboszcz ujskiej parafii ks. Marian Kozłowski. W 1998 r. poświęcono Kaplicę II nowej kalwarii, 6 czerwca 1999 r. Kaplicę I oraz X. Kaplica XIII została poświęcona w 2000 roku.
Opis stacji.
Stacja I
Stacja II
Stacja III
Stacja IV
Stacja V 
Stacja VI
Stacja VII
Stacja VIII
Stacja IX
Stacja X
Stacja XI
Stacja XII
Kaplica we wnętrzu poświęcona została Marii Magdalenie. Na ścianach można było przeczytać napisy odnoszące się do ludzkiego cierpienia i czyśćca (np. " Czyńcie pokutę", "Jeżeli pokutować nie będziecie, Wszyscy zginiecie"). Najniższy poziom kaplicy poświęcony został czyśćcowi. Panowała tam atmosfera pokuty i zadumy. W środku umieszczona została płaskorzeźba z mękami dusz w czyśćcu cierpiącymi. Przy wyjściu z kaplicy zobaczyć można było napis: "Postanowione jest człowiekowi raz umrzeć, a potem nastąpi sąd".
Stacja XIII
Stacja XIV
Grota Matki Boskiej z Lourdes
Święty Franciszek
Kaplica Serca Jezusowego
Ogrójec
Belle Vue

</doc>
<doc id="1051582" url="https://pl.wikipedia.org/wiki?curid=1051582" title="Herb gminy Chrzanów">
Herb gminy Chrzanów



</doc>
<doc id="1051591" url="https://pl.wikipedia.org/wiki?curid=1051591" title="Synagoga w Wieliczce (ul. Serafa)">
Synagoga w Wieliczce (ul. Serafa)



</doc>
<doc id="1051593" url="https://pl.wikipedia.org/wiki?curid=1051593" title="Grigorij Dołgorukij">
Grigorij Dołgorukij



</doc>
<doc id="1051596" url="https://pl.wikipedia.org/wiki?curid=1051596" title="Synagoga w Wieliczce (ul. Seraf)">
Synagoga w Wieliczce (ul. Seraf)



</doc>
<doc id="1051602" url="https://pl.wikipedia.org/wiki?curid=1051602" title="Mbacke">
Mbacke



</doc>
<doc id="1051605" url="https://pl.wikipedia.org/wiki?curid=1051605" title="M'bour">
M'bour



</doc>
<doc id="1051607" url="https://pl.wikipedia.org/wiki?curid=1051607" title="Tanya Tagaq Gillis">
Tanya Tagaq Gillis

Tanya Tagaq Gillis, znana też jako Tagaq (ur. 1977) – inuicka śpiewaczka z Kanady, która wykonuje tradycyjny śpiew inuickich kobiet, polegający na wydobywaniu rytmicznych dźwięków z krtani (tzw. "throat singing").
Zaczęła śpiewać w wieku 15 lat i wkrótce stała się popularną uczestniczką festiwali folkowych w Kanadzie, jednak najbardziej znana jest ze swojej współpracy z Björk (wspólne trasy koncertowe oraz gościnny występ na albumie "Medúlla"). Występowała także z Kronos Quartet i Shooglenifty. 28 sierpnia 2008 roku odbyła się premiera nowego albumu "Auk/Blood" (Krew).

</doc>
<doc id="1051619" url="https://pl.wikipedia.org/wiki?curid=1051619" title="Herb Pajęczna">
Herb Pajęczna

Herb Pajęczna – jeden z symboli miasta Pajęczno i gminy Pajęczno w postaci herbu.
Wygląd i symbolika.
Herb przedstawia w polu błękitnym ceglany mur obronny czerwony z otwartą bramą, i trzema basztami, z których środkowa największa. Baszty zwieńczone trzema blankami.
Historia.
Wizerunek herbowy znany jest od XIV wieku z niewielkimi zmianami.

</doc>
<doc id="1051635" url="https://pl.wikipedia.org/wiki?curid=1051635" title="Electro house">
Electro house

Electro house – styl muzyki house będący jednocześnie nurtem elektronicznej muzyki tanecznej (klubowej) wywodzący się z połączenia muzyki house oraz gatunków i stylów muzycznych electro, electroclash, synthpop i tech house. Czasami bywa uważany za podgatunek muzyki dance. Styl muzyczny znany też jest jako electronic house lub dirty house.
Historia.
Gatunek powstał z połączenia muzyki house z muzyką electro i jej podgatunkami oraz muzyką electroclash i elementami muzyki synthpop i tech house na przełomie XX i XXI wieku. Pierwszymi utworami electro house były „New World Order (Original Mix)” autorstwa duetu Mr. X &amp; Mr. Y z 1998 roku i „Dominator (Hervé Remix)” autorstwa Humana Resource'a z 1991 roku. Wśród pierwszych utworów electro house wymienia się też m.in. „Dark Invader”, „The Arrival” Arrivers'a z 1996 roku i „Raw S*it” Basement Jaxx'a z 1997 roku. Mr. Oizo w 1999 roku nagrał swój pierwszy przebój „Flat Beat”, który stał się również przykładem wczesnego minimal house. Jednym z pierwszych przypadków użycia określenia „electro-house” jako nazwy stylu muzycznego był artykuł w amerykańskim tygodniku muzycznym Billboard w wydaniu z dnia 18 listopada 1995 roku. Pierwszy utworem, który dotarł na szczyty list przebojów był singiel „Satisfaction” autorstwa włoskiego producenta muzycznego Benny’ego Benassiego nagrany w 2002 roku. Po 2000 roku pojawiło się wielu nowych producentów, takich jak np. Yasutaka Nakata. Wzrost popularności muzyki electro house przypada na rok 2005. W listopadzie 2006 roku wiele utworów z gatunku electro house takich jak „Put Your Hands Up For Detroit”, „Fedde Le Grand”, „Yeah Yeah” i „Luciana” weszły na czołówki brytyjskiej listy przebojów UK Top 40 Singles Charts. Od tego czasu utwory takich producentów electro house, jak Porter Robinson, Feed Me, M Machine, Knife Party i Skrillex stawały się coraz bardziej popularne. Electro house jest gatunkiem nowym i często mylonym z muzyką electro. Styl zyskał po 2000 roku coraz większą popularność w klubach (często mylony jest z wixą). Gatunek ten nierzadko gości w muzycznych stacjach telewizyjnych (MTV, Viva) i radiowych (w Polsce – Eska, RMF Maxxx oraz w latach 2002-2013 Planeta FM, czasem w RMF FM czy Radio Zet).
Charakterystyka.
Twórcy electro house używają w swoich kompozycjach harmonicznych analogowych linii basowych, które charakteryzuje bardzo ostre brzmienie. Oprócz tego utwory te zawierają też ostre brzmienia syntezatora i sample wokalu. W niektórych utworach istnieją też elementy brzmienia pianina. Całość sprawia wrażenie pewnej surowości. Poza tym, charakterystyczne dla muzyki house (a także trance i techno), w electro house występuje takt 4/4 akcentowany równomiernym uderzeniem. Przeciętne tempo utworów waha się od 125 do 135 BPM (uderzeń na minutę).
Popularność w Polsce.
Na polskiej scenie klubowej electro house jest gatunkiem już dobrze ugruntowanym, natomiast w polskich mediach pojawił się stosunkowo niedawno, za sprawą takich artystów jak Klaas, Benny Benassi, Likimas, Mike Candys, Swedish House Mafia.

</doc>
<doc id="1051642" url="https://pl.wikipedia.org/wiki?curid=1051642" title="Mieczysław Nowicki">
Mieczysław Nowicki

Mieczysław Paweł Nowicki (ur. 26 stycznia 1951 w Piątku) – polski polityk, kolarz szosowy i torowy, dwukrotny medalista olimpijski oraz dwukrotny medalista szosowych mistrzostw świata.
Życiorys.
Był związany z łódzkimi klubami – Społem i Włókniarzem. Na początku kariery specjalizował się kolarstwie torowym. W tej dyscyplinie wystąpił na igrzyskach olimpijskich w Monachium w 1972 roku, gdzie wraz z drużyną zajął czwarte miejsce w wyścigu na dochodzenie, a w wyścigu indywidualnym odpadł w eliminacjach. Czterokrotnie startował w mistrzostwach świata, zajmując między innymi: czwarte miejsca w drużynowym wyścigu na dochodzenie na MŚ w San Sebastián (1973), piąte na MŚ w San Leicester (1970), miejsca 5-8 na MŚ w Varese (1971) oraz ósme na MŚ w Antwerpii (1969). Na MŚ w Varese wystąpił też w indywidualnym wyścigu na dochodzenie, ale odpadł w eliminacjach. Był także dwukrotnie indywidualnym mistrzem Polski w tej konkurencji (1970, 1972) i dwukrotnie drużynowym (1970, 1974). Następnie przekwalifikował się i szybko awansował do reprezentacji narodowej w kolarstwie szosowym.
Na mistrzostwach świata w Yvoir w 1975 roku wspólnie z Tadeuszem Mytnikiem, Ryszardem Szurkowskim i Stanisławem Szozdą zwyciężył w drużynowej jeździe na czas. Rok później drużyna w składzie: Tadeusz Mytnik, Mieczysław Nowicki, Stanisław Szozda, Ryszard Szurkowski zdobyła srebrny medal podczas igrzysk olimpijskich w Montrealu. Nowicki dołożył do tego brąz w wyścigu indywidualnym. W 1977 sięgnął w szosowym wyścigu drużynowym po brązowy medal na mistrzostwach świata w San Cristóbal. Zajął też 41. miejsce w wyścigu ze startu wspólnego na MŚ w Montrealu (1974), a rok później został zdyskwalifikowany.
Trzykrotnie sięgał po tytuł szosowego wicemistrza Polski (1970 – jazda indywidualna na czas, 1975 – jazda parami (z Marianem Majkowskim) 1976 – wyścig indywidualny ze startu wspólnego), a dwukrotnie zdobywał na szosie brązowy medal (1971 – jazda indywidualna na czas, 1972 – jazda parami (z W. Kowalskim)).
Trzykrotnie startował w Wyścigu Pokoju, zajmując miejsca 10 (1973), 55 (1975), 8 (1976). W 1974 wygrał jeden z etapów Tour de Pologne. W 1975 zwyciężył w wyścigu dookoła Szkocji, a w 1976 w wyścigu dookoła Nadrenii
Po zakończeniu kariery sportowej prowadził własną firmę. W 1995 został dyrektorem Wyścigu Solidarności i Olimpijczyków. Funkcję pełnił do 2000. W latach 2000–2001 był prezesem Urzędu Kultury Fizycznej i Sportu. Od 19 marca 2001 do 22 października 2001 podsekretarz stanu w Ministerstwo Edukacji Narodowej. W wyborach parlamentarnych w 2001 bez powodzenia kandydował do Senatu z ramienia Bloku Senat 2001, a w wyborach samorządowych w 2006 do sejmiku województwa łódzkiego z listy Chrześcijańskiego Ruchu Samorządowego. Pracował w łódzkim Urzędzie Miasta.
30 sierpnia 1999 został odznaczony Krzyżem Oficerskim Orderu Odrodzenia Polski. W 2022 roku został odznaczony Krzyżem Komandorskim Orderu Odrodzenia Polski.

</doc>
<doc id="1051643" url="https://pl.wikipedia.org/wiki?curid=1051643" title="Masyw">
Masyw



</doc>
<doc id="1051648" url="https://pl.wikipedia.org/wiki?curid=1051648" title="Michał Borowski (żołnierz ur. 1872)">
Michał Borowski (żołnierz ur. 1872)



</doc>
<doc id="1051658" url="https://pl.wikipedia.org/wiki?curid=1051658" title="Pieces of Nothing EP">
Pieces of Nothing EP

Pieces of Nothing EP jest drugim po Drowning Pool EP EP zespołu Drowning Pool.

</doc>
<doc id="1051660" url="https://pl.wikipedia.org/wiki?curid=1051660" title="Zara Jaykob Konstantyn">
Zara Jaykob Konstantyn

Zara Jaykob Konstantyn (gyyz ዘርአ:ያዕቆብ "Zar’a Yā'qob") (ur. 1399, zm. 26 sierpnia 1468) – cesarz Etiopii w latach 1434–1468, uważany za jednego z najwybitniejszych władców Etiopii obok Ezany, Menelika II czy Haile Selassie I.
Od dzieciństwa do objęcia władzy.
Ojcem Zary Jaykoba był cesarz Dawit I. Przyszły cesarz spędził dzieciństwo i młodość na górze Amba Gyszien, gdzie w luksusowych warunkach przetrzymywano pretendentów do tronu etiopskiego odciętych od świata zewnętrznego. Władzę objął w 1434, przyjmując przydomek Kuestantinos (Konstantyn). Pomiędzy nim a jego ojcem na tronie zasiadali jego trzej bracia i trzej bratankowie.
Panowanie.
Centralizacja władzy.
Ambicją Zary Jaykoba była maksymalna centralizacja władzy w Etiopii. W tym celu stanowiska namiestników etiopskich prowincji obsadził swoimi krewnymi, w szczególności córkami. Ponieważ nie przyniosło to oczekiwanego skutku, pozbył się ich z tych stanowisk, wiele z własnych dzieci mordując. Na zarządców prowincji mianował urzędników, którym przypisał tytuły, aby związać je na stałe z tronem. Stworzył również specjalne oddziały wojskowe zwane "czeua", podległe jedynie cesarzowi i przez niego utrzymywane (tradycyjnie w Etiopii niemal do XX wieku obowiązek utrzymanie wojska spoczywał na władcach prowincji).
Działalność religijna.
Zara Jaykob uważał, że Kościół powinien wspierać jego dążenia do unifikacji i centralizacji kraju. Kościołem Etiopskim wstrząsały w owym czasie gwałtowne spory obchodzenie szabatu: część duchownych domagała się święcenia szabatu w sobotę, inni zaś obstawali przy świętowaniu niedzieli. Cesarzowi udało się pogodzić zwaśnione odłamy – ustalił on, iż obchodzone będą oba dni, na co zwaśnione strony przystały, przekonane również licznymi nadaniami.
Cesarz umocnił w Kościele Etiopskim Kult Maryi, wprowadził też wiele innych zmian w liturgii, a nawet w sferze dogmatycznej.
Zarze Jaykobowi przypisuje się autorstwo dwóch traktatów teologicznych: "Maṣḥafa milād" ("Księga narodzin") oraz "Maṣḥafa bərhān" ("Księga światła"). Ich celem było stworzenie autorytatywnej interpretacji dogmatów teologicznych.
Zwalczał on brutalnie drobniejsze sekty chrześcijańskie, prześladował także muzułmanów i pogan.
Polityka zagraniczna.
Zara Jaykob starał się rozwiązywać spory z sąsiadami poprzez dyplomatyczne zabiegi. Jednym z nich było poślubienie siostry Mahiko – władcy islamskiego kraju Hadija. Mimo że uczynił on Helenę swoją główną żoną, nie zapobiegło to wojnie z Sułtanatami Ifat i Adal. Wojnę rozstrzygnął Zara w 1445 roku, w bitwie pod Ygubba. Poległ tam wódz wojsk muzułmańskich Ahmad Badlaj, nazywanym przez Etiopczyków Badlajem Potworem. Zwycięstwo te do końca panowania zapewniło cesarzowi dominację nad sąsiadami.
Życie w Debre Byrhan.
Ostatnie lata życia cesarz spędził w swojej rezydencji w Debre Byrhan, w obawie o swoje życie ogromne środki wydawał na zapewnienie sobie bezpieczeństwa. Zmarł tam 26 sierpnia 1468 roku. Na tronie zasiadł jego syn Beyde Marjam I.

</doc>
<doc id="1051662" url="https://pl.wikipedia.org/wiki?curid=1051662" title="M'Bour">
M'Bour



</doc>
<doc id="1051663" url="https://pl.wikipedia.org/wiki?curid=1051663" title="Nieprzygoda">
Nieprzygoda

Nieprzygoda – trzeci album polskiego zespołu happysad. Płyta miała swoją premierę 1 września 2007 podczas festiwalu SKARfest. Jest to ostatni album zespołu wydany przez S.P. Records.
W połowie września album "Nieprzygoda" zyskał status najlepiej sprzedającej się płyty w Polsce.
Skład.
Gościnnie:

</doc>
<doc id="1051664" url="https://pl.wikipedia.org/wiki?curid=1051664" title="Łobez (stacja kolejowa)">
Łobez (stacja kolejowa)

Łobez – stacja kolejowa w Łobzie, w województwie zachodniopomorskim, w Polsce. Według klasyfikacji PKP ma kategorię dworca lokalnego. Na przystanku zatrzymują się pociągi osobowe oraz pospieszne.
W roku 2017 stacja obsługiwała 500–699 pasażerów na dobę.

</doc>
<doc id="1051665" url="https://pl.wikipedia.org/wiki?curid=1051665" title="Sinner">
Sinner

Sinner jest pierwszym albumem zespołu Drowning Pool.

</doc>
<doc id="1051672" url="https://pl.wikipedia.org/wiki?curid=1051672" title="Desensitized">
Desensitized

Desensitized jest drugim albumem zespołu Drowning Pool.

</doc>
<doc id="1051680" url="https://pl.wikipedia.org/wiki?curid=1051680" title="Full Circle (album Drowning Pool)">
Full Circle (album Drowning Pool)

Full Circle jest trzecim albumem zespołu Drowning Pool.

</doc>
<doc id="1051683" url="https://pl.wikipedia.org/wiki?curid=1051683" title="Okręty podwodne typu Oyashio">
Okręty podwodne typu Oyashio

Okręty podwodne typu Oyashio – typ japońskich okrętów podwodnych o napędzie diesel-elektrycznym, które zaczęły wchodzić do służby w 1998.
Historia.
Prace nad nowym typem okrętów podwodnych rozpoczęto w Japonii na początku lat 90., z chwilą opracowania nowego sonaru. Urządzenie to montowano nie w dziobie okrętu, jak to było na wcześniejszych jednostkach, ale z boku kadłuba na całej jego długości, dzięki czemu znacznie wzrastały jego możliwości w zakresie wykrywania celów. Nowe wyposażenie sprawiło, że konstruktorzy odeszli od powszechnie używanego kształtu kadłuba zbliżonego do kropli wody na rzecz bardziej symetrycznego układu określanego jako „leaf coil”. Wyciszenie układu napędowego i zapewnienie kadłubowi właściwości stealth osiągnięto dzięki zastosowaniu w konstrukcji warstwy tworzywa pochłaniającego fale dźwiękowe. Dzięki zautomatyzowaniu siłowni i urządzeń pokładowych znacznie ograniczono liczebność załogi. Koszt budowy jednego okrętu wynosi około 500 milionów dolarów.
Budowę pierwszego okrętu typu „Oyashio” (SS-590) rozpoczęto 26 stycznia 1994 roku. Wodowanie okrętu miało miejsce 15 października 1996 roku, wejście do służby – 16 marca 1998 roku.

</doc>
<doc id="1051686" url="https://pl.wikipedia.org/wiki?curid=1051686" title="Mbaké">
Mbaké



</doc>
<doc id="1051688" url="https://pl.wikipedia.org/wiki?curid=1051688" title="Mbake">
Mbake



</doc>
<doc id="1051691" url="https://pl.wikipedia.org/wiki?curid=1051691" title="Miodowód duży">
Miodowód duży

Miodowód duży ("Indicator indicator") – gatunek małego ptaka z rodziny miodowodów (Indicatoridae) zamieszkujący Afrykę na południe od Sahary, niepojawiający się w dżungli. Nie wyróżnia się podgatunków.
Zasięg występowania.
Występuje w strefie Sahelu od Senegambii i południowego Mali na wskroś kontynentu po Erytreę, na południe po okolice zachodniego wybrzeża Afryki, południowo-wschodnie Sierra Leone, południowo-wschodni Gabon, nadmorskie i południowo-wschodnie Kongo i dalej na południe (poza głównym pasmem lasów) przez środkowo-wschodnią część Afryki (w tym wsch. i płd. DRK), większość wschodniej Afryki, Angolę, północno-wschodnią Namibię, północną i wschodnią Botswanę po Mozambik. Południowe rubieże zasięgu sięgają południowego RPA.
Ekologia.
Miodowód ten zamieszkuje otwarte zadrzewienia, skraje lasów, zakrzewienia, nadrzeczne zadrzewienia, krzewy w suchszych obszarach, plantacje, ogrody, fynbos; rzadko odwiedza lasy miombo z "Baikiaea plurijuga". Ptak ten prowadzi osiadły tryb życia. Aktywny jest w czasie dnia. Jego pożywienie stanowią larwy owadów, wosk pszczeli, mrówki, pszczoły, termity, chrząszcze i "Gonimbrasia belina". Gdy znajdzie siedlisko owadów, a następnie człowieka, zwraca na siebie uwagę, wydając donośne dźwięki, podlatując następnie do siedliska owadów. Rzekomo ma też przywodzić do gniazd pszczół ratele, jednak brak na to dostatecznych dowodów.
Lęgi.
Miodowód duży jest pasożytem lęgowym; zwykle za gospodarza wybiera przedstawiciela wąsali. Samica znosi 4–7 jaj, każde do innego gniazda. Potem niszczy wszystkie pozostałe jaja. W sezonie (wrzesień–styczeń) samica może złożyć łącznie do około 21 jaj. Młody miodowód zostaje w gnieździe przez około 38 dni, a kolejne 7–10 jest jeszcze karmiony przez przybranych rodziców. Ofiarą pasożytnictwa miodowodów może paść: dzięciolik złotosterny ("Campethera abingoni"), dudek rdzawy ("Upupa africana"), czarnodudek większy ("Rhinopomastus cyanomelas"), sierpodudek purpurowy ("Phoeniculus purpureus"), wąsal obrożny ("Lybius torquatus"), brodal czubaty ("Trachyphonus vaillantii"), łowiec brązowogłowy ("Halcyon albiventris") lub kreskowany ("H. chelicuti"), żołna ("Merops"): białoczelna ("M. bullockoides"), mała ("M. pusillus"), widłosterna ("M. hirundineus") lub karminowa ("M. nubicoides"), sikora czarna ("Melaniparus niger") lub szara ("M. cinerascens"), brzegówka obrożna ("Riparia cincta"), jaskółka kreskowana ("Cecropis cucullata"), smolarek łuskowany ("Myrmecocichla formicivora"), błyszczak lśniący ("Lamprotornis nitens"), ciemny ("L. mevesii") lub brunatny ("L. bicolor") albo wróbel białobrewy ("Gymnoris superciliaris").
Status.
Międzynarodowa Unia Ochrony Przyrody (IUCN) uznaje miodowoda dużego za gatunek najmniejszej troski (LC – Least Concern) nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="1051692" url="https://pl.wikipedia.org/wiki?curid=1051692" title="Lu Kun-chi">
Lu Kun-chi

Lu Kun-chi (, ur. 6 lutego 1985 roku w Tajpej) – tajwański piłkarz, bramkarz, reprezentant kraju. Obecnie zawodnik Grulla Morioka, zespołu półprofesjonalnych rozgrywek Tohoku League, przygotowujących graczy do gry w J-League.
W 2005 roku otrzymał propozycję gry w dorosłej drużynie Júbilo Iwata, jednak działacze tego klubu wycofali ową ofertę.
Przygodę z dorosłą piłką rozpoczął w 2007 roku kiedy ostatecznie trafił ze swego młodzieżowego zespołu Pin Men do Morioki.

</doc>
<doc id="1051693" url="https://pl.wikipedia.org/wiki?curid=1051693" title="Kolumny MacPhersona">
Kolumny MacPhersona



</doc>
<doc id="1051694" url="https://pl.wikipedia.org/wiki?curid=1051694" title="Prim">
Prim

Prim ( – pierwszy) – znak  ′  (U+2032), stosowany w matematyce, fizyce i chemii oraz jako symbol metryczny.
"Prim" jest często mylony z apostrofem, pseudoapostrofem ASCII i innymi podobnymi znakami.
Zastosowanie.
Chemia.
W nazwach związków organicznych znak "prim" stosowany jest dla odróżnienia lokantów o tym samym numerze – na przykład 2,2′,2ʺ-nitrylotri(etan-1-ol).
Matematyka.
W matematyce znak "prim" najczęściej wyróżnia obiekty lub zmienne z grupy elementów powiązanych z sobą (na przykład poddane przekształceniom w stosunku do obiektu pierwotnego), w szczególności:
Jednostki miary.
Stosowany jest jako symbol stopy i minuty kątowej
Transliteracja.
W transliteracji cyrylicy na łacinkę "prim modyfikator litery", zwany znakiem zmiękczenia, stosuje się na oznaczenie znaku miękkiego (Ъ, ъ).
Znaki powiązane.
Zastosowanie pozostałych znaków.
W matematyce znaki "bis", "ter" i "quater" [wym. kwater] najczęściej oznaczają kolejne elementy grupy obiektów powiązanych z sobą. Jako symbol metryczny "bis" stosowany jest do oznaczenia cala oraz sekundy i sekundy kątowej. W transliteracji cyrylicy na łacinkę "modyfikator bis" stosuje się na oznaczenie znaku twardego (Ъ ъ).

</doc>
<doc id="1051695" url="https://pl.wikipedia.org/wiki?curid=1051695" title="C75">
C75



</doc>
<doc id="1051696" url="https://pl.wikipedia.org/wiki?curid=1051696" title="Datacja">
Datacja



</doc>
<doc id="1051697" url="https://pl.wikipedia.org/wiki?curid=1051697" title="Tadeusz Świnarski">
Tadeusz Świnarski

Tadeusz Swinarski h. Poraj (ur. 9 lipca 1878 w Jaszkowie, zm. 27 grudnia 1923 w Sielcu) − kapitan żeglugi wielkiej.
Życiorys.
Syn Jana Swinarskiego z Wybranowa h. Poraj (1848–1895) i Rozalii z Unrugów (1859–1894). Od 16. roku życia pływał na statkach niemieckich linii Norddeutscher Lloyd, w tym na transatlantykach. Szkolił się następnie w zawodzie marynarza, zostając oficerem żeglugi. Był kapitanem statku pocztowego pływającego na Dalekim Wschodzie. Podczas I wojny światowej służył w niemieckiej marynarce wojennej, na krążowniku pomocniczym. Po jego zatopieniu koło Afryki trafił do niewoli brytyjskiej. 
Po wojnie został naczelnikiem Urzędu Marynarki Handlowej w Wolnym Mieście Gdańsku. W 1921 na krótko był kapitanem remontowanego w Kilonii statku „Józef Piłsudski” (ex. „Birma”) należącego do amerykańskiego towarzystwa z polskim kapitałem Polish Navigation Corporation, lecz statek nie wszedł ostatecznie do użytku.
Zmarł w 1923 z powodu utraty zdrowia przez pływanie na Dalekim Wschodzie i przejścia wojenne. Pochowany na rodzinnym cmentarzu Unrugów w Sielcu k. Żnina. 

</doc>
<doc id="1051699" url="https://pl.wikipedia.org/wiki?curid=1051699" title="Rxvt-unicode">
Rxvt-unicode

Rxvt-unicode, zazwyczaj znany jako urxvt – emulator terminali dla X Window System. Został napisany przez Marca Lehmanna, który forkował go z rxvt. Stabilność, internacjonalizacja i obsługa Unicode są podstawowymi założeniami tego projektu.
Kolejnym celem projektu jest to, aby był jak najmniej pamięciożerny, tak jak rxvt. Mimo to, że posiada takie funkcje jak pseudoprzezroczystość, obsługa Perla i wsparcie dla czcionek Xft, według autora wciąż może zostać skonfigurowany tak, aby być szybki i efektywny. Może startować jako daemon, dzięki czemu zmniejsza się użycie pamięci przy uruchamianiu kilku terminali.

</doc>
<doc id="1051700" url="https://pl.wikipedia.org/wiki?curid=1051700" title="Urxvt">
Urxvt



</doc>
<doc id="1051703" url="https://pl.wikipedia.org/wiki?curid=1051703" title="Nie ma takiego numeru">
Nie ma takiego numeru

Nie ma takiego numeru – polski film niezależny z 2005 roku w reżyserii Bartosza Brzeskota.
Komedia kryminalna, która jest wariacją na temat takich tytułów jak "Vabank", "Żądło" czy "".
Opis fabuły.
Opowieść o grupie przyjaciół decydujących się na skok życia – opróżnienie sejfu kasyna, które zajmuje się praniem pieniędzy pochodzących z nielegalnej działalności skorumpowanego świata polityki i władzy. Żeby ominąć zabezpieczenia projektowane przez największych włamywaczy i w efekcie okraść złodzieja większego od siebie, trzeba stworzyć nadzwyczajny zespół, a przede wszystkim mieć precyzyjny plan.

</doc>
<doc id="1051712" url="https://pl.wikipedia.org/wiki?curid=1051712" title="Birkirkara Football Club">
Birkirkara Football Club



</doc>
<doc id="1051724" url="https://pl.wikipedia.org/wiki?curid=1051724" title="Muzeum Zabawek w Karpaczu">
Muzeum Zabawek w Karpaczu

Muzeum Zabawek w Karpaczu – jedna z atrakcji turystycznych Karpacza, znajdująca się w budynku dawnego dworca kolejowego w Karpaczu. Do 2011 mieściło się w dzielnicy Karpacz Górny przy ulicy Karkonoskiej 5.
Muzeum zostało powołane uchwałą Rady Miejskiej w Karpaczu 28 lutego 1995. Znajdują się w nim eksponaty ze zbiorów Henryka Tomaszewskiego – twórcy Wrocławskiego Teatru Pantomimy. Zbiory te zostały przekazane Gminie Karpacz aktem darowizny w 1994 roku. Zgromadzone zabawki prezentowane są w muzeum w gablotach, zaprojektowanych i ręcznie malowanych przez Kazimierza Wiśniaka.
Gościem Muzeum Zabawek w Karpaczu był, zaprzyjaźniony z Henrykiem Tomaszewskim, poeta Tadeusz Różewicz. Świadectwem pobytu Różewicza w tym miejscu jest wiersz „W gościnie u Henryka Tomaszewskiego w Muzeum Zabawek”.

</doc>
<doc id="1051727" url="https://pl.wikipedia.org/wiki?curid=1051727" title="Hrabstwo Bedford (Tennessee)">
Hrabstwo Bedford (Tennessee)

Hrabstwo Bedford (ang. "Bedford County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 474,83 mil² (45 947 km²). Według szacunków United States Census Bureau w roku 2009 miało 45 947 mieszkańców.
Hrabstwo powstało w 1807 roku. 

</doc>
<doc id="1051731" url="https://pl.wikipedia.org/wiki?curid=1051731" title="Llansantffraid Football Club">
Llansantffraid Football Club



</doc>
<doc id="1051732" url="https://pl.wikipedia.org/wiki?curid=1051732" title="Muzeum Zabawek">
Muzeum Zabawek



</doc>
<doc id="1051736" url="https://pl.wikipedia.org/wiki?curid=1051736" title="Olga Antropawa">
Olga Antropawa



</doc>
<doc id="1051741" url="https://pl.wikipedia.org/wiki?curid=1051741" title="Trnovačko">
Trnovačko



</doc>
<doc id="1051742" url="https://pl.wikipedia.org/wiki?curid=1051742" title="Indicator indicator">
Indicator indicator



</doc>
<doc id="1051746" url="https://pl.wikipedia.org/wiki?curid=1051746" title="Godziny szczytu 3">
Godziny szczytu 3

Godziny szczytu 3 (oryg. "Rush Hour 3") – amerykańsko–niemiecka komedia kryminalna z 2007 roku w reżyserii Bretta Ratnera.
Film zarobił 139 885 001 dolarów amerykańskich w Stanach Zjednoczonych, 10 295 689 funtów szterlingów w Wielkiej Brytanii, 1 423 240 reali brazylijskich w Brazylii, 77 709 540 pesos filipińskich na Filipinach oraz 105 977 894 rubli w Rosji.
Fabuła.
Ambasador Chin odkrył to, gdzie znajduje się tajemnicza, starodawna lista kryminalistów - Shy Shen. Niestety zanim zdążył powiedzieć o tym, gdzie ta lista się znajduje, został postrzelony przez snajpera i cudem uniknął śmierci. Teraz Inspektor Lee z pomocą Detektywa Jamesa Cartera muszą zmierzyć się z chińską Triadą we Francji, którą rządzi brat Kenji (przybrany brat inspektora lee) po to, aby zdobyć tę listę.
Nominacje.
W 2007 roku podczas 9. edycji Teen Choice Awards film był nominowany do nagrody Teen Choice Award w kategorii Choice Summer Movie - Comedy/Musical. Podczas 16. edycji MTV Movie Awards film był nominowany do nagrody MTV Movie Award w kategorii Best Summer Movie You Haven't Seen Yet. W 2008 roku podczas 9. edycji Golden Trailer Awards film był nominowany do nagrody Golden Trailer w kategorii Best Action TV Spot. Podczas 35. edycji People's Choice Awards Jackie Chan i Chris Tucker byli nominowani do nagrody People's Choice Award w kategorii Favorite on Screen Match-up. Podczas 17. edycji MTV Movie Awards Chris Tucker, Jackie Chan i Mingming Sun byli nominowani do nagrody MTV Movie Award w kategorii Best Fight. Podczas 7. edycji Visual Effects Society Awards Barry Williams, Robert Weaver, Jay Cooper i Masahiko Tani byli nominowani do nagrody VES Award w kategorii Outstanding Created Environment in a Live Action Motion Picture. Podczas 8. edycji World Stunt Awards Conrad E. Palmisano, Eddie Braun i Bradley James Allan byli nominowani do nagrody Taurus Award w kategorii Best Stunt Coordinator and/or 2nd Unit Director, do tej samej nagrody, w kategorii Best Work with a Vehicle byli nominowani Christophe Marsaud, Peng Zhang, Ousaun Elam, Patrick Bernaud, Gilles Conseil, Vladimir Houbart i Christophe Roblin.

</doc>
<doc id="1051747" url="https://pl.wikipedia.org/wiki?curid=1051747" title="Wielka synteza chemiczna">
Wielka synteza chemiczna

Wielka synteza chemiczna – dział przemysłu chemicznego, który zajmuje się procesami syntezy chemicznej na wielką skalę, wytwarzający minimum kilkaset tysięcy ton produktów rocznie. Dział ten specjalizuje się w wytwarzaniu półproduktów i produktów chemicznych, takich jak kwas siarkowy, formaldehyd, metanol, polietylen czy nawozy.
Wielka synteza chemiczna w Polsce.
Funkcjonujące w Polsce przedsiębiorstwa wielkiej syntezy chemicznej na początku XXI wieku przechodziły proces intensywnej restrukturyzacji. Ponieważ większość podmiotów sektora wielkiej syntezy chemicznej należała wówczas do Skarbu Państwa, opracowano Strategię Restrukturyzacji i prywatyzacji sektora wielkiej syntezy chemicznej.
Zidentyfikowano w niej m.in. niskie powiązania pomiędzy poszczególnymi zakładami produkcyjnymi oraz konieczność ich restrukturyzacji.
Efektem tej strategii była między innymi konsolidacja przemysłu chemicznego i nawozowego, m.in. poprzez powołanie Grupy Azoty.
Przedstawiciele wielkiej syntezy chemicznej w Polsce (największe zakłady chemiczne w Polsce):
Ponadto:

</doc>
<doc id="1051748" url="https://pl.wikipedia.org/wiki?curid=1051748" title="Park Miejski w Bolkowie">
Park Miejski w Bolkowie

 Park Miejski w Bolkowie – Wzgórze Wilhelma (Knieberg) - zalesione wzgórze położone w obrębie miasta Bolków.
W zapiskach kronikarskich w z 1790 r. wzgórze występuje jako legendarne miejsce chrztu pierwotnych mieszkańców osady. W IX w. do grodu miał przybyć paladyn Roland, bratanek Karola Wielkiego, i głosić nauki chrześcijańskie, wśród pogańskich wtedy mieszkańców. Nakazał on przybycie ludziom pod góra przed miastem. Klęczeli tam oni razem z nim i modlili się, dowodząc swojej wiary. Wtedy postawiono na wzgórzu krzyż.
W 1854 r. władze miejskie przykazują hauptmanowi Wuthe (szef fabryki Kramsta) wzgórze, która ma przekształcić je w park. W tym czasie wzgórz zaczyna być nazywane Wzgórzem Wilhelma. Na wschodnim stoku rosły dawniej liczne drzewa owocowe. Zgodnie z umową po śmierci potomków hauptmana, park stał się z powrotem własnością gminy. W 1884 r. umarł jego syn Emil Wuthe, w 1886 r. wdowa po hauptmanie oddała park gminie.

</doc>
<doc id="1051752" url="https://pl.wikipedia.org/wiki?curid=1051752" title="Ještědský hřbet">
Ještědský hřbet

Ještědský hřbet (332.32, niem. "Jeschkengebirge, Jeschkenkamm") – pasmo górskie w Czechach w Sudetach Zachodnich
Jest to niewielkie pasmo górskie o charakterze górskim i wyżynnym, położone w północnych Czechach. Tworzy długi, wąski grzbiet o przebiegu północny zachód – południowy wschód.
Wraz z "Kozákovským hřbetem" tworzy Ještědsko-kozákovský hřbet, stanowiący mezoregion Sudetów Zachodnich.
Od północnego wschodu graniczy z Kotliną Liberecką, będącą fragmentem Kotliny Żytawskiej (czes. "Žitavská pánev"), od południowego zachodu z wyżynami Ralská pahorkatina i Jičínská pahorkatina. Na północnym zachodzie graniczy z Górami Łużyckimi (czes. "Lužické hory").
Dzieli się na:
Pasmo górskie zbudowane jest w większości ze skał metamorficznych wieku paleozoicznego, ponadto z gruboziarnistego granitu, w kilku miejscach przebijają się na powierzchnię bazaltowe wylewy. Najwyższym wzniesieniem jest Ještěd (1012 m n.p.m.).
Ještědský hřbet jest jednym ze znaczących obszarów wypoczynkowych w Czechach. Są tu dobre warunki dla letniej turystyki pieszej i rowerowej. Podczas zimowego okresu pasmo stanowi miejsce atrakcyjne dla narciarzy z wielką liczbą tras biegowych i narciarskich, przygotowanych na tym terenie w ośrodkach narciarskich.

</doc>
<doc id="1051753" url="https://pl.wikipedia.org/wiki?curid=1051753" title="Dom Mody Bogusław Herse w Warszawie">
Dom Mody Bogusław Herse w Warszawie

Dom Mody Bogusław Herse – najbardziej ekskluzywny dom mody w Warszawie w okresie międzywojennym. Powstał w 1868 roku przy ul. Senatorskiej 10 pod nazwą „Handel Koronek i Towarów Białych oraz Magazyn Mód Bogusław Herse”.
Historia.
Rodzina Herse pochodzi z Francji. W XIII w. jej członkowie byli prawnikami przy dworach książęcych. Przodkowie dzisiejszych Herse’ów byli hugenotami i żyli prawdopodobnie na północy kraju. W czasie prześladowań religijnych między 1562 a 1685 rokiem, rodzina uciekła z Francji i schroniła się na terenie jednego z księstw niemieckich. Ślady rodziny odnajdujemy w XVIII w. w Wielkim Księstwie Poznańskim, które wówczas było częścią Prus. Gotfried Leberecht Herse (1774-1828) był żonaty z Natalią Klossin, a po jej śmierci z jej siostrą Rozyną. Posiadał piekarnię w Krotoszynie, a w późniejszym czasie założył piekarnię mechaniczną w Poznaniu.
Jego syn Ernest Wilhelm Herse (1802-1881) urodził się w Stęszewie i nigdy nie przejawiał zainteresowania karierą piekarza. Ukończył w Halle, praktyczne studia rolnicze i kupił majątek Gnuszyn pod Pniewami w powiecie Pilskim. Po jakimś czasie postanowił go sprzedać, a uzyskane w ten sposób pieniądze zainwestował w kolejny majątek - tym razem Radłowo pod Wrześnią. Tam właśnie zajął się jako pierwszy uprawą buraków cukrowych, które w pierwszej połowie XIX w. zastąpiły trzcinę cukrową objętą blokadą importu. Ernest był też administratorem dóbr hrabiego Seweryna Mielżyńskiego w pobliżu Radłowa. Z hrabią serdecznie zaprzyjaźnił się na całe życie. Był utalentowany artystycznie - malował i rysował. Zawsze czuł się Polakiem i bez wahania dołączył do powstania listopadowego wraz z przyjacielem hrabią i leśniczym jego dóbr. Ożenił się z Augustyną Werner, z którą miał dziewięcioro dzieci. Ich najstarszy syn, Jarosław ukończył studia na wydziale prawa w Poznaniu, był notariuszem i wiceburmistrzem Poznania.
Za pieniądze uzyskane ze sprzedaży majątku w Radłowie Ernest kupił powóz i parę koni, całą resztę przeznaczając na uposażenie dzieci. Trzech spośród nich: Bogusław Maciej, Adam Szczepan i Ferdynand Robert założyło w 1868 roku w Warszawie firmę, która dała początek Domowi Mody Bogusław Herse. Następnie jego współwłaścicielem był syn Bogusława Macieja Bogusław Władysław Herse (1872–1943).
Początkowo Dom Mody nosił nazwę Magazyn Mód Damskich i Męskich i mieścił się w Pałacu Olbromskich przy ulicy Senatorskiej, w 1899 został przeniesiony do nowo wybudowanego gmachu pomiędzy ul. Marszałkowską, Erywańską (później Kredytowa), pl. Zielonym (następnie pl. Dąbrowskiego) i ul. Szkolną.
Autorem projektu luksusowej kamienicy był architekt warszawski Józef Huss. Sprzedaż odbywała się na parterze i I piętrze, II zajmowali właściciele, III wynajmowano lokatorom, zaś na IV szyto odzież. Duży wpływ na asortyment miała żona Bogusława Macieja Hersego Filipina z Kotków (1842-1925). W 1926 budynek został znacznie uszkodzony przez pożar. Była to jedna z pierwszych polskich firm, która korzystała z siły reklamy i wykupywała całostronicowe powierzchnie reklamowe, wydawała katalog z asortymentem sezonowym oraz urządzano pokazy mody, jedną z modelek była Stefania Grodzieńska. W 1936 roku przedsiębiorstwo przestało szyć ubrania. Pod koniec lat międzywojennych w gmachu mieściła się m.in. Polsko-Amerykańska Izba Handlowa.

</doc>
<doc id="1051754" url="https://pl.wikipedia.org/wiki?curid=1051754" title="William Holden">
William Holden

William Holden właśc. William Franklin Beedle Jr. (ur. 17 kwietnia 1918 w O’Fallon, zm. 12 listopada 1981 w Santa Monica) – amerykański aktor filmowy. Laureat Oscara. American Film Institute umieścił go na 25. miejscu na liście największych aktorów wszech czasów ("The 50 Greatest American Screen Legends").
Życiorys.
Urodził się w O’Fallon w Illinois jako syn Mary Blanche Ball (1898–1990), nauczycielki, i Williama Franklina Beedle (1891–1967), profesora chemii. Miał dwóch młodszych braci: Roberta Westfielda (1921–1944) i Richarda P. (1924–1964). Kiedy miał trzy lata wraz z rodziną przeprowadził się do South Pasadena w Kalifornii. Uczęszczał do South Pasadena High School. Naukę kontynuował w Pasadena Junior College, gdzie grał w lokalnym radiu.
W 1937 został odkryty przez łowcę talentu Paramount Pictures, podpisując swój pierwszy kontrakt. W filmie debiutował tuż przed wybuchem II wojny światowej – wystąpił jako więzień w przygodowym dramacie kryminalnym "Prison Farm" (1938) z Lloydem Nolanem, J. Carrolem Naishem i Marjorie Main. Pierwszą dużą rolę jako Joe Bonaparte zagrał w melodramacie Roubena Mamouliana "Złoty chłopiec" ("Golden Boy", 1939). Odtąd określany był mianem "złotego chłopca". W czasie wojny służył w lotnictwie i grał w filmach instruktażowych. Po jej zakończeniu mozolnie budował swą karierę.
Przełomem okazała się rola Joego Gillisa, młodego scenarzysty marzącego o sławie w filmie noir Billy’ego Wildera "Bulwar Zachodzącego Słońca" (1950). Wiąże się on z Normą Desmond (Gloria Swanson), niegdysiejszą gwiazdą kina niemego. Kreacja przyniosła mu pierwszą nominację do Oscara. Statuetkę zdobył w 1954 za pierwszoplanową rolę w filmie "Stalag 17". Był wielką gwiazdą lat 50. Grał w filmach różnorodnych gatunkowo: westernie "Ucieczka z Fortu Bravo" (1953), komedii romantycznej "Sabrina" (1954) czy wojennym "Moście na rzece Kwai" (1957).
W stworzył wybitną kreację w antywesternie Sama Peckinpaha "Dzika banda" (1969). Pojawił się także w innej opowieści z Dzikiego Zachodu, Blake’a Edwardsa "Zawadiaki" (1971) i filmie katastroficznym "Płonący wieżowiec" (1974). Trzecią (i ostatnią) nominacją do Oscara został uhonorowany w 1977 za pierwszoplanową kreację w dramacie Sidneya Lumeta "Sieć" (1976).
Zmarł na skutek wykrwawienia po urazie głowy 12 listopada 1981. Ciało zostało odkryte 16 listopada.

</doc>
<doc id="1051755" url="https://pl.wikipedia.org/wiki?curid=1051755" title="Consdaple">
Consdaple

Consdaple – niemiecka marka odzieży, kojarzona ze sceną neonazistowską.
Nazwa marki została dobrana w taki sposób, żeby zawierała w sobie ciąg liter NSDAP. Na ubrania tej marki zakładane są kurtki lub koszule, żeby widocznych było tylko tych 5 liter.
Logo Consdaple bardzo przypomina logo firmy Lonsdale, która to dawniej z tego samego powodu (ciąg liter NSDA) przypadła do gustu osobom o poglądach neonazistowskich. Lonsdale nie chciał być jednak kojarzony z ruchami neonazistowskimi i w 2003 roku rozpoczął antyrasistowską kampanię „Lonsdale loves all colors”. Był to jeden z głównych powodów utworzenia Consdaple.
Słowo Consdaple przypomina angielskie "constable", co oznacza "policjant". Na niektórych produktach tej firmy widoczny jest orzeł, podobny do nazistowskiej "gapy" (patrz obrazek), która była używana w III Rzeszy.
Założycielem Consdaple jest Franz Glasauer, długoletni działacz partii Republikanie i NPD.

</doc>
<doc id="1051757" url="https://pl.wikipedia.org/wiki?curid=1051757" title="Brama Krakowska w Lublinie">
Brama Krakowska w Lublinie

Brama Krakowska – XIV-wieczna brama strzegąca dostępu do Starego Miasta w Lublinie, historyczny symbol grodu. Pozostałość murów obronnych z XIV wieku; zbudowana w stylu gotyckim, w XVIII wieku nadano jej rys barokowy.
Historia.
W murach miejskich Lublina znajdowały się, oprócz baszt i furt tylko dwie bramy. Jedną z nich jest Brama Krakowska, niewątpliwie symbol historycznego Lublina. Powstała około połowy XIV wieku wraz z otaczającymi Lublin murami obronnymi po groźnym najeździe Tatarów na Lublin w 1341 roku. Bramy: Krakowska i Grodzka znajdowały się na starym szlaku handlowym z Krakowa na Litwę i Ruś. W starych księgach miejskich Brama Krakowska nazywana jest zawsze "Bramą Wyższą", w odróżnieniu od Bramy Grodzkiej znajdującej się w niżej położonej części miasta. Początkowo bramę tworzyła część dolna, a zakończona była krenelażem ze spiczastym wysokim dachem. Do miasta prowadził most zwodzony ponad głęboką fosą (zasypaną w XVII wieku) oraz brona - czyli żelazna krata w bramie.
W XV wieku po raz pierwszy zaszły pierwsze zmiany w jej wyglądzie - miało miejsce jej znaczne podwyższenie oraz urozmaicenie ceglanych murów układem zendrówek w ukośne pasy. Pożary z 1515 i 1575 roku spowodowały konieczność odbudowy Bramy. Przybyła prawdopodobnie w XVI wieku ośmioboczna część górna, miedziany hełm nakrywający wieżę. oraz przedbramie dla wzmocnienia obronności bramy. Wiadome jest, że w XVI wieku Brama posiadała ganki dla trębaczy i muzyków, którzy "dla przyjemności mieszkańców wygrywali piękne pieśni na swych instrumentach" i zegar miejski. Plac przed Bramą stał się głównym ośrodkiem handlowym miasta. W XVII wieku Brama Krakowska zaczynała tracić na swej ważności - jej oraz całego kompleksu murów miejskich zły stan techniczny spowodował, że w 1656 roku Lublin nawet nie bronił się przed Kozakami. W późniejszych latach była raczej wykorzystywana do celów mieszkalnych - dla trębacza, wrotnego oraz dla dyrektora zegara miejskiego.
Muzeum Historii Miasta Lublina.
Zbiory muzeum mieszczącego się w Bramie Krakowskiej ilustrują dzieje Lublina od VI wieku do końca II wojny światowej. Składają się na nie: archiwalia, przedmioty pochodzące z wykopalisk prowadzonych na terenie miasta, zabytki historii i sztuki.
I kondygnacja - ekspozycja] poprzez zbiory archeologiczne obrazuje najstarsze dzieje Lublina rozłożonego na czterech wzgórzach: Staromiejskim, Zamkowym, Czwartku i Grodzisku zwanym "Kirkutem". Ponadto są tu również: kopia przywileju lokacyjnego Lublina z 5 sierpnia 1317 roku, dzwon zegarowy z 1585 roku, kafle z XIV-XVIII wieku.
II kondygnacja - to przekrój przez historię miasta od lokacji po wiek XVII - archiwalia, fragmenty najstarszego wodociągu miejskiego, lubelskie kafle renesansowe i Krzyż Trybunalski z XVII wieku.
III kondygnacja - tu pokazano dzieje Lublina od XVII do XIX stulecia, a wśród eksponatów są: XVII-wieczne malowidło na murze przedstawiające św. Teklę (przeniesione z kamienicy na Starym Mieście), XVIII-wieczne zegary kaflowe, symboliczne klucze miasta, pamiątki po powstaniach listopadowym i styczniowym, obrazy przedstawiające Lublin z przełomu XIX i XX wieku.
IV kondygnacja - to ilustracja historii Lublina w XIX i XX wieku. Składają się na nią portrety znanych Lublinian, reklamy firm Lubelskich z XIX/XX wieku, mechanizm zegarowy z 1903 roku, fotografie z I wojny światowej, eksponaty odnoszące się do szkolnictwa. W historię II wojny światowej wprowadzają: grypsy, kenkarty, przedmioty wykonane przez więźniów Zamku Lubelskiego.
V kondygnacja - obok fotogramów ukazujących przedwojenny Lublin oferuje panoramę miasta.
Zegar.
Zegar na wieży Bramy Krakowskiej ma już ponad czterowiekową historię, a pierwszy chronometr pojawił się w tym miejscu w połowie XVI wieku. W dokumentach z XVII wieku zachowały się relacje, że miał ogromną tarczę godzinową od strony miasta. Nie wiadomo jednak, czy już wówczas znajdowała się także tarcza od strony Starego Miasta. Z przekazów historycznych wiadomo na pewno, że zegar po tej stronie wieży był w wieku XIX.
Obecne zegary mają tarcze godzinowe pochodzące z XIX wieku, a mechanizmy wewnątrz są z XX wieku. Na początku swojej historii był to zegar mechaniczny, później elektryczny, a następnie elektroniczny. Zmniejszała się też wielkość mechanizmu: od gabarytów szafki bieliźniarki, przez rozmiar odpowiadający apteczce, do obecnego, który jest nie większy od dłoni.

</doc>
<doc id="1051758" url="https://pl.wikipedia.org/wiki?curid=1051758" title="Brama Krakowska">
Brama Krakowska

Bramy miejskie:

</doc>
<doc id="1051760" url="https://pl.wikipedia.org/wiki?curid=1051760" title="Książnica Podlaska im. Łukasza Górnickiego w Białymstoku">
Książnica Podlaska im. Łukasza Górnickiego w Białymstoku

Książnica Podlaska im. Łukasza Górnickiego w Białymstoku - instytucja kultury Samorządu Województwa Podlaskiego. Jest największą biblioteką w regionie Polski północno-wschodniej. Działa w ramach biblioteki głównej i poprzez sieć 16 filii bibliotecznych zlokalizowanych w różnych dzielnicach Białegostoku. 
Siedziba główna Książnicy mieści się przy ul. Marii Skłodowskiej-Curie 14 A. Od 4 maja 2021 roku dyrektorem jest Beata Zadykowicz.
Zbiory.
Zbiory Książnicy, według stanu na 31.12.2011 r., liczą ponad 1100 tys. jednostek, w tym 988161 woluminów książek, 5068 tytułów czasopism bieżących, 96056 jednostek zbiorów specjalnych.
Na podstawie "Ustawy o obowiązkowych egzemplarzach bibliotecznych z dnia 7 listopada 1996 r." Książnica Podlaska jest uprawniona do ogólnopolskiego egzemplarza obowiązkowego. Biblioteka otrzymuje jeden egzemplarz wszystkich publikacji wydanych w Polsce w nakładzie powyżej 100 egzemplarzy (książki, gazety i czasopisma, druki ulotne, broszury, mapy, plany, plakaty, nuty). Zgodnie z "Rozporządzeniem MKiS z dn. 6 marca 1997 r." Książnica została zobowiązana do przekazywania publikacji o tematyce regionalnej bibliotekom wojewódzkim opracowującym bibliografie regionalne. Przekazuje materiały biblioteczne do bibliotek w Bydgoszczy, Gdańsku, Kielcach, Lublinie, Olsztynie, Poznaniu i Zielonej Górze.
Zakres tematyczny gromadzonych materiałów jest uniwersalny z przewagą piśmiennictwa z zakresu humanistyki i nauk społecznych. Biblioteka zgromadziła wybór literatury w językach obcych, zwłaszcza w języku angielskim, białoruskim, litewskim, ukraińskim i rosyjskim. W zasobach znajduje się również kolekcja książek i czasopism w języku esperanto oraz zbiorów specjalnych związanych z Ludwikiem Zamenhofem i ruchem esperanckim.
Książnica posiada znaczący wybór materiałów regionalnych związanych z Podlasiem, Suwalszczyzną, Ziemią Łomżyńską. Kolekcja książek o tej tematyce liczy ok. 16 tys. woluminów, a zasoby prasy regionalnej, największe w regionie, zamykają się liczbą ponad 800 tytułów. Zgromadzone regionalia to materiały współczesne i archiwalne.
Zbiory Książnicy Podlaskiej to również nowe media – dokumenty elektroniczne i multimedia, audiobooki i nagrania na kasetach magnetofonowych. W ofercie dostępne są materiały do nauki języków obcych, m.in. języka angielskiego, arabskiego, chińskiego, francuskiego, hiszpańskiego, niemieckiego i rosyjskiego. Zasoby uatrakcyjnia kolekcja muzykaliów na płytach CD i analogowych, nuty, kasety magnetofonowe, prasa muzyczna.
Działalność.
Książnica Podlaska udostępnia swoje zbiory mieszkańcom Białegostoku, województwa podlaskiego i innym zainteresowanym ofertą. Biblioteka realizuje też działalność informacyjną, udzielając informacji bibliograficznej, katalogowej i bibliotecznej. Jest dobrze znanym ośrodkiem informacji o regionie, w którym m.in. przygotowuje się bazy regionalne i publikacje.
Książnica prowadzi rozwiniętą na dużą skalę działalność wydawniczą. Na dorobek edytorski biblioteki składają się publikacje z literatury pięknej, historii regionu, z zakresu bibliotekoznawstwa oraz wydawnictwa okolicznościowe. Jej nakładem ukazują się dwa czasopisma bibliotekarskie: "Bibliotekarz Podlaski" i "Głos Bibliotek Publicznych Województwa Podlaskiego".
Książnica Podlaska jest miejscem wydarzeń ważnych dla rozwoju i promocji kultury. Organizowane są w niej promocje książek, wykłady, spotkania literackie, wystawy. Instytucja współpracuje z bibliotekami uczelnianymi Białegostoku, m.in. w ramach inicjatywy "Podlaskiego Forum Bibliotekarzy"; została również zaproszona do "Konsorcjum Bibliotek Naukowych Miasta Białegostoku". Wspólnie z bibliotekami akademickimi i Archiwum Państwowym w Białymstoku, realizuje projekt Podlaska Biblioteka Cyfrowa.
Dyrektor Książnicy Podlaskiej przyznaje corocznie, z okazji Międzynarodowego Dnia Książki i Praw Autorskich, "Nagrodę Srebrnej Róży". Otrzymują ją osoby i instytucje zasłużone na rzecz bibliotek województwa podlaskiego, troszczące się o ich los.
Przy bibliotece działa Okręg Podlaski Stowarzyszenia Bibliotekarzy Polskich.
Kalendarium wydarzeń.
Towarzystwo ds. Zakładania i Utrzymywania Bibliotek Publicznych w Białymstoku zorganizowało czytelnię biblioteki publicznej w domu Kempnera przy ul. Niemieckiej. W roku następnym, 1 lipca, powstała wypożyczalnia. W roku 1912 w bibliotece było dostępnych ponad 4 tys. tomów w języku polskim, hebrajskim, niemieckim i jidisz.
Z inicjatywy Towarzystwa Popierania Prasy i Czytelnictwa wznowiono działalność Miejskiej Biblioteki Publicznej; nastąpiło uroczyste otwarcie książnicy. Kierownikiem został Franciszek Ludwik Gliński. Do dyspozycji czytelników pozostawało 3 tys. książek, po roku zbiory podwoiły się.
Dyrektorem został Mikołaj Dzikowski.
W bibliotece utworzono czytelnię, w której można było korzystać z książek i czasopism.
Funkcję dyrektora objął Filip Echeński.
Uroczyste otwarcie Czytelni i Pracowni Naukowej.
Miejska Biblioteka Publiczna przejęła w depozyt zbiory Państwowej Biblioteki Pedagogicznej.
Nakładem Miejskiej Biblioteki Publicznej ukazał się Katalog Książek Naukowych Nabytych w roku 1934.
Władze sowieckie zmieniły nazwę biblioteki na Bibliotekę Obwodową im. Gorkiego i usuwają „nieprawomyślny księgozbiór”.
październik 1941
Najbardziej wartościowe zbiory zostały zagrabione i wywiezione przez Niemców do Królewca.
Rozpoczęto przewożenie książek z piwnic Teatru Miejskiego do kamienicy przy ul. Orzeszkowej 15, przeznaczonej na bibliotekę.
Uruchomienie Miejskiej Biblioteki i Czytelni Publicznej przy ul. E. Orzeszkowej 15 z liczbą 2 tys. woluminów. Kierownikiem zostaje Władysław Wójcik.
Otwarcie wypożyczalni książek.
Pierwsze statystyki notują 147 czytelników i 355 wypożyczeń.
Powstaje regulamin biblioteki.
Kierownikiem został Michał Ambros. Przeprowadzono zbiórkę pieniędzy wśród społeczeństwa.
Powiększono czytelnię do 15 miejsc.
Miejska Biblioteka Publiczna posiadała 13 tys. zinwentaryzowanych i skatalogowanych książek.
Z ogólnych zbiorów wydzielony został księgozbiór dla dzieci i młodzieży.
Księgozbiór biblioteki systematycznie wzrastał był i wyniósł 18 tys. woluminów. Czytelników zarejestrowano 2711.
Powstały pierwsze filie na terenie miasta, w dzielnicach: Antoniuk, Piaski, Wygoda i Nowe Miasto.
Powołano Wojewódzką Bibliotekę Publiczną, której zadaniem było udzielanie pomocy metodycznej bibliotekom powiatowym w województwie białostockim.
Miejska Biblioteka Publiczna organizowała projekcje filmów fabularnych i dokumentalnych.
Uchwałą Wojewódzkiej Rady Narodowej w Białymstoku nastąpiło połączenie dwóch bibliotek – miejskiej i wojewódzkiej – w jedną instytucję.
Wojewódzka i Miejska Biblioteka Publiczna rozpoczęła działalność w nowej strukturze organizacyjnej. Utworzono cztery działy: gromadzenia i opracowania zbiorów, udostępniania zbiorów, instrukcyjno-metodyczny i organizacyjno-administracyjny. Do kwietnia funkcję dyrektora sprawowała Alfreda Romanowska.
Zbiory i wszystkie działy, posiadające dotychczas swoje locum przy ul. E. Orzeszkowej 15 i ul. A. Mickiewicza 4, przeniesiono do zabytkowego budynku przy ul. Jana Kilińskiego 16.
Pracę rozpoczęła wypożyczalnia i czytelnia dla dzieci przy ul. Mickiewicza 4.
Na okres letni uruchomiono na Plantach sezonową wypożyczalnię książek.
Dyrektorem WiMBP został Władysław Malewski.
Biblioteka rozpoczęła na szeroką skalę działalność oświatową w środowisku miejskim oraz nową formę wypożyczeń zbiorów – wypożyczanie międzybiblioteczne.
I Krajowa Narada Przyjaciół Książek odbywała się w Białymstoku. WiMBP zajęła I miejsce w Polsce w dziedzinie upowszechniania czytelnictwa. W nagrodę otrzymała samochód osobowy marki "Warszawa".
Nagroda Wojewódzkiej Rady Narodowej za zajęcie I miejsca w kraju w upowszechnianiu czytelnictwa.
Dyrektorem został Stefan Asanowicz.
Utworzenie Działu Informacyjno–Bibliograficznego.
Przy Bibliotece powołano Policealne Studium Bibliotekarskie Zaoczne – filię Centrum Ustawicznego Kształcenia Bibliotekarzy w Warszawie.
Decyzją Wojewody zatwierdzono Statut Wojewódzkiej Biblioteki Publicznej. Na skutek reformy administracyjnej uległ zmianie zakres nadzoru terytorialnego nad bibliotekami w województwie białostockim.
Otwarto Czytelnię Prasy oferującą 26 miejsc dla czytelników.
Wypożyczalnia dla dorosłych rozpoczęła pracę w nowym lokalu przy ul. J. Kilińskiego 11. Wprowadzono wolny dostęp do półek.
Dyrektorem został Zbigniew Dąbrowski.
W 35-lecie powstania biblioteki publicznej na Białostocczyźnie odbyła się sesja popularnonaukowa. Organizatorami byli: WBP i Zarząd Okręgu SBP w Białymstoku.
Dyrektorem została Walentyna Siniakowicz.
Uruchomienie "Bibliobusu" – biblioteki objazdowej, docierającej do odległych okolic Białegostoku.
Utworzenie Oddziału Zbiorów Specjalnych, który na szerszą skalę zaczął udostępniać od lat gromadzone zbiory (nagrania muzyczne, tzw. książkę mówioną, dokumenty życia społecznego).
Uroczyście nadano Wojewódzkiej Bibliotece Publicznej imię Łukasza Górnickiego.
WBP współorganizatorem I Ogólnopolskiego Triennale Książki Krajoznawczo-Turystycznej.
Uruchomiono program komputerowy „Wypożyczalnia”. Tradycyjne kieszonki zastąpiono komputerową rejestracją wypożyczeń. Rok później wdrożono program komputerowy „Katalog”.
Otwarcie Filii nr 9 z nowoczesnym oddziałem dla dzieci, w dzielnicy „Dziesięciny II”.
Powołanie Działu Komputeryzacji – wdrażającego, nadzorującego i koordynującego komputeryzacji procesów bibliotecznych.
Na podstawie "Ustawy o obowiązkowych egzemplarzach bibliotecznych z dn. 7 listopada 1996 r." Książnica Podlaska uzyskała prawo do ogólnopolskiego egzemplarza obowiązkowego.
Dyrektorem został Jan Leończuk.
Na podstawie "Ustawy z dn. 5 czerwca 1998 r. o samorządzie województwa" Książnica Podlaska została wojewódzką samorządową instytucją kultury. Jest wpisana do rejestru instytucji kultury pod nr 7. Siedzibą Książnicy jest miasto Białystok, a terenem działania obszar województwa podlaskiego.
Podpisano "Porozumienie między Województwem Podlaskim a Miastem Białystok w Sprawie Powierzenia Wykonywania Zadań Powiatowej Biblioteki Publicznej". Na mocy porozumienia miasto Białystok partycypuje w kosztach utrzymania filii bibliotecznych. Porozumienie jest corocznie aneksowane.
Uchwałą nr 76/329/2000 Zarządu Województwa Podlaskiego z dn. 7 marca 2000 r. Wojewódzka Biblioteka Publiczna im. Łukasza Górnickiego zmieniła nazwę na Książnica Podlaska im. Łukasza Górnickiego.
Ukazał się pierwszy numer "Bibliotekarza Podlaskiego" pod red. nauk. prof. Anny Sitarskiej i red. Jana Leończuka.
Na mocy Porozumienia zawartego dn. 7 marca 2001 r. pomiędzy Zarządem Powiatu Białostockiego a Zarządem Województwa Podlaskiego powołano w Książnicy Podlaskiej Bibliotekę Publiczną Powiatu Białostockiego.
Książnica przystąpiła do "Konsorcjum Bibliotek Naukowych m. Białegostoku".
Biblioteka podpisała porozumienie o realizacji projektu Podlaska Biblioteka Cyfrowa. Pozostałymi partnerami projektu były: Uniwersytet w Białymstoku (koordynator na lata 2007-2011), Archidiecezjalne Wyższe Seminarium Duchowne, Archiwum Państwowe, Politechnika Białostocka, Uniwersytet Medyczny, Uniwersytet Muzyczny Fryderyka Chopina – Wydział Instrumentalno-Pedagogiczny w Białymstoku.
Ukazał się pierwszy numer czasopisma "Głos Bibliotek Publicznych Województwa Podlaskiego. Biuletyn Informacyjno-Metodyczny".
Podpisano list intencyjny o współpracy między Książnicą Podlaską i Biblioteką Akademii Nauk Litwy w Wilnie.
Książnica zorganizowała "Repetytorium bibliologiczne". Gościem spotkania był dyrektor Biblioteki Narodowej dr Tomasz Makowski.
Liczba filii bibliotecznych zwiększyła się do 16. W Centrum Esperanto przy ul. Warszawskiej 19 uroczyście otwarto Filię "Esperanto-Libraro", w której zgromadzono publikacje w języku esperanto oraz dokumenty związane z Ludwikiem Zamenhofem i ruchem esperanckim.
Książnica Podlaska i Biblioteka Akademii Nauk Litwy im. Wróblewskich w Wilnie podpisały umowę o współpracy w sprawie wymiany wydawnictw.
W ramach projektu "E-Książnica Podlaska" powstaje Pracownia Digitalizacji. Projekt został sfinansowany ze środków MKiDN w ramach Wieloletniego Programu Rządowego Kultura + Priorytet Digitalizacja z udziałem środków z budżetu województwa podlaskiego oraz środków własnych Książnicy Podlaskiej.
Wchodzi w życie "Rozporządzenie MKiDN z dnia 2 kwietnia 2012 roku w sprawie sposobu i trybu zaliczania bibliotek do niektórych bibliotek naukowych oraz ustalenia ich wykazu". Książnica Podlaska została zaliczona do bibliotek naukowych.
Książnica Podlaska i Obwodowa Biblioteka Naukowa im. Karskiego w Grodnie podpisały porozumienie o współpracy.

</doc>
<doc id="1051768" url="https://pl.wikipedia.org/wiki?curid=1051768" title="Filip Raczyński">
Filip Raczyński



</doc>
<doc id="1051770" url="https://pl.wikipedia.org/wiki?curid=1051770" title="Futbalový Klub Inter Bratislava">
Futbalový Klub Inter Bratislava



</doc>
<doc id="1051771" url="https://pl.wikipedia.org/wiki?curid=1051771" title="Język orija">
Język orija

Język orija (ଓଡ଼ିଆ, trl. "oṛiā"; , uprzednio "Oriya"; hindi ओड़िया, trb. "orija", trl. "oṛiyā", uprzednio उड़िया, trb. "urija", trl. "uṛiyā") – język z podgrupy wschodniej grupy indoaryjskiej języków indoeuropejskich. Posługuje się nim ok. 32 mln osób zamieszkujących indyjski stan Orisa, gdzie jest językiem urzędowym. Ma własny system pisma, tzw. alfabet sylabiczny orija.

</doc>
<doc id="1051775" url="https://pl.wikipedia.org/wiki?curid=1051775" title="Stadion Miejski w Lublinie">
Stadion Miejski w Lublinie



</doc>
<doc id="1051776" url="https://pl.wikipedia.org/wiki?curid=1051776" title="Miejski Ośrodek Sportu i Rekreacji &quot;Bystrzyca&quot;">
Miejski Ośrodek Sportu i Rekreacji &quot;Bystrzyca&quot;



</doc>
<doc id="1051778" url="https://pl.wikipedia.org/wiki?curid=1051778" title="Helsingborgs Idrottsförening">
Helsingborgs Idrottsförening



</doc>
<doc id="1051780" url="https://pl.wikipedia.org/wiki?curid=1051780" title="MIM-104">
MIM-104



</doc>
<doc id="1051795" url="https://pl.wikipedia.org/wiki?curid=1051795" title="Flankowanie">
Flankowanie

Flankowanie – manewr taktyczny, polegający na zaatakowaniu wroga od skrzydła (flanki), stosowany głównie w piechocie w walce mniejszych oddziałów. Według taktyki amerykańskiej, flankowanie składa się z czterech faz (4 x F):
Co w wolnym tłumaczeniu oznacza:
Obroną przed flankowaniem może być kontratak polegający na zastąpieniu drogi flankowania przeciwnikowi własnymi siłami i zmuszenie go do odwrotu bądź wyeliminowanie go, po czym natychmiastowe flankowanie z tej samej strony z której atakował przeciwnik, ponieważ tam właśnie powinien być jego najsłabszy punkt, osłabiony faktem że żołnierze z jego części opuścili go i zostali wyeliminowani bądź zmuszeni do szybkiego odwrotu.

</doc>
<doc id="1051798" url="https://pl.wikipedia.org/wiki?curid=1051798" title="Mary’s Rock">
Mary’s Rock

Mary’s Rock, lub Marys Rock, (pol. "Skała Mary") to góra w Stanach Zjednoczonych, w stanie Wirginia. Należy do Pasma Błękitnego i położona jest w obrębie Parku Narodowego Shenandoah. Na jej wierzchołek, który ma wysokość 1071 m n.p.m., prowadzi znakowany na niebiesko szlak turystyczny "Mary’s Rock Peak Trail", będący 300 metrową odnogą znakowanego na biało Szlaku Appalachów.
W 1932 roku w masywie góry Mary’s Rock został wydrążony tunel o długości ponad 200 m, którym przebiega narodowa droga widokowa Skyline Drive.

</doc>
<doc id="1051802" url="https://pl.wikipedia.org/wiki?curid=1051802" title="Tadeusz Zathey">
Tadeusz Zathey

Tadeusz Stefan Zathey (ur. 1 września 1947 we Wrocławiu) – polski dyrygent, profesor sztuk muzycznych.
Życiorys.
W Państwowej Wyższej Szkole Muzycznej we Wrocławiu uzyskał dwa dyplomy: Wydziału Wychowania Muzycznego (1970) i Dyrygentury (1976) w klasie Adama Kopycińskiego. W latach 1982–1983 kontynuował studia dyrygenckie na stypendium rządu austriackiego w Hochschule für Musik w Wiedniu w klasie Carla Österreicha, mając w tym czasie również kontakty z takimi kapelmistrzami operowymi jak Otmar Suitner i Horst Stein. Zawodowo od 1972 związany z PWSM i następnie Akademią Muzyczną im. Karola Lipińskiego we Wrocławiu. W 1994 otrzymał tytuł profesora sztuk muzycznych. Specjalizuje się w chóralistyce, dyrygenturze, prowadzeniu zespołów wokalno-instrumentalnych.
Tadeusz Zathey jest autorem muzyki filmowej, licznych opracowań chóralnych (m.in. cykle "Muzyka rozrywkowa na chór żeński", "Polskie pieśni patriotyczne na chór męski", "Opera na wesoło na chór męski", "Zapomniane melodie na chór męski"), instrumentacji na różne zespoły (m.in. dla Operetki Wrocławskiej, Opery Wrocławskiej, Akademii Muzycznej we Wrocławiu i Opery Królewskiej w Madrycie), a także kompletnych instrumentacji i opracowań dwóch oper: "Dido and Aeneas" Henry’ego Purcella i "Impresario in angustie" Domenica Cimarosy oraz opracowań popularnych melodii na fortepian na cztery ręce. Dokonał licznych nagrań archiwalnych dla rozgłośni Polskiego Radia oraz dla stacji radiowych i telewizyjnych w Europie. Wielokrotnie uczestniczył jako wykładowca i dyrygent w kursach interpretacji muzyki oratoryjnej oraz z okazji festiwali Wratislavia Cantans (m.in. wykonał z uczestnikami kursów następujące dzieła: "Acteon" Marka-Antoine’a Charpentiera – 1991, "Dafne" Antonia Caldary – 1994, "Magnificat" Marcina J. Żebrowskiego – 1999). Współpracował z orkiestrami Filharmonii Wrocławskiej, Filharmonii Opolskiej, Orkiestrą Kameralną "Leopoldinum", Orkiestrą Teatru Wielkiego w Warszawie, Orkiestrą Symfoniczną w Solingen (Niemcy), Orkiestrą Symfoniczną Filharmonii we Lwowie.

</doc>
<doc id="1051803" url="https://pl.wikipedia.org/wiki?curid=1051803" title="Old Rag Mountain">
Old Rag Mountain

Old Rag Mountain, w skrócie Old Rag, to góra w Stanach Zjednoczonych, w stanie Wirginia. Należy do Pasma Błękitnego i położona jest w obrębie Parku Narodowego Shenandoah. Na jej wierzchołek, który ma wysokość 996 m n.p.m., prowadzi popularny szlak turystyczny znakowany na niebiesko. Jest on stosunkowo trudny technicznie, 2–3 w amerykańskiej skali trudności dróg skalnych, co oznacza, że wymaga wspinaczki z użyciem rąk.
Góra jest również popularnym miejscem wspinaczkowym. Znajduje się na niej ponad 100 dróg wspinaczkowych, z których większość ma ranking 5.7–5.12 w amerykańskiej skali trudności dróg skalnych.

</doc>
<doc id="1051804" url="https://pl.wikipedia.org/wiki?curid=1051804" title="Szpital na Czystem">
Szpital na Czystem



</doc>
<doc id="1051805" url="https://pl.wikipedia.org/wiki?curid=1051805" title="Rosalina Saute Sapolu">
Rosalina Saute Sapolu

Rosalina Saute Sapolu (ur. 3 sierpnia 1955 w Faatoiaalamanu na Vaiala Apia) – zdobywczyni tytułu Miss Samoa w 1978. Reprezentowała Samoa w wyborach Miss World 1978 oraz Miss South Pacific Beauty w 1979.

</doc>
<doc id="1051806" url="https://pl.wikipedia.org/wiki?curid=1051806" title="Rosalina Sapolu">
Rosalina Sapolu



</doc>
<doc id="1051807" url="https://pl.wikipedia.org/wiki?curid=1051807" title="Sapolu">
Sapolu



</doc>
<doc id="1051809" url="https://pl.wikipedia.org/wiki?curid=1051809" title="Hawksbill">
Hawksbill

Hawksbill – góra w Stanach Zjednoczonych, w stanie Wirginia, najwyższy szczyt w Parku Narodowym Shenandoah. Należy do Pasma Błękitnego. Przez jej wierzchołek o wysokości 1234 m n.p.m. przebiega znakowany na niebiesko szlak turystyczny, będący odnogą znakowanego na biało Szlaku Appalachów.
W pobliżu szczytu znajduje się wybudowana z kamienia platforma widokowa oraz kamienna wiata zapewniająca schronienie w przypadku nagłego załamania pogody.

</doc>
<doc id="1051811" url="https://pl.wikipedia.org/wiki?curid=1051811" title="Spalona Przełęcz">
Spalona Przełęcz

Spalona Przełęcz (słow. "Spálené sedlo") – położona na wysokości 2055 m n.p.m. płytka przełęcz w grani głównej słowackich Tatrach Zachodnich pomiędzy Pachołem (2167 m) a Spaloną Kopą (2083 m). Grań pomiędzy tymi szczytami ma kierunek północno-wschodni. Zbocza wschodnie spod przełęczy opadają do górnej części Doliny Spalonej (odgałęzienie Doliny Rohackiej), zaś bardzo strome zbocza zachodnie do dzikiego, wypełnionego skalnym rumowiskiem i zacienionego lodowcowego kotła Głęboki Worek, będącego najwyższym piętrem Doliny Jałowieckiej.
Rejon przełęczy jest skalisty. W ostrym odcinku grani od strony Pachoła znajduje się uskok, który ścieżka turystyczna omija depresją po zachodniej stronie.

</doc>
<doc id="1051815" url="https://pl.wikipedia.org/wiki?curid=1051815" title="Louis Jacobsohn-Lask">
Louis Jacobsohn-Lask

Louis Jacobsohn-Lask (ur. 2 marca 1863 w Bydgoszczy, zm. 17 maja 1940 w Sewastopolu) – niemiecki lekarz neurolog i neuroanatom.
Życiorys.
Louis Jacobsohn urodził się w 1863 roku jako najmłodsze dziecko w żydowskiej rodzinie zamieszkałej w Bydgoszczy. Jego rodzicami byli kupiec Jacob Jacobsohn i jego żona Henriette z domu Herz. Miał siostrę bliźniaczkę o imieniu Recha i przynajmniej jednego brata – Hermanna. W 1870 roku Jacobsohnowie przenieśli się do Berlina. Louis Jacobsohn studiował medycynę na tamtejszym Uniwersytecie Fryderyka Wilhelma. Jego nauczycielami byli m.in. anatom Heinrich Wilhelm Waldeyer, patolog Rudolf Virchow, fizjolog Emil du Bois-Reymond, internista Ernst Viktor von Leyden i mikrobiolog Robert Koch. Jego zainteresowania neurologiczne były zainspirowane wykładami Carla Westphala i Hermanna Oppenheima. Jacobsohn doktoryzował się w II Klinice Medycznej Charité w 1889 roku, po czym dołączył do Berlińskiego Towarzystwa Medycznego, któremu przewodził neurolog i psychiatra Emanuel Mendel. Obok Jacobsohna studentami i asystentami Mendla byli w tym czasie m.in. Łazar Minor z Moskwy, Edward Flatau z Warszawy, Hugh Talbot Patrick z Chicago czy Paul Schuster z Berlina. Wszyscy oni w przyszłości zostali cenionymi neurologami, a Jacobsohn utrzymywał przyjaźń z nimi do końca życia.
Jacobsohn wcześnie zaczął publikować w założonym przez Mendla w 1882 Neurologisches Centralblatt. Mendel wprowadził go też do środowiska berlińskich neurologów, dzięki czemu Jacobsohn przez kilka lat pełnił funkcję sekretarza w Berliner Gesellschaft für Psychiatrie und Neurologie. W 1900 roku specjalizował się z neuroanatomii i neurologii na Uniwersytecie Berlińskim i do 1933 roku wykładał oba przedmioty. Nie udało mu się jednak osiągnąć wyższych niż Privatdozent szczebli kariery naukowej z racji żydowskiego pochodzenia.
Jacobsohn zajmował się mało popularnymi zagadnieniami neuroanatomii i anatomii porównawczej ośrodkowego układu nerwowego. Przed I wojną światową był praktykującym neurologiem.
Neurologia zawdzięcza Jacobsohnowi serię pionierskich książek na temat anatomii porównawczej i patologicznej centralnego systemu nerwowego. Pierwsza z nich, "Handbuch der Anatomie und vergleichenden Anatomie des Centralnervensystems der Säugetiere" ("Podręcznik anatomii i anatomii porównawczej centralnego systemu nerwowego ssaków"), została napisana razem z Edwardem Flatauem w 1899 roku. Praca ta zawiera jedną z pierwszych klasyfikacji bruzd i zwojów mózgu.
W roku 1904 Jacobsohn napisał "Handbuch der pathologischen Anatomie der Nervensystems" ("Podręcznik anatomii patologicznej systemu nerwowego") w dwóch tomach, także we współpracy z Flatauem oraz z Łazarem Minorem. Obie monografie są cytowane do dziś.
Jego największym dziełem był fotograficzny atlas neuroanatomii porównawczej zatytułowany "Das Zentralnervensystem der Tiere und des Menschen" ("Centralny system nerwowy zwierząt i człowieka"). Opublikował cztery z planowanych pięciu tomów, trzy pierwsze w latach 1934–1935 w Berlinie.
W 1901 roku ożenił się z młodszą o piętnaście lat Bertą Lask (1878–1967), późniejszą aktywistką komunistyczną i pisarką. Mieli czwórkę dzieci: Ruth (1902), Lutza (1903), Hermanna (1905) i Ernsta (1906). W 1919 roku zmienili oboje nazwisko na Jacobsohn-Lask, zgodnie z nowym niemieckim prawem pozwalającym młodym kobietom które straciły braci na wojnie zachować ich nazwisko i przekazać dalszym pokoleniom. Dzieci Berty i Louisa miały nazwisko Lask. Rozrastająca się rodzina zmieniała często miejsce zamieszkania, ostatecznie w 1914 roku zamieszkali w dużym domu przy Mittelstraße (dziś Bassermannstrasse) w Berlinie-Steglitz.
Uczniami Jacobsohna byli m.in. Walter Babcock Swift, Karapet Agadżanian, Marcel Neiding, Nikołaj Propper-Graszczenkow.
Jacobsohn utrzymywał żywe kontakty ze środowiskiem naukowym radzieckich neurologów. W 1927 uczestniczył w konferencji neurologicznej w Leningradzie i Moskwie. W 1936 roku otrzymał zaproszenie od Komisariatu Zdrowia Publicznego, co umożliwiło mu emigrację do Związku Radzieckiego. W tym czasie zainteresowane Jacobsohnem-Lask było Gestapo, które oskarżało go o „nielojalność wobec Rzeszy”, a władze ZSRR mogły wykorzystać fakt ucieczki Jacobsohna do celów politycznej propagandy. O przyjeździe profesora Jacobsohna-Laska do Związku Radzieckiego napisała Prawda (20 marca 1936).
Pod koniec życia pracował w Sewastopolu. Umarł na zawał serca 17 maja 1940 roku. Jest pochowany w Sewastopolu, na cmentarzu w pobliżu morza. Muzycy Floty Czerwonej akompaniowali w czasie pogrzebu, trumna była pokryta czerwonym jedwabiem.

</doc>
<doc id="1051816" url="https://pl.wikipedia.org/wiki?curid=1051816" title="Głęboki Worek">
Głęboki Worek

Głęboki Worek lub Kieszeń (słow. "Vrece") – głęboki kocioł lodowcowy w słowackich Tatrach Zachodnich. Znajduje się w górnej części Doliny Głębokiej (środkowego odgałęzienia Doliny Jałowieckiej). Z trzech stron zasłonięty jest stromymi i skalistymi ścianami Spalonej Kopy, grani Skrzyniarek oraz Pachoła i jej ramienia zwanego Płaczliwe. Jest to ponure miejsce, zawalone gruzowiskiem skał i niemal całkowicie pozbawione roślin. Bardzo długo zalega tu śnieg, którego masy zsuwają się do dna kotła z otaczających go stromych ścian skalnych. Kocioł jest suchy.

</doc>
<doc id="1051822" url="https://pl.wikipedia.org/wiki?curid=1051822" title="Catoctin Mountain Scenic Byway">
Catoctin Mountain Scenic Byway

Catoctin Mountain Scenic Byway to narodowa droga krajobrazowa w stanie Maryland w Stanach Zjednoczonych. Ma długość 60,9 km i jej trasa pokrywa się z przebiegiem drogi nr 15 w Maryland, od granicy z Wirginią na południu do granicy z Pensylwanią na północy.
Atrakcje.
Droga oferuje liczne widoki na pola, sady oraz góry. Do głównych atrakcji wzdłuż jej trasy należą:
Stosunkowo niedaleko znajdują się również pola bitew wojny secesyjnej, pod Antietam oraz pod Gettysburgiem.

</doc>
<doc id="1051826" url="https://pl.wikipedia.org/wiki?curid=1051826" title="Abhidhamma">
Abhidhamma



</doc>
<doc id="1051828" url="https://pl.wikipedia.org/wiki?curid=1051828" title="Ursus 1044">
Ursus 1044

Ursus 1044 – ciężki ciągnik rolniczy klasy 1.4, produkowany przez ZM Ursus.
Historia modelu.
Wyposażony w postlicencyjny 4-cylindrowy silnik wysokoprężny Ursus 4390T z turbodoładowaniem o pojemności 3865 cm³, sprzęgło główne cierne, jednostopniowe z samoczynną regulacją luzu, sterowane hydraulicznie, mechaniczną, synchronizowaną skrzynię przekładniową z hydraulicznie sterowanym wzmacniaczem momentu, tylny most z blokadą mechaniczną, przedni most napędowy z blokadą hydrauliczną, sprężarkę z pełną instalacją pneumatyczną, niezależny Wał odbioru mocy o prędkościach nominalnych 540 i 1000 obr./min, sterowany sprzęgłem hydraulicznym, podnośnik hydrauliczny z regulacją siłową, pozycyjną i mieszaną o udźwigu 4125 kg, wyjściem 5-szybkozłączy, TUZ-2 kat. według ISO, akumulator 12 V – 172 Ah, alternator 53 A, hydrostatyczny układ kierowniczy, kabinę bezpieczną. Prześwit ciągnika wynosi 382 mm.
Na specjalne zamówienie ciągnik mógł być wyposażony między innymi w skrzynię przekładniową 35 lub 25 km/h . Złącza hydrauliczne w standardzie ISO AGRIC, dodatkowe ogumienie, obciążniki kół tylnych, zależny WOM, przedni TUZ o dźwigu 1720 kg, TUZ z końcówkami hakowymi Walterscheid, szybkozłącza hydrauliczne przednie (4 szt.), reduktor biegów pełzających, pompę hydrauliczną o wydatku 55 dm³/min, 2 dodatkowe szybkozłącza, siedzenie kierowcy firmy Grammer.
Dane techniczne.
Silnik:
Układ napędowy:
Układy jezdne:
Wał odbioru mocy:
Układ hydrauliczny:
Układ hamulcowy:
Masy - wymiary - pojemności:
Kabina:
( )* - wyposażenie opcjonalne

</doc>
<doc id="1051833" url="https://pl.wikipedia.org/wiki?curid=1051833" title="Grzegorz Machłaj">
Grzegorz Machłaj

Grzegorz Machłaj (ur. 7 czerwca 1961 w Polanowie) – polski malarz, grafik, witrażysta, projektant, wykładowca grafiki komputerowej, nauczyciel plastyki, informatyki, wiedzy o kulturze i przedsiębiorczości. Syn Jerzego i Emilii Machłajów. Absolwent Wydziału Sztuk Pięknych UMK w Toruniu, Akademii Ekonomicznej w Poznaniu (przedsiębiorczość) i Politechniki Koszalińskiej (informatyka).
Praca twórcza.
Wystawy indywidualne:
Wystawy zbiorowe:
Projektowanie graficzne:
Realizacje plastyczne: 

</doc>
<doc id="1051835" url="https://pl.wikipedia.org/wiki?curid=1051835" title="DW187">
DW187



</doc>
<doc id="1051837" url="https://pl.wikipedia.org/wiki?curid=1051837" title="DW361">
DW361



</doc>
<doc id="1051838" url="https://pl.wikipedia.org/wiki?curid=1051838" title="DW854">
DW854



</doc>
<doc id="1051840" url="https://pl.wikipedia.org/wiki?curid=1051840" title="DW981">
DW981



</doc>
<doc id="1051841" url="https://pl.wikipedia.org/wiki?curid=1051841" title="Operacja Flintlock">
Operacja Flintlock



</doc>
<doc id="1051859" url="https://pl.wikipedia.org/wiki?curid=1051859" title="Ingrid Visser">
Ingrid Visser

Ingrid Louise Visser (ur. 4 czerwca 1977 w Goudzie, zm. w maju 2013) – holenderska siatkarka grająca na pozycji środkowej, kapitan reprezentacji Holandii, w której przez siedemnaście lat rozegrała 514 spotkań.
Kariera reprezentacyjna.
Visser zadebiutowała w kadrze 5 października 1994 roku w towarzyskim meczu przeciwko reprezentacji Ukrainy. Przez kolejnych siedemnaście lat rozegrała 514 spotkań w barwach Holandii, stając się rekordzistką pod względem ilości występów w kadrze narodowej. Pięciokrotnie startowała na mistrzostwach świata, dziewięciokrotnie na mistrzostwach Europy, zdobywając złoty medal w 1995 oraz srebrny w 2009 roku. Była także uczestniczką Igrzysk Olimpijskich 1996 w Atlancie, zajmując wraz z koleżankami 5. miejsce. Wygrała również World Grand Prix 2007. Za rekordową liczbę występów w reprezentacji i za zasługi dla holenderskiej siatkówki została odznaczona złotą szpilką narodowej federacji NeVoBo w 2007 roku.
30 stycznia 2012 roku oficjalnie zakończyła reprezentacyjną karierę.
Kariera klubowa.
Przygodę z siatkówką rozpoczęła w wieku 7 lat w klubie VC Nesselande. Dziesięć lat później zadebiutowała w holenderskiej ekstraklasie w zespole VVC Vught, z którym dwukrotnie w latach 1996–1997 zdobyła mistrzostwo i puchar kraju. Następnie wyjechała do Brazylii reprezentując przez dwa sezony Minas Tennis Clube. Po powrocie do Europy kontynuowała karierę w Minetti Infoplus Vicenza, z którym zdobyła Puchar CEV. Największe sukcesy w siatkówce klubowej osiągnęła grając w Hiszpanii. Grając najpierw w Hotel Cantur Las Palmas, a później w klubie Spar Teneryfa Marichal tryumfowała kilkukrotnie w mistrzostwach, pucharze i superpucharze Hiszpanii. W 2004 roku wywalczyła złoty medal Ligi Mistrzyń, a samą Visser uznano za najlepszą blokującą finałów. Z Teneryfą jeszcze w 2005 i 2007 roku grała w turnieju finałowym tych rozgrywek zajmując trzecie miejsca. W sezonie 2007/2008 grała w DELA Martinus Amstelveen (zdobywając mistrzostwo i puchar Holandii), a w sezonie 2008/2009 w Leningradce Petersburg. W 2009 zdecydowała się wrócić na płw. Iberyjski i reprezentując CAV Murcia 2005 dołożyła dwa krajowe puchary i superpuchar. Jej ostatnim klubem był azerski VK Baku, z którym dotarła do finału Pucharu Challenge 2012.
Zaginięcie i śmierć.
13 maja 2013 zaginęła w Murcji razem ze swoim partnerem Lodewijkem Severinem. Para spędzała wakacje w Hiszpanii. Poszukiwania policji początkowo były nieskuteczne. Zaginioną parę odnaleziono martwą 26 maja 2013. Według policji zostali zamordowani. Władze aresztowały dwóch podejrzanych o popełnienie tej zbrodni. Ciała zaginionych odnaleziono we wsi Alquerias, leżącej ok. 20 km od Murcii. Jak wykazały analizy techników policyjnych siatkarka i jej partner zmarli z powodu urazu czaszki, zostali pobici na śmierć. W związku z morderstwem aresztowano Juana Cuenca, byłego dyrektora i menedżera CAV Murcia 2005, oraz dwóch obywateli Rumunii. Prawdopodobnie zamieszany w morderstwo jest również Edevasto Lifante były właściciel klubu z Murcji.

</doc>
<doc id="1051861" url="https://pl.wikipedia.org/wiki?curid=1051861" title="Podłoże hodowlane">
Podłoże hodowlane

Podłoże hodowlane, pożywka hodowlana – mieszanina związków chemicznych umożliwiających hodowlę bakterii lub grzybów. Po raz pierwszy bulionu odżywczego użył w 1877 roku Ludwik Pasteur, a Robert Koch używał pożywek zestalanych żelatyną, które udoskonalił za radą żony swego współpracownika, pani Hesse, używając agaru.
Pożywki mikrobiologiczne są również wykorzystywane w procesach biotechnologicznych do otrzymywania biomasy oraz określonych produktów metabolizmu mikroorganizmów. Tak też hodowle na pożywkach stanowią podstawę nieomal każdego zabiegu w bakteriologii i mykologii oraz dziedzinach na nich opartych.
Właściwości.
W skład pożywek wchodzi woda destylowana (nie może zawierać domieszek metali) oraz sole w stężeniu zapewniającym izotoniczność środowiska. pH musi być odpowiednie dla wzrostu, ponieważ bakterie są wrażliwe na jego wahania. Najczęściej stosowaną dziś pożywką jest bulion odżywczy, który składa się z peptonu, wodnego wyciągu mięsnego oraz soli kuchennej, umożliwiającej zachowanie izotoniczności podłoża w stosunku do wnętrza komórek bakteryjnych. Niektórym autotroficznym bakteriom obecność związków organicznych może zaszkodzić. Z tego powodu podłoża przeznaczone do ich hodowli zestala się krzemionką, tworząc dość twardy i elastyczny żel. Po przygotowaniu pożywkę wyjaławia się w wysokiej temperaturze.
Podział.
Podłoża mogą być dzielone na wiele sposobów. Dzieli się je ze względu na stan na stałe (zestalone agarem nazywa się agarem odżywczym, a za pomocą żelatyny żelatyną odżywczą), półpłynne i płynne (zwykły bulion odżywczy). Oprócz tego ze względu na pochodzenie wyróżniamy podłoża naturalne, półsyntetyczne i sztuczne. Naturalne wykonywane są z surowców pochodzenia naturalnego, które mogą zostać poddane jedynie niewielkiej ingerencji. Aktualnie używa się ich bardzo rzadko, wyłącznie w specjalnych celach badawczych. Można je uzyskać z jabłek, mleka, jajek, otrębów (dla grzybów) i innych roślin. Podłoża sztuczne stanowią mieszaninę wybranych związków chemicznych. Oprócz tego istnieją także pożywki półsyntetyczne. Najczęściej jednak podział dotyczy jakości składników.
Pożywki minimalne.
Zawierają one wyłącznie te składniki, które są niezbędne do podtrzymania funkcji życiowych danego mikroba lub badanej funkcji mikroorganizmu.
Pożywki proste.
Na tych pożywkach mogą wzrastać jedynie najmniej wymagające drobnoustroje. Są to bulion i pepton, a w przypadku podłoża stałego agar i żelatyna.
Przykłady: pożywka LB, pożywka YPD.
Pożywki wzbogacone.
Większość chorobotwórczych bakterii wzrasta właśnie na tych pożywkach. Poza standardowymi składnikami, znajduje się tu jeszcze dodatkowy czynnik - krew barania, glukoza, witaminy etc.
Przykłady: agar z krwią, agar Brauna.
Pożywki wybiórczo-namnażające (selekcyjne).
Są to pożywki, na których rośnie ograniczona ilość bakterii, a wzrost innych jest hamowany. Wykorzystywane są w nich cechy charakterystyczne szukanego szczepu: jeśli na przykład gatunek X rośnie przy wysokim stężeniu jakiejś substancji, których dla innych gatunków jest śmiertelny, można zastosować pożywkę z daną substancją. W większości wypadków nie da się ograniczyć wzrostu tylko do jednego szczepu, można jednak znacznie zawęzić zakres.
Przykłady: bulion z żółcią, pożywka SF, pożywka Müllera i Kauffmanna.
Pożywki wybiórczo-różnicujące (izolacyjne).
Są to podłoża, na których różnicuje się bakterie ze względu na ich metabolizm. Jeżeli jeden z gatunków wytwarza enzym, którego nie wytwarza inny szczep rosnący na danym podłożu, można je zróżnicować ze względu na obecność (lub brak) katalizowania reakcji przez ten enzym. Jeśli wyników reakcji nie widać gołym okiem, stosowany jest dodatkowo wskaźnik informujący o zajściu przemiany chemicznej. Bardzo często dane podłoże jest równocześnie pożywką wybiórczo-namnażającą. 
Przykłady: pożywka Levine’a, agar SS, pożywka Chapmana, pożywka MacConkeya, pożywka Wilsona-Blaira, pożywka Endo, pożywka Krumwielda, podłoże Kliglera.
Pożywki specjalne.
Stosowane do hodowli szczególnie wymagających szczepów bakterii.
Przykłady: pożywka Löfflera, pożywka Tarroziego-Wrzoska, agar czekoladowy, pożywka Clauberga, pożywka z tioglikolanem sodu, pożywka Levinthala, podłoże Löwensteina-Jensena.

</doc>
<doc id="1051863" url="https://pl.wikipedia.org/wiki?curid=1051863" title="Kultura tkankowa">
Kultura tkankowa

Kultura tkankowa (ang. "tissue culture") – tkanka hodowana na podłożu. Tkanki lub luźne komórki z tkanek rozwijają się poza organizmem. Można tak hodować również komórki ludzkie. Jedna z laboratoryjnych linii (HeLa) pochodzi od kobiety która zmarła 50 lat temu, a jej komórki ciągle żyją.

</doc>
<doc id="1051865" url="https://pl.wikipedia.org/wiki?curid=1051865" title="Hapoel Tel Aviv Football Club">
Hapoel Tel Aviv Football Club



</doc>
<doc id="1051870" url="https://pl.wikipedia.org/wiki?curid=1051870" title="Zdrody Nowe (przystanek kolejowy)">
Zdrody Nowe (przystanek kolejowy)

Zdrody Nowe – przystanek kolejowy, a do 2009 roku także posterunek odstępowy, w Zdrodach Nowych, w gminie Poświętne, w powiecie białostockim, w województwie podlaskim, w Polsce. Według klasyfikacji PKP ma kategorię dworca lokalnego. Składa się z 2 niskich naprzeciwległych peronów bocznych:
Perony wyposażone są w oświetlenie i gabloty z rozkładem jazdy pociągów. Przy zachodnim krańcu peronów znajduje się przejazd kolejowo-drogowy kategorii A w ciągu drogi lokalnej. 
Przystanek jest obsługiwany przez pociągi regio spółki Polregio relacji Białystok – Szepietowo – Białystok. Tabor wykorzystywany w tych połączeniach to elektryczne zespoły trakcyjne serii EN57/EN57AL. Według rozkładu jazdy 2019/20 w dzień roboczy uruchamianych było 11 par takich połączeń. Ponadto, od 2020 roku, w związku ze zmianami kursowania pociągów regionalnych spowodowanymi modernizacją linii, na przystanku zatrzymują się niektóre pociągi dalekobieżne spółki PKP Intercity.
W roku 2018 przystanek obsługiwał 50–99 pasażerów na dobę.
W 2019 r. PKP S.A. podpisały umowę na budowę w Zdrodach Nowych innowacyjnego dworca systemowego typu IDS-A o powierzchni użytkowej około 29 m².
26 czerwca 2020 roku PKP Polskie Linie Kolejowe podpisały umowę na modernizację odcinka linii kolejowej nr 6 Czyżew – Białystok prowadzoną w ramach projektu Rail Baltica. Prace mają potrwać do 2023 roku. W związku z ograniczoną przepustowością linii kolejowej spowodowaną modernizacją, od 30 sierpnia 2020 r. niektóre pociągi osobowe Polregio zostały zastąpione autobusową komunikacją zastępczą, której pojazdy zatrzymują się w sąsiedniej wsi Zdrody Stare na drodze powiatowej 1563B w odległości ok. 1,6 km od przystanku kolejowego.

</doc>
<doc id="1051874" url="https://pl.wikipedia.org/wiki?curid=1051874" title="Port lotniczy Szanghaj-Hongqiao">
Port lotniczy Szanghaj-Hongqiao

Port lotniczy Szanghaj-Hongqiao - port lotniczy położony 13 km na południowy zachód od centrum Szanghaju. Jest drugim portem lotniczym obsługującym to miasto (po porcie lotniczym Pudong).

</doc>
<doc id="1051876" url="https://pl.wikipedia.org/wiki?curid=1051876" title="Abhinawagupta">
Abhinawagupta

Abhinawagupta, Abhinawaguptapada (अभिनवगुप्त "Abhinavagupta"; ur. ok. 950, zm. ok. 1020) – hinduski uczony, filozof i mistyk pochodzący z Kaszmiru. 
Życiorys.
Urodzony w rodzinie bramińskiej. Jego pisma obejmują około 50 rozpraw, komentarzy i hymnów mistyczno-filozoficznych. Według tradycji był wcieleniem Śeszy.
Myśl Abhinawagupty przeszła trzy etapy rozwoju: tantryczny, estetyczny i filozoficzny. Filozofią i rytuałem, a przede wszystkim systematycznym wykładem mistyki i myśli tantrycznej szkoły kula, zajął się w swoim największym dziele, "Tantraloce" ("Światło tantry"). Myśli zawarte w "Tantraloce" skondensował następnie w dziele o znacznie mniejszych rozmiarach "Tantrasara".
Okres estetyczny rozwoju myśli Abhinawagupty reprezentuje szereg komentarzy traktujących o mistyce, teatrze i poezji. Stanowią je komentarz "Loćana" (Pogląd) do "Dhwanjaloka|Dhwanjaloki" (Światła „dźwięku”) i "Abhinawabharati" (Najnowszy [komentarz] do Bharaty) do "Natjaśastry", traktatu Bharaty o teatrze.
Najważniejsze teksty filozoficzne Abhinawagupty to "Iśwarapratjabhidźńa" i "Iśwarapratjabhidźńawiwrytiwimarsini" (Rozprawa o interpretacji pojęcia rozpoznania Iśwary). Pierwszy tekst stanowi komentarz do zaginionego dzieła Utpalaćarji "Iśwarapratjabhidźńawimarśini" (Rozprawa o rozpoznaniu Boga), drugi stanowi wykład teorii o rozpoznaniu ("pratjabhidźńa") tego, co transcendentne w tym, co poznawalne zmysłowo.

</doc>
<doc id="1051883" url="https://pl.wikipedia.org/wiki?curid=1051883" title="George V (stacja metra)">
George V (stacja metra)

George V – ósma stacja linii nr 1 w Paryżu. Stacja znajduje się w 8. dzielnicy Paryża. Została otwarta 13 sierpnia 1900 r. Pod stacją znajduje się aleja Champs-Élysées. Na otwarcie stacja nazywała się Alma, lecz w 27 maja 1920 nazwa została zmieniona na George V – nadana na cześć króla Anglii Jerzego V.

</doc>
<doc id="1051884" url="https://pl.wikipedia.org/wiki?curid=1051884" title="Kazimierz Zwierz">
Kazimierz Zwierz

Kazimierz Maciej Zwierz herbu Topór (zm. 1682) – biskup tytularny Orthosias, biskup pomocniczy łucki.
W 1665 był wikariuszrm, w 1674 został oficjałem generalnym oraz prepozytem mielnickim. 10 listopada 1664 został nominowany na biskupa pomocniczego łucko-brzeskiego.
Jeden z założycieli Sarnak. W 1674 roku należała do niego część dóbr Sarnackich.
W 1674 roku był elektorem Jana III Sobieskiego z województwa brzeskolitewskiego.

</doc>
<doc id="1051885" url="https://pl.wikipedia.org/wiki?curid=1051885" title="ScotAirways">
ScotAirways

ScotAirways – szkockie linie lotnicze z siedzibą w Dundee. Obsługują połączenia regionalne po Wielkiej Brytanii. Głównym węzłem jest port lotniczy Dundee.

</doc>
<doc id="1051886" url="https://pl.wikipedia.org/wiki?curid=1051886" title="Rajd Niemiec 2007">
Rajd Niemiec 2007

Rezultaty Rajdu Niemiec ("26. OMV ADAC Rallye Deutschland"), 10 rundy Rajdowych Mistrzostw Świata w 2007 roku, który odbył się w dniach 17-19 sierpnia:
Przebieg rajdu.
Etap 1 (piątek).
Rajd rozpoczął się tak, jak zakończył w zeszłym roku – Sébastien Loeb wygrał pierwszą próbę (Ruwertal/Fell 1) i tym samym objął prowadzenie w rajdzie. Francuz już od startu jechał bardzo szybko, jego przewaga nad najbliższym rywalem wyniosła aż 3 sekundy, jednak najważniejsza i jednocześnie najbardziej zaskakująca była różnica w czasach Mistrza Świata i jego największego rywala, Marcusa Gröholnma – aż 10 sekund. Na drugim miejscu uplasował się długo nieobecny na rajdowych trasach za kierownicą WRC François Duval. Belg od początku typowany był na jednego z faworytów, jednak wielką niewiadomą było czy będzie w stanie wytrzymać tempo narzucone przez Loeba na wszystkich sześciu próbach rozgrywanych pierwszego dnia.
Na drugim odcinku Marcus wyraźnie zaczął wracać do formy, o czym świadczył uzyskany drugi czas, zaraz za Loebem. Duval wciąż walczy o pierwszą pozycję, jest trzeci na OS2. Próba nie okazała się jednak szczęśliwa dla Chrisa Atkinsona – Australijczyk po fenomenalnym występie w Finlandii i czwartej pozycji po pierwszej próbie rokował bardzo dobrze, jednak wycieczka w plener kosztowała go kolosalne 8 minut i 2.4 sekundy straty oraz spadek na daleką, 90. pozycję.
Duval złamał hegemonię Loeba wygrywając OS3, jednak jedynie o 0.4s. Francuz, uznawany za króla niemieckich asfaltów wciąż zachowuje 5.8s przewagę nad Belgiem. Równo jadący Dani Sordo zjeżdża do pierwszego serwisu na trzeciej pozycji, tym samym Citroëny po pierwszej pętli zajmują całe podium. Zaraz za nimi znajduje się Grönholm, wciąż mając w zasięgu najwyższe pozycje. Petter Solberg również bardzo dobrze rozpoczął dzień, miał dwa piąte oraz jeden szósty czas – to właśnie on zamyka pierwszą piątkę.
W czasie pierwszego serwisu spadł deszcz, czyniąc wybór opon jednym z największych wyzwań, przed jakim stanęły zespoły pierwszego dnia. Mokra nawierzchnia oraz prognozy zapowiadające słoneczną pogodę sprawiły zawodnikom niemiłą niespodziankę.
Pierwsza próba drugiej pętli (Ruwertal/Fell 2), składającej się z ponownych przejazdów pierwszych trzech oesów, padła łupem Mikko Hirvonena, który pokonał Duval o 0.5s, a Loeba o 3.3. Sordo zaczął bardzo dobrym tempem, jednak miał drobną przygodę na jednym z nawrotów – Hiszpan obrócił się o 360 stopni i tym samym oddał trzecie miejsce Grönholmowi. Także norweski kierowca Subaru miał kłopoty – w jakiś sposób uszkodził samochód i później skarżył się na silne wibracje w przodzie Imprezy. Pozostali kierowcy japońskiego producenta, Atkinson i Pons, byli kolejno 4. i 5..
Mimo że Duval nie wygrał czwartej próby, ukończył ją ponad dwie sekundy przez Sébastienem, tym samym mocno zmniejszył swoją stratę do Francuza. Nie poprzestał na tym, wygrywając Gafschaft Veldenz 2 (OS5) o kolejne 1.3s, pozostawiając liderowi jedynie 1.7s przewagi. Sordo był szybszy niż na poprzednim przejeździe, jednak nie był w stanie dotrzymać kroku Fordom prowadzonym przez latający Finów. Agresywnie jadący Hirvonen zbliżył się do nr. 2 Citroëna na 1.6s. Solberg zaczął tracić czas przez pogłębiające się problemy z samochodem. Spadł o kolejne oczko, na siódmą pozycję. Jeszcze gorzej poradził sobie jego starszy brat Henning, który urwał koło i musiał wycofać się ze swojego drugiego asfaltowego rajdu w karierze. Problemy braci wykorzystał Jan Kopecký, który uzyskując siódmy czas przesunął się na ósme miejsce w klasyfikacji generalnej.
Tak niewielkie różnice w czołówce sprawiły, że ostatnia próba budziła wielkie emocje. Niespodziewanie zwyciężył Atkinson, który stwierdził, że "uspokoił się i jechał «na chłodno»". Duval zameldował się na mecie odcinka drugi i objął prowadzenie w rajdzie wyprzedzając Loeba o 1.3s. Najcięższy cios spadł jednak na Citroëna wtedy, gdy w drugim już z rzędu rajdzie zawiódł silnik w C4 Daniego Sordo. Zaraz za prowadzącą dwójką plasują się fabryczni kierowcy Forda, mając kolejno 17 i 22 sekundy straty. Toni Gardemeister regularnie notował czasy w pierwszej ósemce, dzięki czemu pod koniec pierwszego dnia zajmuje piątą lokatę. Problemy Solberga pomogły czeskiemu kierowcy Škody – Kopecký jest szósty. Jedynym punktującym kierowcą Subaru jest Pons na ósmym miejscu. Ostatni punkt jak na razie przypada Jari-Mattiemu Latvali za kierownicą Focusa RS WRC 06, coraz pewniej jadącemu po asfaltach.
Etap 2 (sobota).
Prognozy pogody na sobotę zapowiadały słoneczną pogodę, więc tym razem błoto nanoszone na asfalt nie było aż tak dużym problem, jednak kierowcy wciąż musieli uważać na szuter i kamienie pozostające na drodze po wcześniejszych przejazdach.
Sensacyjny lider rajdu, François Duval, już od początku dnia był w centrum uwagi – nie wytrzymał jednak ciśnienia i już na pierwszym odcinku drugiego etapu dwukrotnie popełnił poważny błąd wypadając z trasy i przestrzeliwując skrzyżowanie. W rezultacie z 15.2s straty spadł z powrotem na drugą pozycję, za Loeba. Mikko Hirvonen był najszybszy na OS7, tym samym przesunął się przed swojego kolegę z zespołu, Marcusa Grönholma. Petter Solberg już od samego startu miał problemy z samochodem i obawiał się, że powtórzy się historia z Finlandii.
OS Bosenberg 1 to kolejny błąd Duvala – tym razem zbyt szybko wszedł w zakręt i wypadł z trasy, wykonując dwa pełne obroty na przydrożnej łące. Przygoda kosztowała go spadek o kolejne dwie pozycje, za oba Fordy. Próbę wygrał Sébastien Loeb, tym samym umacniając się na prowadzeniu z 25s przewagi. Za nim na mecie odcinka zameldował się Marcus, a jego strata do młodszego Fina za kierownicą Focusa zmniejszyła się do zaledwie 0.2s. Solberg wciąż ma problemy z samochodem i do serwisu zjeżdża mając raptem 1.5s przewagi nad hiszpańskim kolegą z zespołu, Xevi Ponsem.
Grönholm zaatakował na kolejnej próbie wygrywając odcinek Erzweiler 1, odnosząc pierwsze zwycięstwo oesowe w tegorocznej edycji "ADAC Rallye Deutschland" i jednocześnie wskoczył przed Hirvonena na drugie miejsce. Duval wciąż popełnia błędy i traci kolejne sekundy do umacniającego się na trzecim miejscu młodego Fina. Solberg powraca do walki notując dobry, piąty czas na próbie. Najszybszym kierowcą Subaru był jednak Chris Atkinson, który co prawda nie ma już wielkich szans na punkty przez przygodę na OS2, ale na mecie OS9 melduje się trzeci.
Najdłuższy oes rajdu, Arena Panzerplatte to jednocześnie najbardziej dramatyczny odcinek dnia. Wygrał go Loeb, jeszcze bardziej oddalając się od stawki, w której rozegrało się kilka bitew o pozycje. Pierwsza z nich to walka Hirvonena z Duvalem – Belg był czwarty, dzięki czemu awansował na trzecią pozycję w rajdzie. Mikko dojechał piąty po niespodziewanym kontakcie z belą siana ustawioną na poboczu, prawdopodobnie zasłaniającą "Hinkelstein" stojący obok drogi. W samochodzie do tej pory będącego na piątej pozycji w generalce Toniego Gardemeistera zawiodła hydraulika i stracił wspomaganie kierownicy w swojej Xsarze. Wykorzystał to plasujący się zaraz za nim Jan Kopecký i mimo problemów z silnikiem wyprzedził Fina zarówno na próbie, jak i w klasyfikacji generalnej.
Po popołudniowym serwisie kierowcy wyruszyli na ponowny przejazd porannych odcinków. Hirvonen znów wygrał OS St Wendeler Land, ale nie był wystarczająco szybki, żeby odzyskać trzecią pozycję. Przed próbą nr. 12 Duval wciąż miał 0.2s przewagi. Gardemeister także próbował odzyskać straconą pozycję, ale nie odrobił wiele i wciąż był 2.9s za Czechem. Jednocześnie z tyłu naciskał go Solberg, którego dzieliło już tylko 2.9s od kierowcy Xsary.
Drugi przejazd odcinka Bosenberg niespodziewanie padł łupem Atkinsona. Australijczyk już wcześniej miał kilka bardzo dobrych czasów, jednak tym razem jego przewaga była bardzo duża – drugi Loeb stracił do Chrisa ponad 5 sekund. Trzeci był Duval, ponownie odjeżdżając Hirvonenowi. Także Kopecký powiększył różnicę między sobą a Gardemeisterem na ostatniej próbie przed ostatnim serwisem.
Loeb wygrał przedostatni oes drugiego etapu, zaledwie 2 sekundy za nim na mecie zameldował się Chris Atkinson, utrzymujący wysokie tempo. Gardemeister był trzeci, tym razem wyprzedzając czeskiego kierowcę Škody Fabii. Hirvonen odrobił 1.4s do François Duvala tym samym odebrał mu trzecią pozycję. Henning Solberg, który od wycofania się z rajdu nie liczył się w walce, uderzył w kamień i uszkodził zawieszenie i znów musiał korzystać z pomocy osób trzecich.
Ostatnia sobotnia próba to znów zwycięstwo Atkinsona nad francuskim Mistrzem Świata, jednak oczy wszystkich skierowane były na walkę o trzecie i piąte miejsce: Duval ukończył odcinek trzeci, 5.3s przed Hirvonenem i powrócił na trzecią pozycję, zapewniając sobie start do trzeciego etapu z 5.1s przewagą. Toni Gardemeister naciskał trochę zbyt mocno i uszkodził koło, jednak udało mu się zanotować ósmy czas. Jego błąd pozwolił Kopeckiemu odzyskać piątą lokatę z 2.7s przewagi nad Finem. Ostatnie punktowane pozycje zajmują dwaj kierowcy Subaru WRT – Petter Solberg i Xavier Pons.
Grönholm pod koniec dnia zajmuje drugą lokatę, jednak jego przewaga nad Duvalem to tylko 12.6 sekundy, a w niedzielę kierowcy wracają na asfalty biegnące wśród winnic, gdzie Duval pokazał w piątek, że potrafi być bardzo szybki.
Etap 3 (niedziela).
Dzień rozpoczął się odcinkiem Dhrontal, na którym najszybszy okazał się François Duval, czym potwierdził swoją wysoką formę na krętych drogach wśród winnic, jaką prezentował także pierwszego dnia. Jego przewaga nad Hirvonenem tylko na tym oesie wyniosła aż 10.5 sekundy, pozbawiając młodego Fina szans na odzyskanie pozycji w równej walce. Na mecie odcinka Mikko przyznał się, że zaryzykował z wyborem opon i wyruszył na trasę na dużo bardziej miękkiej mieszance niż reszta stawki, co okazało się kosztownym błędem. Za to Duval zaczął gwałtownie zbliżać się do Grönholma, zagrażając jego odległej o zaledwie 10 sekund drugiej pozycji. Toni Gardemeister po raz kolejny wyprzedził Fabię Kopeckiego w klasyfikacji generalnej, tym razem o zaledwie 0.6s. Petter Solberg, tym razem już w pełni zadowolony z samochodu, notuje czwarty czas na odcinku i dołącza się do bitwy o piątą pozycję. Nie poszczęściło się jednak jego koledze z zespołu, Xevi Ponsowi, który po awarii silnika musiał wycofać się z rajdu.
OS16 był najdłuższą, a zarazem najbardziej techniczną próbą dnia. Zawiódł na niej Chris Atkinson, który rozbił się zaraz za trzecim punktem pomiaru czasu. Triumfował znów Duval, jednak Grönholm nie ustąpił pola i stracił do Belga jedynie 0.1s. Solberg utrzymywał szybkie tempo i jego strata do szóstej pozycji zmalała do 7.6s. Gardemeister wygrał na 18-kilometrowej trasie pojedynek z Kopeckim i powiększył przewagę nad nim do 1.6 sekundy.
Kolejną próbą był pokazowy OS Circus Maximus, stworzony całkowicie na potrzeby widzów. Różnice w czasach były bardzo niewielkie, a kręty miejski odcinek padł łupem Duvala, będąc jego trzecim z rzędu oesowym zwycięstwem.
W serwisie ekipa Subaru zmuszona była wymienić skrzynię biegów i sprzęgło w samochodzie Pettera Solberga. Mechanicy byli bardzo szybcy, jednak to nie wystarczyło – Norweg otrzymał 10 sekund kary za zbyt późne opuszczenie parku serwisowego. Bardziej jednak go to ucieszyło niż zmartwiło, ponieważ mógł pewniej ruszyć do walki o piątą pozycję, do której teraz tracił 17 sekund.
Przedostatnia próba rajdu, drugi przejazd przez OS Dhrontal, to kolejne zwycięstwo Duvala, który tym razem odrobił do Grönholma aż 3.8 sekundy, pozostawiając Finowi jedynie 5.6s przewagi przed ostatnim, najdłuższym odcinkiem trzeciego etapu. Gardemeister przebił oponę i miał problemy z samochodem, przez co ukończył próbę daleko za czołówką i w klasyfikacji generalnej spadł aż o dwie pozycje, za Kopeckiego i Solberga. Petter, teraz już szósty, wciąż musiał odrobić 16.2s aby wyprzedzić czeskiego rajdowca.
Duval okazał się najszybszy na OS19, tym samym wygrywając wszystkie odcinki niedzielnego etapu. Jednak to napięcie pokonało Marcusa Grönholma – jechał bardzo szybko i na ostatniej próbie notował czasy lepsze od Belga, ale pod koniec trasy, na skutek incydentu z krową stojącą na poboczu, rozproszył się i wypadł z trasy bardzo ciężko uszkadzając tył Focusa (zniszczone zawieszenie i wręcz wyrwane koło). Udało mu się dotrzeć do mety i ukończyć rajd, jednak stracił ponad 40 sekund i spadł na 4 miejsce, za swojego kolegę z zespołu. Jan Kopecký wyrównał swój najlepszy rezultat w rajdach WRC i zdołał obronić piątą pozycję przed atakiem Solberga, choć zostało mu jedynie 7.8s przewagi. Jari-Mattiemu Latvali przypadł ostatni punkt w klasyfikacji kierowców.
Zaskakującą informacją było zakończenie kariery przez Jakke Honkanena, pilota Gardemeistera, który ogłosił je niespodziewanie zaraz po zakończeniu rajdu, jeszcze w czasie postoju w PKC.
Mimo końcówki zdominowanej przez pojedynek Duval-Grönholm, to Sébastien Loeb kontrolował cały rajd i to on dopisuje do swojego dorobku w Mistrzostwach 10 punktów, tym samym odrabiając aż 5 do prowadzącego w klasyfikacji Marcusa.
Klasyfikacja po 10 rundach.
Tabele przedstawiają tylko pięć pierwszych miejsc.

</doc>
<doc id="1051887" url="https://pl.wikipedia.org/wiki?curid=1051887" title="FC St. Gallen">
FC St. Gallen



</doc>
<doc id="1051890" url="https://pl.wikipedia.org/wiki?curid=1051890" title="Fussballclub Sankt Gallen 1879">
Fussballclub Sankt Gallen 1879



</doc>
<doc id="1051896" url="https://pl.wikipedia.org/wiki?curid=1051896" title="Przemysław Łudziński">
Przemysław Łudziński

Przemysław Łudziński (ur. 3 lutego 1983 w Więcborku) – polski piłkarz, grający na pozycji napastnika.
Kariera.
Swoją karierę rozpoczął w Rossie Rosnowo. Od 2000 do 2005 roku reprezentował barwy Amiki Wronki. Rozegrał tam zaledwie 5 spotkań oraz zdobył 1 bramkę, ponieważ był cały czas odsuwany do rezerw "Kuchennych". Od 2005 do 2007 roku był zawodnikiem Ruchu Chorzów. Rozegrał tam 54 mecze i zdobył 10 bramek dla chorzowian. Następnym jego klubem od 2007 roku był Śląsk Wrocław. Rozegrał tam 36 spotkań i zdobył 15 bramek. W sezonie 2009/10 został wypożyczony do Piasta Gliwice. Na tym wypożyczeniu zdobył 1 bramkę w 11 meczach. W 2010 roku wrócił do Śląska Wrocław, jednak nie załapał się do składy i trenował z drużyną Młodej Ekstraklasy. W 2011 roku został ściągnięty na testy do Stilonu Gorzów i po obozie drużyny w Wiśle, zawodnik podpisał kontrakt.

</doc>
<doc id="1051898" url="https://pl.wikipedia.org/wiki?curid=1051898" title="Sportclub Heerenveen">
Sportclub Heerenveen



</doc>
<doc id="1051899" url="https://pl.wikipedia.org/wiki?curid=1051899" title="Eagles of Death Metal">
Eagles of Death Metal

Eagles of Death Metal – zespół grający garage rocka, założony przez Josha Homme'a (Queens of the Stone Age) i Jessego Hughesa w miejscowości Palm Desert w Kalifornii. Wbrew nazwie, zespół nie ma nic wspólnego z muzyką metalową. Hughes w wywiadzie dla „Teraz Rock” powiedział, że nazwa powstała wtedy, gdy ich przyjaciel Lou chciał przekonać Homme'a do death metalu, prezentując twórczość zespołu Vader. Josh nazwał ich „The Eagles of death metal” (ang. - "orły death metalu").
13 listopada 2015 w trakcie koncertu zespołu w teatrze Bataclan w Paryżu doszło do zamachu terrorystycznego. Zespół zdążył bezpiecznie opuścić salę koncertową po rozpoczęciu strzelaniny.
W grudniu 2015 roku muzycy ponownie wystąpili w Paryżu, wraz z zespołem U2. Wspólny koncert był hołdem dla ofiar listopadowych zamachów. 

</doc>
<doc id="1051900" url="https://pl.wikipedia.org/wiki?curid=1051900" title="HD 2039">
HD 2039

HD 2039 – żółty karzeł lub żółty podolbrzym, położony w gwiazdozbiorze Feniksa. Gwiazda ta jest oddalona od Ziemi o około 330 lat świetlnych i nie jest widoczna gołym okiem. W 2002 roku na orbicie HD 2039 odkryto planetę o masie co najmniej trzech mas Jowisza. Planeta ta, która otrzymała nazwę HD 2039 b, była setną odkrytą egzoplanetą.
Nazwa.
Oznaczenie HD 2039 pochodzi z katalogu Henry'ego Drapera. W odróżnieniu od widocznych gołym okiem gwiazd takich jak Syriusz, Procjon czy Aldebaran, HD 2039 nie ma nazwy potocznej.
Charakterystyka.
HD 2039 jest stabilną gwiazdą typu widmowego G, co oznacza, że świeci białym światłem, takim jak Słońce. Pod względem masy gwiazda jest niemal identyczna, natomiast jej promień jest mniej więcej o 20% większy od słonecznego. HD 2039 jest nieco gorętsza od Słońca, a jej temperatura efektywna wynosi 5947 K. HD 2039 ma wysoką metaliczność, 0,1 ± 0,16 [Fe/H], co zwróciło na nią uwagę astrofizyków.
Obserwowana wielkość gwiazdowa HD 2039 wynosi 8,99; oznacza to, że ciało nie jest widoczne gołym okiem, może być jednak obserwowane przez teleskop, absolutna wielkość gwiazdowa wynosi 3,96 (dla porównania, dla Słońca ta wartość wynosi 4,83). Wiek gwiazdy szacowany jest na 6,7 miliardów lat.
HD 2039 znajduje się w mniej więcej takiej samej odległości, jak druga najjaśniejsza gwiazda nocnego nieba – Kanopus.
System planetarny.
W 2002 zespół Anglo-Australian Planet Search odkrył planetę okrążającą HD 2039 po niezwykle ekscentrycznej orbicie. Minimalna masa planety wynosi co najmniej trzy masy Jowisza, a jej okres orbitalny – ponad trzy lata. Planeta okrąża gwiazdę w odległości około dwóch AU, czyli dwa razy większej niż odległość, w jakiej Ziemia okrąża Słońce.
Odkrycie planety nie było ogłoszone w mediach popularnonaukowych, odkrywcy nie wydali oficjalnego komunikatu prasowego. Fakt, że była to setna odkryta planeta pozasłoneczna, został później zweryfikowany przez środowisko naukowe.

</doc>
<doc id="1051903" url="https://pl.wikipedia.org/wiki?curid=1051903" title="Uściwierz">
Uściwierz

Uściwierz – jezioro w południowo-wschodniej Polsce, w województwie lubelskim, w powiecie łęczyńskim, w gminie Cyców, o powierzchni 284 ha, długości 2,4 km, szerokości 1,8 km oraz maksymalnej głębokości 6,6 m. Uściwierz to jezioro krasowe, bezodpływowe. Jezioro to stanowi jedną z część systemu Kanału Wieprz-Krzna. Uściwierz to największe jezioro Równiny Łęczyńsko-Włodawskiej.
Opis historyczny.
Według Słownika geograficznego Królestwa Polskiego z roku 1892 Uściwierz, zapewne „Uścimierz” – jezioro w powiecie włodawskim, w dobrach Nadrybie, wśród całej grupy drobnych jezior wytworzonych widocznie z jednego wielkiego przez opadniecie wód. Dwa najbliższe, oddalone o niecałą wiorstę, są: Ratcze (od wschodu) i Bikcze (od południowego zachodu). Brzegi jezior niskie, bagniste i piaszczyste. Od zachodu i północy, rozległe bagniste lasy. Szerokość jeziora wynosi około 2 wiorsty i długość prawie tyleż samo. Obszar jeziora wraz z pobliskiemi drobnymi wodami: Cieszacin, Uściwierzyk, Nadrybek wynosi 596 mórg. Głębokość dochodzi do 7 metrów.
Według noty „Wody spływają do Wieprza ta pośrednictwem Świnki a może i Tyśmienicy” (opis podaje Bronisław Chlebowski SgKP).
Przyroda.
Nad jeziorem żyje kilka gatunków gadów, m.in. żółw błotny ma tu jedno z największych lęgowisk w Europie. Na wyspie w północnej części akwenu odpoczywają i żerują duże stada żurawi oraz ptaków sieweczkowatych. Akwen otacza szeroki pas trzcin.
W 2000 roku przeprowadzono badania orzęsków peryfitonowych w akwenie. Łącznie stwierdzono wówczas występowanie 54 taksonów orzęsków, z dominującym rzędem "Cyrtophorida" (21%, najwięcej gatunku "Chilodonella uncinata"). Znaczący był też udział rzędów: "Prostomatida" (18%) oraz "Pleurostomatida", "Peritrichida" (najwięcej gatunku wirczyk konwaliowaty) i "Heterotrichida" (wszystkie po 11%). Stwierdzono również orzęski bakteriożerne "Hypotrichida", zwłaszcza gatunek "Aspidisca costata".
Również w 2000 roku przebadano pleuston eutroficzny jeziora i stwierdzono występowanie dwudziestu taksonów zoopleustonu, przy czym najliczniejsze były skoczogonki (od 80% do 98,8% pleustonu, zależnie od pory roku).
Wędkarstwo.
Jezioro jest jednym z najatrakcyjniejszych łowisk Lubelszczyzny (typ leszczowo-sandaczowy). Do 2002 woda była własnością Państwowego Gospodarstwa Rybackiego i (z uwagi na lęgowiska ptaków) wolno tu było wędkować od 15 lipca. W 2002 zbiornik przejął Polski Związek Wędkarski i po ustaleniach z ekologami, udostępnił jezioro całorocznie. Było intensywnie zarybiane karpiem i sumem. Do dużych rozmiarów dorasta tu karaś srebrzysty (do 3,5 kg). Z drapieżników dominują sandacze i szczupaki (do 12–16 kg). Oprócz tego w jeziorze żyją: węgorze, płocie i wzdręgi.

</doc>
<doc id="1051905" url="https://pl.wikipedia.org/wiki?curid=1051905" title="HD 2039 b">
HD 2039 b

HD 2039 b – planeta pozasłoneczna krążąca wokół gwiazdy HD 2039 po mocno wydłużonej orbicie. Jeden obieg macierzystej gwiazdy zajmuje jej ponad 3 lata. Jest gazowym olbrzymem o masie około 6,11 (± 0,82) MJ. Odkryto ją w 2002 r. poprzez wykrycie zmian w prędkości radialnej gwiazdy.

</doc>
<doc id="1051907" url="https://pl.wikipedia.org/wiki?curid=1051907" title="Real Club Deportivo de La Coruña">
Real Club Deportivo de La Coruña



</doc>
<doc id="1051909" url="https://pl.wikipedia.org/wiki?curid=1051909" title="Jerzy Bandrowski">
Jerzy Bandrowski

Jerzy Bandrowski pseudonim: "Tersytes", "Ters", "Vorax" (ur. 22 stycznia 1883 w Rzeszowie, zm. 21 sierpnia 1940 w Krakowie) – polski pisarz, dziennikarz, tłumacz z angielskiego.
Życiorys.
Urodził się w rodzinie Juliusza Mariana i Heleny z Kadenów. Był bratem Juliusza i Tadeusza.
Studiował filozofię na Uniwersytecie Jagiellońskim i slawistykę na uniwersytecie w Pradze. Debiutował jako nowelista w warszawskim „Kurierze Porannym” w 1902. W 1909 redagował humorystyczny „Kurier Świąteczny”. W 1910 we Lwowie nawiązał współpracę ze „Słowem Polskim”, którą kontynuował po powrocie z Rosji. W latach 1915–1919 przebywał w Rosji. Był wiceprezesem Polskiego Komitetu Wojennego, który zorganizował Dywizję Syberyjską, walczącą przeciw bolszewikom. Zajmował się redagowaniem broszur patriotycznych dla żołnierzy. Po powrocie do Polski mieszkał we Lwowie. Następnie przeniósł się do Poznania i nawiązał współpracę z „Kurierem Poznańskim”. 
Jesienią 1926 r. przybył do Jastarni jako korespondent "Kuriera Poznańskiego". Zamieszkał w domu miejscowego rybaka Dawida Długiego (dziś ulica Bałtycka 28). Podczas pobytu na Półwyspie Helskim J. Bandrowski obserwował życie codzienne ludności rybackiej, spędzając z nią wolny czas. Podjął także współpracę z wejherowskim periodykiem "Kleka", do którego pisał m.in. wiersze o tematyce morskiej. W czasie II wojny światowej wysiedlili go z Poznania Niemcy, wówczas przeniósł się do Krakowa.
W zbeletryzowanym pamiętniku "Przez jasne wrota" zawarł swe wspomnienia z pobytu w Rosji. Do wspomnień z tego okresu wrócił również w powieściach: "Pielgrzymi", "Krwawa chmura", "Czerwona rakieta" i "Wściekłe psy".
Pisał powieści obyczajowe, a także książki dla dzieci, np.: "W kraju orangutanów i rajskich ptaków" z 1922, "Na polskiej fali" z 1927. Pisywał także powieści sensacyjne w formie scenariuszy filmowych "Przygody komendanta Wilczka" z 1929. W 1951 wszystkie jego utwory zostały wycofane z polskich bibliotek oraz objęte cenzurą.
Pokłosie.
6 listopada 2011 roku odsłonięto w Jastarni na ścianie domu zamieszkiwanego J. Bandrowskiego tablicę upamiętniającą.

</doc>
<doc id="1051915" url="https://pl.wikipedia.org/wiki?curid=1051915" title="HD 17156">
HD 17156

HD 17156 (Nushagak) – gwiazda w gwiazdozbiorze Kasjopei oddalona od Słońca o ponad 255 lat świetlnych.
Charakterystyka fizyczna i układ planetarny.
Gwiazda ta ma typ widmowy G0. Jej temperatura to ok. 6080 K. Jej wizualna wielkość gwiazdowa to +8,16, jest niewidoczna gołym okiem. Promień gwiazdy jest półtora raza większy niż promień Słońca.
W 2007 roku odkryto planetę HD 17156 b krążącą wokół tej gwiazdy. Jest ona ponad trzykrotnie masywniejsza od Jowisza, a jej okres obiegu wynosi ponad 21 dni.
Nazwa.
Gwiazda ma nazwę własną Nushagak, będąca nazwą rzeki płynącej w pobliżu Dillingham na Alasce i ważnej dla rdzennych społeczności ze względu na obfitość dzikiego łososia. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy ze Stanów Zjednoczonych mogli wybrać nazwę dla tej gwiazdy. Spośród nadesłanych propozycji zwyciężyła nazwa Nushagak dla gwiazdy i Mulchatna dla planety.

</doc>
<doc id="1051922" url="https://pl.wikipedia.org/wiki?curid=1051922" title="HD 17156 b">
HD 17156 b

HD 17156 b (Mulchatna) – planeta pozasłoneczna krążąca wokół gwiazdy HD 17156 (Nushagak) po silnie wydłużonej orbicie, w średniej odległości 0,16 au. Należy do grupy tzw. gorących jowiszy. Jej wielkość jest zbliżona do Jowisza, zaś masa jest ponad trzykrotnie większa od masy Jowisza. Jeden obieg wokół gwiazdy zajmuje jej ponad 21 dni.
Nazwa.
Planeta ma nazwę własną Mulchatna, będąca nazwą rzeki na Alasce, dopływu Nushagak. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy ze Stanów Zjednoczonych mogli wybrać nazwę dla tej gwiazdy. Spośród nadesłanych propozycji zwyciężyła nazwa Mulchatna dla planety i Nushagak dla gwiazdy.

</doc>
<doc id="1051926" url="https://pl.wikipedia.org/wiki?curid=1051926" title="Jan Henryk Abicht">
Jan Henryk Abicht



</doc>
<doc id="1051928" url="https://pl.wikipedia.org/wiki?curid=1051928" title="Naruto (manga)">
Naruto (manga)



</doc>
<doc id="1051930" url="https://pl.wikipedia.org/wiki?curid=1051930" title="Średnia ruchoma">
Średnia ruchoma

Średnia ruchoma, średnia krocząca – metoda statystyczna używana do analizy szeregów czasowych. Znajduje zastosowanie w finansach, zwłaszcza w analizie technicznej.
Prosta średnia ruchoma.
Prosta średnia ruchoma (SMA, od ang. "simple moving average") to zwykła średnia arytmetyczna wartości z ostatnich formula_1 okresów. Jeśli przez formula_2 oznaczymy ostatnią wartość, to
Ważona średnia ruchoma.
Ważona średnia ruchoma (WMA, od ang. "weighted moving average") przypisuje różne wagi danym z poszczególnych okresów. W analizie technicznej często stosuje się średnie ważone, w których wagi maleją w postępie arytmetycznym. Dla przykładu, w formula_1-okresowej WMA ostatni okres ma wagę formula_5 przedostatni formula_6 i tak dalej
Wykładnicza średnia ruchoma.
Wykładnicza średnia ruchoma (EMA, od ang. "exponential moving average") jest odmianą średniej ważonej, w której znaczenie coraz bardziej odległych w czasie okresów maleje w sposób wykładniczy
gdzie:
Porównaj podobną średnią: wykładnicza ważona średnia ruchoma (EWMA).
Inne średnie ruchome.
Rzadziej stosuje się inne rodzaje średnich ruchomych:

</doc>
<doc id="1051933" url="https://pl.wikipedia.org/wiki?curid=1051933" title="KSR-5">
KSR-5

Raduga KSR-5 (AS-6 Kingfish) – skonstruowany w zakładzie projektowym "Raduga" radziecki ciężki pocisk rakietowy klasy powietrze-woda lub powietrze-ziemia, w tym przeciwradiolokacyjny.
Historia.
KSR-5 powstał jako pomniejszony analog pocisku Ch-22 przeznaczony dla samolotu Tu-16. Pocisk produkowano w trzech wersjach:
Pierwszą wersją produkowana seryjnie był przeciwokrętowy KSR-5 produkowany od 1966 roku i przenoszony przez samoloty Tu-16K26 i Tu-16K-10-26. Wstępne wskazywanie celu następowało przy pomocy stacji radiolokacyjnej Rubin (Tu-16K26) lub JeN (Tu-16K-10-26).
W 1972 roku do służby wprowadzono wersję przeciwradiolokacyjną KSR-5P, a później wyposażona w głowicę jądrową KSR-5N. Ostatnią wersja pocisku KSR-5 był cel latający KSR-5NM.

</doc>
<doc id="1051936" url="https://pl.wikipedia.org/wiki?curid=1051936" title="AS-6 Kingfish">
AS-6 Kingfish



</doc>
<doc id="1051937" url="https://pl.wikipedia.org/wiki?curid=1051937" title="Marian Śmiarowski">
Marian Śmiarowski

Marian Śmiarowski (ur. 2 lipca 1842, zm. 24 grudnia 1907 w Warszawie) – polski prawnik, adwokat przysięgły i działacz społeczny w Łomży.
Życiorys.
Urodził się 2 lipca 1842 w rodzinie Mateusza i Leokadii z Trojanowskich. W latach 1862-66 uczęszczał do Szkoły Głównej w Warszawie; wcześniej ukończył warszawski Instytut Szlachecki (1859). Gdy zakończył swoją edukację, powrócił do Łomży jako adwokat i bardzo aktywnie wspierał lokalne inicjatywy społeczne. Dzięki pracy na rzecz społeczeństwa przyczynił się do powstania szeregu towarzystw w gubernialnej Łomży, m.in.:
Prezesem lub przewodniczącym części z powyższych towarzystw był sam Marian Śmiarowski, który realizował swoje plany mimo trudności. W uznaniu pracy społecznej w 1904 uhonorowany został papieskim medalem Pro Ecclesia et Pontifice. Krótko przed śmiercią przeniósł się do Warszawy, pochowany został jednak w Łomży, a jego pogrzeb miał charakter manifestacji społecznej.
Na Cmentarzu Katedralnym w Łomży znajduje się kaplica ufundowana przez rodzinę Śmiarowskich, w której złożone są groby prawie wszystkich członków tej rodziny. Na południowej stronie kaplicy została wmurowana pamiątkowa tablica zawierająca nekrolog Mariana Śmiarowskiego:
"&lt;poem&gt;Ś.P.
MARJAN ŚMIAROWSKI
magister prawa i administracyi, adwokat przysięgły,
niestrudzony działacz, założyciel wszystkich prawie instytucyi społecznych i dobroczynnych w Łomży
zakończył swój zacny żywot, mając lat 66
dnia 24 grudnia 1907 r.
&lt;/poem&gt;"

</doc>
<doc id="1051940" url="https://pl.wikipedia.org/wiki?curid=1051940" title="Abhinavaguptapada">
Abhinavaguptapada



</doc>
<doc id="1051941" url="https://pl.wikipedia.org/wiki?curid=1051941" title="Liga Mistrzów UEFA (2000/2001)">
Liga Mistrzów UEFA (2000/2001)

IX Liga Mistrzów UEFA 2000/2001
XLVI Puchar Europy Mistrzów Klubowych 2000/2001
Finał.
 
ZDOBYWCA LIGI MISTRZÓW 2000/2001
BAYERN MONACHIUM CZWARTY TYTUŁ 

</doc>
<doc id="1051944" url="https://pl.wikipedia.org/wiki?curid=1051944" title="57th Neste Oil Rally Finland">
57th Neste Oil Rally Finland



</doc>
<doc id="1051948" url="https://pl.wikipedia.org/wiki?curid=1051948" title="High School Musical (ścieżka dźwiękowa)">
High School Musical (ścieżka dźwiękowa)

High School Musical – ścieżka dźwiękowa do filmu pod tym samym tytułem, wydana 10 stycznia 2006 w USA nakładem wytwórni Walt Disney Records.
Informacje.
Stworzenie.
Album nagrany w pięć dni, zawiera wszystkie piosenki z filmu w kolejności pojawienia się. Oprócz tego znalazły się na nim: nowy utwór "I Can't Take My Eyes Off Of You", "Get'cha Head In The Game" w wykonaniu zespołu B5 i instrumentalne wersje piosenek "Start Of Something New" i "Breaking Free". Premiera odbyła się 10 stycznia 2006. Oficjalnym singlem z albumu została piosenka "Breaking Free" wydana 28 września 2006 na nośniku CD i jako digital download. Oprócz tego na listach przebojów notowane były inne piosenki. Ścieżka dźwiękowa została wydana 23 maja 2006 w edycji specjalnej, zawierającej dodatkowo CD z wersjami instrumentalnymi.
W Polsce nagrano utwór "Masz W Sobie Wiarę", polską wersję "Breaking Free". Piosenka nie znalazła się jednak na polskiej ścieżce dźiękowej do pierwszej części, tylko do drugiej.
Sprzedaż.
Album zadebiutował na #143 na liście Billboard 200, udając się nakładem 6,469 egzemplarzy w pierwszym tygodniu. Dwukrotnie (1 i 22 marca 2006) zdobył na liście #1 miejsce. W USA był najczęściej kupowanym albumem 2006 roku.
W Stanach Zjednoczonych zdobył status 4x Platyny, w Wielkiej Brytanii 2x Platyny, a w Polsce Złota. Na świecie ukazał się w 8 milionach egzemplarzach.
Lista utworów.
Edycja specjalna.
23 maja 2006 wydano 2-płytową edycję w której znajdowały się:
Nagrody.
2006:

</doc>
<doc id="1051953" url="https://pl.wikipedia.org/wiki?curid=1051953" title="Dark Alex">
Dark Alex

Dark Alex (znany też jako Dark AleX, DAX, Alejandro) – hiszpański programista, który napisał niekomercyjne oprogramowanie układowe pozwalające na nieautoryzowane modyfikacje konsoli PlayStation Portable (PSP). 
Sony (producent konsoli PSP) sześciokrotnie wypuszczało uaktualnienia blokujące kolejne wersje modyfikujące oryginalny firmware. 
W 2007 r. Dark Alex zaprzestał programowania kolejnych wersji. Założył jednak grupę o nazwie M33, w której od lipca do września 2007 razem z innymi programistami tworzył kolejne modyfikacje oryginalnego oprogramowania Sony. 
Według oświadczenia na stronie internetowej, Dark_AleX nie będzie się więcej zajmował sceną PSP. We współpracy z czołowymi programistami zajmującymi się oprogramowaniem homebrew stworzył także tzw. "Baterię Pandory" dzięki której można naprawić zepsute (tzw. "zbrickowane") PSP, oraz wykonać downgrade do firmware'u 1.50 i upgrade z każdej wersji oprogramowania do "Custom Firmware" (zmodyfikowany firmware). 
Pod koniec września 2007 na jego oficjalnej stronie ogłosił, że ostatnia zmodyfikowana wersja to 3.71, która została jednak niedopracowana. Po pewnym czasie pojawiły się aktualizacje w postaci kernelu 1.50 potrzebnego do poprawnego działania niektórych programów typu homebrew.
Praca Dark Alexa polegała na tworzeniu zmodyfikowanego oprogramowania dla PlayStation Portable Classic, a w chwili obecnej także dla Slim&amp;Lite. Oprogramowanie Dark_Alexa łączy postępy oryginalnego oprogramowania firmy Sony z dodatkami takimi jak np. uruchamianie programów homebrew, emulacja konsoli PlayStation czy możliwość uruchamiania kopii zapasowych gier na PSP.

</doc>
<doc id="1051958" url="https://pl.wikipedia.org/wiki?curid=1051958" title="Hotplugging">
Hotplugging



</doc>
<doc id="1051959" url="https://pl.wikipedia.org/wiki?curid=1051959" title="Konstytucja Ukrainy">
Konstytucja Ukrainy

Konstytucja Ukrainy – podstawowy akt prawny Ukrainy, ustawa zasadnicza, mająca najwyższą moc prawną w systemie źródeł prawa w państwie. Została uchwalona 28 czerwca 1996 na V sesji Rady Najwyższej Ukrainy II kadencji.
8 grudnia 2004 Rada Najwyższa uchwaliła ustawę o wniesieniu zmian do Konstytucji oraz procedury wyboru Prezydenta. W tym samym dniu ustawy te podpisał ówczesny prezydent Łeonid Kuczma. Zmiany dotyczące urzędu prezydenta były wprowadzane m.in. w 2006 roku. 1 października 2010 Trybunał Konstytucyjny uchylił obowiązującą Konstytucję, przywracając jednocześnie Konstytucję z 1996 roku.
Podczas protestów na Ukrainie w 2014 opozycja zgłaszała postulaty przywrócenia konstytucji w kształcie z 2004 r., zgodnie z którą w państwie tym obowiązywał system parlamentarno-prezydencki.
21 lutego 2014 Rada Najwyższa Ukrainy w trybie ustawy przywróciła moc obowiązującą postanowień konstytucji z 2004 roku. Ustawa weszła w życie 22 lutego 2014, po promulgacji.

</doc>
<doc id="1051961" url="https://pl.wikipedia.org/wiki?curid=1051961" title="M!ssundaztood">
M!ssundaztood

M!ssundaztood – drugi studyjny album Pink, wydany w 2001 roku. Album okazał się wielkim sukcesem, sprzedał się w łącznym nakładzie 13 milionów egzemplarzy na całym świecie. W Stanach Zjednoczonych pokrył się pięciokrotnie platyną, osiągając nakład 5,3 miliona sprzedanych egzemplarzy.

</doc>
<doc id="1051963" url="https://pl.wikipedia.org/wiki?curid=1051963" title="Stephen Frail">
Stephen Frail

Stephen Charles Frail (ur. 10 sierpnia 1969 w Glasgow) – szkocki piłkarz grający na pozycji obrońcy lub pomocnika.
Kariera piłkarska.
Piłkarz profesjonalną karierę rozpoczął w roku 1985, w klubie Dundee F.C. Grał tam przez dziewięć lat, wystąpił w 99 meczach i strzelił 1 gola. Następnie przeniósł się do Heart of Midlothian, grał tam do 1998, zagrał w 54 spotkaniach i strzelił 4 bramki. Potem, przez dwa lata, był zawodnikiem Tranmere Rovers F.C. Zagrał w tym klubie 14 razy. Potem grał dla St. Johnstone F.C. (15 występów) i w Greenock Morton F.C. (24 występy). Karierę piłkarską zakończył w 2002.
Kariera trenerska.
W 2007 został trenerem Hearts, po tym jak Anatolij Koroboczka został dyrektorem sportowym szkockiego klubu.

</doc>
<doc id="1051964" url="https://pl.wikipedia.org/wiki?curid=1051964" title="Johann Christoph Handke">
Johann Christoph Handke

Johann Christoph Handke (ur. 18 lutego 1694 w Janovicach koło Rýmařova, zm. 31 grudnia 1774 w Ołomuńcu) – malarz barokowy.
Uczeń malarzy J. D. Langera z Bruntálu i Christiana Davida z Moravskiej Třebovej. Od 1714 pracował w pracowni F. Nabotha w Ołomuńcu, a po jego śmierci poślubił wdowę po nim. Od 1722 obywatel Ołomuńca, gdzie mieszkał do śmierci. Był trzykrotnie żonaty i pozostawił liczne potomstwo. Handke był twórcą fresków i obrazów sztalugowych w licznych kościołach Moraw, Śląska i Czech.
Uczniem jego był Johann Franz Hoffmann.

</doc>
<doc id="1051968" url="https://pl.wikipedia.org/wiki?curid=1051968" title="Katastrofa lotnicza nad Zagrzebiem">
Katastrofa lotnicza nad Zagrzebiem

Katastrofa lotnicza nad Zagrzebiem, czyli zderzenie w powietrzu dwóch samolotów – Hawker Siddeley Trident linii British Airways lot BA476 lecącego z Londynu do Stambułu z 54 pasażerami (oraz 9 członkami załogi) i DC-9 linii Inex-Adria Aviopromet lot JP550 lecącego ze Splitu do Kolonii ze 108 pasażerami (oraz 5 członkami załogi) – miała miejsce 10 września 1976 r. W wyniku katastrofy zginęły wszystkie osoby na pokładach obu maszyn. Bezpośrednią przyczyną zderzenia były błędne polecenia wydane załodze DC-9 przez kontrolera z Zagrzebia – Gradimira Tasicia.
Zderzenie.
Polecenia wydawane przez Tasicia początkowo pozwalały załodze JP550 na wznoszenie się na wysokość 35000 stóp, pomimo że trasę lotu JP550 przecinała trasa lotu BA476 lecącego na wysokości 33000 stóp, a w punkcie przecięcia się obu tras samolot JP550 miał mieć wysokość 33300–33500 stóp (minimalna dopuszczalna różnica wysokości w takiej sytuacji to 1000 stóp), przy czym samoloty w tym miejscu miały się znaleźć w tym samym czasie. Następnie, gdy kontroler zorientował się w sytuacji (około 40 sekund przed spodziewanym minięciem się obu samolotów), nakazał JP550 przerwanie wznoszenia, tak że ten leciał także na wysokości 33000 stóp – po 20 sekundach samoloty się zderzyły. Samoloty zderzyły się nieopodal miejscowości Vrbovec, położonej 32 km na północny wschód od Zagrzebia.
Przyczyny katastrofy.
Przyczyną wydania JP550 polecenia przerwania wznoszenia się było to, że radar kontroli ruchu lotniczego wskazywał, że BA476 leci na wysokości 33500 stóp – kontroler zapomniał, że radar ten pokazywał wysokości lotów z błędem do 1000 stóp i dlatego powinien zignorować jego wskazania, a opierać się na danych z paska postępu lotu BA476, gdzie była podana prawidłowa wysokość lotu (kontroler nań nie spojrzał).
Śledztwo i proces sądowy ewidentnie pominęły jednak inne czynniki, które przyczyniły się do katastrofy i zrobiły z kontrolera „kozła ofiarnego”:
W wyniku procesu Gradimir Tasić został skazany w 1977 r. na 7 lat pozbawienia wolności, ale już w 1978 r. został zwolniony na mocy amnestii.

</doc>
<doc id="1051969" url="https://pl.wikipedia.org/wiki?curid=1051969" title="Maszyna Inżynieryjno-Drogowa">
Maszyna Inżynieryjno-Drogowa

Maszyna Inżynieryjno-Drogowa, również MID – czołg saperski produkcji polskiej, będący maszyną inżynieryjno-drogową, opartą na podwoziu wozu zabezpieczenia technicznego WZT-3 oraz zunifikowaną z podwoziem czołgu T-72. Pojazdy MID przeznaczone są do realizacji zadań związanych z zabezpieczeniem działań bojowych, głównie wojsk inżynieryjnych, polegających na zabezpieczenia ruchu wojsk, prac ziemnych, przedsięwzięć ratunkowo-ewakuacyjnych, wykonywania zapór ziemnych oraz wyciągania i holowania niesprawnych pojazdów bojowych.
Historia rozwoju.
W latach siedemdziesiątych XX wieku rozpoczęto prace nad nowym polskim czołgiem saperskim, który miał stanowić podstawowe wyposażenie pododdziałów Inżynieryjnych w Wojsku Polskim. Projekt jednak zarzucono, tak samo jak koncepcję wykorzystania podwozia ciągnika MTS jako podstawę projektu czołgu saperskiego. Ostatecznie w latach osiemdziesiątych XX wieku projekt został także zarzucony. Finalnie zadecydowano się na wykorzystanie wozu zabezpieczenia technicznego WZT-3, powstałego na bazie czołgu podstawowego T-72. Kierowano się tym, by w jak największym stopniu zunifikować flotę maszyn inżynieryjnych z czołgami używanymi w Wojskach Lądowych.
Wstępne wymagania taktyczno-techniczne dla nowo opracowywanego pojazdu powstały w połowie lat 80. XX wieku w Wojskowym Instytucie Techniki Pancernej i Samochodowej, zaś w roku 1988 rozpoczęto prace projektowe nad polskim czołgiem saperskim o kryptonimie "Bizon-S" w Ośrodku Badawczo Rozwojowym Urządzeń Mechanicznych (OBRUM).
W roku 1991 wybudowano prototyp pojazdu, zaś w następnych latach przeprowadzono próby zakładowe i wojskowe. W 1994 roku wykonano egzemplarz partii próbnej. Produkcję nowych czołgów saperskich pod nazwą "Maszyna Inżynieryjno-Drogowa" (w skrócie "MID" – nazwy stosowane są zamiennie) rozpoczęto w 1997 roku w spółce OBRUM Gliwice. Pierwszy egzemplarz trafił do służby w Wojskach Lądowych dopiero w 2000 roku. Spowodowane było to głównie wysokimi kosztami niskoseryjnej produkcji maszyn. W latach 2000–2005 do Sił Zbrojnych Rzeczypospolitej Polskiej trafiło łącznie tylko 7 czołgów saperskich MID.
Na mocy podpisanego kontraktu z 2003 roku do Sił Zbrojnych Malezji, prócz czołgów PT-91M trafiły wozy zabezpieczenia technicznego WZT-4, mosty towarzyszące PMC-90, ale także trzy Maszyny Inżynieryjno-Drogowe w wersji MID-M. Malezyjską wersję MID-a oparto na opracowanym także dla kontraktu malezyjskiego wozie zabezpieczenia technicznego WZT-4.
Na mocy umowy z 2019 roku modernizacji poddano 5 pojazdów eksploatowanych przez Wojsko Polskie, doprowadzając je do standardu MID-M. W kwietniu 2021 poinformowano o przekazaniu armii pierwszego zmodernizowanego pojazdu.
Konstrukcja.
Maszyna Inżynieryjno-Drogowa MID zbudowana została na podwoziu wozu zabezpieczenia technicznego WZT-3, dziedzicząc tym samym analogiczny układ kadłuba pierwowzoru. Pojazd przystosowany jest do pracy w warunkach bojowych, trudnym terenie, trudnych warunkach atmosferycznych oraz na obszarach skażonych w wyniku użycia broni masowego rażenia. Wyposażenie specjalistyczne umożliwia prowadzenie prac takich jak: zabezpieczenie ruchu wojsk, prace ziemne, np.: wykonywanie przepraw, zasypywanie lejów, przygotowanie ukryć dla sprzętu i pojazdów, prace ratunkowo-ewakuacyjne uszkodzonych pojazdów, wykonywanie zapór niewybuchowych, prace przeładunkowe, wyciąganie i holowanie niesprawnych pojazdów bojowych. Jednocześnie pojazd nie stracił cech pojazdu zabezpieczenia technicznego dla czołgów podstawowych.
Kadłub pojazdu spawany jest z blach stalowych. Opancerzenie pojazdów chroni załogę i wnętrze pojazdu przed pociskami z broni strzeleckiej i odłamkami pocisków artyleryjskich. Konstrukcja kadłuba MID oparta ma podwozie gąsienicowe składające z 2 par po 6 kół nośnych zawieszonych na wałkach skrętnych. Wozy mają klasyczny układ przedziałów: z przodu przedział załogi i kierowania, pośrodku ładunkowy i specjalistyczny, zaś z tyłu przedział napędowy. Z przodu kadłuba mocowany jest lemiesz, a z boku, po prawej stronie kadłuba znajduje się specjalistyczny wysięgnik-manipulator. Wozy wyposażono w niezależny APU.
Napęd czołgu stanowi 12-cylindrowy silnik wysokoprężny W-46-6 o mocy 780 KM, który dodatkowo wyposażony jest w termiczny agregat dymotwórczy. Zapas paliwa wynosi 520 litrów.
Uzbrojenie pojazdów MID stanowi wielkokalibrowy karabin maszynowy WKM-B kalibru 12,7 mm z celownikiem kolimatorowym K10T. Z przodu kadłuba zamocowano 12 wyrzutni granatów dymnych 902A. Dodatkowo wozy wyposażono w przyrząd rozpoznania skażeń GO-27 lub Tafios.
Na system łączności składa się radiostacja R173 z odbiornikiem R-173P i telefon wewnętrzny R-124 lub R-174 w wersjach starszych. Wozy nowszej wersji wyposażono w radiostację RRC oraz cyfrowy system łączności wewnętrznej Fonet, produkowany przez przedsiębiorstwo WB Electronics. Wyposażenie do obserwacji otoczenia zunifikowane jest z czołgami T-72. Składa się ono z peryskopów do obserwacji za dnia TNPO-160, TNPO-168W dla kierowcy oraz TNP-165A i TNPA-65. W nocy stosowane są aktywne noktowizory TKN-3 i TWNE-4B lub też noktowizory pasywne POD-72 przeznaczony dla dowódcy i PNK-72 Radomka dla kierowcy.
Na specjalistyczne wyposażenie pojazdów składają się m.in. specjalistyczny wysięgnik-manipulator o maksymalnej wysokości ramienia 7,75 m, długości maksymalnej 7,94 m oraz minimalnej długości 5,94 m. Wysięgnik ma wymienny osprzęt w postaci łyżki koparkowej o pojemności 0,96 m³ i szerokości 0,92 m, chwytaka szczękowego o maksymalnym rozwarciu 1 m i udźwigu 3 ton bądź też zrywaka o długości 0,45 m. Dodatkowo wozy mają z przodu kadłuba lemiesz o szerokości 4,2 m i wysokości wynoszącej 0,9 m, oraz zawiesie linowe o udźwigu 7 ton, dwie wyciągarki o uciągu 900 i 20 kN, które mają linę długości odpowiednio 200 i 400 m, oraz inne wyposażenie specjalistyczne.
Nowocześniejsza wersja oznaczona jako MID-M wyeksportowana została do Malezji.
MID-M.
Wozy wyeksportowane do Malezji, jak i 5 sztuk eksploatowanych przez Wojsko Polskie, które oznaczone zostały jako MID-M, mają szereg zmian. Zmodyfikowano w nich układ napędowy o mocy silnika podniesionej do 850 KM. Zmodernizowano także układ jezdny poprzez wprowadzenie nowych amortyzatorów wraz z układem pneumatycznym z trzystopniową regulacją sztywności zawieszenia. Wozy MID/MID-M eksploatowane w Wojskach Lądowych oraz MID-M używane w Malezji różnią się zestawem wyposażenia oraz konstrukcją podwozia – polskie pojazdy zbudowano na bazie wozów WZT-3, zaś malezyjskie na bazie WZT-4.
Wozy MID podnoszone do standardu MID-M mają wymienioną instalację elektryczną oraz nowe oświetlenie wykonane w technologii LED. Kierowca otrzymał nową tablicę ze wskaźnikami cyfrowymi. Dodatkowo pojazdy zyskały kilka nowych elementów wyposażenia, m.in. wiertnicę umożliwiającą wykonywanie otworów o średnicy 200 mm i do głębokości 2,5 m w twardych podłożach, układ pozycjonowania lemiesza, pomocniczy agregat prądotwórczy o mocy 5 kW, kamerę zainstalowaną na wysięgniku, dzienno-nocną kamerę cofania i system łączności wewnętrznej Fonet wraz z nową radiostacją systemu PR4G.

</doc>
<doc id="1051971" url="https://pl.wikipedia.org/wiki?curid=1051971" title="Ekonomia informacji (marketing internetowy)">
Ekonomia informacji (marketing internetowy)

Ekonomia informacji – zarządzanie informacją na wielu płaszczyznach tak, by w jak najkrótszym czasie trafiła do zainteresowanego nią użytkownika. Na ekonomię informacji składa się pozycjonowanie i badanie przyszłości wyszukiwarek, użyteczność stron internetowych, sieci semantyczne oraz architektura informacji oraz inne formy szeroko pojętego marketingu internetowego.

</doc>
<doc id="1051975" url="https://pl.wikipedia.org/wiki?curid=1051975" title="Try This">
Try This

Try This – trzeci studyjny album Pink, wydany w 2003 roku. Album nie spotkał się z tak wielkim sukcesem jak poprzedni, sprzedając się w nakładzie 3,4 miliona egzemplarzy.
W Stanach Zjednoczonych album sprzedał się w nakładzie 719 000 egzemplarzy.

</doc>
<doc id="1051977" url="https://pl.wikipedia.org/wiki?curid=1051977" title="Tomasz Giedrojć">
Tomasz Giedrojć

Tomasz Giedrojć (ur. 24 września 1969 w Suwałkach) – polski piłkarz grający na pozycji napastnika. Razem z Jagiellonią w I lidze rozegrał 43 mecze i zdobył 2 gole. Wychowanek Wigier Suwałki. Były następnie zawodnikiem kolejno Jagiellonii, Hetmana Białystok, KP Wasilków, Cresovii Siemiatycze, Pogoni Łapy, Znicza Suraż i BKS Jagiellonii Białystok.

</doc>
<doc id="1051979" url="https://pl.wikipedia.org/wiki?curid=1051979" title="Jeszajahu Schwager">
Jeszajahu Schwager

Jeszajahu Schwager (hebr. ישעיהו שווגר; ur. 10 lutego 1946 w Polsce, zm. 31 sierpnia 2000) – izraelski piłkarz. Miał 174 cm wzrostu. Grał na pozycji obrońcy. Przez całą karierę występował w Maccabi Hajfa, dla którego w latach 1962-1976 wystąpił 360 razy i zdobył 11 goli. W reprezentacji Izraela zagrał w 37 spotkaniach, w tym także na Mistrzostwach Świata w Meksyku.

</doc>
<doc id="1051981" url="https://pl.wikipedia.org/wiki?curid=1051981" title="Washington Irving">
Washington Irving

Washington Irving (ur. 3 kwietnia 1783 w Nowym Jorku, zm. 28 listopada 1859 w Tarrytown) – amerykański pisarz i historyk, twórca amerykańskiej prozy romantycznej, a także dyplomata.
Życiorys.
W latach trzydziestych pracował w legacji USA w Londynie.
W latach 1842–1846 był ministrem pełnomocnym USA w Hiszpanii.

</doc>
<doc id="1051983" url="https://pl.wikipedia.org/wiki?curid=1051983" title="Jonas Svensson">
Jonas Svensson

Jonas Svensson (ur. 21 października 1966 w Göteborgu) – szwedzki tenisista, reprezentant w Pucharze Davisa.
Kariera tenisowa.
Karierę zawodową Svensson rozpoczął w 1985 roku, a zakończył w 1995 roku. W grze pojedynczej wywalczył pięć tytułów rangi ATP World Tour oraz osiągnął dziewięć finałów.
W grze podwójnej Szwed awansował do jednego finału z cyklu ATP World Tour.
W latach 1989–1991 Svensson reprezentował Szwecję w Pucharze Davisa grając w dziewięciu meczach singlowych, z których w siedmiu wygrał.
W rankingu gry pojedynczej Svensson najwyżej był na 10. miejscu (25 marca 1991), a w klasyfikacji gry podwójnej na 49. pozycji (6 kwietnia 1987).

</doc>
<doc id="1051984" url="https://pl.wikipedia.org/wiki?curid=1051984" title="Abuja Stadium">
Abuja Stadium

Abuja National Stadium to wielofunkcyjny stadion w stolicy Nigerii – Abudży. Na stadionie mecze rozgrywa reprezentacja Nigerii, lecz odbywają się na nim również wydarzenia kulturalne i religijne. Federalny Rząd Nigerii zaakceptował kontrakt na budowę Abuja Stadium 18 lipca 2000. Stadion został zbudowany na potrzeby 8. igrzysk afrykańskich, które odbyły się w październiku 2003 roku.

</doc>
<doc id="1051986" url="https://pl.wikipedia.org/wiki?curid=1051986" title="Uż (dopływ Prypeci)">
Uż (dopływ Prypeci)

Uż ( "Uż, Usza") – rzeka na Ukrainie, płynąca przez Polesie, prawy dopływ Prypeci.
Długość rzeki wynosi 256 km, powierzchnia dorzecza 8080 km². Nad rzeką leżą miasto Korosteń i wysiedlone z powodu katastrofy czarnobylskiej osiedle typu miejskiego Poliśke.

</doc>
<doc id="1051992" url="https://pl.wikipedia.org/wiki?curid=1051992" title="Chajjim Rewiwo">
Chajjim Rewiwo

Chajjim Micha'el Rewiwo (hebr. חיים מיכאל רביבו, ur. 22 lutego 1972 w Aszdod) – izraelski piłkarz, pomocnik, reprezentant kadry narodowej Izraela. Grał w takich klubach jak: Bene Jehuda, Hapoel Tel Awiw, Maccabi Hajfa, Celta Vigo, Fenerbahçe SK oraz Galatasaray SK.
W hiszpańskiej lidze grał z powodzeniem kilka lat. Jego pierwsze dwa sezony w Fenerbahçe SK także były owocne, ponieważ w 2001 r. doprowadził swoją drużyną do mistrzostwa Turcji, ale kiedy klub kupił kilka nowych graczy i jego miejsce w składzie było zagrożone, zdecydował się na opuszczenie klubu. Przeszedł do odwiecznego rywala drużyny ze Stambułu, a mianowicie do Galatasaray SK. Tam też spędził jeden sezon.
Po powrocie z Turcji przeszedł do klubu FC Aszdod, ale po 12 meczach postanowił zrezygnować z dalszej kariery piłkarskiej.
Obecnie jest biznesmenem, a także właścicielem klubu z Aszdod.

</doc>
<doc id="1051993" url="https://pl.wikipedia.org/wiki?curid=1051993" title="Atlas Oryx">
Atlas Oryx

Atlas Oryx (z afr. „oryks”) – południowoafrykański średni śmigłowiec wielozadaniowy wytwarzany przez Atlas Aircraft Corporation (obecnie Denel Aerospace Systems), będący zmodyfikowaną wersją śmigłowca Aérospatiale Puma.

</doc>
<doc id="1051997" url="https://pl.wikipedia.org/wiki?curid=1051997" title="Bitwa pod Sałatami">
Bitwa pod Sałatami

Bitwa pod Sałatami – bitwa stoczona podczas insurekcji kościuszkowskiej 29 lipca 1794 roku, pomiędzy oddziałami generała księcia Romualda Giedroycia, a wojskami rosyjskimi księcia Siergieja Fiedorowicza Golicyna.
Wczesnym rankiem, po godzinie czwartej, powstańcy natknęli się na uszykowanych Rosjan, którzy ufając w swoją przewagę liczebną przystąpili do ataku. Litwini przywitali wrogą piechotę zmasowanym i bardzo skutecznym ogniem artylerii, co speszyło zbyt pewnych siebie Rosjan.
Następnie przez blisko cztery godziny prowadzona była wymiana ognia artyleryjskiego. Artylerzyści litewscy wykazali się lepszym wyszkoleniem, bo wysadzili przeciwnikowi dwa wozy amunicyjne przy stracie tylko jednego. Generał Giedroyć pchnął do ataku całą swą piechotę wraz z pikinierami i kosynierami. Ten niespodziewany atak zdeprymował do reszty Rosjan, którzy sformowawszy czworobok zaczęli wycofywać się z placu.
Ten ruch odwrotowy upewnił Giedroycia o możliwości całkowitego rozbicia przeciwnika. Stawiając wszystko na jedną kartę, generał pchnął na tyły Rosjan swą kawalerię, a na bok czworoboku jeszcze raz rzucił piechotę wspieraną ogniem artylerii. Gwałtowny atak doprowadził do rozbicia czworoboku i panicznej ucieczki Rosjan. Rejterada zakończyła się dopiero za rzeką Muszą, w której potopiło się sporo żołnierzy. Giedroyć zadowolił się pozbieraniem z pobojowiska broni, amunicji i wielkiej ilości wyposażenia. Jedynie musiano wstrzymać się z wydobyciem z rzeki zatopionych w odwrocie rosyjskich armat i wozów amunicyjnych, które były chronione ogniem z przeciwległego brzegu.
Starcie pod Sałatami wykazało wielką determinację i bitność powstańczego wojska, które pomimo kilkakrotnej przewagi przeciwnika w ludziach i broni palnej, rozbiło regularne wojska carskie.

</doc>
<doc id="1052004" url="https://pl.wikipedia.org/wiki?curid=1052004" title="Artur Rozmus">
Artur Rozmus

Artur Rozmus (ur. 1 listopada 1977 r.) – piłkarz występujący na pozycji napastnika w Narwi Ostrołęka. Mierzy 177 cm, a waży 76 kg. 
Jego poprzednie kluby to: Stal Nowa Dęba, Siarka Tarnobrzeg (debiut w ekstraklasie 29.07.1995 r.), GKS Jastrzębie, Beskid Skoczów, Podbeskidzie Bielsko-Biała, Odra Wodzisław Śląski, Włókniarz Kietrz i Polonia Bytom z którą wywalczył awans do Ekstraklasy.

</doc>
<doc id="1052006" url="https://pl.wikipedia.org/wiki?curid=1052006" title="Przestój">
Przestój

Przestój (ang. "downtime") – czas nieprawidłowej pracy systemu lub jej całkowity brak, dotyczący maszyny, komputera, serwera lub dostępności usługi.
Opis.
W informatyce nieprawidłowa praca systemu powodowana jest głównie wystąpieniami błędów programowych, a czasami także sprzętowych, natomiast brak działania systemu oznacza głównie awarię sprzętową.
Wielu dostawców usług określa w umowach jaki jest dopuszczalny czas przestoju świadczenia określonych usług i jakiego można żądać odszkodowania w przypadku przekroczenia tych wartości. Czas przestoju podawany jest często jako wartość względną w procentach. Przykładowo, jeśli serwer miał awarię przez 6 godzin, a przez resztę miesiąca pracował normalnie, to jego przestój trwał formula_1

</doc>
<doc id="1052007" url="https://pl.wikipedia.org/wiki?curid=1052007" title="Rynek Solny (Zamość)">
Rynek Solny (Zamość)

Rynek Solny w Zamościu – jeden z dwóch obok Rynku Wodnego rynków pomocniczych w Zamościu. Wraz z Rynkiem Wielkim i Rynkiem Wodnym tworzą ważną oś kompozycji zespołu Starego Miasta.
Historia.
Pierwsza wzmianka z nazwą rynku pochodzi z 1588 roku i związana jest z handlem solą sprowadzoną do Zamościa z Drohobycza. Dodatkowo charakter handlowy rynku potwierdza obrócenie ku niemu zespołu targowego kilkudziesięciu jatek miejskich, widocznych w inwentaryzacji Malletskiego z 1820 roku.
Poza ścisłym centrum w toku rozwoju miasta, bloki wytyczone zgodnie z planem Moranda zmieniały swe przeznaczenie, bywały dzielone i przeregulowywane. Wśród bloków tworzących pierzeje Rynku Solnego swój pierwotny kształt zachował blok wschodni oraz partie bloków pierzei północnej. Dyskusyjne wśród badaczy było zagadnienie pierzei zachodniej. W swym studium o urbanistyce Zamościa Adam Miłobędzki dowodzi, iż symetryczna do wschodniej zachodnia wobec Rynku Solnego pierzeja, choć projektowana przez Moranda, nie została nigdy zrealizowana. Potwierdza to "Civitates orbis terranum" G. Brauna z 1603 roku, na którym Rynek Solny rozciąga się aż do budynku Akademii.
XVII wiek.
W drugiej połowie XVII wieku Rynek Solny zostaje przegrodzony przez nieregularny blok śródrynkowy, przez co jego obszar został zmniejszony o prawie połowę - plan de Jonsac'a. Plany z II poł. XVIII wieku elewację wschodnią tego bloku ukazują mniej więcej w linii elewacji wschodniej ratusza. Plan Kandlbindera przedstawia prostokątny Rynek zamknięty od zachodu rozległym blokiem zabudowy z uskokową linią zabudowy od południa. 
XIX wiek.
Kolejne zmiany przynosi początek XIX wieku, gdy miasto przekształcono w twierdzę. Wyburzono wtedy cztery domy w pobliżu ratusza, dla nadania placowi możliwie regularnego kształtu. Zlikwidowano ponadto wagę miejską i stajnię. Na tyłach ratusza urządzono plac musztry oraz dobudowano wartownię, wykorzystywaną również jako więzienie. Pod koniec XIX wieku jeden z budynków przy ul. Wjazd Lubelski wyremontowano na rezydencję komendanta Twierdzy - tzw. "Generałówka".
XX wiek.
Na początku XX wieku przybudowano budynek "wojskowy" oraz budynek mleczarni, które zostały usunięte. Od końca XIX wieku rynek pełnił ponownie funkcję targową. Przed wojną stały tu trzy rzędy straganów i zadaszona studnia.
Obecnie.
Obecnie Rynek Solny ma kształt prostokąta (ok. 90 na 50 m), ograniczonego ulicą L. Zamenhofa od północy, ulicą I. Pereca od południa, gmachem dawnej Akademii Zamojskiej od zachodu i kamienicami z podcieniami po wschodniej stronie (zajętymi przez hotel i restauracje), natomiast na linii północ-południe przecina go ulica Solna prowadząca do Rynku Wielkiego. Podcienia występują także we fragmencie północnej pierzei Rynku, na której znajduje się jedna z bogato zdobionych kamienic - dawny "Dom rabina". Jedyny budynek poza pierzejami to położony na rogu ulic L. Zamenhofa i Solnej, wybudowany w XIX wieku dla celów wojskowych - dawna mleczarnia (rozebrana) i łaźnia. Do wyjątkowych obiektów można też zaliczyć położone w południowej pierzei (ul. I. Pereca) wspomniane więzienie (z XIX w.), jakie w późniejszych latach połączono z ratuszem (po jego północnej stronie) - obecnie zajęte przez Urząd miasta (łącznie z ratuszem), a od 2011 r. dostępna jest tu podziemna trasa turystyczna (jako oddział Muzeum Zamojskiego). Zachodnia część Rynku stanowi parking, zaś wschodnia przy kamienicach z podcieniami to miejsce letnich ogródków z parasolami.
W roku 2010, dzięki funduszom unijnym przyznanym miastu Zamość, w ramach jednego z projektów Rynek Solny został objęty gruntownymi zmianami, których efektem jest nadanie mu zupełnie nowej kompozycji i zagospodarowania.
Na rynku stoją 2 pomniki: większy to umieszczona przy dawnym budynku wojskowym kotwica pochodząca ze statku związanego z miastem - MS Ziemia Zamojska, natomiast bliżej ratusza pomiędzy podświetlanymi ławkami do siedzenia postawiono niewielki pomnik krasnala o imieniu Batiaryga (postać z poezji Lusi Ogińskiej - "Księgi krasnali roztoczańskich").

</doc>
<doc id="1052009" url="https://pl.wikipedia.org/wiki?curid=1052009" title="Maciej Bodnar">
Maciej Bodnar

Maciej Bodnar (ur. 7 marca 1985 w Oławie) – polski kolarz szosowy, zawodnik drużyny TotalEnergies. Mistrz i reprezentant Polski, specjalizuje się w jeździe indywidualnej na czas. Olimpijczyk z Londynu (2012) i Rio de Janeiro (2016), wicemistrz Europy w j. ind. na czas (2017).
Kariera sportowa.
Jest wychowankiem KKS Moto-Jelcz Oława. W 2004 został zawodnikiem Team Moser AH Trentino, następnie jeździł w Team Fidi BC (2006) i UC Basso Piave (2007). Od 2007 przez 8 lat występował w zawodowej grupie Liquigas. W jej barwach startował m.in. w Vuelta a España (2009), zajmując 131. miejsce w klasyfikacji końcowej, a na etapach jazdy na czas odpowiednio 10. i 11. miejsce; Giro d'Italia (2010), zajmując 127. miejsce w klasyfikacji końcowej; Tour de France (2011), zajmując 143. miejsce w klasyfikacji końcowej, Giro d'Italia (2012), zajmując 117. miejsce w klasyfikacji końcowej, a na etapach jazdy indywidualnej na czas odpowiednio 15. i 8. miejsce.
W reprezentacji Polski występował na mistrzostwach świata seniorów (2008 – 36. miejsce w jeździe indywidualnej na czas, wyścigu ze startu wspólnego nie ukończył, 2009 – 59. miejsce w jeździe indywidualnej na czas, 2010 – 9. miejsce w jeździe indywidualnej na czas, wyścigu ze startu wspólnego nie ukończył, 2011 – 55. miejsce w jeździe indywidualnej na czas oraz 154. miejsce w wyścigu szosowym ze startu wspólnego, 2015 – 8. miejsce w jeździe indywidualnej na czas). W 2012 wystąpił na Igrzyskach Olimpijskich w Londynie, zajmując 25. miejsce w jeździe indywidualnej na czas i 84. miejsce w indywidualnym wyścigu szosowym ze startu wspólnego. Na mistrzostwach świata w tym samym roku zajął 4. miejsce w drużynowej jeździe na czas (z drużyną Liquigas-Cannondale) i 26 w jeździe indywidualnej na czas.
Od 2015 do 2016 roku reprezentował barwy grupy Tinkoff-Saxo. W jej barwach odniósł pierwsze zwycięstwo etapowe w wyścigu cyklu UCI World Tour – 5 sierpnia wygrał czwarty etap Tour de Pologne (Jaworzno – Nowy Sącz). Od 2017 roku jeździ w barwach grupy Bora-Hansgrohe.
Wielokrotnie zdobywał medale mistrzostw Polski. Był mistrzem Polski w kat. U-23 w jeździe indywidualnej na czas w 2006 i 2007, mistrzem (2009, 2012, 2013, 2016, 2018, 2019) i wicemistrzem (2008, 2010, 2014) Polski seniorów w tej samej konkurencji. Dwukrotnie zdobywał brązowy medal mistrzostw Polski w wyścigu szosowym ze startu wspólnego (2008 i 2010) oraz srebrny (2018).
Jest młodszym bratem kolarza Łukasza Bodnara.
Wystartował w Tour de France 2017. Na jedenastym etapie z Eymet do Pau, zabrał się w ucieczkę i prawie wygrał etap (został złapany przez peleton 250 metrów przed metą, wygrał wtedy Marcel Kittel), po 4,5h ucieczce. Kilka dni później, podczas tego samego wyścigu wygrał 20 etap w Marsylii, (był to etap jazdy indywidualnej na czas), wyprzedzając Michała Kwiatkowskiego o sekundę. Jest to obecnie jego największy sukces w wyścigu UCI World Tour.
Odznaczenie.
Postanowieniem prezydenta Bronisława Komorowskiego z 16 października 2014 został odznaczony Brązowym Krzyżem Zasługi "za zasługi dla polskiego kolarstwa, za znaczące osiągnięcia sportowe".

</doc>
<doc id="1052011" url="https://pl.wikipedia.org/wiki?curid=1052011" title="Franciszek I Bretoński">
Franciszek I Bretoński

Franciszek I (ur. 14 maja 1414 w Vannes, zm. 18 lipca 1450 w Château de l'Hermine), książę Bretanii, najstarszy syn księcia Jana VI Mądrego i Jolanty de Valois, córki króla Francji Karola VI Szalonego.
W 1431 r. w Nantes poślubił Jolantę (13 sierpnia 1412 - 17 lipca 1440), córkę księcia Andegawenii Ludwika II i Jolanty, córki króla Aragonii Jana I Myśliwego. Małżeństwo to nie doczekało się potomstwa.
30 października 1442 r. w Château d'Auray poślubił Izabelę Stewart (1426 - 1494), córkę króla Szkocji Jakuba I Stewarta i Joanny Beaufort, córki Jana Beauforta, 1. hrabiego Somerset. Franciszek i Izabela mieli razem dwie córki:
Franciszek został księciem Bretanii po śmierci swego ojca w 1442 r. W 1449 r. brał udział w ostatnich walkach wojny stuletniej w Normandii na czele 6000 ludzi. Zmarł w 1450 r. Bretanię odziedziczył jego młodszy brat, Piotr.

</doc>
<doc id="1052013" url="https://pl.wikipedia.org/wiki?curid=1052013" title="Góra Rushmore">
Góra Rushmore



</doc>
<doc id="1052016" url="https://pl.wikipedia.org/wiki?curid=1052016" title="Jodan sodu">
Jodan sodu

Jodan sodu, NaIO3 – nieorganiczny związek chemiczny, sól sodowa kwasu jodowego.
Właściwości.
Jodan sodu jest ciałem stałym barwy białej. Jest rozpuszczalny w wodzie. pH jego wodnych roztworów wynosi ok. 5,8.
Jest silnym utleniaczem. Podczas jego ogrzewania wydziela się tlen.
Zagrożenia.
W wypadku połknięcia dużej ilości substancji może wystąpić: podrażnienie śluzówek, cyjanoza, zapaść oraz zatrzymanie oddechu.
Substancja działa szkodliwie na organizmy wodne. Toksyczność dla niektórych organizmów wodnych:
Pierwsza pomoc.
W przypadku kontaktu substancji z oczami lub ze skórą należy przemyć je dużą ilością wody. Przy spożyciu należy podać choremu dużą ilość wody i spowodować wymioty. Należy też skontaktowć się z lekarzem.

</doc>
<doc id="1052017" url="https://pl.wikipedia.org/wiki?curid=1052017" title="Johnny Messner">
Johnny Messner

Johnny Messner (ur. 11 kwietnia 1970 w Syracuse) – amerykański aktor charakterystyczny, występował w głównej roli w filmie "" (2004).
Życiorys.
Wczesne lata.
Urodził się w Syracuse w stanie Nowy Jork. Wychowywał się w Newburyport w Massachusetts. Mieszkał także z rodziną przez trzynaście lat w Europie, gdy jego ojciec służył w Siłach Zbrojnych Stanów Zjednoczonych. Ma brata i siostrę. Po ukończeniu szkoły średniej studiował komunikację w college’u w San Diego.
Przez lata pracował jako barman. Został aktorem, choć snuł plany o zawodzie sprawozdawcy sportowego, ponieważ ze sportem wiązały się jego zainteresowania. Spędził rok jako osobisty asystent producenta filmowego Andrew Stevensa.
Kariera.
Jego debiutem była rola Roba Layne’a w operze mydlanej "Guiding Light" (1998), nadawanej w amerykańskiej telewizji od roku 1952. Messner ma spore doświadczenie serialowe; występował w chętnie oglądanych tasiemcach, takich jak: "Anioł ciemności" ("Angel", 1999), "" ("CSI: Crime Scene Investigation", 2000), "Przyjaciele" ("Friends", 2001), "Życie na fali" ("The O.C.", 2005), a także w mało popularnym seryjnym kryminale FOX "Instynkt mordercy" ("Killer Instinct", 2005-2006), w którym obsadzono go w głównej roli.
Najbardziej znane filmy z udziałem Messnera to "Łzy słońca" ("Tears of the Sun", 2003), "Osaczony" ("Hostage", 2005) i "Jak ugryźć 10 milionów 2" ("The Whole Ten Yards", 2004), w których zagrał epizodyczne role. W tych produkcjach towarzyszył Bruce’owi Willisowi. W dramacie "Twój na zawsze" ("One Last Thing...", 2005) grał gwiazdora futbolu, Jasona O'Malleya.
Szczególnie pamiętną w karierze aktora pozostaje rola Billa Johnsona, byłego żołnierza sił specjalnych, w dreszczowca "" ("Anacondas: The Hunt For The Blood Orchid", 2004). Po odegraniu postaci muskularnego komandosa Messner urósł do rangi symbolu seksu, strona internetowa CampBlood.org przyznała mu nawet tytuł „Horrorowego Przystojniaka Roku”.
Wystąpił w głównej roli byłego funkcjonariusza FBI Burke’a Wyatta w telewizyjnym filmie "Krwawy ring" ("Ring of Death", 2008), na ekranie towarzysząc aktorowi Stacy'emu Keach. W thrillerze akcji "Arena" (2011) z Kellanem Lutzem i Samuelem L. Jacksonem w rolach głównych odegrał jednego z antagonistów, sadystycznego wojownika Kadena. Wystąpił następnie w horrorze "Condemned" (2015) jako Gault, miłośnik death metalu i praktyk BDSM, homoseksualista oraz neonazista. W filmach sensacyjnych "Dobry, zły i martwy" ("4Got10", 2015) oraz "Swap" (lub "WEAPONiZED", 2016) grał głównych bohaterów, detektywów. Ubiegał się o rolę Solid Snake’a w ekranizacji gry komputerowej "Metal Gear Solid", która w kinach ma ukazać się w 2016 roku. Obecnie mieszka w Los Angeles w Kalifornii.

</doc>
<doc id="1052020" url="https://pl.wikipedia.org/wiki?curid=1052020" title="Granatnik Vektor Y3">
Granatnik Vektor Y3

Vektor Y3 AGL (AGL Striker) – południowoafrykański granatnik automatyczny wytwarzanym przez firmę Vektor, która należy do koncernu Denel.
Vektor Y3 jest bronią automatyczną, samoczynną. Automatyka broni działa na zasadzie długiego odrzutu lufy. Zasilanie z taśmy nabojami 40 x 53 mm. Broń za pośrednictwem kołyski może być zamocowana na podstawie M3 od wkm-u M2HB.

</doc>
<doc id="1052027" url="https://pl.wikipedia.org/wiki?curid=1052027" title="Czucha">
Czucha



</doc>
<doc id="1052028" url="https://pl.wikipedia.org/wiki?curid=1052028" title="Pierre Bottero">
Pierre Bottero

Pierre Bottero [piɛʀ bɔteʀo] (ur. 13 lutego 1964 w Barcelonnette, zm. 8 listopada 2009) – francuski pisarz fantasy.
Urodził się w miejscowości położonej w Alpach. Żonaty, miał trzy córki, pracował jako nauczyciel w szkole. Mieszkał w Pelissanne, u stóp prowansalskich wzgórz. Od młodości pasjonował go "Władca Pierścieni" J.R.R. Tolkiena i do śmierci pozostał wiernym czytelnikiem literatury fantasy. Do jego ulubionych autorów należeli Farmer, Zelazny, Howard, Bradley, Moorcock i Leiber. 
Swoją pierwszą próbę pisarską podjął w roku 2001, gdy córka poprosiła go o pomoc w przygotowaniu tekstu na konkurs. Zainspirowany tą pracą napisał swoją pierwszą powieść. Rodzina zachęciła go do wysłania "Przyjaciół na całe życie" ("Amies à vie"), książki, która niedługo potem została opublikowana przez Flammarion Castor Poche. I tak rozpoczęła się kariera Pierre’a Bottero jako autora książek dla młodzieży. 
Poświęcił się on z jednej strony publikowaniu tekstów w serii "Życie naprawdę / Prawdziwe życie" ("La vie en vrai"), opowiadających o problemach, napotykanych w życiu codziennym i przeznaczonych dla młodych czytelników. Jednak z drugiej strony w tym samym czasie rozpoczął realizację wielkiego projektu w wydawnictwie Rageot – trzech trylogii o Ewilan. 
Jest to saga fantasy, złożona z trzech serii, a każda z serii jest trylogią. Pierwsza seria nosi tytuł "Ewilan z dwóch światów" ("La Quête d'Ewilan"); druga – "Światy Ewilan" ("Les Mondes d’Ewilan"); trzecia ma na razie tytuł wyłącznie francuski – "Le pacte de Marchombres", autor wydał dopiero dwa tomy tej trylogii.
Krytycy podkreślają, iż szczególną zaletą jego książek fantasy (mieszczących się w nurcie heroic fantasy) jest budowanie złożonych postaci oraz dobre prowadzenie akcji, w której miesza się ze sobą subtelny humor i emocjonalne przeżycia bohaterów.
Jego książki zdobywają we Francji wiele nagród, przyznawanych autorowi przez młodych czytelników. Seria poświęcona Ewilan otrzymała: w 2003 roku "Prix des Collégiens de la Fête du livre du Var", rok później - "Prix Plaisirs de lire" i "Prix Imaginales", a w roku 2005: "Prix des Collégiens du Doubs".
W Polsce w 2009 roku ukazała się "Wyprawa" ("D'un monde a l'autre") - część pierwsza trylogii "Ewilan z dwóch światów", w 2010 "Granice Lodu" ("Les Frontières de Glace") - część druga, a w 2011 "Wyspa przeznaczenia" ("L'île du destin") - część trzecia. 
Bottero zmarł na skutek wypadku motocyklowego 8 listopada 2009 r.

</doc>
<doc id="1052033" url="https://pl.wikipedia.org/wiki?curid=1052033" title="Pilot Pen Tennis 2007 (kobiety)">
Pilot Pen Tennis 2007 (kobiety)

Tenisowy turniej WTA Pilot Pen Tennis 2007 odbył się w dniach 17 - 25 sierpnia w amerykańskim New Haven na kortach twardych. Pula nagród wyniosła 600 tysięcy dolarów amerykańskich.

</doc>
<doc id="1052036" url="https://pl.wikipedia.org/wiki?curid=1052036" title="Dienis Fonwizin">
Dienis Fonwizin

Dienis Iwanowicz Fonwizin (ros. Денис Иванович Фонвизин; ur. w Moskwie; zm. w Petersburgu) rosyjski satyryk i komediopisarz; przedstawiciel Oświecenia; twórca wierszowanych satyr i komedii obyczajowych.
Jako syn właściciela ziemskiego otrzymał staranne wykształcenie i wstąpił do służby państwowej. 
W swojej pierwszej komedii "Brygadier" (1769) skrytykował niski poziom kształcenia i niemoralność zarówno urzędników jak i drobnej szlachty. Wyśmiał również galomanię młodego pokolenia.

</doc>
<doc id="1052037" url="https://pl.wikipedia.org/wiki?curid=1052037" title="Maria Annunziata Burbon-Sycylijska">
Maria Annunziata Burbon-Sycylijska

Maria Annunziata Izabella Filomena Sabasia Burbon-Sycylijska (ur. 24 marca 1843 w Caserta, zm. 4 maja 1871 w Wiedniu) – księżniczka Neapolu i Sycylii, arcyksiężna Austrii.
Życiorys.
Maria Annunziata była córką Ferdynanda II, króla Obojga Sycylii i jego drugiej żony Marii Teresy Habsburg. Przez najbliższych nazywana była „Ciollą”.
21 października 1862 roku w Wenecji wyszła za mąż za arcyksięcia Karola Ludwika, brata cesarza Franciszka Józefa I. Maria Annunziata była drugą żoną arcyksięcia (pierwszą była Małgorzata Karolina Wettyn).
Mimo swojego złego zdrowia (cierpiała na padaczkę i na choroby pulmonologiczne), Maria Annunziata urodziła czwórkę dzieci. Zmarła w wieku 28 lat właśnie na gruźlicę. Dwa lata po jej śmierci Karol Ludwik ożenił się z Marią Teresą Portugalską i najstarszą córkę nazwano na jej cześć - Marią Annunziatą.

</doc>
<doc id="1052038" url="https://pl.wikipedia.org/wiki?curid=1052038" title="Denis Iwanowicz Fonwizin">
Denis Iwanowicz Fonwizin



</doc>
<doc id="1052040" url="https://pl.wikipedia.org/wiki?curid=1052040" title="Setsoto Stadium">
Setsoto Stadium

Setsoto Stadium – wielofunkcyjny stadion w stolicy Lesotho – Maseru. Jest używany do meczów piłki nożnej, a także posiada bieżnię. Swoje mecze rozgrywają na nim reprezentacja Lesotho w piłce nożnej oraz drużyny piłkarskie LCS i Matlama FC. Stadion mieści 20 000 widzów.

</doc>
<doc id="1052045" url="https://pl.wikipedia.org/wiki?curid=1052045" title="Mieczysław Engiel">
Mieczysław Engiel

Mieczysław Engiel (ur. 5 lipca 1890 w Libawie, zm. 17 września 1943 w Wilnie) – polski adwokat, poseł na Sejm Wileński, działacz katolicki na Wileńszczyźnie, porucznik audytor rezerwy Wojska Polskiego.
Syn Jana i Heleny z Rodziewiczów. Edukację rozpoczął w gimnazjum w Kownie. Od 1908 studiował prawo w Petersburgu, gdzie wspólnie z kolegami (Polakami z Wilna, Libawy i Dyneburga), założył organizację "Odrodzenie". Nawiązywała ona programowo do tradycji filomatów wileńskich. Po ukończeniu studiów zamieszkał w Wilnie, gdzie został nauczycielem historii i geometrii w Gimnazjum Męskim Stowarzyszenia Nauczycielstwa Polskiego.
W 1920 wstąpił jako ochotnik do Wojska Polskiego. Po wygranej wojnie polsko-bolszewickiej przeniesiony został do rezerwy w stopniu porucznika ze starszeństwem z 1 czerwca 1919 w korpusie oficerów sądowych (od 1 stycznia 1937 - korpusie audytorów).
Po zajęciu Litwy Środkowej przez wojska gen. Żeligowskiego (bunt Żeligowskiego), 9 października 1920 był jednym z sygnatariuszy odezwy "Do ludności Litwy Środkowej", którzy jako członkowie Tymczasowej Komisji Rządzącej podpisali ją obok generała (Engiel zasiadł w TKR jako przedstawiciel Straży Kresowej). W strukturze Tymczasowej Komisji Rządzącej 12 października 1920 Mieczysław Engiel został mianowany przez Naczelnego dowódcę Wojsk Litwy Środkowej gen. Lucjana Żeligowskiego na stanowisko Dyrektora Departamentu Pracy i Opieki Społecznej i tymczasowo na funkcję dyrektora Departamentu Sprawiedliwości.
W II Rzeczypospolitej, po utworzeniu w Wilnie administracji polskiej oraz sądownictwa, został wpisany na listę wileńskich adwokatów. Brał udział w posiedzeniach i pracach Rady Miejskiej. W październiku 1920 objął stanowisko dyrektora Departamentu Pracy i Opieki Społecznej w Tymczasowej Komisji Rządzącej Środkową Litwą i sprawował tę funkcję do stycznia 1922. W tym samym roku został wybrany posłem na Sejm Wileński, gdzie sprawował stanowisko sekretarza prezydium.
Od początku lat 20. uczestniczył w życiu społecznym Wilna. W 1922 został prezesem Centrali Chrześcijańskich Związków Zawodowych. Utrzymywał także kontakty z robotniczym stowarzyszeniem kulturalnym "Jedność". Działał na rzecz utworzenia instytucji społecznych i wniósł duży wkład w organizowanie i działalność Kasy Chorych w Wilnie. Podjął także współpracę publicystyczną z czasopismami "Prąd", "Dziennik Wileński" oraz "Wileński Przegląd Prawniczy".
W praktyce adwokackiej uczył zawodu przyszłych prawników. Aplikację w jego kancelarii uzyskali m.in. Józef Zmitrowicz, Stanisław Węsławski, Kazimiera Łuczywek-Ilcewiczówna oraz inni. W procesach politycznych lat 30. wygłaszał skuteczne mowy obrończe jako mecenas – był obrońcą działaczy akademickich (głównie powiązanych z ugrupowaniami lewicowymi), w procesie politycznym w 1936 w Sądzie Okręgowym w Wilnie oraz w 1937 w Sądzie Apelacyjnym w Warszawie.
Członek Związku Ludowo-Narodowego i Stronnictwa Narodowego.
W kampanii wrześniowej w 1939 został zmobilizowany do służby wojskowej, po zakończeniu walk powrócił do Wilna i poświęcił czas rodzinie (żona i dwie córki). Po zajęciu Wilna przez wojska litewskie udzielał pomocy mieszkańcom miasta, którzy nie znali języka litewskiego wprowadzonego oprócz administracji również do sądownictwa wbrew międzynarodowym przepisom mówiącym o bezpośredniości przewodu sądowego. Swoją działalnością w 1940 naraził się szowinistycznym organizacjom litewskim. 
W 1940 udzielał pomocy polskim teatrom w Wilnie, prowadząc sprawy administracyjne – po zamknięciu Teatru Dramatycznego na Pohulance wystąpił z protestem do władz i udzielał pomocy bezrobotnym artystom w poszukiwaniach innego zajęcia. 
Mieczysław Engiel został aresztowany przez gestapo w nocy z 16 na 17 września 1943 jako zakładnik po wykonaniu przez ruch oporu wyroku na funkcjonariuszu litewskiej policji bezpieczeństwa Saugumy, Marionie Padobasie, i następnie rozstrzelany w dniu 17 września 1943 w egzekucji masowej w Ponarach.

</doc>
<doc id="1052046" url="https://pl.wikipedia.org/wiki?curid=1052046" title="Czuhania">
Czuhania



</doc>
<doc id="1052047" url="https://pl.wikipedia.org/wiki?curid=1052047" title="Ogród bestii">
Ogród bestii

Ogród Bestii (ang. "Garden Of Beasts") – książka Jeffery Deavera wydana w 2004 roku. 
Książka opowiada historię kryminalisty Paula Shumanna, który morduje ludzi na zlecenia mafii. Zostaje jednak złapany i ma do wyboru śmierć albo ostatnie zlecenie wydane przez rząd. Celem jest główny architekt remilitaryzacji Niemiec Reinhard Ernst. Akcja, pełna nieoczekiwanych zwrotów, rozgrywa się w sercu Niemiec - Berlinie.

</doc>
<doc id="1052049" url="https://pl.wikipedia.org/wiki?curid=1052049" title="ATLAS (detektor)">
ATLAS (detektor)

ATLAS (ang. A Toroidal LHC ApparatuS) - jeden z siedmiu detektorów w akceleratorze cząstek LHC w ośrodku CERN. 
Projekt detektora jak i całego eksperymentu został przedstawiony w 1994. Budowę rozpoczęto w 1995, akcelerator został uruchomiony w 2008.
ATLAS jest z założenia detektorem ogólnego zastosowania, podczas zderzania wiązek protonów jest bardziej skupiony na wyłapaniu największego spektrum produktów kolizji niż detekcji konkretnych rodzajów cząstek. 
W poprzednim akceleratorze LEP lub w Fermilabie korzystającym z Tevatronu zastosowano podobne rozwiązanie, mające głównie na celu wykrycie i identyfikację jak największej ilości cząstek powstałych, jednak z racji użytych w akceleratorze energii detektor ATLAS to konstrukcja bezprecedensowa.

</doc>
<doc id="1052050" url="https://pl.wikipedia.org/wiki?curid=1052050" title="Maria Kasterska">
Maria Kasterska

Maria Kasterska (ur. 2 lutego 1894 r. w Warszawie, zm. 7 grudnia 1969 r. w Paryżu) – polska pisarka, doktor literatury francuskiej.
Młodość.
Urodziła się w Warszawie 2 lutego 1894 r. Dzieciństwo swoje spędziła jednak na Podlasiu w majątku Bryndzy-Nackiego w Woroblinie, gdzie jej ojciec Maksymilian był administratorem. Atmosfera życia wiejskiego, poezja nieskażonej przyrody przemówiły silnie do jej wrażliwej duszy. Urzekły ją zwłaszcza "prządki" - cudowne wieczory na wsi. Zwyczaj ten to nic innego, niż wspólne przędzenie kobiecej społeczności wiejskiej, zwłaszcza w długie, zimowe wieczory. Podczas tych prządków mała Marysia nasłuchała się legend, opowiadań o dawnym życiu na wsi. Kobiety wiejskie nie potrafiły określić, kiedy się to wszystko działo, więc wszystkie historie były określone "było to za Jaćwingów". Motyw o szukaniu szczęścia przez Jaćwingów i ludzi na Podlasiu - 
ten temat będzie najczęściej poruszany w legendach.
Młodziutka Kasterska otrzymała maturę w rosyjskim gimnazjum w Białej Podlaskiej w 1914 roku. Zniechęcona była do systemu rosyjskiego nauczania i dlatego prosiła ojca, by na dalsze studia wysłał ją poza zasięg rosyjskiej kultury. Idąc za prośbą ulubionej córki ojciec wysyła ją aż do dalekiej Francji, gdzie miał też dalekich kuzynów.
Studia.
We Francji zdolna Marysia szybko opanowuje język francuski, potem wysyłają ją na słynną Sorbonę i tutaj Maria Kasterska okazuje swoje niebywałe zdolności, doskonale sobie radzi ze studiami, a wybrała Filologię Francuską. Kończy studia, otrzymując jako jedyna Polka tytuł doktora literatury francuskiej. Był to niebywały sukces. Podkreśliła to nawet Akademia Literatury Francuskiej, nagradzając ją Nagrodą Specjalną. Po otrzymaniu doktoratu szczęśliwa laureatka opracowała i wydała "Legendy i Baśnie Podlasia". Zostały one przyjęte przez wymagającą francuską publiczność bardzo ciepło.
Twórczość.
"Legendy Podlasia" wzbudziły wielkie uznanie w społeczeństwie francuskim. Wyraził to jej promotor, Louis Artus, profesor Akademii i Sorbony w przedmowie do tychże Legend: "Powiedz nam, Mario, kto ci opowiedział te śliczne rzeczy? Kto cię ich nauczył? Czy to jest wydrukowane? W jakim języku?
- To nie są pieśni drukowane, ale śpiewane i mówione mi przez moje nianie i opiekunki. A ja dopiero później zrozumiałam ich całą melancholię i powagę. Żadna z nich nie jest wydrukowana.". Żadna z tych legend nie jest banalna, zaczerpnięta ze wspólnego źródła. Ale Kasterska pokazuje nam lud Jaćwingów jako lud miły, bez historii, ale mający a raczej tworzący specjalną rasę i mający swoją kulturę. Coś podobnego jak nasi Baskowie, którzy są prawdopodobnie autentycznymi Atlantami, o czym świadczy oryginalność i spontaniczność ich literatury - dodaje profesor J. Arthus. A twórczość Marii Kasterskiej dorzuca silny argument do tej tezy. Bo wyciągając z otchłani zapomnienia legendy swojej ojczyzny, podaje nam myśl, że Jaćwingowie byli spadkobiercami rzymskiej, pogańskiej kultury i ich wiary w bóstwa domowe, a chrześcijaństwo je pozbawiło tej czci domowej, jako Bogu Ojcu należnej, a je same odsunięto na granice pól, ogrodów, lasów, gdzie stojąc na pomnikach, spełniają role nimf leśnych i wróżek i tkwią do dzisiaj w wierzeniach już nie jasnych ludu podlaskiego.
Choć francuski profesor wysoko Marię Kasterską postawił i ocenił, nie miała ona legendarnego życia. Ale było to życie przepełnione ogromną pracą i gorącą wiarą. Owocem tej pracy pisarskiej są liczne jej artykuły zamieszczane w prasie francuskiej, jak "Le Figaro", "La Croix", "La Reve", a także publikacje w prasie rumuńskiej i czeskiej.
Wydała: Szkice polsko-rumuńskie, dwa tomiki wierszy polskich pt. "Na zamku milczenia", powieść "Miłość Prababki". Między wojnami mieszkała we Francji, a po wyjściu za mąż za profesora Piotra Sergescu, rektora Politechniki w Bukareszcie w Rumunii.
Polskę i Podlasie kochała mocno, odwiedzała je kilka razy. Spotykała się z Podlaską młodzieżą. Pisała do pism "Świat", "Kurier Warszawski", "Tygodnik Ilustrowany" i innych.
Zmarła w Paryżu 7 grudnia 1969 r. Została pochowana w Paryżu, na cmentarzu Montmorency.

</doc>
<doc id="1052053" url="https://pl.wikipedia.org/wiki?curid=1052053" title="ATLAS">
ATLAS



</doc>
<doc id="1052054" url="https://pl.wikipedia.org/wiki?curid=1052054" title="Stefan Jurczak">
Stefan Jurczak

Stefan Stanisław Jurczak (ur. 15 listopada 1938 w Krakowie, zm. 2 czerwca 2012 tamże) – polski polityk, związkowiec, działacz opozycji w okresie PRL. Senator II, III i IV kadencji, wicemarszałek Senatu III kadencji.
Życiorys.
Syn Franciszka i Stefanii. Z wykształcenia technolog obróbki skrawaniem (absolwent technikum mechanicznego). Pracował w Zakładach Mechanicznych w Tarnowie, następnie od 1973 w zakładzie przetwórstwa hutniczego w Bochni. W 1980 podjął działalność w „Solidarności”, był jednym z liderów związku w Hucie im. Lenina i regionie małopolskim. W stanie wojennym został internowany na okres od 13 grudnia 1981 do 20 grudnia 1982. Po zwolnieniu działał w ścisłych podziemnych władzach NSZZ „S”. W 1989 uczestniczył w jednym z podzespołów w obradach Okrągłego Stołu, był też przewodniczącym zarządu małopolskiego Komitetu Obywatelskiego. Od 1989 do 1995 przewodniczył zarządowi Regionu Małopolska NSZZ „S”.
W latach 1991–2001 sprawował mandat senatora II i III kadencji z ramienia NSZZ „Solidarność” oraz IV kadencji z ramienia Akcji Wyborczej Solidarność, wybranego w województwie krakowskim. W III kadencji był wicemarszałkiem Senatu. W 2001 bez powodzenia ubiegał się o reelekcję z ramienia Bloku Senat 2001. Od 1998 do 2002 był radnym sejmiku małopolskiego.
W 2005 podpisał deklarację poparcia Partii Demokratycznej – demokraci.pl. W 2006 bezskutecznie ubiegał się o mandat radnego Krakowa z listy komitetu wyborczego Jacka Majchrowskiego. W 2007 był jednym z inicjatorów powołania Ruchu na rzecz Demokracji, został prezesem tej organizacji. Został też członkiem Społecznego Komitetu Odnowy Zabytków Krakowa (SKOZK).
Pochowany w Alei Zasłużonych na cmentarzu Rakowickim (kwatera: LXIXPASB, rząd: 1, miejsce: 14).
Odznaczenia.
W 2003, "za wybitne zasługi w działalności na rzecz rewaloryzacji zabytków Krakowa", został przez prezydenta RP Aleksandra Kwaśniewskiego odznaczony Krzyżem Oficerskim Orderu Odrodzenia Polski. W 2011 prezydent RP Bronisław Komorowski, "za wybitne zasługi dla przemian demokratycznych w Polsce, za znaczące osiągnięcia w działalności publicznej i społecznej", nadał mu Krzyż Komandorski tego orderu.

</doc>
<doc id="1052055" url="https://pl.wikipedia.org/wiki?curid=1052055" title="Tamponada tylna nosa">
Tamponada tylna nosa

Tamponada tylna zwana także tamponadą Bellocqa - jedna z metod tamowania krwawień z nosa, szczególnie obfitych, zwłaszcza wtedy, gdy tamponada przednia jest niewystarczająca. Stosuje się ją także w przypadkach krwawienia z części tylnej jam nosa (ze splotu Woodruffa). Jest to w zasadzie tamponada przednio-tylna, gdyż po założeniu tamponu Bellocqa (p. dalej) jamę nosa od przodu wypełnia się setonem tak jak w tamponadzie przedniej. Tamponada tylna jest zabiegiem wykonywanym zawsze w warunkach szpitalnych zwykle w znieczuleniu ogólnym (czasami miejscowym). Polega na wprowadzeniu do części nosowej gardła tamponu Bellocqa, zbudowanego z kulistego pakietu, najczęściej kuliście zwiniętego gazika, od którego odchodzą zwykle 4 (lub 3) nitki związujące tampon "na krzyż". Czasami tampon Bellocqa zamiast gazika zbudowany jest z palca gumowego wypełnionego setonem.
Przebieg.
Tamponada tylna jest zabiegiem, podczas którego należy uważać na podniebienie miękkie. Podczas przeciągania tamponu i wkładania go do części nosowej gardła, podniebienie miękkie i języczek może się "wywinąć" ku górze, pociągane przez tampon. Po założeniu tamponady należy więc zawsze sprawdzić stan podniebienia miękkiego i języczka i jeżeli jest taka potrzeba "wygarnąć" go z części nosowej gardła. Przy zakładaniu tamponady Bellocqa należy pamiętać także o tym, żeby założyć ją szczelnie - mocne naciągnięcie nitek i prawidłowe ufiksowanie tamponu w nosogardle.
Tamponadę tylną pozostawiamy z reguły na 24 do 48 godzin, w wyjątkowych sytuacjach dłużej. Chory zawsze wymaga hospitalizacji na oddziale laryngologicznym, niezbędna jest także osłona antybiotykowa oraz leki przeciwbólowe.
Usunięcie tamponady zwykle odbywa się w krótkotrwałym znieczuleniu ogólnym, ostrożnie, aby nie uszkodzić nitkami najczęściej obrzękniętego podniebienia miękkiego. Po przecięciu nitek związanych na słupku nosa przez jamę ustną przy pomocy szpatułki ostrożnie usuwa się tampon Bellocqa, następnie usuwa się tamponadę przednią. Czasami tamponadę tę usuwa się etapami - na początku tampon Bellocqa, za jakiś czas tamponadę przednią.
Podczas usuwania tamponady, trzeba robić to powoli i stopniowo, kontrolując cały czas ewentualne krwawienie (czasami mimo prawidłowego zastosowania tamponady, krwawienie po jej usunięciu pojawia się znowu). Należy wtedy założyć nową tamponadę lub rozważyć inną metodę zaopatrzenia krwawienia z nosa.
Zobacz też.
Tamponada przednia nosa
Linki zewnętrzne.
Schemat zakładania tamponu Bellocqa- tamponada tylna

</doc>
<doc id="1052057" url="https://pl.wikipedia.org/wiki?curid=1052057" title="Zakład Karny w Tarnowie-Mościcach">
Zakład Karny w Tarnowie-Mościcach

Zakład Karny w Tarnowie-Mościcach – jednostka typu półotwartego z oddziałem typu otwartego przeznaczona dla mężczyzn, recydywistów penitencjarnych.
Zakład funkcjonował od 1963 roku . Początkowo stanowił Podośrodek Pracy Więźniów ZK w Tarnowie. Od 1969 roku uzyskał status jednostki samodzielnej.
Celem powołania ZK w Tarnowie-Mościcach (dawniej Tarnowie-Świerczkowie) było zapewnienie pracowników dla sąsiadujących z więzieniem Zakładów Azotowych i innych kontrahentów.
W latach siedemdziesiątych XX wieku na terenie Zakładu powstała przywięzienna szkoła, a w osiemdziesiątych filia Gospodarstwa Pomocniczego ZK Tarnów, które funkcjonowały do początku lat dziewięćdziesiątych.
Po 1990 roku stan skazanych zatrudnionych znacznie zmalał, co spowodowało rozbudowę bazy do zajęć kulturalno-oświatowych i sportowych.
30 listopada 2021 został zniesiony Zakład Karny w Tarnowie-Mościcach, a 1 grudnia 2021 roku w jego miejsce utworzony został Oddział Zewnętrzny w Tarnowie Mościcach podległy Zakładowi Karnemu w Tarnowie.

</doc>
<doc id="1052065" url="https://pl.wikipedia.org/wiki?curid=1052065" title="Général Seyni Kountché Stadion">
Général Seyni Kountché Stadion



</doc>
<doc id="1052069" url="https://pl.wikipedia.org/wiki?curid=1052069" title="Ireneusz Zarzycki">
Ireneusz Zarzycki

Ireneusz Andrzej Zarzycki (ur. 12 września 1950 w Sanoku) – polski polityk i działacz związkowy, senator III i IV kadencji.
Życiorys.
Absolwent II Liceum Ogólnokształcącego w Sanoku z 1968. Do 1990 pracował m.in. w Państwowym Ośrodku Maszynowym w Sanoku oraz w Spółdzielni Kółek Rolniczych w Komańczy. W latach 80. został działaczem „Solidarności”. Po wyborach do Sejmu kontraktowego w 1989 znalazł się w grupie przedstawicieli „Solidarności” zaproszonych do składu Komisji zaopatrzenia ludności, drobnej wytwórczości, usług i rolnictwa Miejskiej Rady Narodowej w Sanoku. 14 marca 1992 został przewodniczącym zarządu Regionu Podkarpacie „Solidarności” w Krośnie, którym kierował przez dwie kadencje kierował. Pozostał później etatowym pracownikiem związku.
Od 1993 do 2001 sprawował mandat senatora III kadencji z ramienia NSZ „Solidarność” (1993–1997, w okręgu województwa krośnieńskiego) oraz IV kadencji z ramienia Akcji Wyborczej Solidarność (1997–2001), wybranego w województwie krośnieńskim. W 2001 nie ubiegał się o reelekcję. W wyborach samorządowych 2002 startując z listy Komitet Wyborczy Wyborców „Podkarpacie Razem” bezskutecznie ubiegał się o mandat radnego sejmiku podkarpackiego. Później związany z Platformą Obywatelską, z list której w 2006 bezskutecznie kandydował na radnego Sanoka.
Życie prywatne.
Żonaty. Jego brat Antoni był radnym Sanoka z listy AWS.

</doc>
<doc id="1052070" url="https://pl.wikipedia.org/wiki?curid=1052070" title="Stade du 29 Julliet">
Stade du 29 Julliet



</doc>
<doc id="1052071" url="https://pl.wikipedia.org/wiki?curid=1052071" title="Ewa Mańkowska">
Ewa Mańkowska



</doc>
<doc id="1052074" url="https://pl.wikipedia.org/wiki?curid=1052074" title="Paweł Dudziński (duchowny)">
Paweł Dudziński (duchowny)

Paweł Dudziński (ur. 6 stycznia 1964 w Warszawie) – polski prezbiter rzymskokatolicki, teolog, heraldyk, przewodniczący Komisji Heraldycznej.
Życiorys.
Ukończył w 1988 Wyższe Metropolitalne Seminarium Duchowne w Warszawie. Magister teologii w zakresie historii sztuki chrześcijańskiej na Papieskim Wydziale Teologicznym w Warszawie (1988). Pracę magisterską poświęcił heraldyce kościelnej.
Uczestniczył w wystawie "Ars Heraldica" zorganizowanej przez PTH w 1995 w Muzeum Niepodległości w Warszawie.
W 2005 uzyskał stopień doktora nauk humanistycznych w zakresie historii na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie, pracę poświęcił heraldyce kościelnej.
Wskazany przez Ministra Kultury i Dziedzictwa Narodowego, objął z dniem 21 października 2008 r. funkcję przewodniczącego Komisji Heraldycznej przy Ministrze Spraw Wewnętrznych i Administracji.
29 grudnia 2022 r. Minister Kultury i Dziedzictwa Narodowego wystąpił do Ministra Spraw Wewnętrznych i Administracji z wnioskiem o odwołanie dra Pawła Dudzińskiego ze składu Komisji Heraldycznej.
Działalność naukowo-dydaktyczna.
Od 2006 do 2016 roku wykładowca na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie:
W roku 2014 wszczął przewód habilitacyjny, przerwany na własny wniosek. W roku 2016 podjął drugą próbę uzyskania stopnia doktora habilitowanego na podstawie osiągnięcia naukowego w postaci monografii autorskiej: „Ma być kruk w herbie” zagadnienie symboliki godła herbowego i kultury heraldycznej. Postępowanie zakończyło się w roku 2021 utrzymaniem w mocy uchwały odmawiającej nadania stopnia doktora habilitowanego, decyzją Prezydium Rady Doskonałości Naukowej.
Działalność projektowa.
Jest autorem i współautorem wielu projektów symboli kościelnych i samorządowych, zrealizowanych przed powołaniem na stanowisko Przewodniczącego Komisji Heraldycznej, jak i w trakcie sprawowania tej funkcji w latach 2008–2015.
Zaprojektował herby osób duchownych i instytucji kościelnych:
Opracował wzory symboli dla jednostek samorządowych:
Zaprojektował godło Piastowskiego Towarzystwa Tenisowego. Brał udział w konkursach na godło Polskiego Towarzystwa Heraldycznego i „Baron de Montfarts International Heraldic Art Prize”, organizowanej przez Federation Genealogique et Heraldique de Belgique. Uczestniczył także we wstępnych pracach nad polskim herbem państwowym i herbem województwa mazowieckiego.]
Przynależność organizacyjna.
Od 1988 członek Polskiego Towarzystwa Heraldycznego. W latach 1997–2004 i 2010-2014 Członek Zarządu Polskiego Towarzystwa Heraldycznego.
Odznaczenia.
W grudniu 2019 roku ks. dr Paweł Dudziński odznaczony został przez kard. Kazimierza Nycza, arcybiskupa metropolitę warszawskiego, godnością kościelną "Rochettum et Mantolettum" — przywilejem rokiety i mantoletu w kolorze czarnym, przyznawanym w uznaniu za pracę dla parafii i diecezji.
Kontrowersje.
Zarzut nieprawidłowości w działalności Komisji Heraldycznej
W roku 2014 do Ministra Administracji i Cyfryzacji skierowany został list członków Zespołu Nauk Pomocniczych Historii i Edytorstwa przy Komitecie Nauk Historycznych PAN w sprawie nieprawidłowości w działalności Komisji Heraldycznej. Podniesione w piśmie zarzuty dotyczyły braku przejrzystości oraz obiektywizmu praktyk i procedur. Wskazano na zaistnienie konfliktu interesów w sytuacji projektowania symboli przez członków, pełniących jednocześnie funkcję ich opiniowania. W szczególności dotyczyło to osoby Pawła Dudzińskiego, jako przewodniczącego Komisji Heraldycznej. Wnioskowano o rekonstrukcję Komisji dla odzyskania przez nią opinii instytucji obiektywnej i wiarygodnej. Pismo podpisało 15 naukowców skupionych przy ZNPHiE.
Działalność projektową Paweł Dudziński zadeklarował zawiesić dopiero w roku 2015, po zwróceniu się przez Ministra Administracji Cyfryzacji do Komisji Heraldycznej z wnioskiem o podjęcie uchwały sankcjonującej jednoznaczny nakaz wyłączenia się autorów projektów z udziału w pracach Komisji Heraldycznej. Uchwała przyjęta została przez Komisję Heraldyczną na posiedzeniu 13 marca 2015 r.
Zarzut plagiatu w dorobku naukowym
Zarzut plagiatu w dorobku naukowym dra Pawła Dudzińskiego podnoszony był dwukrotnie. Po raz pierwszy w toku postępowania habilitacyjnego w roku 2014. Z uwagi na dwie negatywne recenzje habilitant na własny wniosek wycofał się z procedury habilitacyjnej. Kolejny raz pojawił się w postępowaniu wszczętym w roku 2016, w ramach którego negatywne recenzje dorobku naukowego przygotowali dr hab. Paweł Stróżyk prof. UAM oraz prof. dr hab. Wojciech Strzyżewski (UZ). Wskazano wielokrotne przypadki zapożyczeń fragmentów istniejących tekstów, a nawet treści znajdujących się na portalu wykop.pl, bez odnotowania ich wykorzystania w publikacjach. Dodatkowo dr hab. Edward Skibiński, prof. UAM, przekazał procedującej Radzie Wydziału Nauk Historycznych i Społecznych Uniwersytetu Kardynała Stefana Wyszyńskiego w Warszawie informację o kolejnych 9 zapożyczeniach z prac innych autorów publikowanych w Internecie. 11 grudnia 2017 r. Rada Wydziału Nauk Historycznych i Społecznych UKSW w Warszawie podjęła uchwałę w sprawie odmowy nadania stopnia doktora habilitowanego nauk humanistycznych w dziedzinie historia ks. dr Pawłowi Dudzińskiemu. 
Z uwagi na wniesione w styczniu 2018 r. odwołanie Centralna Komisji ds. Stopni i Tytułów uchyliła w czerwcu 2019 roku uchwałę Rady Wydziału NHiS UKSW i przekazała postępowanie do dalszego procedowania Radzie Wydziału Nauk Historycznych Uniwersytetu Mikołaja Kopernika w Toruniu. 12 listopada 2019 r. Rada Dyscypliny Historia UMK w Toruniu podjęła uchwałę o odmowie nadania stopnia doktora habilitowanego. Uchwała została utrzymana w mocy decyzją Prezydium Rady Doskonałości Naukowej z dnia 31 maja 2021 r. 
Z uwagi na brak formalno-prawnych działań wobec Przewodniczącego Komisji Heraldycznej ze strony uprawnionych organów administracji państwowej portal jakiznaktwoj.pl uruchomił w październiku 2022 r. "Licznik ks. Dudzińskieg"o. Licznik ma odliczać dni od daty roztrzygnięcia Prezydium Rady Doskonałości Naukowej do dnia, w którym ks. dr Paweł Dudziński przestanie pełnić funkcję Przewodniczącego Komisji Heraldycznej. 
Na podstawie treści pozyskanych z portalu jakiznaktwoj.pl dziennik Rzeczpospolita opublikował 12 grudnia 2022 r. artykuł informujący, iż „najważniejszym ciałem zajmującym się heraldyką kieruje osoba, której dwukrotnie nie udało się uzyskać habilitacji z powodu oskarżeń o plagiat”.
29 grudnia 2022 r. Minister Kultury i Dziedzictwa Narodowego prof. dr hab. Piotr Gliński wystąpił do Ministra Spraw Wewnętrznych i Administracji Mariusza Kamińskiego z wnioskiem o odwołanie dra Pawła Dudzińskiego ze składu Komisji Heraldycznej. W uzasadnieniu wniosku wskazano, że „podejrzenie popełnienia plagiatu jest zarzutem, który godzi w dobre imię Komisji i utrudnia wypełnianie przez nią ustawowych zadań”.

</doc>
<doc id="1052077" url="https://pl.wikipedia.org/wiki?curid=1052077" title="Andrzej Kruszka">
Andrzej Kruszka

Andrzej Kruszka (ur. 25 września 1922 w Obornikach Wielkopolskich, zm. 30 maja 2007) – oficer, prawnik, sędzia, adwokat, samorządowiec
Syn Antoniego Kruszki i Zofii z domu Karasiewicz. Sędzia Sądu Najwyższego w Warszawie (1955-1972), po przejściu w stan spoczynku w stopniu pułkownika w latach 1974-1990 adwokat w Zespole Adwokackim nr 1 w Warszawie. Dwukrotny radny Dzielnicowej Rady narodowej Warszawa Ochota.
Pułkownik Andrzej Kruszka za zasługi uhonorowany został między innymi: Krzyżem Kawalerskim Orderu Odrodzenia Polski, Srebrnym Krzyżem Zasługi, Złotym, Srebrnym i Brązowym Medalem "Siły Zbrojne w Służbie Ojczyzny", Złotym, Srebrnym i Brązowym Medalem "Za Zasługi dla Obronności Kraju", Medalem Zwycięstwa i Wolności 1945, Złotą Odznaką Honorową "Za Zasługi dla Warszawy", Medalem „Za udział w walkach o Berlin”.
„Odznaka Przyjaciela Dziecka” została mu przyznana za działalność społeczną na rzecz najmłodszych w Towarzystwie Przyjaciół Dzieci.

</doc>
<doc id="1052080" url="https://pl.wikipedia.org/wiki?curid=1052080" title="Stade Général Seyni Kountché">
Stade Général Seyni Kountché

Stade Général Seyni Kountché, znany również jako Stade du 29 Julliet to wielofunkcyjny stadion w stolicy Nigru – Niamey. Najczęściej pełni rolę stadionu piłkarskiego, a swoje mecze rozgrywa tam drużyna Sahel SC. Stadion pomieści 35 000 widzów.

</doc>
<doc id="1052081" url="https://pl.wikipedia.org/wiki?curid=1052081" title="Józef Kornhausel">
Józef Kornhausel



</doc>
<doc id="1052082" url="https://pl.wikipedia.org/wiki?curid=1052082" title="Waldemar Pawłowski">
Waldemar Pawłowski

Waldemar Pawłowski (ur. 1 września 1948 w Ostrołęce) – polski polityk, urzędnik samorządowy, poseł na Sejm III kadencji.
Życiorys.
Ukończył w 1977 studia na Wydziale Nauk Humanistycznych Katolickiego Uniwersytetu Lubelskiego. Był posłem na Sejm III kadencji z ramienia Akcji Wyborczej Solidarność. Należał do Stronnictwa Demokracji Polskiej, następnie związał się ze Zjednoczeniem Chrześcijańsko-Narodowym. W 2001 ubiegał się o reelekcję jako członek Ruchu Społecznego AWS. Potem był wiceprezesem działającej w latach 2003–2005 Republikańskiej Partii Społecznej. Około 10 lat później był białostockim pełnomocnikiem Polski Razem Jarosława Gowina.
Od 2002 zatrudniony w urzędzie miejskim w Białymstoku (m.in. na stanowisku zastępcy dyrektora departamentu).

</doc>
<doc id="1052084" url="https://pl.wikipedia.org/wiki?curid=1052084" title="Mauro Bellugi">
Mauro Bellugi

Mauro Bellugi (ur. 7 lutego 1950 w Buonconvento, zm. 20 lutego 2021) – włoski piłkarz występujący na pozycji obrońcy.
Z reprezentacją Włoch, w której w latach 1972–1979 rozegrał 31 meczów, wystąpił na mistrzostwach świata 1974 i 1978. Był rezerwowym na Euro 1980.

</doc>
<doc id="1052085" url="https://pl.wikipedia.org/wiki?curid=1052085" title="Ratusz w Cieszynie">
Ratusz w Cieszynie

Ratusz w Cieszynie – zabytkowy ratusz cieszyński, znajdujący się w narożniku południowej pierzei Rynku i ul. Srebrnej.
W południe z wieży ratusza rozlega się hejnał skomponowany z okazji 1150-lecia legendarnego założenia Cieszyna.
Historia.
Początkowo, do 1496 cieszyński ratusz był zbudowany drewniany był usytuowany pośrodku starego rynku. Wraz z wytyczeniem rynku w 1496 r. wzniesiono w tym miejscu z polecenia księcia Kazimierza II murowany ratusz z drewnianą wieżą. Ratusz ten spłonął w 1552 r. Odbudowany, został uszkodzony w czasie wojny trzydziestoletniej. Odnowiony został w 1661 r. W 1667 r. Krzysztof Palm ozdobił elewację ratusza bogatą dekoracją malarską. Obejmowała ona m.in. obok postaci Matki Boskiej z Dzieciątkiem i św. Wacława oraz herbów Księstwa i miasta także personifikacje Wiary, Nadziei, Mądrości i Sprawiedliwości, oplecione wstęgą z łacińskim napisem: "Haec domus odit, punit, conservat, honorat: nequitiam, pace, orimina, iura, probus" ("Ten dom nienawidzi niegodziwości, kocha pokój, karze zbrodnie, utrzymuje prawych, czci godnych"). Około 1670 roku na miejscu drewnianej wieży wzniesiono nową, murowaną.
Ratusz ponownie został uszkodzony w wyniku pożaru z 1720 roku. Kolejny budynek ukończony został w 1788 roku dzięki inicjatywie ks. Leopolda Szersznika, a następnie zniszczony kolejnym pożarem 6 maja 1789 roku - największym pożarem w dziejach Cieszyna. Nowy, klasycystyczny, dwukondygnacyjny ratusz o siedmioosiowej fasadzie zaprojektował Ignacy Chambrez. Budynek został uroczyście oddany do użytku w 1800 r. Budowa wieży ratuszowej trwała od 10 marca do 1 września 1801 roku. Przy ratuszu znajdował się piętrowy odwach z wysokim, mansardowym dachem. W części przylegającej do ratusza znajdował się sklepiony pasaż, łączący Rynek z ul. Ratuszową.
W 1818 roku architekt Florian Jilg dobudował salę teatralną. Ratusz częściowo spalił się w 1836 roku. Wnętrza odbudowano w 1846 roku według planów Józefa Kornhäusla, a fasadę zaprojektował Andrzej Kmenta. Salę posiedzeń Rady Miejskiej ozdobił fryz projektu Albina Prokopa, złożony z tarcz herbowych szlachty cieszyńskiej oraz godeł działających w mieście cechów rzemieślniczych. Uroczystego jej otwarcia dokonał cesarz Franciszek Józef I. Do 2006 r. wisiał tam jego portret, zastąpiony zaś został XIX-wiecznym herbem Cieszyna.
Latem 1984 roku wyremontowano znajdującą się w złym stanie wieżę ratuszową.
Od 2014 roku historyczne wnętrza sali sesyjnej cieszyńskiego ratusza są udostępniane na potrzeby ceremonii ślubnych.
Architektura.
Budynek ratusza był wielokrotnie odbudowywany i przerabiany, a jego obecny styl można określić jako barokowo-klasycystyczny. Usytuowany w południowej pierzei rynku, został wybudowany na planie prostokąta z lekko wciętym północno-wschodnim narożnikiem. Ratusz jest trzykondygnacyjny z dominująca wieżą zegarową wtopioną centralnie w korpus budynku. Fasada wybudowana została według planów Andrzeja Kmenta. W części środkowej znajduje się 6-osiowy ryzalit z balkonem wspartym na sześciu słupach, zwieńczony trójkątnym przyczólkiem z herbem miasta Cieszyna i dekoracją roślinną. Pionowe podziały fasady tworzą boniowane lizeny, pomiędzy którymi wstawiono okna w profilowanych obramieniach. Drugie piętro wydzielone zostało gzymsem 
Wieża ratuszowa jest wzniesiona na rzucie kwadratu z zaokrąglonymi narożnikami, udekorowana korynckimi pilastrami, na których wspiera się wydatny gzyms na kroksztynach i ganek z żelazną balustradą. Okna wieży w dolnej jej części są zamknięte łukiem pełnym, w górnej są kwadratowe, wszystkie w profilowanych obramieniach. Wieża przykryta blaszanym dachem namiotowym zwieńczonym czworoboczną latarnią ze zdwojonymi kolumnami w narożach. Wejście na wieżę poprzez dziewiętnastowieczne listwowe drzwi z okuciami. Zegar wieżowy został wyposażony w mechanizm, który został wykonany przez Jana Chrisa Boecka z Austrii w 1851 roku. W wieży zawieszone są dzwony z XVIII wieku; pierwszy z plakietką z przedstawieniem św. Michała; drugi wykonany przez Jana Grosmeina z Weiten.
Wnętrza rozplanowane są w układzie trzytraktowym, korytarzowym. W piwnicy zachowały się pomieszczenia przykryte sklepieniami sklepieniami kolebkowymi na gurtach i żaglastymi. Na parterze, w środkowej części budynku, znajduje się sień ze sklepieniem krzyżowo-kolebkowym na gurtach wspartych na pilastrach i filarach przyściennych. Od strony ulicy Srebrnej znajduje się druga sień, przykryta kolebką o łuku segmentowym, częściowo też sklepieniem żaglastym, doświetlona świetlikiem z dwoma oknami. Główna klatka schodowa posiada sklepienie kolebkowe o łuku segmentowym. Schody są trójbiegowe, w centralnym biegu otwarte na wnętrze klatki schodowej trzema arkadami o wykroju łuku koszowego, wspartymi na filarach. Ściany korytarza ozdobione są przyściennymi filarami. Część pomieszczeń na parterze posiada sklepienia kolebkowe z lunetami, krzyżowo-kolebkowe lub żaglaste. Na pierwszym piętrze wyróżnia się sala z trzema polami sklepień żaglastych na gurtach, znajdująca się w tylnym trakcie budynku, na drugim piętrze - dwa pomieszczenia w trakcie frontowym, które są sklepione żaglasto i żaglasto na gurtach oraz reprezentacyjna sala posiedzeń.
Sala sesyjna.
W 1906 roku przeniesiono Sąd Obwodowy do budynku przy ul. Garncarskiej. Miejsce po nim wykorzystano na biura zarządu miasta i sale posiedzeń: mniejszą — na obrady komisji i większą — na posiedzenia Rady Miejskiej. Nowa sali posiedzeń miejskiej rady została wyposażona w bogato zdobioną dębową boazerię i odrzwia, które sporządził stolarz Maksymilian Schubert. W dwóch narożnikach sali umieszczono secesyjne piece — kominki z herbami Cieszyna, wykonane w „Thonoffenfabrik" R. Weissa we Frydku. W trzecim rogu stanął zegar szafkowy, pochodzący z warsztatu cieszyńskiego zegarmistrza Franciszka Dibona. Ozdobę sali stanowił herbowy fryz, umieszczony pod częściowo wyzłacanym, stiukowym sufitem. Złożony został z 24 płaskorzeźbionych godeł cieszyńskich cechów rzemieślniczych, wykonanych przez rzeźbiarza Franciszka Kargera według projektu Jerzego Frischa i Leonarda Hulki. Drugą część fryzu wypełniło 39 herbów cieszyńskich książąt, przedstawicieli cieszyńskiej szlachty, a także herby Śląska i miasta Cieszyna. Zostały one namalowane przez Maksymiliana Salomona. Sala posiedzeń została wyposażona w komplet mebli, złożony z foteli, ław i stołów. Na frontowej ścianie w ciąg boazerii wprawiono olejny portret cesarza Franciszka Józefa. Pomiędzy oknami zawieszono siedem portretów posłów, którzy 6 maja 1779 roku podpisali Pokój Cieszyński. zostały one wykonane przez austriackiego malarza Jana Daniela Donata. Po przeciwnej stronie znalazło swe miejsce także siedem olejnych portretów Habsburgów będących jednocześnie książętami cieszyńskimi. Tylną ścianę ozdobiły portrety założycieli trzech miejskich fundacji — hr. Adama Wacława Paczyńskiego z Tenczyna, bar. Karola Cselesty i bar. Adama Borka. Autorem ideowej koncepcji sali posiedzeń i jej herbowego fryzu był radca budowlany Komory Cieszyńskiej Albin Teodor Prokop, który pozostawił w rękopisie jej opis wraz z historią powstania. Sala posiedzeń rady miejskiej została oddana do użytku 2IX 1906 roku, kiedy w ratuszu uroczyście podejmowano cesarza Franciszka Józefa I w czasie jego wizyty w Cieszynie.

</doc>
<doc id="1052089" url="https://pl.wikipedia.org/wiki?curid=1052089" title="MKO Abiola Stadium">
MKO Abiola Stadium

MKO Abiola Stadium to wielofunkcyjny stadion w Abeokuta w Nigerii. Najczęściej używany jako stadion piłkarski, a swoje mecze rozgrywa tam drużyna Abiola Babes. Stadion pomieści 15 000 widzów.

</doc>
<doc id="1052090" url="https://pl.wikipedia.org/wiki?curid=1052090" title="Setsoto National Stadium">
Setsoto National Stadium



</doc>
<doc id="1052091" url="https://pl.wikipedia.org/wiki?curid=1052091" title="Roman Giedrojć">
Roman Giedrojć

Roman Giedrojć (ur. 28 lutego 1950 w Bydgoszczy, zm. 27 sierpnia 2017 tamże) – polski polityk i urzędnik państwowy, poseł na Sejm III kadencji, w latach 2006–2008 zastępca głównego inspektora pracy, w latach 2016–2017 główny inspektor pracy.
Życiorys.
Syn Jana i Józefy. Ukończył w 1975 studia na Wydziale Mechanicznym Wyższej Szkoły Inżynierskiej w Koszalinie, uzyskując tytuł zawodowy magistra inżyniera o specjalności technika motoryzacyjna i energetyka. Był także absolwentem Akademii Rolniczej w Lublinie. Ukończył również studia podyplomowe z zakresu prawa pracy na Uniwersytecie im. Adama Mickiewicza w Poznaniu oraz kurs pedagogiczny dla nauczycieli w Centrum Doskonalenia Zawodowego Nauczycieli w Słupsku.
W 1985 podjął pracę w Państwowej Inspekcji Pracy. W 1986 po ukończeniu aplikacji inspektorskiej i złożeniu egzaminu państwowego został inspektorem pracy. Od 1994 kierował słupskim oddziałem Okręgowego Inspektoratu Pracy w Koszalinie. W latach 1997–2001 sprawował mandat posła III kadencji z ramienia AWS, bez powodzenia ubiegał się o reelekcję. Należał do Zjednoczenia Chrześcijańsko-Narodowego, przystąpił także do Chrześcijańskiego Ruchu Samorządowego (gdzie zasiadł w radzie naczelnej). W latach 1998–2001 był wiceprzewodniczącym Rady Ochrony Pracy przy Sejmie RP. Po reformie administracyjnej kraju stanął na czele słupskiego oddziału OIP w Gdańsku. Od 2006 do 2008 był zastępcą głównego inspektora pracy do sprawy nadzoru, następnie do 2016 ponownie pełnił poprzednią funkcję,
W 2014 powrócił do aktywności politycznej, z ramienia Prawa i Sprawiedliwości uzyskał mandat radnego sejmiku pomorskiego. W 2015 został liderem pomorskich struktur nowo powołanego Stowarzyszenia Chrześcijańsko-Narodowego. 4 lutego 2016 został powołany przez marszałka Sejmu Marka Kuchcińskiego na stanowisko głównego inspektora pracy.
Był wykładowcą z zakresu prawa pracy na Katolickim Uniwersytecie Lubelskim Jana Pawła II oraz w Społecznej Akademii Nauk w Łodzi i Wyższej Hanzeatyckiej Szkole Zarządzania w Słupsku.
W 2017 prezydent RP Andrzej Duda odznaczył go pośmiertnie Krzyżem Oficerskim Orderu Odrodzenia Polski. Wcześniej otrzymał Brązowy (1994) i Złoty (2004) Krzyż Zasługi. Został pochowany na Starym Cmentarzu w Słupsku.

</doc>
<doc id="1052096" url="https://pl.wikipedia.org/wiki?curid=1052096" title="Piotr Prędota">
Piotr Prędota

Piotr Prędota - (ur. 20 lipca 1982 w Lublinie) – polski piłkarz, napastnik, wychowanek i wieloletni zawodnik Motoru Lublin.
Piotr Prędota jest jednym z najskuteczniejszych strzelców w historii Motoru Lublin. W 243 spotkaniach ligowych w barwach klubu zdobył 67 goli.
Kariera piłkarska.
Piotr Prędota to szybki i bramkostrzelny napastnik, ulubieniec lubelskich kibiców, rodowity lublinianin, zawsze mocno związany z miastem i macierzystym klubem. Chociaż w swoim krótkim epizodzie w grającym wówczas w Ekstraklasie Górniku Łęczna nie zawojował polskich boisk, to w drużynie Motoru popularny w Lublinie "Pietia" strzelił wiele ważnych bramek.
W styczniu 2007 roku Prędota przebywał na testach w Dyskobolii, lecz ostatecznie do transferu nie doszło z powodu kontuzji lubelskiego napastnika. W sezonie 2006/2007 walnie przyczynił się do zdobycia mistrzostwa III ligi, za co w internetowym głosowaniu został uhonorowany przez lubelskich kibiców tytułem zawodnika sezonu. Po awansie pozostał podstawowym zawodnikiem Motoru Lublin, a grając we wszystkich meczach rundy jesiennej w pełnym wymiarze czasowym, strzelił 3 bramki.
Po zakończeniu rundy podpisał 2,5-letni kontrakt z walczącym o awans do Ekstraklasy Piastem Gliwice. W następnym sezonie, już na najwyższym szczeblu rozgrywek piłkarskich w Polsce, Prędota w barwach Piasta wystąpił w 16 meczach, nie strzelając bramki. W Pucharze Ekstraklasy i Pucharze Polski zawodnik w barwach gliwickiego zespołu w 9 meczach strzelił 4 gole, zaś w rozgrywkach Młodej Ekstraklasy w 9 meczach strzelił 2 bramki.
4 lipca 2009 roku podpisał kontrakt z Pogonią Szczecin. Zawodnik związał się ze szczecińską drużyną rocznym kontraktem.
Wiosną 2011 roku powrócił do Motoru, a w czerwcu 2012 roku podpisał kontrakt z beniaminkiem II ligi – Radomiakiem.

</doc>
<doc id="1052102" url="https://pl.wikipedia.org/wiki?curid=1052102" title="Jan Turski (polityk)">
Jan Turski (polityk)

Jan Edward Turski (ur. 23 czerwca 1940 w Krzyżanowie, zm. 5 maja 2016 w Warszawie) – polski polityk, dyplomata PRL i III RP, kierownik Urzędu do spraw Kombatantów i Osób Represjonowanych (2001–2006).
Życiorys.
Syn Wincentego i Janiny. Po ukończeniu w 1958 Technikum Mechanicznego w Żychlinie przez rok pracował jako tokarz w Łodzi. W 1964 ukończył studia z zakresu filozofii na Uniwersytecie Warszawskim.
Działalność polityczną rozpoczął od Zrzeszenia Studentów Polskich oraz Związku Młodzieży Socjalistycznej. Przez wiele lat należał do Polskiej Zjednoczonej Partii Robotniczej. Do 1970 był etatowym pracownikiem w zarządzie warszawskim i zarządzie głównym ZMS. Od 1971 pracował jako doradca w Urzędzie Rady Ministrów. Początkowo doradzał w sprawach młodzieży i wychowania wicepremierowi Wincentemu Kraśce, później Józefowi Tejchmie w zakresie współpracy z Polonią. W 1975 przeniósł się do Ministerstwa Spraw Zagranicznych, gdzie został wicedyrektorem departamentu konsularnego nadzorującego m.in. sprawy Polonii i emigracji.
W 1977 powołany został na stanowisko konsula generalnego PRL w Kolonii, gdzie pracował przez cztery lata. W latach 1988–1992 był konsulem generalnym w Sztokholmie, a w latach 1996–2001 kierował wydziałem konsularnym w ambasadzie RP w Berlinie (w randze radcy ministra).
W listopadzie 2001 został kierownikiem Urzędu do spraw Kombatantów i Osób Represjonowanych. W 2004 poparł postulat przywrócenia uprawnień kombatanckich żołnierzom Gwardii Ludowej i Armii Ludowej, co wzbudziło protesty części środowisk byłych żołnierzy podziemia niepodległościowego.
W 2005 z okazji 60. rocznicy forsowania Odry udekorował Wojciecha Jaruzelskiego medalem „Pro Memoria”, ustanowionym przez siebie w tym samym roku. 30 marca 2006 odwołano go z zajmowanej funkcji w administracji państwowej jako osobę odpowiadającą za przesłanie wniosku do prezydenta Lecha Kaczyńskiego o odznaczenie Wojciecha Jaruzelskiego Krzyżem Zesłańców Sybiru. W swoim oświadczeniu Jan Turski przeprosił Sybiraków i samego Wojciecha Jaruzelskiego za to, że ich martyrologia stała się „przedmiotem utarczek politycznych”.
Był członkiem rady Fundacji „Polsko-Niemieckie Pojednanie” oraz Rady Archiwalnej przy Naczelnym Dyrektorze Archiwów Państwowych. W 1992 należał do założycieli Unii Pracy, pełnił funkcję wiceprzewodniczącego rady krajowej tego ugrupowania. W 2005 bez powodzenia kandydował do Sejmu z listy SdPl (jako kandydat UP) w okręgu bydgoskim. W wyborach parlamentarnych dwa lata później również nie uzyskał mandatu, startując z listy LiD.
Został pochowany na cmentarzu Bródnowskim.

</doc>
<doc id="1052104" url="https://pl.wikipedia.org/wiki?curid=1052104" title="Stade George V">
Stade George V

Stade George V – piłkarski stadion w Curepipe na Mauritiusie. Swoje mecze rozgrywają na nim drużyny Curepipe Starlight SC i AS de Vacoas-Phoenix. Stadion pomieści 6200 ludzi. Był ostatnio odnowiony w 2003 roku.

</doc>
<doc id="1052106" url="https://pl.wikipedia.org/wiki?curid=1052106" title="Jednorożec (mitologia)">
Jednorożec (mitologia)



</doc>
<doc id="1052108" url="https://pl.wikipedia.org/wiki?curid=1052108" title="Dylan Neal">
Dylan Neal

Dylan Jeremy Neal (ur. 8 października 1969 w Richmond Hill) – kanadyjski aktor, scenarzysta i producent telewizyjny i filmowy.
Życiorys.
Wczesne lata.
Urodził się w kanadyjskiej prowincji Ontario – Richmond Hill. Cztery miesiące po jego urodzeniu, jego rodzina przeniosła się do Oakville w Ontario. Uczęszczał do prywatnej szkoły dla chłopców Appleby College w rodzimym Oakville, gdzie jego matka była nauczycielką. Początkowo chciał zostać zawodowym graczem squasha. Potem przeniósł się do szkoły średniej T. A. Blakelock High School, gdzie spędził ostatnie dwa lata nauki. To właśnie tam odkrył zamiłowanie do aktorstwa i uczestniczył w szkolnych programach teatralnych. W świetle swojej nowo odkrytej pasji i za radą swojego nauczyciela dramatu, Neal zdecydował, że chce zrobić karierę aktorską. Pracował jako dostarczyciel i dostawca pizzy.
Kariera.
Pierwszą poważną rolę otrzymał w roku 1989, występując w "" ("Prom Night III: The Last Kiss"), trzeciej części kultowego horroru. Przez pięć sezonów występował w serialu The WB "Jezioro marzeń" ("Dawson's Creek", 1998–2003) Kevina Williamsona jako homoseksualny policjant z prowincjonalnego miasteczka Doug Witter. W operze mydlanej CBS "Moda na sukces" ("The Bold and the Beautiful", 1994-97) grał postać Dylana Shawa, stażysty pracującego w Forrester Creations.
Kojarzony głównie z produkcjami telewizyjnymi, zaistniał na szklanym ekranie także m.in. w telefilmie "Człowiek prezydenta" ("The President’s Man", 2000) czy kanadyjskim serialu telewizyjnym "Więzy krwi" ("Blood Ties", 2007–2008). W dramacie erotycznym "Pięćdziesiąt twarzy Greya" ("Fifty Shades of Grey", 2015) wg bestsellerowej powieści E.L. James wcielił się w postać ojczyma głównej bohaterki (Dakota Johnson).
W serialu Hallmark "Cedar Cove" (2015) z Andie MacDowell wystąpił w roli reportera Philadelphia – Jacka Griffitha.
Życie prywatne.
21 września 1996 roku poślubił scenarzystkę i aktorkę Becky Southwell, z którą zamieszkał w Los Angeles. Para wychowuje dwoje dzieci.

</doc>
<doc id="1052111" url="https://pl.wikipedia.org/wiki?curid=1052111" title="Włodzimierz Wiertek">
Włodzimierz Wiertek

Włodzimierz Ludwik Wiertek (ur. 26 października 1948 w Topoli) – polski polityk i samorządowiec, rolnik, poseł na Sejm PRL i RP IX, X i I kadencji.
Życiorys.
Ukończył w 1968 technikum mechaniczne w Krakowie. Pracował w Państwowym Ośrodku Maszynowym w Topoli jako instruktor mechanizacji rolnictwa i kierownik kontroli jakości. W 1981 zaczął prowadzić indywidualne gospodarstwo rolne. W latach 1985–1993 pełnił funkcję posła IX, X oraz I kadencji (w 1993 bez powodzenia ubiegał się o reelekcję). Należał do Zjednoczonego Stronnictwa Ludowego i Polskiego Stronnictwa Ludowego „Odrodzenie”, od 1990 działał w Polskim Stronnictwie Ludowym. Przez kilka kadencji był radnym miasta i gminy Skalbmierz, po wyborach w 2006 został wybrany na stanowisko przewodniczącego rady. W 2010 uzyskał reelekcję z ramienia lokalnego komitetu wyborczego. W 2011 był niezależnym kandydatem do Senatu (zajął ostatnie, 7. miejsce w okręgu nr 81). W 2014 został wybrany do rady powiatu kazimierskiego (z ramienia lokalnego komitetu). W 2018 nie uzyskał reelekcji.
Odznaczony Srebrnym Krzyżem Zasługi (1987).

</doc>
<doc id="1052112" url="https://pl.wikipedia.org/wiki?curid=1052112" title="Bitwa o Kołobrzeg">
Bitwa o Kołobrzeg

Bitwa o Kołobrzeg – bitwa stoczona w dniach 4–18 marca 1945 roku w mieście Kołobrzeg, jedna z głównych bitew operacji pomorskiej podczas II wojny światowej.
Geneza.
Kołobrzeg w niemieckim systemie obronnym w 1945 spełniał rolę ważnego punktu ewakuacyjnego i bazy morskiej umożliwiającej między innymi lądowanie oddziałów desantowych przeznaczonych do uderzenia w skrzydło wojsk działających na kierunku berlińskim.
Wykorzystując podmiejskie tereny bagniste, rzekę Parsętę i Kanał Drzewny, Niemcy w 1944 roku rozpoczęli rozbudowę umocnień w mieście. W 1945 roku zbudowano system barykad, przystosowano do obrony budynki i stare forty ziemne położone w węzłowych punktach miasta. Siły obronne, liczące około 10 tysięcy żołnierzy, walczyły we współdziałaniu z jednostkami Kriegsmarine, dysponowały ciężkimi działami artylerii nabrzeżnej, artylerią okrętową, pociągiem pancernym, czołgami i działami pancernymi. W marcu 1945 roku miasto było przepełnione cywilnymi uchodźcami z Pomorza.
Przebieg bitwy.
4 marca od zachodu wzdłuż ulicy Trzebiatowskiej do Kołobrzegu podeszły czołgi radzieckiej 45. Brygady Pancernej Gwardii płk Morgunowa z 1 Armii Pancernej, które podjęły nieudaną próbę zdobycia miasta z marszu. W dniu 5 marca niemiecki kontratak odrzucił wojska radzieckie w południowo-zachodniej części miasta.
Właściwe oblężenie miasta rozpoczęto się w dniu 7 marca, gdy zaatakowały jednostki 1 Armii WP. Od południowego zachodu uderzyły jednostki 6 Dywizji doprowadzając do głębokiego włamania. W dniu 8 marca 3 Dywizja zamknęła pierścień okrążenia od wschodu. Szczególnie ciężkie walki toczone są we wschodniej części o kościół św. Jerzego, a w zachodniej o Białe i Czerwone Koszary. Do 12 marca, w ciężkich walkach, przełamano zewnętrzny pierścień obronny zdobywając Białe i Czerwone Koszary.
Od 12 do 17 marca walczono o przełamanie drugiego pierścienia obrony i umocnionych obiektów w śródmieściu, 13 marca do walki wprowadzono 4 Dywizję Piechoty i 4 Pułk Czołgów Ciężkich. W dywizjach zorganizowano grupy szturmowe. W tym okresie 6 Dywizja zbliżyła się z południa do portu, opanowała Wyspę Solną i sforsowała rzekę Parsętę. 3 Dywizja i 18 Pułk 6 Dywizji, wspierane przez czołgi i działa pancerne, walczyły o Stare Miasto, zdobyły gazownię i podeszły do stacji kolejowej. 4 Dywizja zdobyła tor wyścigowy, lokomotywownię i warsztaty kolejowe. W rejonie dworca kolejowego zniszczony został niemiecki pociąg pancerny "Panzerzug 72A", którego dowódcą był Gerhard Roeming.
14 marca 1945 roku radiostacja sztabu armii nadała do komendanta twierdzy, płk. Fullriede, wezwanie do poddania Kołobrzegu. Wobec odrzucenia propozycji kapitulacji oddziały 1 Armii wznowiły działania bojowe.
15 marca na redę kołobrzeską przybyły ze Świnoujścia, wezwane drogą radiową, posiłki niemieckie. Działanie lotnictwa polskiego, z powodu gęstej mgły, nie mogło przeszkodzić w desantowaniu. Mimo ognia artylerii desant zdołał wylądować i wykonał silne kontrataki, które odparto.
W nocy z 17 na 18 marca, po przegrupowaniu oddziałów i przygotowaniu artyleryjskim, rozpoczął się generalny szturm trzeciego pierścienia obrony. W godzinach rannych zostały zdobyte rejon stacji kolejowej i port. Nieprzyjacielowi udało się część sił ewakuować morzem. Reszta została zniszczona lub wzięta do niewoli (około 8000 jeńców). Własne straty wyniosły 1206 poległych i zaginionych bez wieści oraz około 2500 rannych.
Po walkach na kołobrzeskiej plaży odbyły się uroczyste zaślubiny Polski z morzem.
Upamiętnienie.
Walki żołnierzy polskich o Kołobrzeg zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. i po 1990 r. "KOŁOBRZEG 8 – 18 III 1945" oraz .

</doc>
<doc id="1052113" url="https://pl.wikipedia.org/wiki?curid=1052113" title="Pływacz (roślina)">
Pływacz (roślina)

Pływacz ("Utricularia" L.) – rodzaj owadożernych roślin należący do rodziny pływaczowatych (według systemu Reveala i APG II). Liczy ok. 215 gatunków, z których w Polsce występuje 5. Gatunkiem typowym jest "Utricularia vulgaris" L..
Systematyka.
"Akentra" Benj., "Aranella" Barnhart, "Askofake" Raf., "Avesicaria" (Kamieński) Barnhart, "Biovularia" Kamieński, "Bucranion" Raf., "Calpidisca" Barnhart, "Cosmiza" Raf., "Diurospermum" Edgew., "Enetophyton" Nieuwl., "Enskide" Raf., "Hamulia" Raf., "Lecticula" Barnhart, "Lentibularia" Ség., "Lepiactis" Raf., "Megozipa" Raf., "Meionula" Raf., "Meloneura" Raf., "Nelipus" Raf., "Orchyllium" Barnhart, "Pelidnia" Barnhart, "Personula" Raf., "Plectoma" Raf., "Pleiochasia" (Kamieński) Barnhart, "Plesisa" Raf., "Polypompholyx" Lehm., "Saccolaria" Kuhlm., "Sacculina" Bosser, "Setiscapella" Barnhart, "Stomoisia" Raf., "Tetralobus" A. DC., "Trilobulina" Raf., "Trixapias" Raf., "Vesiculina" Raf., "Xananthes" Raf. 
Należy do rodziny pływaczowatych ("Lentibulariaceae") Rich. in Poit. &amp; Turpin., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliopsida" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina pływaczowate ("Lentibulariaceae" Rich. in Poit. &amp; Turpin), plemię "Utricularieae" Dumort, rodzaj pływacz ("Utricularia" L.).
Na liście gatunków objętych ochroną ścisłą wymieniony jest również:

</doc>
<doc id="1052114" url="https://pl.wikipedia.org/wiki?curid=1052114" title="Stal Poznań">
Stal Poznań



</doc>
<doc id="1052115" url="https://pl.wikipedia.org/wiki?curid=1052115" title="Wewnętrzna Macedońska Organizacja Rewolucyjna">
Wewnętrzna Macedońska Organizacja Rewolucyjna

Wewnętrzna Macedońska Organizacja Rewolucyjna (WMRO) powstała w 1893 roku. Jej celem było wyzwolenie Bułgarów w Macedonii i Tracji spod panowania tureckiego oraz zbrojne zapewnienie im dominacji etnicznej i religijnej, co poczynając od 1904 roku wywołało analogiczną reakcję żywiołu greckiego. Najwybitniejszym działaczem WMRO był Goce Dełczew (zm. 1903).
W okresie II wojny światowej sprzymierzona z niemieckimi wojskami okupacyjnymi, brała udział w zwalczaniu partyzantki komunistycznej. Według większości źródeł spoza Republiki Macedonii, do II wojny światowej nie można mówić o programowym oddzielaniu przez WRMO pojęcia etnicznej macedońskości od etnicznej bułgarskości. Aktualnie z etosem tej organizacji sympatyzują główne nurty polityczne Republiki Macedonii, dodając doń pojęcie etnicznej Macedonii, ich zdaniem rozciągającej się na całym obszarze geograficznego regionu Macedonia.

</doc>
<doc id="1052116" url="https://pl.wikipedia.org/wiki?curid=1052116" title="Alsópetény">
Alsópetény

Alsópetény () – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Alsópetény liczy 734 mieszkańców (2009) i zajmuje obszar 19,68 km².

</doc>
<doc id="1052117" url="https://pl.wikipedia.org/wiki?curid=1052117" title="Utricularia">
Utricularia



</doc>
<doc id="1052119" url="https://pl.wikipedia.org/wiki?curid=1052119" title="FIFA World Cup 98">
FIFA World Cup 98



</doc>
<doc id="1052121" url="https://pl.wikipedia.org/wiki?curid=1052121" title="Bánk">
Bánk

Bánk – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Bánk liczy 691 mieszkańców (2009) i zajmuje obszar 9,9 km².

</doc>
<doc id="1052122" url="https://pl.wikipedia.org/wiki?curid=1052122" title="Stade de Khartoum">
Stade de Khartoum

Stade de Khartoum to wielofunkcyjny stadion w stolicy Sudanu - Chartumie. Najczęściej pełni rolę stadionu piłkarskiego, a swoje mecze rozgrywa na nim reprezentacja Sudanu. Stadion pomieści 25 000 widzów.

</doc>
<doc id="1052123" url="https://pl.wikipedia.org/wiki?curid=1052123" title="Berkenye">
Berkenye

Berkenye – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Berkenye zajmuje obszar 13,46 km²; w 2009 roku była zamieszkana przez 670 osób.

</doc>
<doc id="1052124" url="https://pl.wikipedia.org/wiki?curid=1052124" title="Artur Żmijewski (reżyser)">
Artur Żmijewski (reżyser)

Artur Jacek Żmijewski (ur. 26 maja 1966 w Warszawie) – polski artysta multimedialny i redaktor artystyczny kwartalnika „Krytyka Polityczna”, związany z Galerią Foksal. Jeden z głównych przedstawicieli nurtu sztuki krytycznej. Jest zwolennikiem poszerzana pola sztuki aż po granice tego, co uznawane jest za artystyczne. Mieszka i pracuje w Warszawie.
Życiorys.
W latach 1990–1995 studiował na Wydziale Rzeźby Akademii Sztuk Pięknych w Warszawie. Uczeń „Kowalni” – pracowni Grzegorza Kowalskiego, z której wywodzą się między innymi: Katarzyna Kozyra, Paweł Althamer, Jacek Markiewicz. Po studiach zajmował się fotografią oraz instalacją uznając je za bardziej adekwatne dla wyzwań współczesnego świata. W latach 90. należał do czołowych artystów nurtu sztuki krytycznej. Jego prace obracały się wokół tematów niewygodnych, dotykały obszarów tabu, zajmował się problematyką ciała i Innego. Okres ten zamknął manifestem „Stosowane sztuki społeczne”, w którym wypracował nową formułę społecznego zaangażowania. Realizacje Żmijewskiego z ostatnich lat mają wcielać ją w życie. W latach 1993–97 wspólnie z Moniką Zielińską i Katarzyną Kozyrą wydawał pismo Czereja. W 2005 reprezentował Polskę w pawilonie narodowym na Biennale w Wenecji. Pokazał tam pracę "Powtórzenie" – "reenactment" eksperymentu profesora Zimbardo. Wydarzenie to zostało uznane za kontrowersyjne i wzbudziło krytykę.
We wrześniu 2010 został wybrany kuratorem 7. Biennale Sztuki Współczesnej w Berlinie (festiwal w roku 2012). W roku 2007 wydał zbiór wywiadów z artystami „Drżące ciała”. Artyście już od czasów studenckich towarzyszy głęboka refleksja nad sztuką i sensem działań artystycznych. Żmijewski należy do twórców poszukujących takiego rodzaju działalności, który w jak największym stopniu pozwalałby, z jednej strony, na wzmocnienie oddziaływania sztuki, z drugiej – na poszerzanie jej pola aż po granice tego, co uznaje się za artystyczne.
W latach 2009-2011 członek Rady Programowej Zachęty Narodowej Galerii Sztuki. Związany z Fundacją Galerii Foksal.

</doc>
<doc id="1052125" url="https://pl.wikipedia.org/wiki?curid=1052125" title="Echo Investment">
Echo Investment

Echo Investment S.A. – polski deweloper, który realizuje inwestycje w trzech sektorach rynku nieruchomości: mieszkaniowym, biurowym i centrów handlowych.
Od 1996 roku spółka notowana jest na Giełdzie Papierów Wartościowych w Warszawie. Zrealizowała ponad 200 projektów w kilkudziesięciu miastach Polski o łącznej powierzchni przekraczającej 2 000 000 mkw. Ponadto posiada i zarządza największym w Polsce portfelem lokali na wynajem (PRS).
W latach 2015–2019 głównym akcjonariuszem (prawie 56% akcji) Echo Investment była grupa kapitałowa PIMCO-Oaktree-Griffin Real Estate. W grudniu 2019 roku cały pakiet nabyła węgierska firma Wing.

</doc>
<doc id="1052126" url="https://pl.wikipedia.org/wiki?curid=1052126" title="Diósjenő">
Diósjenő

Diósjenő – wieś i gmina w północnej części Węgier, w pobliżu miasta Rétság. Gmina liczy 2856 mieszkańców (styczeń 2011) i zajmuje obszar 57,5 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Pierwsza wzmianka o tej miejscowości pochodzi z roku 1282.

</doc>
<doc id="1052128" url="https://pl.wikipedia.org/wiki?curid=1052128" title="Maria Annunziata Burbon">
Maria Annunziata Burbon



</doc>
<doc id="1052132" url="https://pl.wikipedia.org/wiki?curid=1052132" title="Felsőpetény">
Felsőpetény

Felsőpetény () – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Felsőpetény liczy 735 mieszkańców (2009) i zajmuje obszar 14,5 km².

</doc>
<doc id="1052134" url="https://pl.wikipedia.org/wiki?curid=1052134" title="Sound of the Underground (singel)">
Sound of the Underground (singel)

"Sound of the Underground" to piosenka pop napisana i wyprodukowana przez: Miranda Cooper, Niara Scarlett, Brian Higgins, Xenomania oraz wydana jako pierwszy singel z debiutanckiego albumu brytyjskiego girlsbandu Girls Aloud, "Sound of the Underground" (2003). Utwór zajął #1 pozycję na notowaniu "UK Singles Chart" i przez cztery tygodnie okupywał szczyt tejże listy przebojów. Do tej pory singel sprzedał się w ponad 560.000 egzemplarzach oraz pokrył platyną. 
Teledysk.
Teledysk ukazuje członkinie zespołu na ringu podczas różnych scen: m.in. tańczące specjalnie przygotowaną choreografię, śpiewające do mikrofonów.
W czasie solowych ujęć wokalistek, członkinie zespołu siedzą na fotelach bądź stoją i śpiewają w klubie. 
Klip nagrywany był kilka dni po zakończeniu emisji serii telewizyjnego show "Popstars".

</doc>
<doc id="1052135" url="https://pl.wikipedia.org/wiki?curid=1052135" title="Kościół św. Mikołaja w Ujściu">
Kościół św. Mikołaja w Ujściu

Kościół św. Mikołaja w Ujściu – neobarokowy kościół parafialny w Ujściu, woj. wielkopolskie.
Historia.
Zbudowany w latach 1905 – 1907 za składek parafian na polecenie ks. Franciszka Renkawitza, ówczesnego proboszcza parafii. Został on zbudowany na miejscu kościoła zbudowanego w 1766 roku z dotacji wiernych oraz króla Stanisława Augusta Poniatowskiego metodą szachulcową.
Kościół z roku 1766 uległ jednak zniszczeniu w wyniku braku konserwacji i stało się koniecznością zbudowanie nowej świątyni.
2 sierpnia 1907 roku została dokonana konsekracja nowego kościoła przez biskupa Edwarda Likowskiego.
Architektura.
Fasadę tworzą trzy portale i dwie wieże (każda z nich ma 40m wysokości). Pomiędzy wieżami znajduje się figura św. Mikołaja wyrzeźbiona w piaskowcu.
Wnętrze kościoła składa się z nawy głównej, dwóch naw bocznych oraz pary kaplic transeptowych. Ze starego kościoła pochodzą drewniane ołtarze boczne, chrzcielnica, ambona oraz płaskorzeźby przedstawiające drogę krzyżową. W ołtarzu głównym znajduje się duży obraz przedstawiający św. Mikołaja. Obok ołtarza znajdują się 4 naturalnej wielkości figury ewangelistów.
Za ołtarzem znajdują się witraże św. Stanisława Szczepanowskiego i św. Ottona z Bambergu.

</doc>
<doc id="1052136" url="https://pl.wikipedia.org/wiki?curid=1052136" title="Borsosberény">
Borsosberény

Borsosberény – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Borsosberény zajmuje obszar 20,26 km²; w 2009 roku liczyła 1034 mieszkańców.

</doc>
<doc id="1052137" url="https://pl.wikipedia.org/wiki?curid=1052137" title="Stade Linité">
Stade Linité

Stade Linité (ang. Unity Stadium) – to wielofunkcyjny stadion w stolicy Seszeli, Victorii. Najczęściej pełni rolę stadionu piłkarskiego a swoje mecze rozgrywają tam oprócz reprezentacji Seszeli również kluby: Saint-Michel FC, Red Star FC, Seychelles Marketing Board FC, Sunshine FC, Saint-Louis FC, Northern Dynamo FC, Foresters FC. Został zbudowany w 1992 roku i pomieści 10 000 widzów.

</doc>
<doc id="1052143" url="https://pl.wikipedia.org/wiki?curid=1052143" title="Horpács">
Horpács

Horpács – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Horpács liczy 178 mieszkańców (2009) i zajmuje obszar 6,72 km².

</doc>
<doc id="1052147" url="https://pl.wikipedia.org/wiki?curid=1052147" title="Con Games">
Con Games

Con Games – amerykański film akcji wydany na rynku video w roku 2001. W rolach głównych obsadzono Erica Robertsa ("Najlepsi z najlepszych", "Uciekający pociąg") oraz Tommy'ego Lee Thomasa, który także wyprodukował film. Film dedykowano pamięci Matthew Ansary.
Opis fabuły.
Senator Whitmeyer, którego wnuk został zamordowany w jednym z kalifornijskich więzień, prosi byłego żołnierza Johna Woodrowa o przeprowadzenie dochodzenia w owym miejscu. Woodrow zostaje schwytany przez oficera Hopkinsa, który to – jak się okazuje – jest właśnie sprawcą zbrodni. Hopkins poddaje Woodrowa stopniowym torturom, chcąc poznać jego tożsamość.

</doc>
<doc id="1052148" url="https://pl.wikipedia.org/wiki?curid=1052148" title="Keszeg">
Keszeg

Keszeg – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Keszeg zajmuje obszar 9,95 km²; w 2009 roku liczyła 702 mieszkańców.

</doc>
<doc id="1052149" url="https://pl.wikipedia.org/wiki?curid=1052149" title="Język domari">
Język domari

Język domari – język z grupy indoaryjskiej języków indoeuropejskich. Wywodzi się z sanskrytu za pośrednictwem języków prakryckich. Posługują się nim bliskowschodnie społeczności Domów.
Język domari jest pokrewny innym językom indoaryjskim z grupy centralnej, np. hindi, urdu, pendżabskiemu czy romani, z którym łączy go podobna geneza. Oba te języki uformowały się poza obszarem subkontynentu indyjskiego wśród wędrownych grup Indusów, pochodzących najprawdopodobniej z kasty Domba, przemieszczających się na zachód przez tereny języka perskiego. Domowie opuścili jednak Indie w VI wieku n.e., a więc około 400 lat przed Romami, przez co ich język mimo licznych podobieństw, prezentuje bardziej archaiczny zestaw cech. Na rozwój domari, jego gramatykę, system fonetyczny i słownictwo duży wpływ wywarły (i wciąż wywierają) języki perski i arabski.
Obecnie jest on językiem zagrożonym, wypieranym w coraz większym stopniu przez języki większościowe w krajach, gdzie zamieszkują Domowie. Dzieje się tak zarówno w wyniku wpływu kultury masowej, jak i społecznej marginalizacji oraz prześladowań jego użytkowników. Domari nie posiada standardu literackiego, ani powszechnie uznawanej ortografii. Na ogół zapisuje się go pismem arabskim.
Przykłady.
1 "yek"
2 "di"
3 "tirin"
4 "ishtar"
5 "pench"
6 "shesh"
7 "hoft"
8 "haysht" / "haytek"
9 "nu"
10 "dez"
- "Haa baarum." („To jest mój brat.”)
- "Keetur mans-ur?" („Gdzie jest twój mąż?”)
- "Na djami." („Nie wiem.”)
- "Baare sta." („Jest na zewnątrz.”)
- "Kek halor?" („Jak się masz?”)
- "Ghay shtum." / "Ghay hromi." („Dobrze.”) 
- "Ar westi!" („Zapraszam!” / „Chodź, usiądź!”)

</doc>
<doc id="1052150" url="https://pl.wikipedia.org/wiki?curid=1052150" title="Kétbodony">
Kétbodony

Kétbodony – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Kétbodony liczy 526 mieszkańców (2001 r.) i zajmuje obszar 13,05 km².

</doc>
<doc id="1052151" url="https://pl.wikipedia.org/wiki?curid=1052151" title="Freddy kontra Jason">
Freddy kontra Jason

Freddy kontra Jason (ang. "Freddy vs. Jason") – amerykański filmowy horror typu slasher z 2003 roku. Crossover dwóch dreszczowców z lat osiemdziesiątych: "Koszmaru z ulicy Wiązów" (1984) oraz "Piątku, trzynastego" (1980).
Reżyserii filmu podjął się azjatycki twórca Ronny Yu, który blisko pięć lat wcześniej zabłysnął w amerykańskim świecie filmowym czwartą częścią przygód "Laleczki Chucky". W kinach "Freddy kontra Jason" miał zadowalającą frekwencję i przyniósł twórcom dochód osiemdziesięciu milionów dolarów.
Fabuła.
Freddy Krueger (Robert Englund), morderca ze Springwood, tkwi w piekle, przez co nie może kontynuować swoich okrutnych morderstw, póki mieszkańcy ulicy Wiązów nie przypomną sobie o jego zbrodniach. Postanawia wykorzystać psychopatycznego zabójcę znad Crystal Lake, Jasona Voorheesa (Ken Kirzinger), który w jego imieniu miałby dokonać rzezi na ulicy Wiązów. Pod postacią Pameli Voorhees (Paula Shaw), jedynej osoby, której Jason słuchał, Krueger przekonuje Voorheesa, by wymordował on nastolatków z ulicy Wiązów i przebudził w mieszkańcach miasta przekonanie, że sprawcą zbrodni jest Krueger.
Grupa młodzieży – Lori (Monica Keena), Kia (Kelly Rowland), Gibb (Katharine Isabelle) i Blake (David Kopp) – jest przesłuchiwana przez zastępcę szeryfa Scotta Stubbsa (Lochlyn Munro) w sprawie zabójstwa Treya (Jesse Hutch), chłopaka Gibb, który został zadźgany maczetą podczas imprezy odbywającej się w domu Lori. Po powrocie z komisariatu, Blake zostaje zamordowany przez Jasona.
Następnego dnia w szkole Kia, Gibb i Lori dowiadują się o zabójstwie Blake’a. Lori opowiada przyjaciółkom o swoim śnie, w którym objawił się jej Freddy Krueger. W szkole zjawia się dawny chłopak Lori, Will (Jason Ritter), który był przetrzymywany w szpitalu psychiatrycznym, ponieważ widział jak ojciec Lori – dyrektor zakładu – morduje jej matkę. Późnym wieczorem wszyscy wybierają się na rave, które odbywa się na opuszczonym polu uprawnym. Gibb zażywa pigułki gwałtu i zasypia, stając się tym samym bezwolną, potencjalną ofiarą Freddy’ego. Jednak, gdy ten ma zamiar ją uśmiercić, wyręcza go Jason, który stalowym prętem przebija ciało śpiącej dziewczyny i szykującego się do zgwałcenia jej imprezowicza, pochylającego się nad nią. Jason morduje grupę innych obecnych na imprezie nastolatków, tymczasem Lori, Will i Kia uciekają wraz z dwójką innych licealistów – Freeburgiem (Kyle Labine), organizatorem zabawy, i Lindermanem (Chris Marquette).
Następnego dnia bohaterowie, wraz z agentem Stubbsem, wybierają się do szpitala psychiatrycznego w Westin Hill, by zdobyć hipnocyl, lek, który pacjentom kliniki zapewnia bezpieczne sny, a co za tym idzie – ratuje ich od Freddy’ego. Freeburg zostaje opętany przez Kruegera i likwiduje większą część leków. Na miejscu zjawia się Jason, który morduje jednego z ochroniarzy, a następnie również Stubbsa. Freeburg, za pomocą dwóch strzykawek, usypia i unieszkodliwia Jasona, jednak nim spełnia swój plan, Voorhees przecina go maczetą na pół. Lori, Will, Kia i Linderman eksportują nieprzytomnego Jasona nad Crystal Lake, uważając, że najlepszym scenariuszem będzie zwycięstwo Jasona nad Freddym na „własnym polu”. Zadaniem Lori jest zażycie hipnocylu i popadnięcie w sen, a następnie wyciągnięcie Freddy’ego ze świata snu do rzeczywistości. W tym celu przyjaciele Lori mają ją w odpowiednim momencie obudzić. Gdy plan jest realizowany, zbudza się Jason i dochodzi do wypadku samochodowego. Okazuje się, że van zatrzymał się nieopodal Camp Crystal Lake, gdzie też bohaterowie się udają. Po zjawieniu się w jednej z opuszczonych kabin, bohaterowie zostają zaatakowani przez Jasona, a w domku wybucha pożar. W konfrontacji z Jasonem, Linderman zostaje nadziany na fragment fundamentu, niefortunnie wystający ze ściany. Ręka Lori zostaje poparzona, więc dziewczyna się budzi, ściągając tym samym Freddy’ego do realnego świata. Nim Jason i Freddy przystępują do pojedynku, Voorhees morduje Kię. Po dłuższej walce Kruegera i Voorheesa, do akcji wkraczają także Will i Lori, którzy najpierw nawilżają benzyną podest, na którym walczą psychopaci, by następnie go podpalić. Po dłuższej walce wydaje się, że mordercy zostali unicestwieni, jednak niespodziewanie Freddy, z maczetą Jasona w dłoni, rusza na Lori i Willa. Nagle z jeziora wynurza się Jason, który przebija go jego własną, oderwaną dłonią, a następnie wpada do wody, osłabiony w wyniku ran odniesionych w walce z Freddym. Freddy, w wyniku przebicia, pada na kolana, a Lori dekapituje go maczetą Voorheesa. Zarówno ciało jak i głowa Freddy’ego wpadają do wody. Następnie Lori wrzuca do wody maczetę Jasona.
Następnego ranka Jason wychodzi z jeziora, trzymając w lewej ręce maczetę, a w prawej odciętą głowę Freddy’ego. Gdy Jason wychodzi z wody i znajduje się na lądzie, głowa Freddy’ego mruga, a następnie w tle słychać złowieszczy śmiech Freddy’ego.
Alternatywny początek.
Istnieje zlikwidowana sekwencja początkowa filmu, rozgrywająca się na kempingu Camp Crystal Lake. Chłopiec, imieniem Billy, opowiada młodej opiekunce Heather (Odessa Munroe) o swoim koszmarze. Prosi ją, by została z nim do momentu, aż zaśnie, jednak ta odmawia i urządza sobie kąpiel nago w miejscowym jeziorze. Nad Crystal Lake płoszą ją jednak dziwne odgłosy, więc Heather panikuje i ubiera się z powrotem, rezygnując z kąpieli. Jest ścigana przez grasującego na kempingu mordercę – Jasona Voorheesa, więc ucieka do kabiny, w której zostawiła Billy’ego. Drzwi są zamknięte, a chłopiec ignoruje wołanie o pomoc Heather, zostawiając ją na pastwę losu Jasonowi. Scena, choć przemontowana i dość merytorycznie zmieniona, została ujęta w filmie, podczas napisów końcowych identyfikując jednak postać Heather jako „dziewczynę znad jeziora” oraz pozbywając się postaci Billy’ego. Sekwencja była przez krótki okres udostępniona w serwisie YouTube.
Alternatywne zakończenie.
W alternatywnym zakończeniu, rozgrywającym się dwa miesiące od finałowych wydarzeń filmu, Lori i Will spędzają upojną noc w domu dziewczyny. Para decyduje się na odbycie stosunku płciowego, który z czasem dla Lori staje się coraz mniej przyjemny. Ostatecznie Will zmienia się we Freddy’ego Kruegera i zabija Lori.
Odbiór.
Film został negatywnie odebrany przez krytyków. Serwis Rotten Tomatoes przyznał mu wynik 41%. Albert Nowicki (witryna His Name Is Death) nazwał "Freddy’ego kontra Jasona" „najbardziej rozczarowującym horrorem ostatnich lat”, a także „na wpół amatorską sieczką”, nakręconą przez „nieodpowiedzialną ekipę realizacyjną”.
Sequel.
Od kilku lat regularnie powraca się do spekulacji dotyczących ewentualnej kontynuacji wątku przedstawionego w filmie. Pierwotną kontynuacją historii była limitowana seria komiksów Dynamite Entertainment pt. "Freddy vs. Jason vs. Ash", w której antybohaterowie "Koszmaru z ulicy Wiązów" i "Piątku, trzynastego" stanęli naprzeciw bohatera "Martwego zła" Sama Raimiego. W wywiadzie udzielonym w marcu 2006 roku Robert Englund zdradził, że wytwórnia New Line Cinema jest w trakcie rozmów z Johnem Carpenterem dotyczących wykorzystania w sequelu postaci Michaela Myersa. Niemniej jednak, obecnie informacji na temat domniemanego sequela brakuje.
New Line Cinema zajęła się z kolei dystrybucją remake’ów korzeni obydwu serii – w lutym 2009 roku na ekranach amerykańskich kin zadebiutował film Marcusa Nispela "Friday the 13th", reboot pierwowzoru Seana S. Cunninghama; zaś w roku 2010 zaprezentowano w kinach remake "Koszmaru z ulicy Wiązów" Wesa Cravena. Oba filmy zostały jednak negatywnie przyjęte przez krytyków.

</doc>
<doc id="1052152" url="https://pl.wikipedia.org/wiki?curid=1052152" title="Alsopeteny">
Alsopeteny



</doc>
<doc id="1052155" url="https://pl.wikipedia.org/wiki?curid=1052155" title="Kisecset">
Kisecset

Kisecset – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Kisecset liczy 176 mieszkańców (2009) i zajmuje obszar 8,62 km².

</doc>
<doc id="1052156" url="https://pl.wikipedia.org/wiki?curid=1052156" title="Komandosi śmierci">
Komandosi śmierci

Komandosi śmierci (ang. "Deadly Heroes", 1993) – niskobudżetowy amerykański film sensacyjny klasy "B" w reżyserii Menahema Golana, twórcy "Oddziału Delta" (1986).
Treść filmu.
Lotnisko w Atenach. Brad Cartowski (Michael Paré), członek elitarnych sił specjalnych amerykańskiej marynarki wojennej (United States Navy SEALs), towarzyszy żonie Marcy i synkowi Paulowi wracającym z wakacji. Nagle chłopiec zwraca uwagę ojca na trzech mężczyzn i kobietę. Ci okazują się niebezpiecznymi, uzbrojonymi terrorystami. Dochodzi do strzelaniny, w wyniku której ranny Brad trafia do szpitala. Tymczasem przestępcy brutalnie porywają do samolotu zakładników, wśród których jest Marcy. W zamian za ocalenie życia pasażerów i pilotów, bandyci żądają uwolnienia swojego przywódcy, Jose Marii Carlosa (Billy Drago), który czeka na proces w Stanach Zjednoczonych. Prezydent zezwala na przewiezienie Carlosa pod eskortą dawnego szefa Brada, agenta CIA Cody'ego Granta (Jan-Michael Vincent). Ten wykonuje zadanie. Terroryści stawiają jednak nowe warunki. Zamierzają bowiem lecieć do Afryki Północnej. Uwalniają też część zakładników, lecz Marcy, która została faworytką Carlosa, zostaje na pokładzie. Wkrótce Cody odwiedza leżącego w szpitalu Brada i obaj – wyposażeni w arsenał wyrafinowanej broni – postanawiają wyruszyć do Afryki, by uwolnić Marcy. Na miejscu Brad zostaje jednak schwytany przez podwładnych Carlosa i zostaje poddany torturom.
Wydanie filmu.
Pierwotnie projekt miał być filmem kinowym, jednak twórcy postanowili wydać go na rynku VHS (po latach także DVD) i w wybranych kinach amerykańskich przy dystrybucji niezależnej firmy 21st Century Film Corporation. Film był też wyświetlany w trakcie kilku hucznych festiwali, w tym 1993 MIFED Film Market.
W 2002 21st Century Film Corporation dystrybuowało film na terenie Wielkiej Brytanii, gdzie "Komandosi śmierci" opublikowani zostali na dyskach DVD. W Stanach Zjednoczonych obraz nie został wydany na DVD, a w 2010 Sony Pictures Home Entertainment (wcześniej wiązane z tytułem) złożyło oświadczenie, według którego nie ma żadnych planów co do publikacji filmu.
W Polsce film emitowały stacje telewizyjne: Polsat, TV4 oraz TVP 1, wcześniej był on także wydany na kasetach VHS dzięki VIM-owi. Nigdy nie trafił na dyski DVD, jednak w 2010 został zaprezentowany użytkownikom internetowych portali oferujących możliwość oglądania filmów on-line (osiu.pl, playtube.pl etc.).
Opinie.
Opinie na temat filmu były skrajnie złe. O ich nieprzychylności świadczy fakt, że "Komandosi śmierci" znaleźli się wśród stu najgorszych filmów według bazy filmowej Internet Movie Database (IMDb).

</doc>
<doc id="1052158" url="https://pl.wikipedia.org/wiki?curid=1052158" title="Legénd">
Legénd

Legénd () – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Legénd liczy 504 mieszkańców (2009) i zajmuje obszar 18,41 km².

</doc>
<doc id="1052159" url="https://pl.wikipedia.org/wiki?curid=1052159" title="Dum dum">
Dum dum



</doc>
<doc id="1052160" url="https://pl.wikipedia.org/wiki?curid=1052160" title="Cerometria">
Cerometria

Cerometria – jedna z metod miareczkowania, która wykorzystuje mianowane roztwory siarczanu ceru(IV), Ce(SO4)2. W cerometrii oznacza się substancje o własnościach redukujących. Najczęściej stosowanym wskaźnikiem w cerometrii jest fenantrolina.

</doc>
<doc id="1052161" url="https://pl.wikipedia.org/wiki?curid=1052161" title="Nagyoroszi">
Nagyoroszi

Nagyoroszi – wieś i gmina w północnej części Węgier, w pobliżu miasta Rétság. Gmina Nagyoroszi liczy 2116 mieszkańców (styczeń 2011) i zajmuje obszar 40,03 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.

</doc>
<doc id="1052162" url="https://pl.wikipedia.org/wiki?curid=1052162" title="Lista odcinków serialu anime Fullmetal Alchemist">
Lista odcinków serialu anime Fullmetal Alchemist

Poniżej znajduje się lista odcinków serialu anime Fullmetal Alchemist. Anime powstało na podstawie mangi autorstwa Hiromu Arakawy. Było emitowane w latach 2003-2004.

</doc>
<doc id="1052163" url="https://pl.wikipedia.org/wiki?curid=1052163" title="Nézsa">
Nézsa

Nézsa – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
We wsi znajduje się zabytkowy pałac.
Gmina Nézsa liczy 1091 mieszkańców (2009) i zajmuje obszar 18,68 km².

</doc>
<doc id="1052164" url="https://pl.wikipedia.org/wiki?curid=1052164" title="Jan Załuska">
Jan Załuska

Jan Załuska (ur. 25 maja 1889 w Rachodoszczach, zm. 9–11 kwietnia 1940 w Katyniu) – pułkownik piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 25 maja 1889 w Rachodoszczach, w ówczesnym powiecie zamojskim guberni lubelskiej, w rodzinie Aleksandra i Agnieszki z Kawałków. W 1905 uczestniczył w strajku szkolnym. W 1908 ukończył Gimnazjum Towarzystwa Kultury Polskiej w Warszawie, a następnie Wydział Budowy Maszyn Szkoły Politechnicznej we Lwowie. Od 1913 działał w Związku Strzeleckim w Zakopanem. Ukończył kursy podoficerskie.
Od 4 sierpnia 1914 służył w I Brygadzie Legionów Polskich. Dowodził plutonem 4 kompanii 2 pułku piechoty. Ranny pod Kuklami (1915) i dwukrotnie pod Studzienicą. Po wyleczeniu z ran przeniesiony 1 sierpnia 1915 do 6 pułku piechoty na komendanta 3. kompanii. 6 lipca 1916 został ranny w czasie bitwy pod Kostiuchnówką. W czasie służby w Legionach awansował na kolejne stopnie: chorążego (23 sierpnia 1915), podporucznika (11 listopada 1915) i porucznika (1 listopada 1916). Był autorem projektu pierwszej odznaki pamiątkowej 6 pp oraz autorem wspomnienia pośmiertnego chorążego Stanisława Mitery, opublikowanego w pracy zbiorowej „Rok bojów na Polesiu”.
Po kryzysie przysięgowym wstąpił do Polskiej Siły Zbrojnej. Pełnił służbę w Obozie Ćwiczeń Wojsk Polskich Nr 6 w Zambrowie, a następnie był wykładowcą taktyki i dowódcą kompanii w Szkole Podchorążych w Ostrowi Mazowieckiej. Tam opracował podręcznik „Taktyka”.
W Wojsku Polskim od 1 listopada 1918. Był komendantem Szkoły Podchorążych Piechoty w Chełmie. 12 listopada 1919 został dowódcą batalionu szkolnego w Wielkopolskiej Szkole Podchorążych Piechoty w Bydgoszczy (do lipca 1920 w Poznaniu). Od 14 kwietnia do 1920 był hospitantem szkół wojskowych we Francji. 3 maja 1922 został zweryfikowany w stopniu majora ze starszeństwem od 1 czerwca 1919 i 322. lokatą w korpusie oficerów piechoty. Następnie pełnił służbę w Oficerskiej Szkole dla Podoficerów w Bydgoszczy na stanowisku dowódcy batalionu szkolnego, pozostając oficerem nadetatowym 37 pułku piechoty. W październiku 1924 został przesunięty na stanowisko dyrektora nauk. 3 maja 1926 prezydent RP nadał mu stopień podpułkownika ze starszeństwem z dnia 1 lipca 1925 i 27. lokatą w korpusie oficerów piechoty. W listopadzie 1927 został przeniesiony do 82 pułku piechoty w Brześciu na stanowisko zastępcy dowódcy pułku. Od grudnia 1930 do 15 lipca 1938 był dowódcą 8 pułku piechoty Legionów w Lublinie. 21 grudnia 1932 prezydent RP nadał mu z dniem 1 stycznia 1933 stopień pułkownika w korpusie oficerów piechoty i 3. lokatą. Równocześnie pełnił funkcję przewodniczącego Koła Miejscowego Szóstaków, "zrzeszenia o charakterze koleżeńsko-towarzyskim, opartym na silnych więzach wspólnej tradycji walk i pracy w myśl Idei i rozkazów Komendanta". W czerwcu 1938 został przeniesiony do Dowództwa Okręgu Korpusu Nr II w Lublinie na stanowisko dowódcy Obrony Przeciwlotniczej.
20 września 1939 we Włodzimierzu dostał się do sowieckiej niewoli. 28 października 1939 przebywał w Jużskim Obozie Jeńców. W listopadzie lub na początku grudnia 1939 został przeniesiony do obozu w Kozielsku. Między 7 a 9 kwietnia 1940 został przekazany do dyspozycji naczelnika Zarządu NKWD Obwodu Smoleńskiego (lista nr 015/2 z 5 kwietnia 1940). Między 9 a 11 kwietnia 1940 zamordowany w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
Od 23 kwietnia 1921 żonaty z Marią z Klimontowiczów, z którą miał troje dzieci: Zofię, Tadeusza i Jerzego.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 został awansowany pośmiertnie na stopień generała brygady. Awans został ogłoszony w dniu 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1052165" url="https://pl.wikipedia.org/wiki?curid=1052165" title="Electric Light Orchestra II">
Electric Light Orchestra II



</doc>
<doc id="1052166" url="https://pl.wikipedia.org/wiki?curid=1052166" title="Rynek Starego Miasta w Olsztynie">
Rynek Starego Miasta w Olsztynie

Rynek Starego Miasta – oficjalna nazwa to ulica Stare Miasto – główny plac olsztyńskiego Starego Miasta, który znajduje się w środku Starego Miasta. Przy Rynku Starego Miasta znajdują się kamienice, które w większości zostały zniszczone przez Armię Radziecką w lutym 1945 roku po zdobyciu miasta. Dziś mieszczą się w nich liczne sklepy i restauracje. Na środku rynku znajduje się Stary Ratusz, w którym się mieści dzisiaj Wojewódzka Biblioteka Publiczna, która przeszła również generalny remont wraz z Rynkiem otaczającym Stary Ratusz.
Dane Rynku.
Rynek Starego Miasta znajduje się w środku Starego Miasta i ma kształt prostokątny.
Od Rynku Starego Miasta odbiegają następujące ulice:
Historia Rynku.
Nazwa Rynku za czasów Prus Wschodnich brzmiała "Markt" – czyli Rynek. Początki Rynku sięgają XIV wieku, wraz z budową Starego Ratusza i osiągnięciem przez Olsztyn praw miejskich. Rynek zawsze pełnił rolę miejsca handlu w Olsztynie od początku swego istnienia. Rynek, jak i większość miasta Olsztyna uległ zniszczeniu przez pożar, który zniszczył większość domów i budynków na terenie miasta. Z okolicznych miast i wsi ludzie przyjeżdżali tu przede wszystkim na handel żywnością oraz towarami. Handel również odbywał się w samym Starym Ratuszu i w jego piwnicach. Pozycja Rynku spełniała strategiczną rolę, była pośrodku osi północ-południe, na północ "Górne Przedmieście" (Oberrohstadt) i ulica Staromiejska (dawna ulica Górna – Oberstr.) prowadząca do Bramy Górnej – również znanej jako Wysoka Brama. Zaś na południe Dolne Przedmieście (Unterrohstadt) i ulica Prosta (Richtstr.), która prowadzi do miejsca dawnej Bramy Dolnej – która dziś już nie istnieje. 15 grudnia 1907, uruchomiono linię tramwajową linii 1 łączącą pierwotnie Most św. Jana (a później Jezioro Długie) przy ulicy Prostej z Dworcem Głównym przez ulicę Staromiejską; tramwaje przejeżdżały przez wschodnią część Rynku. Do lat 20. XX wieku, na terenie Rynku znajdował się browar, który został rozebrany w celu powiększenia Starego Ratusza.
Rynek uległ znacznemu zniszczeniu podczas II wojny światowej. Większość kamienic została celowo zniszczona albo podpalona przez żołnierzy Armii Czerwonej. Nazwę "ulica Stare Miasto" nadano w późnych latach 40. XX wieku.
Rynek został odbudowywany w latach 50. XX wieku, ale nie został odtworzony w kształcie, jaki był przed wybuchem II wojny światowej. Zniszczone w 1945 roku eklektyczne kamienice z końca XIX i początku XX wieku zastąpiły kamienice stylizowane na budynki renesansowe i barokowe, zdobione sgraffito i wyrzeźbionymi wizerunkami osób walczących o polskość na terenach Warmii i Mazur jak Michał Kajka. Ten wystrój kamienic przetrwał na większości kamienic przy Rynku, poza niektórymi wyjątkami m.in. Stary Ratusz.
W trakcie remontu elewacji Starego Ratusza w 2003 roku odkryto pod tynkiem fragmenty gotyckiej elewacji z cegły i zdobień tzw. "oślich grzbietów", w związku z czym podjęto decyzję o ich wyeksponowaniu i częściowej rekonstrukcji średniowiecznych otworów okiennych.
Do 20 listopada 1965, po wschodniej stronie Rynku jeździły tramwaje w kierunku Mostu Św. Jana i Jeziora Długiego linii 1. Zlikwidowano je z powodu większej efektywności i wydajności autobusów.
Przez dokładnie 100 lat, od roku 1911 aż do roku 2011 w kamienicy przy ul. Stare Miasto 23 nieprzerwanie funkcjonowało kino. W czasach niemieckich działało pod nazwą „Luisen Theater”, w okresie PRL-u jako "Kino Awangarda", a po 1990 jako prywatne kino Awangarda-2. Nieprzerwanie od czasów PRL-u (od 1958 roku) działa również Restauracja Staromiejska, przy ul. Stare Miasto 4/6. W latach 60. XX wieku, na Rynku nagrywano odcinki serialu Stawki większej niż życie, które były również realizowane w samym Starym Ratuszu. Wraz z generalnym remontem nawierzchni Rynku i Starego Ratusza, postawiono ustawić fontannę w stylu nowoczesnym w północno-wschodniej stronie Rynku, oraz wybudowano miejsce na scenę na tle biblioteki.
Komunikacja.
Na północ od Rynku znajduje się pl. Jedności Słowiańskiej oraz Śródmieście gdzie znajduje się przystanek autobusów miejskich a na południe znajduje się ul. Prosta i nieopodal Mostu św. Jana, ul. Grunwaldzka, gdzie znajduje się również przystanek autobusów miejskich.

</doc>
<doc id="1052167" url="https://pl.wikipedia.org/wiki?curid=1052167" title="Nógrád (miejscowość)">
Nógrád (miejscowość)

Nógrád () – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
We wsi znajdują się pozostałości zamku.
Gmina Nógrád liczy 1572 mieszkańców (2009) i zajmuje obszar 29,54 km².

</doc>
<doc id="1052168" url="https://pl.wikipedia.org/wiki?curid=1052168" title="Stadion Olimpijski w Radisie">
Stadion Olimpijski w Radisie

Stadion Olimpijski (arabski:ستاد 7 نوفمبر, fr. "Stade olympique de Radès") – wielofunkcyjny stadion w Radisie w Tunezji. Najczęściej pełni rolę stadionu piłkarskiego a swoje mecze rozgrywa na nim reprezentacja Tunezji. Stadion pomieści 60 000 widzów i został zbudowany w 2001 roku na potrzeby igrzysk śródziemnomorskich. Obiekt kosztował ponad 250 milionów $.

</doc>
<doc id="1052170" url="https://pl.wikipedia.org/wiki?curid=1052170" title="Wojsko Polski Ludowej">
Wojsko Polski Ludowej



</doc>
<doc id="1052173" url="https://pl.wikipedia.org/wiki?curid=1052173" title="Nógrádsáp">
Nógrádsáp

Nógrádsáp – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Nógrádsáp liczy 855 mieszkańców (2009) i zajmuje obszar 15,46 km².

</doc>
<doc id="1052174" url="https://pl.wikipedia.org/wiki?curid=1052174" title="Ludowe Wojsko Polskie wiosną 1945">
Ludowe Wojsko Polskie wiosną 1945



</doc>
<doc id="1052175" url="https://pl.wikipedia.org/wiki?curid=1052175" title="Wojsko Polskie 1 września 1939">
Wojsko Polskie 1 września 1939



</doc>
<doc id="1052176" url="https://pl.wikipedia.org/wiki?curid=1052176" title="Birgitta Haukdal">
Birgitta Haukdal

Birgitta Haukdal Brynjarsdóttir (ur. 28 lipca 1979 w Húsavíku) – islandzka piosenkarka popowa, reprezentantka Islandii w 48. Konkursie Piosenki Eurowizji w 2003 roku.
Życiorys.
W listopadzie 1999 roku Birgitta dołączyła do zespołu Írafár na miejsce poprzedniej wokalistki. Latem kolejnego roku grupa wydała swój debiutancki singiel „Hvar er ég?”, a dwa lata później podpisała kontrakt płytowy z największą islandzką wytwórnią Skiifan, pod szyldem której wydała swój pierwszy album studyjny, zatytułowany "Allt sem ég sé".
2003-04: "Söngvakeppnin" i Konkurs Piosenki Eurowizji.
W 2003 roku Haukdal zakwalifikowała się do finału krajowych selekcji eurowizyjnych "Söngvakeppnin" z utworem „Segðu mér allt”, który został wybrany spośród 190 propozycji nadesłanych do nadawcy publicznego Ríkisútvarpið (RÚV). Przed rozegraniem eliminacji piosenkarka była jedną z faworytek do wygrania. 15 lutego wystąpiła w finale selekcji i otrzymała w nim prawie 22 tys. głosów telewidzów, dzięki czemu zajęła pierwsze miejsce i została tym samym wybrana reprezentantką Islandii w 48. Konkursie Piosenki Eurowizji organizowanym w Rydze. Po finale wygrała siedem z ośmiu nagród słuchaczy Radia 95.7 fm, zdobywając statuetki m.in. w kategorii "Artystka roku", "Najseksowniejsza artystka popowa roku" i "Utwór roku", nie otrzymując wyróżnienia jedynie za "Najlepszy występ na żywo".
Niedługo po finale selekcji twórca muzyki do jej konkursowej piosenki, Hallgrímur Óskarsson, został posądzony o popełnienie plagiatu przeboju Richarda Marxa „Right Here Waiting” z 1980 roku. Związek Kompozytorów Islandzkich (w skrócie S.T.E.F.) oraz Nordyckie Biuro Praw Autorskich nie uznało jednak oskarżenia, a islandzki utwór został dopuszczony do rywalizacji w konkursie. 24 maja piosenkarka zaprezentowała jego anglojęzyczną wersję językową – „Open Your Heart” i zajęła z nią ostatecznie ósme miejsce z 81 punktami na koncie, w tym m.in. z maksymalnymi notami 12 punktów od Malty i Norwegii. Podczas występu artystce towarzyszył chórek, w którego skład weszli: Regína Ósk Óskarsdóttir, Margrét Eir Hjartardóttir, gitarzyści Vignir „Viggi” Snær Vigfússon i Herbert „Hebbi” Viðarsson oraz perkusista Jóhann 'Hanni' Bachman Ólafsson.
W styczniu 2004 roku piosenkarka odebrała nagrodę "Artystki popowej roku" przyznaną przez islandzką branżę fonograficzną. Jesienią tego samego roku wyznała, że przygotowuje materiał na swoją nową płytę studyjną, na której znajdą się piosenki dla dzieci. W tym samym czasie jako pierwsza islandzka artystka doczekała się lalki ze swoją podobizną.
Od 2006: "Söngvakeppnin".
W 2006 roku ponownie wystartowała w krajowych eliminacjach "Söngvakeppnin 2006" do 51. Konkursu Piosenki Eurowizji, tym razem z piosenką „Mynd Af Þér”, z którą zajęła czwarte miejsce. Rok później zgłosiła się do selekcji do konkursu w 2008 z utworem „Núna veit ég”, nagranym w duecie z Magnim Ásgeirssonem, z którym zakwalifikowała się do finału, ale nie dotarła do ścisłej trójki finałowej. W 2013 roku wystartowała w eliminacjach do 58. Konkursu Piosenki Eurowizji z singlem „Meðal andanna”, z którym zakwalifikowała się do rundy finałowej, jednak nie awansowała do ostatniego etapu.
Życie prywatne.
23 października 2008 roku Birgitta wyszła za mąż za swojego wieloletniego narzeczonego, Benedikta Einarssona.

</doc>
<doc id="1052178" url="https://pl.wikipedia.org/wiki?curid=1052178" title="Port lotniczy Kolkata">
Port lotniczy Kolkata

Port lotniczy Kolkata – międzynarodowy port lotniczy położony w miejscowości Dum Dum, 18 km na północ od Kolkaty. Jest jednym z największych portów lotniczych w Indiach.

</doc>
<doc id="1052179" url="https://pl.wikipedia.org/wiki?curid=1052179" title="Wojsko Polskie II RP w okresie pokoju">
Wojsko Polskie II RP w okresie pokoju



</doc>
<doc id="1052181" url="https://pl.wikipedia.org/wiki?curid=1052181" title="Wojsko Polskie na przełomie lat 50/60 XX w.">
Wojsko Polskie na przełomie lat 50/60 XX w.



</doc>
<doc id="1052184" url="https://pl.wikipedia.org/wiki?curid=1052184" title="Dum Dum (miasto)">
Dum Dum (miasto)

Dumdum (Hindi दमदम) – miasto i gmina w dystrykcie 24-Parghanas Wschodni w stanie Bengal Zachodni w Indiach.
Miasto położone na północny zachód od Kolkaty, na jego obszarze zlokalizowane jest międzynarodowe lotnisko Netaji Subhash Chandra Bose International Airport, dawniej port lotniczy Dum Dum. Obecnie Dum Dum rozwinęło się w nowoczesne centrum handlowe na obrzeżach wielkiej Kolkaty.

</doc>
<doc id="1052185" url="https://pl.wikipedia.org/wiki?curid=1052185" title="Wojsko Polskie w okresie stalinizmu">
Wojsko Polskie w okresie stalinizmu



</doc>
<doc id="1052188" url="https://pl.wikipedia.org/wiki?curid=1052188" title="Estadio Internacional">
Estadio Internacional

Estadio Internacional to wielofunkcyjny stadion w stolicy Gwinei Równikowej - Malabo. Najczęściej pełni rolę stadionu piłkarskiego. Stadion pomieści 6 000 ludzi.

</doc>
<doc id="1052190" url="https://pl.wikipedia.org/wiki?curid=1052190" title="Can’t Take Me Home">
Can’t Take Me Home

Can’t Take Me Home – pierwszy studyjny album amerykańskiej wokalistki Pink. Wydany 4 kwietnia 2000 roku, sprzedał się w ponad trzech milionach egzemplarzy. 

</doc>
<doc id="1052193" url="https://pl.wikipedia.org/wiki?curid=1052193" title="Nőtincs">
Nőtincs

Nőtincs () – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
We wsi znajduje się zabytkowy kościół, zbudowany w 1415 w stylu gotyckim, w 1720 przebudowany w duchu baroku.
Gmina Nőtincs liczy 1169 mieszkańców (2009) i zajmuje obszar 20,47 km².
Zmiany liczby mieszkańców wsi:

</doc>
<doc id="1052195" url="https://pl.wikipedia.org/wiki?curid=1052195" title="Ősagárd">
Ősagárd

Ősagárd () – wieś i gmina w północnej części Węgier, niedaleko miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Ősagárd liczy 329 mieszkańców (2009) i zajmuje obszar 10,92 km².

</doc>
<doc id="1052196" url="https://pl.wikipedia.org/wiki?curid=1052196" title="Port lotniczy Tajpej-Chiang Kai Shek">
Port lotniczy Tajpej-Chiang Kai Shek



</doc>
<doc id="1052197" url="https://pl.wikipedia.org/wiki?curid=1052197" title="Zdzisław Kuksewicz">
Zdzisław Kuksewicz

Zdzisław Kuksewicz (ur. 11 marca 1930 w Grodnie) – polski filozof, znawca filozofii średniowiecznej, profesor zwyczajny, pracownik Instytutu Filozofii i Socjologii PAN, Instytutu Filozofii Uniwersytetu Łódzkiego i Collegium Civitas w Warszawie.
Życiorys.
W 1953 ukończył studia w KUL. W 1973 uzyskał tytuł naukowy profesora zwyczajnego nauk humanistycznych.
W latach 1948–1957 był członkiem ZMP, w latach 1957–1982 należał do PZPR.
Został członkiem komitetu redakcyjnego czasopisma "Studia Mediewistyczne".
Odznaczony Złotym Krzyżem Zasługi.
Prace.
Artykuły.
Poczynając od:

</doc>
<doc id="1052201" url="https://pl.wikipedia.org/wiki?curid=1052201" title="Pusztaberki">
Pusztaberki

Pusztaberki – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Pusztaberki liczy 129 mieszkańców (2009) i zajmuje obszar 6,85 km².

</doc>
<doc id="1052203" url="https://pl.wikipedia.org/wiki?curid=1052203" title="Ceresan">
Ceresan

Ceresan - środek grzybobójczy na bazie organicznych związków rtęci. Środek ten jest podstawowym składnikiem zapraw do zwalczania chorób grzybowych nasion lnu, zbóż oraz innych roślin przemysłowych.

</doc>
<doc id="1052205" url="https://pl.wikipedia.org/wiki?curid=1052205" title="SAGEM my850C">
SAGEM my850C

SAGEM my850C – najnowszy telefon marki SAGEM, który miał premierę w lipcu 2007. Obsługuje sieci GSM (900/1800/1900), UMTS oraz EDGE. Został wyposażony w 2 megapikselowy aparat fotograficzny, odtwarzacz MP3, Bluetooth oraz slot na karty pamięci microSD.

</doc>
<doc id="1052206" url="https://pl.wikipedia.org/wiki?curid=1052206" title="Tattoo (album Ametrii)">
Tattoo (album Ametrii)

Tatoo - debiutancki album studyjny zespołu AmetriA wydany w 1998 roku przez wytwórnię MIL.

</doc>
<doc id="1052207" url="https://pl.wikipedia.org/wiki?curid=1052207" title="Kamarazaury">
Kamarazaury

Kamarazaury ("Camarasauridae") – jedna z rodzin zauropodów. 

</doc>
<doc id="1052208" url="https://pl.wikipedia.org/wiki?curid=1052208" title="Romhány">
Romhány

Romhány – wieś i gmina w północnej części Węgier, w pobliżu miasta Rétság. Gmina Romhány liczy 2235 mieszkańców (styczeń 2011) i zajmuje obszar 25,47 km².
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.

</doc>
<doc id="1052209" url="https://pl.wikipedia.org/wiki?curid=1052209" title="Sixty Six to Timbuktu">
Sixty Six to Timbuktu

Sixty Six to Timbuktu – dwupłytowy album zawierający najlepsze utwory z repertuaru Roberta Planta, od roku 1966 po nagranie na żywo na festiwalu Festival in the Desert w Mali. Album ten został wydany w roku 2003. Na pierwszej płycie można znaleźć jego najsłynniejsze utwory, natomiast na drugiej – rzadko spotykane rarytasy. 

</doc>
<doc id="1052210" url="https://pl.wikipedia.org/wiki?curid=1052210" title="Antoinette Tubman Stadium">
Antoinette Tubman Stadium

Antoinette Tubman Stadium to wielofunkcyjny stadion w stolicy Liberii - Monrovii. Najczęściej pełni rolę stadionu piłkarskiego. Stadion pomieści 12 000 widzów.

</doc>
<doc id="1052211" url="https://pl.wikipedia.org/wiki?curid=1052211" title="Abhinavagupta">
Abhinavagupta



</doc>
<doc id="1052212" url="https://pl.wikipedia.org/wiki?curid=1052212" title="Szátok">
Szátok

Szátok – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Szátok zajmuje obszar 8,95 km²; w 2009 roku była zamieszkana przez 581 osób.

</doc>
<doc id="1052213" url="https://pl.wikipedia.org/wiki?curid=1052213" title="Teignmouth">
Teignmouth

Teignmouth (IPA: ) – miasto położone na północnym brzegu estuarium rzeki Teign w południowym Devon, w Anglii. W XVIII wieku zmieniło się z małego portu rybackiego w znaną miejscowość wypoczynkową, aby rozwijać się dalej po otwarciu linii kolejowej South Devon Railway 30 maja 1846.
Historia.
Zachodnia część miasta (poza pubem Jolly’ego Sailora) została zniszczona przez pożar podczas krótkotrwałej inwazji wojsk francuskich w roku 1690, zresztą ostatniej w historii inwazji na Anglię (jednak nie ostatnią na Wielką Brytanię – w 1797 Francuzi zaatakowali Carreg Gwastad w walijskim hrabstwie Pembrokeshire). French Street, wraz ze znajdującym się tam muzeum, jest pamiątką po tamtych wydarzeniach.
Transport.
Port.
Port, istniejący od XIII wieku, jest ciągle aktywny; głównie handluje się tu gliną, drewnem oraz różnego rodzaju ziarnem, jest to także przystań dla wielu jachtów oraz żaglówek. Stąd wysłano pochodzący z kamieniołomów koło Haytor granit do budowy London Bridge; płynął on kanałem Stover i rzeką Teign aż do portu w New Quay, zbudowanego właśnie dla handlu granitem w latach 1821–1825.
Old Quay zostało sprzedane George’owi Hennetowi w roku 1850 i stało się centrum jego sieci handlowej. Rok wcześniej Old Quay zostało włączone do South Devon Railway.
Shaldon Bridge.
Oryginalny most, podparty 34 drewnianymi łukami i mierzący 1671 stóp (ok. 550 m) został otwarty 8 czerwca 1827 roku. Most Shaldon lub Teignmouth nad ujściem Teign, prowadzący do Shaldon i Torquay, był w owych czasach najdłuższym mostem drewnianym w Anglii. Po jego dwukrotnym częściowym zapadnięciu się (w 1838 i 1893) został całkowicie odbudowany w roku 1931. Rada hrabstwa Devon wykupiła most od Shaldon Bridge Company dnia 28 października 1948 za sumę 90 tysięcy funtów i zniosła opłaty za przejazd.
Most spinający brzegi Teign istniał już za czasów rzymskich i podczas budowy Shaldon Bridge drewno pochodzące z dawnej konstrukcji zostało użyte do zrobienia stołu, który stanął w Lindridge House. Niestety został on zniszczony w pożarze, który wybuchł w budynku tuż przed jego przekwalifikowaniem na hotel w latach 60.
Kolej.
Stacja kolejowa w Teignmouth położona jest niedaleko centrum miasta; obsługuje połączenia z większością stacji w Devon, a nawet z Londynem.
Linia zbudowana przez Isambard Kingdom Brunela biegnie na kilkumilowym odcinku od Newton Abbot do Dawlish przez kamienisty pas wybrzeża pomiędzy morzem a wybrzeżem klifowym, kończy się zaś w Exeter. Część tej linii była oryginalnie przystosowana do kolei szerokotorowej (rozstaw osi 7 stóp i 1/4 cala); kolej ta pracowała systemem atmosferycznym, w którym para pompowana w regularnych odstępach czasu wytwarzała ciąg powietrza. Mechanizm ten jednak okazał się nieskuteczny i powrócono do normalnego napędzania parowego.
Odcinek między Teignmouth a Dawlish jest najdroższym w utrzymaniu fragmentem brytyjskiej sieci kolejowej. Great Western Railway opracował czterokrotnie dłuższą trasę biegnącą w głębi lądu, lecz rozpoczęcie II wojny światowej nie pozwoliło na zrealizowanie tego projektu.
Geografia.
Połączenie z Shaldon, wsią położoną na przeciwległym brzegu, możliwe jest dzięki przeprawie promem przy samym ujściu bądź za pomocą mostu, leżącego trochę bardziej w górę rzeki.
W okolicy portu leży wyspa Salty, powstała w trakcie prac pogłębiających. Sieci na łososie są wciąż używane przez miejscowych, przede wszystkim w pobliżu Shaldon Bridge.
Kawał czerwonego piaskowca, zwany "Ness" (ang. "cypel") jest najlepiej rozpoznawalnym symbolem miasta od strony morza.
Turystyka.
Mimo znacznego spadku znaczenia turystyki w Teignmouth od czasów swej największej świetności w XVIII wieku, miasto wciąż przyjmuje dość dużą liczbę turystów, głównie zainteresowanych wypoczynkiem na plaży oraz zwiedzaniem okolicznego molo.

</doc>
<doc id="1052214" url="https://pl.wikipedia.org/wiki?curid=1052214" title="Szendehely">
Szendehely

Szendehely – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Szendehely liczy 1629 mieszkańców (2009) i zajmuje obszar 10,04 km².

</doc>
<doc id="1052215" url="https://pl.wikipedia.org/wiki?curid=1052215" title="Szente">
Szente

Szente – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Szente zajmuje obszar 7,53 km²; w 2009 roku liczyła 357 mieszkańców.

</doc>
<doc id="1052217" url="https://pl.wikipedia.org/wiki?curid=1052217" title="Tereske">
Tereske

Tereske – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Tereske liczy 730 mieszkańców (2009) i zajmuje obszar 17,03 km².

</doc>
<doc id="1052218" url="https://pl.wikipedia.org/wiki?curid=1052218" title="Piątek3nastego">
Piątek3nastego

Piątek3nastego - drugi album studyjny zespołu AmetriA wydany 15 maja 2004 roku przez New Project Production.

</doc>
<doc id="1052219" url="https://pl.wikipedia.org/wiki?curid=1052219" title="Kolejówka (potok)">
Kolejówka (potok)

Kolejówka ("Górnik") – potok, prawobrzeżny dopływ Szotkówki o długości 4,86 km i powierzchni zlewni 6,93 km².
Źródło potoku znajduje się w Wodzisławiu Śląskim w dzielnicy Wilchwy. przepływa przez Połomię i Mszanę. Nad doliną Kolejówki zbudowano Most nad autostradą A1 w Mszanie. W końcowym odcinku tworzy granicę pomiędzy Połomią a Mszaną.

</doc>
<doc id="1052220" url="https://pl.wikipedia.org/wiki?curid=1052220" title="SAGEM my700X">
SAGEM my700X

Sagem my700X – telefon komórkowy marki SAGEM obsługujący sieci GSM (850/900/1800/1900) oraz EDGE. Do jego podstawowych funkcji i wyposażenia zaliczamy:

</doc>
<doc id="1052222" url="https://pl.wikipedia.org/wiki?curid=1052222" title="Tolmács">
Tolmács

Tolmács – wieś i gmina w północnej części Węgier, w pobliżu miasta Rétság. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie należy do powiatu Rétság, wchodzącego w skład komitatu Nógrád.
Gmina Tolmács liczy 721 mieszkańców (2009) i zajmuje obszar 12,24 km².

</doc>
<doc id="1052225" url="https://pl.wikipedia.org/wiki?curid=1052225" title="SAGEM my101X">
SAGEM my101X

Sagem my101X – telefon komórkowy wyprodukowany przez firmę SAGEM. Jest on następcą modelu my100X, w przeciwieństwie do niego Sagem my101x został wyposażony w koloryzowany wyświetlacz.

</doc>
<doc id="1052226" url="https://pl.wikipedia.org/wiki?curid=1052226" title="Bożepole Wielkie (stacja kolejowa)">
Bożepole Wielkie (stacja kolejowa)

Bożepole Wielkie – stacja kolejowa w Bożympolu Wielkim, w województwie pomorskim, w Polsce. Stacja w Bożympolu Wielkim jest obsługiwana przez PolRegio oraz trójmiejską SKM. Przed wojną była to stacja graniczna Groß Boschpol po stronie niemieckiej. W roku 2017 stacja obsługiwała 700–999 pasażerów na dobę.

</doc>
<doc id="1052227" url="https://pl.wikipedia.org/wiki?curid=1052227" title="Małgorzata Karolina Wettyn">
Małgorzata Karolina Wettyn

Małgorzata Karolina Wettyn, niem. "Margarete Karoline Prinzessin von Sachsen" (ur. 24 maja 1840 w Dreźnie, Saksonia; zm. 15 września 1858 w Monzy, Włochy) – księżniczka Saksonii, arcyksiężna Austrii. Jej pełne nazwisko brzmiało: "Małgorzata Karolina Fryderyka Cecylia Augusta Amalia Józefina Elżbieta Maria Joanna Wettyn".
Życie.
Małgorzata Karolina była córką Jana Wettyna, króla Saksonii, i Amalii Augusty Wittelsbach, księżniczki bawarskiej.
4 listopada 1856 roku wyszła za mąż za swojego kuzyna Karola Ludwika, arcyksięcia Austrii, syna arcyksięcia austriackiego Franciszka Karola i Zofii, księżniczki Bawarii. Ślub odbył się w Dreźnie, w Królestwie Saksonii. Małżeństwo Karola Ludwika i Małgorzaty było szczęśliwe, ale trwało niecałe dwa lata i para nie miała dzieci.
W czasie podróży do Włoch Małgorzata zachorowała na tyfus. Zmarła 15 września 1858 roku w wieku 18 lat w Monzy. Jej serce zostało pochowane w Innsbrucku. Jej mąż ożenił się jeszcze dwukrotnie; z Marią Annunziatą Sycylijską, a następnie - Marią Teresą Portugalską.

</doc>
<doc id="1052228" url="https://pl.wikipedia.org/wiki?curid=1052228" title="No Good Advice">
No Good Advice

No Good Advice - drugi singel Girls Aloud z ich debiutanckiego albumu Sound Of The Underground. Dotarł do miejsca #2 w Wielkiej Brytanii oraz Irlandii. Sprzedał się w ilości 118 tysięcy egzemplarzy.

</doc>
<doc id="1052230" url="https://pl.wikipedia.org/wiki?curid=1052230" title="Księżniczka Máxima">
Księżniczka Máxima



</doc>
<doc id="1052233" url="https://pl.wikipedia.org/wiki?curid=1052233" title="Ernie Royal">
Ernie Royal

Ernest Andrew Royal (ur. 6 lutego 1921 w Los Angeles, zm. 16 marca 1983 w Nowym Jorku) – amerykański trębacz jazzowy. Znany jako muzyk big bandowy i sesyjny. Był młodszym bratem Marshalla Royala, klarnecisty i saksofonisty.
Życiorys.
Karierę muzyczną Ernest Royal zaczął w 1937 roku w zespole Lesa Hite’a. W 1939 roku grał już u boku Cee Pee Johnsona. W latach 1940–1942 razem z bratem grał w big bandzie Lionela Hamptona. Po pobycie w wojsku (lata 1942–45) pracował z Vernon Alley i Philem Moore’em. Dużą część roku 1946 spędził grając w big bandzie Counta Basiego, a w latach 1947–1949 był członkiem Woody Herman's Second Herd.
Później współpracował z takimi muzykami jak Duke Ellington, Wardell Gray czy Stan Kenton. Podczas europejskiego tourneé z orkiestrą Duke’a Ellingtona w 1950 roku zauważył go Jacques Hélian. Za jego namową Ernie Royal pozostał w Paryżu i do 1952 roku grał w pierwszym europejskim big bandzie pod kierownictwem Héliana. W 1953 roku przeniósł się do Nowego Jorku. Cztery lata później został członkiem zespołu muzycznego pracującego dla American Broadcasting Company, w którym grał przez następne 15 lat. Zdobył wtedy renomę bardzo dobrego muzyka sekcyjnego. Współpracował także z Gilem Evansem, Milesem Davisem, Clarkiem Terrym i Wesem Montgomerym.
Ernie Royal, prócz tego, że był przede wszystkim muzykiem sesyjnym, dokonał także nagrań jako lider. Jego reprezentatywnym albumem jest "Accent on Trumpet", na którym zawarte są utwory nagrane dla wytwórni Urania w 1955, a także kilka utworów z Paryża z 1950 roku.
Nagrania.
Wybrane albumy, na których obecny jest Ernie Royal:

</doc>
<doc id="1052242" url="https://pl.wikipedia.org/wiki?curid=1052242" title="Armia Austro-Węgier">
Armia Austro-Węgier

Armia Austro-Węgier (albo Armia Monarchii Austro-Węgierskiej) (niem. "Gemeinsame Armee", "kaiserliche und königliche Armee", "k.u.k. Armee", czyli cesarska i królewska Armia; do 1867 pn. "kaiserlich-königliche Armee", "k.k. Armee", czyli cesarsko-królewska Armia) – wspólne wojska monarchii austro-węgierskiej. Wchodziły w skład wojsk lądowych ("Landstreitkräfte").
Cesarska i królewska Armia (k.u.k. Armee) miała charakter armii ogólnopaństwowej („wspólnej” dla obu części Austro-Węgier). Obok niej istniały również formalnie niezależne: cesarsko-królewska Obrona Krajowa (k.k. Landwehr) dla Przedlitawii, królewsko-węgierska Obrona Krajowa (k.u. Honvédség) dla Zalitawii oraz Landsturm (mający charakter zbliżony do pospolitego ruszenia).
Obok lądowych sił zbrojnych istniała też cesarsko-królewska Marynarka Wojenna.
Podstawy prawne poboru.
Powszechny obowiązek służby wojskowej nakładała na obywateli „Ustawa wojskowa” ("Wehrgesetz"), wydana w 1868 r. Określała czas trwania służby na 3 lata w linii i 7 lat w rezerwie. Dwa lata w Landwehrze służyły osoby, które odbyły wcześniej służbę w armii stałej, pozostałe osoby 12 lat. Czas służby w rezerwie uzupełniającej to 10 lat. Według nowej ustawy z 1912 roku czas służby określono w następujący sposób:
Poborem objęci byli mężczyźni między 19 a 50 rokiem życia, a w węgierskiej części do 55 roku życia.
W Austro-Węgrzech jeden żołnierz przypadał na 128 obywateli, podczas gdy we Francji - jeden na 65, a w Niemczech - jeden na 98. Zmobilizowana armia liczyła ok. 1,8 mln żołnierzy - dla porównania armia Rzeszy ok. 2,4 mln, a Rosji ok. 3,4 mln.
Poborowi kierowani byli zwykle do jednostek odległych od miejsc zamieszkania: na Bukowinę kierowano Polaków, Włochów i Niemców, do Tyrolu Ukraińców i Słowaków, do Lwowa Rumunów i Czechów.
Struktura organizacyjna.
W chwili wybuchu I wojny światowej całe terytorium Austro-Węgier było podzielone na 16 okręgów wojskowych, w których w lipcu i sierpniu 1914 zmobilizowano dowództwa 6 armii 18 korpusów (korpusy I-XVII i jedna Grupa Armijna), 50 dywizji piechoty, 19 brygad piechoty (poza składem dywizji), 5 brygad górskich (pozadywizyjnych), 14 brygad marszowych, 5 brygad pospolitego ruszenia i 11 dywizji kawalerii. We wrześniu 1914 powołano kolejnych 26 brygad pospolitego ruszenia.
W skład każdego zmobilizowanego korpusu wchodziły zazwyczaj dwie liniowe dywizje piechoty i jedna dywizja obrony krajowej (Landwehry lub Honvedu). Artylerię korpusu stanowił dwubateryjny dywizjon artylerii ciężkiej – 150 mm haubic z 8 działami. W skład korpusu wchodziły też: batalion saperów, oddziały łączności, kolumna drutów kolczastych oraz służby.
Dywizja piechoty składała się z 2 brygad piechoty, po 2 pułki każda; artylerii dywizyjnej, złożonej z 1 pułku armat 77 mm po 5 baterii i 1 dywizjonu haubic 104 mm po 2 baterie; 1 dywizjonu rozpoznawczego (2-3 szwadrony kawalerii); oddziału łączności; oddziału sanitarnego; parku amunicyjnego; kolumny zaopatrzeniowej; piekarni oraz taborów.
Dywizja kawalerii składała się również z 2 brygad po 2 pułki. Pułk kawalerii liczył 6 szwadronów. Każda dywizja kawalerii dysponowała dywizjonem artylerii konnej i pododdziałami karabinów maszynowych.
Podstawową jednostką terytorialną podległą Ministerstwu Wojny były Okręgi Komendy Korpusu – w 1914 było ich 16.
Najniższy szczebel terytorialnej organizacji wojska stanowiło 114 wojskowych okręgów uzupełnień. Spośród nich 102 były podporządkowane pułkom piechoty armii wspólnej, a po 4 należały do: jednostek bośniacko-hercegowińskich, pułków tyrolskich strzelców cesarskich oraz marynarki wojennej.
Austriacka artyleria liczyła około 2600 dział. Wydatki na armię stanowiły stale ok. 16% budżetu państwa.
Wojska łączności.
Wojska łączności, poza jednostkami wchodzącymi w skład dywizji piechoty i kawalerii oraz korpusów, składały się z batalionów telegraficznych na szczeblu armii i naczelnego dowództwa i z batalionów specjalnych. Łączność radiowa dopiero zaczynała się rozwijać; całe siły zbrojne dysponowały 11 radiostacjami.
K.u.k. Luftfahrtruppen – wojska lotnicze.
Wojska lotnicze, podobnie jak wojska łączności, stawiały dopiero pierwsze kroki. Pierwsze jednostki lotnicze zaczęto tworzyć w 1909. W 1914 istniał jeden oddział sterowców wraz z obsługą techniczną, 15 kompanii lotniczych ("Fliegerkompagnie, Flik") oraz jedna kompania i 12 oddziałów balonowych. Kompanie lotnicze liczyły po 106 ludzi i dysponowały łącznie 84 samolotami, których używano przede wszystkim do celów rozpoznania.
Wywiad.
Centralę służby wywiadowczej stanowiło Biuro Ewidencyjne ("Evidenzbüro") Sztabu Generalnego w Wiedniu. Sam wywiad podlegał wydzielonej Grupie Wywiadu ("Kundschafts-gruppe") w Biurze Ewidencyjnym.
Przy każdym dowództwie korpusu istniał Główny Ośrodek Wywiadowczy ("Hauptkundschaftstelle" – w skrócie "HK-Stelle"). Zwierzchnikiem z urzędu był szef sztabu korpusu. Na czele każdego ośrodka stał szef, którym był zazwyczaj oficer Sztabu Generalnego. W skład ośrodka wchodziło dwóch lub więcej oficerów; ponadto do współpracy przydzielano im funkcjonariuszy policji, żandarmerii, Straży Skarbowej, prokuratury oraz sędziego śledczego.
Na szczeblu powiatowym, w miarę potrzeby, szczególnie w rejonach przygranicznych, tworzone były ośrodki wywiadowcze niższego rzędu ("K-Stelle").
Po wybuchu wojny utworzony został przy Naczelnym Dowództwie Armii (AOK) Oddział Informacyjny ("Nachrichtenabteilung"), któremu podlegały oddziały informacyjne przy dowództwach poszczególnych armii ("Armeekommando") i grup operacyjnych ("Armeegruppekommando"). Przy niższych związkach taktycznych istniały oddziały zwiadowcze ("Nachrichtendetachement").
Szkoły wojskowe.
W czasie pokoju armia dysponowała 24 tysiącami oficerów, będących absolwentami trzech Wyższych Szkół Wojskowych:
Aby dostać się do Akademii, należało albo zdać maturę, albo ukończyć Szkołę Kadetów Piechoty (takich szkół było 15), Szkołę Kadetów Kawalerii w Hranicach, Szkołę Kadetów Artylerii, albo też Szkołę Kadetów Wojsk Technicznych.
Rozwiązywanie problemów językowych.
Każdy pułk miał na stałe przypisany okręg uzupełnień. Było to rozwiązanie praktyczne, ze względu na występowanie wielu narodowości. Językiem służbowym był zawsze niemiecki, poza tym obowiązywał węgierski w formacjach Honvedu oraz chorwacki w VI dystrykcie Honwedów. Regulaminy wojskowe drukowano w 3 powyższych językach, a w wersji skróconej w jeszcze kilku innych.
Oprócz tego istniał termin „język pułkowy” ("Regimentsprache"). Była to mieszanina różnych języków, w której prowadzono szkolenie żołnierzy, i która musiała być znana – przynajmniej częściowo – oficerom i podoficerom (każdy oficer zobowiązany był do jego poznania w ciągu 3 lat od promocji). Językiem pułkowym mógł stać się język, którym mówiło co najmniej 20% żołnierzy, przy tym musiał to być jeden z 10 oficjalnych języków monarchii. W 1910 132 jednostki były jednojęzyczne, 144 dwujęzyczne i 19 trójjęzycznych.
Opinie.
Praktycznie w całej monarchii żołnierzy „uważano za swoich i jako swoich traktowano”. Mieszkańcy Lwowa „nawet lubili to wojsko” – nikomu nic złego nie robiło, a ładnie grało (...), czy to wracając z koszar ulicami śródmieścia, czy w lokalach na zabawie, na ślizgawce, na wielkim Festynie, czy 17 sierpnia wieczorem podczas fakelzugu w przeddzień urodzin najmiłościwiej panującego monarchy”. Wojsko przynosiło awans cywilizacyjny żołnierzy, a w przypadku garnizonów (np. Krakowa) – stawało się motorem modernizacyjnym miast i miasteczek.

</doc>
<doc id="1052244" url="https://pl.wikipedia.org/wiki?curid=1052244" title="Objaw Abadiego">
Objaw Abadiego

Objaw Abadiego – objaw okulistyczny towarzyszący chorobie Gravesa-Basedowa. Oznacza on rozszerzenie i niedomykalność szpar powiekowych wskutek skurczu mięśnia dźwigacza powieki górnej. Objaw opisał francuski okulista Jean Marie Charles Abadie (1842-1932).

</doc>
<doc id="1052247" url="https://pl.wikipedia.org/wiki?curid=1052247" title="Krówka">
Krówka

Zobacz też:

</doc>
<doc id="1052248" url="https://pl.wikipedia.org/wiki?curid=1052248" title="Matt Helders">
Matt Helders

Matthew 'The Cat' Helders (ur. 7 maja 1986) – perkusista brytyjskiego zespołu indie-rockowego Arctic Monkeys.
Jego funkcją jest również śpiew towarzyszący (pojawiający się np. w "I bet you look good on the dancefloor", "Teddy Picker", "D Is For A Dangerous"). Uczęszczał do Stocksbridge High School razem z Alexem Turnerem i Andym Nicholsonem (pierwszym basistą zespołu). Do zespołu dołączył w 2002 roku. Grą na perkusji zajął się, ponieważ, jak sam mówi: "To było jedyne, co zostało. Wszyscy mieli już gitary, więc ja kupiłem perkusję".
 

</doc>
<doc id="1052249" url="https://pl.wikipedia.org/wiki?curid=1052249" title="Life Got Cold">
Life Got Cold

Life Got Cold to trzeci singel Girls Aloud z ich debiutanckiego albumu Sound Of The Underground. Piosenka dotarła do #2 miejsca w Irlandii, oraz do miejsca #3 w Grecji i Wielkiej Brytanii. Sprzedała się w nakładzie 82 tysięcy egzemplarzy. 

</doc>
<doc id="1052250" url="https://pl.wikipedia.org/wiki?curid=1052250" title="GNU General Public Licence">
GNU General Public Licence



</doc>
<doc id="1052253" url="https://pl.wikipedia.org/wiki?curid=1052253" title="Jarkko Wiss">
Jarkko Wiss

Jarkko Wiss (ur. 17 kwietnia 1972 w Tampere) - były fiński piłkarz występujący na pozycji defensywnego pomocnik. Od 2016 trener Tampereen Ilves.

</doc>
<doc id="1052255" url="https://pl.wikipedia.org/wiki?curid=1052255" title="Love Machine">
Love Machine

Love Machine - drugi singel Girls Aloud z ich drugiego albumu What Will The Neighbours Say?. Wydany 18 września 2004 roku, dotarł do #2 miejsca w Wielkiej Brytanii i #9 w Irlandii. Sprzedał się w nakładzie 100 tysięcy egzemplarzy.

</doc>
<doc id="1052256" url="https://pl.wikipedia.org/wiki?curid=1052256" title="Objaw Musseta">
Objaw Musseta



</doc>
<doc id="1052260" url="https://pl.wikipedia.org/wiki?curid=1052260" title="Rocket Baby Dolls">
Rocket Baby Dolls



</doc>
<doc id="1052261" url="https://pl.wikipedia.org/wiki?curid=1052261" title="Gülden Kayalar">
Gülden Kayalar



</doc>
<doc id="1052263" url="https://pl.wikipedia.org/wiki?curid=1052263" title="Adam Kopyciński">
Adam Kopyciński

Adam Kopyciński (ur. 5 sierpnia 1907 w Osielcu w okolicach Makowa Podhalańskiego – zm. 3 października 1982 we Wrocławiu) — polski dyrygent, pianista i kompozytor, profesor, rektor Państwowej Wyższej Szkoły Muzycznej we Wrocławiu. Wieloletni dyrektor Opery Wrocławskiej. Absolwent Państwowej Wyższej Szkoły Muzycznej w Krakowie w klasie dyrygentury Waleriana Bieriajewa.
Życiorys.
Ukończył konserwatorium Krakowskiego Towarzystwa Muzycznego oraz studiował dyrygenturę w klasie profesora Waleriana Bierdiajewa. W grudniu 1939 został aresztowany przez gestapo i trafił do obozu koncentracyjnego Auschwitz-Birkenau, gdzie z rozkazu SS w grudniu 1940 został szefem męskiej orkiestry obozowej. Po wojnie do roku 1948 pracował jako chórmistrz w Operze Krakowskiej, następnie rozpoczął karierę w Operze Wrocławskiej. Najpierw jako pierwszy dyrygent i wicedyrektor (do 1951 roku), następnie dyrektor naczelny i pierwszy dyrygent (1951-1953, 1960-1970), dyrygent (1970-1976). W latach 1952-1957 był również wykładowcą na Państwowej Wyższej Szkole Muzycznej we Wrocławiu uzyskując tytuł profesorski w 1969.
Wśród jego uczniów byli Antoni Wicherek, Tadeusz Strugała, Tadeusz Zathey oraz Jerzy Zabłocki.
Upamiętnienie.
Rada Miejska Wrocławia nadała nazwę Adama Kopycińskiego ulicy na osiedlu Jagodno w dniu 14 października 2019. Propozycja upamiętnienia wyszła z inicjatywy Komisji Nazewnictwa Ulic Towarzystwa Miłośników Wrocławia i została przyjęta jednogłośnie.

</doc>
<doc id="1052269" url="https://pl.wikipedia.org/wiki?curid=1052269" title="Iloczyn kartezjański przestrzeni topologicznych">
Iloczyn kartezjański przestrzeni topologicznych



</doc>
<doc id="1052273" url="https://pl.wikipedia.org/wiki?curid=1052273" title="Julius Erving">
Julius Erving

Julius Winfield Erving II (ur. 22 lutego 1950 w East Meadow) – amerykański koszykarz, grający na pozycji niskiego skrzydłowego, mistrz NBA z 1983, członek Koszykarskiej Galerii Sław, nosił przydomek "Dr. J".
Mierzący 201 cm wzrostu koszykarz studiował na University of Massachusetts. Choć wybrano go w drafcie NBA 1972, zawodową karierę zaczynał w ABA, lidze na początku lat 70. konkurencyjnej dla NBA. Był jedną z największych gwiazd tych rozgrywek. Lata 1971-1973 spędził w Virginia Squires, przez kolejne trzy sezony był graczem New York Nets. Zaliczano go do I składu All-ABA (1973-1976) oraz drugiego (1972). Był trzykrotnie liderem strzelców ABA (1973, 1974, 1976) oraz wystąpił pięciokrotnie w meczu gwiazd ABA (1972-1976). Dwukrotnie zdobywał tytuł mistrza ABA (1974, 1976), otrzymując przy tym za każdym razem tytuł MVP finałów, był także trzykrotnie MVP sezonu zasadniczego ligi ABA (1974-1976). W 1976 podczas meczu gwiazd ABA wygrał pierwszy w historii turniej wsadów, w którym to wykonał wsad z linii rzutów osobistych.
W tym samym roku doszło do połączenia lig, a Erving został graczem Philadelphia 76ers. Do końca kariery – w 1987 – był związany z tą organizacją. Z nim w składzie 76ers z miejsca awansowali do czołówki ligi, a w 1983 został mistrzem NBA. 
W sezonie 1979/1980 zajął drugie miejsce w głosowaniu na MVP fazy zasadniczej.
W 1981 został MVP sezonu zasadniczego. Jedenaście razy brał udział w NBA All-Star Game (dwa razy był MVP spotkania gwiazd). Zaliczano go do I składu All-NBA (5 × 1978, 1980-1983), All-NBA 2nd Team (1977, 1984). Znany był jako świetny dunker. Wystartował w konkursach wsadów NBA w 1984 oraz 1985. W 1984 zajął drugie miejsce za Larry Nancem, w 1985 był natomiast czwarty.
W 1996 znalazł się wśród 50 najlepszych graczy występujących kiedykolwiek w NBA.
Magazyn koszykarski Slam uznał go za jedną z największych gwiazd koszykówki ulicznej w historii, podobnie jak i kilka innych wydawnictw oraz portali internetowych.

</doc>
<doc id="1052276" url="https://pl.wikipedia.org/wiki?curid=1052276" title="Biology">
Biology

Biology – drugi singel Girls Aloud z ich trzeciego albumu Chemistry. Wydany 14 listopada 2005 roku, dotarł do #3 miejsca w Nowej Zelandii, #4 miejsca w Wielkiej Brytanii oraz do #5 miejsca w Irlandii. Sprzedał się w łącznym nakładzie 110 tysięcy egzemplarzy. Został najpopularniejszym singlem girlsbandu z tego albumu.

</doc>
<doc id="1052282" url="https://pl.wikipedia.org/wiki?curid=1052282" title="Pilot Pen Tennis 2007 (mężczyźni)">
Pilot Pen Tennis 2007 (mężczyźni)

Pilot Pen Tennis 2007 – tenisowy turniej ATP rangi ATP International Series z cyklu Pilot Pen Tennis rozgrywany w dniach 17–25 sierpnia 2007 roku w New Haven na kortach twardych o puli nagród 675 000 dolarów amerykańskich.

</doc>
<doc id="1052285" url="https://pl.wikipedia.org/wiki?curid=1052285" title="GNU LGPL">
GNU LGPL



</doc>
<doc id="1052294" url="https://pl.wikipedia.org/wiki?curid=1052294" title="GNU Core Utilities">
GNU Core Utilities



</doc>
<doc id="1052295" url="https://pl.wikipedia.org/wiki?curid=1052295" title="GNU Binary Utilities">
GNU Binary Utilities



</doc>
<doc id="1052297" url="https://pl.wikipedia.org/wiki?curid=1052297" title="GNU C library">
GNU C library



</doc>
<doc id="1052298" url="https://pl.wikipedia.org/wiki?curid=1052298" title="Aleksandra Mikołajczyk">
Aleksandra Mikołajczyk

Aleksandra Mikołajczyk (ur. 2 czerwca 1982 w Łodzi) – polska aktorka filmowa i teatralna, prezenterka telewizyjna.
Życiorys.
Absolwentka Wydziału Aktorskiego PWSFTviT w Łodzi. Zagrała m.in. w "Pogodzie na piątek", "Oficerach", "Mroku", "Pensjonacie pod Różą", "M jak miłość", "Samym życiu". Od września 2007 można ją było oglądać w TVN w serialu "Twarzą w twarz". Aktorka Teatru Nowego w Łodzi. Prezenterka internetowej telewizji Lookr.tv. Prowadziła program "Rytm miasta" na antenie TVN Warszawa.

</doc>
<doc id="1052304" url="https://pl.wikipedia.org/wiki?curid=1052304" title="Horia Stancu">
Horia Stancu

Horia Stancu (ur. 8 sierpnia 1926 w Salcia, zm. 14 października 1983 w Bukareszcie) – rumuński pisarz, syn pisarza Zaharii Stancu, autor powieści historycznych.
Stancu zadebiutował w 1949 na łamach pisma "Flacăra". Jest autorem powieści historycznych. 
Należy do nich "Asklepios" (rum. "Asclepios", 1965), przedstawiona w formie autobiograficznej historia życia Asklepiosa antycznego lekarza greckiego (czczonego także wśród Rzymian jako Eskulap), syna boga Apollo. Obejmuje wydarzenia z okresu wojny trojańskiej. W kolejnej powieści, zatytułowanej "Fanar" (rum. "Fanar", 1968) Stancu przedstawia burzliwe dzieje Księstw Rumuńskich w kontekście związków między Grekami (których symbolizuje Fanar, nazwa dzielnicy Stambułu, z której w roku 1798 rządzone są przez Turków znaczne połacie Europy włącznie z Mołdawią i Wołoszczyzną) a Rumunami na przełomie XVIII i XIX w. Autor pokazuje szeroko zakrojony obraz historyczny upadającego Imperium osmańskiego w okresie inwazji Napoleona na Egipt i Syrię. W 1969 ukazała się powieść "Powrót na pustynię" (rum. "Întoarcerea în deşert"), nawiązująca do postaci Aleksandra Macedońskiego.

</doc>
<doc id="1052305" url="https://pl.wikipedia.org/wiki?curid=1052305" title="Hrabstwo Coffee (Tennessee)">
Hrabstwo Coffee (Tennessee)

Hrabstwo Coffee (ang. "Coffee County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 434,46 mil² (1125,25 km²). Według szacunków United States Census Bureau w roku 2009 miało 52 521 mieszkańców.
Hrabstwo powstało w 1836 roku. 

</doc>
<doc id="1052307" url="https://pl.wikipedia.org/wiki?curid=1052307" title="Okupacja Aliancka Austrii">
Okupacja Aliancka Austrii



</doc>
